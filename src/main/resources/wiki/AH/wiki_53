{"id": "1275543", "url": "https://cs.wikipedia.org/wiki?curid=1275543", "title": "Rudolf Jindrák", "text": "Rudolf Jindrák\n\nRudolf Jindrák (* 25. ledna 1964 Praha) je český diplomat, bývalý velvyslanec a od března 2017 ředitel zahraničního odboru Kanceláře prezidenta republiky.\n\nOtec Rudolfa Jindráka mladšího, Rudolf Jindrák st., pocházel z Borotína a v 50. letech se (podle výpovědi R. Jindráka juniora) učil v Uhříněvsi na řezníka. Budoucí manželku, o tři roky mladší Agátu Stenczel (* 17. 2. 1937), potkal v roce 1952 právě v Uhříněvsi. Agáta, která zde pracovala při zemědělském školním závodě jako ošetřovatelka krav, pocházela z Kežmarku ze starobylého šlechtického německo-spišského rodu „Stenczel”. Její otec, velkostatkář Zoltán Stenczel (* 15. června 1902 v Kežmarku), byl v začátku Slovenského národního povstání 24. září 1944 skupinou pěti ozbrojenců zavražděn. Z manželství Zoltána s Aureliou, rozenou Bartschovou (dcerou Gustáva Bartscha, statkáře a chovatele koní v obci Hadušovce) vzešly tři děti: Juraj Stenczel, Agáta Stenczel a Gerhard Stenczel.\n\nSvatba Rudolfa se sedmnáctiletou Agátou proběhla v roce 1954 (kdy také vstoupil do KSČ) a v roce 1955 obdržela Agáta také československé státní občanství. V Doubravicích (části obce Modletice) na čp. 31 se rodičům Rudolfovi a Agátě Jindrákovým narodily dvě dcery: Eva (provdaná Kučerová) a Alena (1961, provdaná Vlková), které později studovaly zemědělský obor, a syn Rudolf (1964). Otec Rudolf Jindrák byl už od 50. let členem výboru ZO ČSM, později členem OV ČSM a členem jeho představenstva, členem a předsedou ZV ROH, po vstupu do KSČ v roce 1954 pracoval ve výborech ZO KSČ jako člen a předseda základní organizace. Ve svých 25 letech se stal předsedou JZD. Jeho stranická kariéra nadále pokračovala, v 70. letech vykonával funkci tajemníka OV KSČ Praha-východ, v 80. letech působil v předsednictvu středočeského KV KSČ. \n\nSyn Rudolf Jindrák tak vyrůstal v rodině prominentního komunisty. Vzhledem k tomu, že v Doubravicích se škola nenacházela, započal základní vzdělání na malotřídce v Popovičkách a pokračoval na základní škole ve Velkých Popovicích, v roce 1978 na gymnáziu Zdeňka Nejedlého v Říčanech u Prahy, které ukončil v roce 1982 a jako člen SSM byl navržen na kandidáta KSČ. Po gymnáziu pokračoval ve studiu na Právnické fakultě Univerzity Karlovy, kde se věnoval mezinárodnímu právu a diplomacii, ve 3. a 4. ročníku docházel na semináře a individuální konzultace k Miroslavu Potočnému. V tomto období byl také přijat za člena KSČ (1984–1986, předseda stranické skupiny). Aktivně hrál po několik let fotbal a především jezdil závodně na koních (1978–1986). Po ukončení studia nastoupil v roce 1987 na ministerstvo zahraničí a dodatečně absolvoval jako vysokoškolák roční základní vojenskou službu.\n\nNa Ministerstvo zahraničních věcí ČSSR nastoupil v srpnu 1986 (ministr Bohuslav Chňoupek), vzápětí absolvoval vojenskou službu a po návratu působil na Konzulárním odboru (KO) - jmenná spisovna MZV ČSSR (ministr Bohuslav Chňoupek, Jaromír Johanes, ředitel Konzulárního odboru Josef Houžvička). Podle Evidence zájmových osob (EZO) byl v hledáčku StB Rudolf Jindrák už od roku 1986. Vázací akt spolupracovníka Zpravodajské služby Generálního štábu podepsal R. Jindrák po několika proběhlých schůzkách v létě 1989 ve svých 25 letech, kdy se s ním počítalo na konzulární odbor do Bonnu.\n\nJindrák uvedl, že o vázacím aktu nevěděl a že v lednu 1989 vešel do kontaktu se Zpravodajskou správou Generálního štábu (vojenská rozvědka) proto, že ho tehdejší vedení personálního odboru MZV ujistilo, že pohovor s představiteli bezpečnostních složek je běžnou součástí výjezdů všech pracovníků. Jeho nadřízený ministr Jaromír Johanes jej v květnu 1989 na zastupitelský úřad do SNR neschválil, ale později se situace podle zpravodajských služeb změnila a proto jej opětovně kontaktovali a v červenci došlo k podepsání aktu, vedeného pod krycím jménem „Danada”. Výjezd do Spolkové republiky Německo nebyl na základě intervence  stranických a bezpečnostních složek povolen. Důvodem byl jednak německý a  velkostatkářský  původ jeho matky Agáty, jednak skutečnost, že řada příbuzných ze strany jeho matky emigrovala na Západ.\n\nO této skutečnosti hned na začátku 90. let informoval své nadřízené, stejně jako Národní bezpečnostní úřad při podávání žádosti o prověření, kdy byl nakonec opakovaně prověřen na stupeň přísně tajné a tajné. Od roku 1990 pracoval jako vedoucí oddělení pro země střední (OSE) a západní Evropy (OZE) konzulárního odboru Ministerstva zahraničních věcí ČSFR, účastnil se tak vyjednávání asi dvaceti dohod o zrušení vízové povinnosti (Německo, Francie, Itálie, Benelux, severní Evropa, atd.)\n\nSpolkovou republiku Německo  poprvé navštívil až po revoluci,  v roce 1991, kdy na velvyslanectví v Bonnu připravoval otevření čs. generálního konzulátu v Mnichově. V této době začal spolupracovat s velvyslancem Jiřím Grušou (08.01.1991 - 10.06.1997) a Janem Honem v Bonnu. Jindrák úřad GK třikrát stěhoval, dále napomáhal stěhování rádia Svobodná Evropa do Prahy a zahájil jednání o Česko-německé deklaraci. Od roku 1993 do roku 1995 působil jako generální konzul v Mnichově. Čs. velvyslanectví v Bonnu se v roce 1999 přesunulo do Berlína a v září 2004 zahájil činnost český generální konzulát v Bonnu, příslušný pro spolkové země Severní Porýní-Vestfálsko, Hesensko, Porýní-Falc a Sársko se sídlem v budově bývalého českého velvyslanectví na Ferdinandstrasse 27, který byl v roce 2008 nakonec zrušen. \n\nDo Černínského paláce se Rudolf Jindrák z Mnichova vrátil v roce 1994 a nastoupil jako ředitel teritoriálního sekce I (Ř TS I), jednoho z útvarů Ministerstva zahraničních věcí ČR. Pokračoval v jednáních o Česko-německé deklaraci a zároveň řešil nové agendy jako Slovensko či situaci kolem jaderné elektrárny Temelín s Rakouskem. V roce 1998 byl jmenován vrchním ředitelem útvaru sekce právní a konzulární (VŘ SPK Ministerstva zahraničních věcí ČR), čímž se vrátil ke své specializaci na mezinárodní právo (bilaterální vztahy s Lichtenštejnskem, Maďarskou republikou, Spolkovou republikou Německo, Polskou republikou, Rakouskem, Slovenskou republikou, Slovinskem a Švýcarskem).\n\nV letech 1998-2001 působil jako velvyslanec ČR v Maďarsku.\n\nV roce 2001 se vrátil na Ministerstvo zahraničních věcí ČR, kde působil jako náměstek ministra zahraničních věcí (pod tehdejšími ministry Janem Kavanem a Cyrilem Svobodou).\n\nV r. 2004 nastoupil do Vídně jako velvyslanec ČR v Rakousku, kde nahradil Jiřího Grušu.\n\nPo ukončení své mise v Rakousku byl v roce 2006 jmenován velvyslancem na českém velvyslanectví v Berlíně v Německu, kde působil jako jeden z nejdéle sloužících diplomatů přes osm let (11.12.2006 - 2014).\n\nV srpnu 2014 se opět vrátil na Ministerstvo zahraničních věcí ČR, kde byl jmenován náměstkem ministra pro otázky právní, konzulární a ekonomické (NMPKE), ale v této funkci vydržel jen necelý rok a kvůli neshodám s tehdejším ministrem Lubomírem Zaorálkem byl nucen z Ministerstva zahraničních věcí nedobrovolně odejít. Přešel na Úřad vlády ČR, kde působil jako zahraničně-politický poradce premiéra Bohuslava Sobotky. Uvažovalo se o něm jako o možném velvyslanci na Slovensku.\n\nO Jindrákovi se opakovaně hovořilo jako o kandidátovi na post ministra zahraničních věcí v „úřednických vládách“ a na post ministra obrany ve vládě Petra Nečase. Nabídky odmítal s odůvodněním, že nechce vstupovat do takto politicky profilované funkce, resp. si uvědomoval svoji politickou angažovanost před rokem 1989, zejména členství v KSČ a podezření ze spolupráce s komunistickou vojenskou rozvědkou. To vždy bral jako svůj deficit.\n\nNa začátku roku 2017 si ho prezident Miloš Zeman vybral jako nového ředitele svého zahraničního odboru za Hynka Kmoníčka, který odešel jako velvyslanec do Spojených států amerických. Funkce se ujal 15. března 2017. Po vzájemné dohodě prezidenta M. Zemana a premiéra A. Babiše začal od roku 2020 souběžně pracovat na Úřadu vlády ČR, kde se měl věnovat především bilaterálním vztahům s Německem či zeměmi Visegrádu (ČR, Slovensko, Polsko, Maďarsko). Uvedl, že \"pracovat bude na dohodu a placen bude dle hodinové sazby\".\n\nVe svazku, archivovaném v Ústavu pro studium totalitních režimů, popsal Rudolf Jindrák svoje členství v Komunistické straně Československa ve svém životopise takto: „\"V roce 1982 jsem byl přijat na gymnáziu v Říčanech u Prahy za kandidáta KSČ. A v roce 1984 převeden na Právnické fakultě Univerzity Karlovy za člena KSČ. Na právnické fakultě jsem v letech 1984–1986 vykonával funkci vedoucího stranické skupiny.\"” Členem KSČ byl až do roku 1989, po sametové revoluci vystoupil a zůstal bez politické příslušnosti.\n\nS komunistickou rozvědkou nikdy nespolupracoval, o svém kontaktu s Vojenskou rozvědkou GŠ informoval po listopadu 1989 všechny své nadřízené. Poprvé před svým prvním vysláním do SRN v roce 1991 ministra Jiřího Dienstbiera. Dále o uvedené skutečnosti informoval v 90. letech  Národní bezpečnostní úřad, který prováděl jeho prověření ke styku s utajovanými skutečnostmi. Od roku 1990 byl R. Jindrák celkem 6x prověřen ke styku s utajovanými skutečnostmi, z toho 4x na stupeň „Přísně tajné“ a 2 x na stupeň „Tajné“. V současné době je držitelem prověření na stupeň „Tajné“, které je platné do ledna 2024. Dále je držitelem nejvyššího stupně prověření v rámci NATO „Cosmic top secret“.\n\nPráci na Česko-německé deklaraci Jindrák věnoval řadu let, ať už jako generální konzul v Mnichově nebo ředitel teritoriálního odboru na MZV. Její praktické naplňování pak mj. určovalo i jeho velvyslanecké působení v Berlíně. Deklaraci považuje za stěžejní dokument česko-německých vztahů, který uzavřel minulostní problematiku ve vzájemné agendě. Vyjednávání o deklaraci považuje Jindrák za \"vysokou školu diplomacie\", ale i domácí politiky. S odstupem času vzpomíná na výbornou spolupráci s tehdejšími ministry Josefem Zieleniecem a Alexandrem Vondrou.\n\nOznačuje se za „příznivce sjednocené Evropy, ale ne za každou cenu“.\n\nJe ženatý s manželkou ing. Lenkou Jindrákovou (* 30. 1. 1957), absolventkou Vysoké školy ekonomické v Praze, s kterou má dvě dcery.\n\nJindrák je nositelem Záslužného řádu Spolkové republiky Německo (velký záslužný kříž s hvězdou), Bavorského kříže za zásluhy, Maďarského záslužného kříže a zásluhy. Je čestným občanem města Cheb.\n\n"}
{"id": "1275547", "url": "https://cs.wikipedia.org/wiki?curid=1275547", "title": "7. Republika", "text": "7. Republika\n\n7. Republika (7Rep) je zapsaný spolek nacionalisticky, konzervativně, meritokraticky pravicově orientovaných aktivistů v České republice.\n\nJde o první spolek v České republice, deklaratorně se hlásící k myšlenkám alt-right a propagujícím je. Rovněž podporuje nacionalismus, zásluhovost v uplatnění občana, kritizuje imigraci a staví se proti islámu a neomarxismu. Název \"7. Republika\" je odvozen od historického vývoje českých zemí po roce 1918, stejně jako je inspirovaný Charlesem de Gaullem a ustanovením Páté francouzské republiky.\n\nMyšlenka na vytvoření spolku \"7. Republika\" se zrodila na sklonku roku 2016, v reakci na krizové situace uvnitř proti-islámského a proti-imigračního hnutí. Část aktivistů si uvědomila potřebu rozsáhlejšího ideového a aktivistického záběru celého hnutí.\nV lednu 2017 byla \"7. Republika\" zaregistrována na ministerstvu vnitra a 27. ledna, u příležitosti soudu s ředitelkou Střední zdravotnické školy na Praze 10, v tzv. hidžábové aféře, byl spolek \"7Rep\" vyhlášen jejími aktivisty.\n\n27. ledna 2017 se členové spolku účastnili a aktivně podpořili žalovanou ředitelku Střední zdravotnické školy na Praze 10 v hidžábové aféře. Následně bylo uveřejněno video s vyjádřením k \"7. Republice\", které převzala česká a srbská média.\n\nDne 14. března 2017, na výročí okupace Čech a Moravy nacistickým Německem, představitelé \"7Rep\" vyvěsili na sídlo spolkového kancléřství v Berlíně prohlášení ke 13. výročí členství České republiky v Evropské unii. Stalo se tak rovněž v roce 500. výročí vyvěšení tezí Martina Luthera na dveře katedrály ve Wittenbergu.\n\n\"Den bílého heterosexuálního muže, 2017\": akce pořádaná sociologem Petrem Hamplem a stoupenci ideologie alt-right, kteří kritizují, dle jejich názoru podřízené postavení bílých heterosexuálních a pracujících mužů.\n\n7Rep se hlásí k myšlenkám konzervativně pravicových politiků jako je Charles de Gaulle, Andrew Breitbart, Marine Le Pen, ale i k méně tradičnímu proudu pravice alt-right, a deklaratorně k meritokratickým myšlenkám zásluhovosti podle schopností a úspěchů občana. Vyhlásila sedm tezí \"7. Republiky\" spočívajících v ochraně identity, přežití národa, boji za svobodu jednotlivce a občana, v podpoře občanství, rozvoji hrdosti a vizí, stejně jako v odporu proti islámu, který sama označuje za totalitní ideologii jako nacismus a komunismus.\n\nSpolek neusiluje o to stát se dominantní skupinou, či samostatným masovým politickým hnutím, ale spíše think-tankem šířícím myšlenky alt-right, meritokracie a ekonomického nacionalismu mezi občany České republiky.\n\n\"7Rep\" je v kontaktu s německou stranou Alternativa pro Německo a podporuje francouzskou Národní frontu.\n\nOd roku 2019 je předsedou Pavel Vopálka.\n\n"}
{"id": "1275548", "url": "https://cs.wikipedia.org/wiki?curid=1275548", "title": "Carrickfergus (hrad)", "text": "Carrickfergus (hrad)\n\nHrad Carrickfergus (z irského \"Carraig Ḟergus\", t.j. \"Fergusova mohyla\") se nachází na severním břehu Belfastské zátoky u vjezdu do přístavu stejnojmenného města v severoirském hrabství Antrim ve Spojeném království. Hrad, který patří k nejlépe zachovaným středověkým stavbám v Severním Irsku, je evidován pod číslem J4143 8725 na seznamu státem chráněných památek (tzv. \"Scheduled Historic Monuments\") Spojeného království. Památka je ve správě Severoirské agentury životního prostředí (\"Northern Ireland Environment Agency\").\n\nHrad nechal v roce 1177 jako své hlavní sídlo vybudovat na skalnatém výběžku v Carrickfergusské zátoce (později pojmenované Belfastská zátoka) John de Courcy, který v uvedeném roce dobyl Ulster. Vládl zde až do roku 1204, kdy jej z Ulsteru vypudil jiný normanský dobrodruh a válečník Hugh de Lacy.\n\nPrvní písemné zmínky o této pevnosti jsou z roku 1210, kdy ji obléhal a posléze dobyl král Jan Bezzemek. Angličtí králové ovládali Carrickfergus i v následujících stoletích a do zdejšího přístavu obvykle mířily anglické vojenské jednotky, určené pro operace na území Irska. Dne 4. listopadu 1597 se u Carrickfergusu odehrála bitva mezi vojsky anglické královny Alžběty I. a příslušníky skotsko-irského klanu MacDonnellů, v níž byli Britové poraženi.\n\nV roce 1690 dobyl Carrickfergus generál Friedrich von Schomberg, který v průběhu 17. století sloužil na straně různých evropských mocností a který nakonec padl v červenci téhož roku během bitvy u řeky Boyne a následně byl pohřben v katedrále svatého Patrika v Dublinu. V roce 1760 zaútočily na město francouzské jednotky pod velením Françoise Thurota. Poté, co dobyly a vyrabovaly hrad, se opět stáhly.\n\nPůvodně byl hradní areál ze 3/4 obklopen vodou. V důsledku rozšíření souše nyní moře obklopuje hrad Carrickfergus pouze po jedné třetině jeho obvodu.\n\nHrad, jemuž dominuje 28 metrů vysoká věž, v minulosti sloužil jako sídlo místních vládců, vojenská základna, věznice a arzenál. Během napoleonských válek byli na hradě vězněni váleční zajatci. V době první světové války sloužil hrad Carrickfergus jako sklad zásob a sídlo místní vojenské posádky, během druhé světové války byly v objektu zřízeny protiletecké kryty. Již v roce 1928 předala Britská armáda 750 let starý objekt vládě Severního Irska. Hrad byl postupně restaurován, včetně velkého středověkého sálu, kde se konají různé výstavy, a je přístupný veřejnosti.\n\n\n"}
{"id": "1275552", "url": "https://cs.wikipedia.org/wiki?curid=1275552", "title": "Hasso von Manteuffel", "text": "Hasso von Manteuffel\n\nHasso-Eccard Freiherr von Manteuffel (14. ledna 1897 – 24. září 1978) byl německý generál tankových vojsk během druhé světové války. \n\nManteuffel pocházel ze šlechtické rodiny, jeho otec byl Eckard August Gerdt Erdmann von Manteuffel (1863–1904), jeho matka byla Susanne Ende. V roce 1921 se oženil s Armgard von Kleist se kterou měl dvě děti.\nsvou vojenskou kariéru zahájil za první světové války.\nZa druhé světové války bojoval v Africe a na východní i západní frontě. Generálem byl jmenován roku 1944. V bitvě v Ardenách velel 5. tankové armádě.\nPo válce byl do prosince 1946 válečným zajatcem. Po propuštění se angažoval v politice a pracoval jako prokurista v kovoprůmyslu. V letech 1953 až 1957 byl poslancem západoněmeckého Spolkového sněmu za Liberální stranu. Zasazoval se za opětovné vyzbrojení Německa a byl tvůrcem názvu Bundeswehr pro ozbrojené síly poválečného západoněmeckého státu.\n\n\n"}
{"id": "1275553", "url": "https://cs.wikipedia.org/wiki?curid=1275553", "title": "Urijština", "text": "Urijština\n\nUrijština je jazyk, kterým mluví 3,2 % obyvatel Indie, tedy asi 40 milionů rodilých mluvčích. Je to indoárijský jazyk. Užívá se většinou ve východní Indii, zejména v indickém státě Urísa, kde rodilí mluvčí tvoří 80 % populace. V tomto státě je oficiálním jazykem. Užíván je také v částech Západního Bengálska, Džhárkhandu (asi 10 milionů lidí, druhý oficiální jazyk státu), Čhattísgarhu a Ándhrapradéše. Nejstarší psaná věta v urijštině pochází z 10. století.\n\nPro zápis jazyka se používá urijské písmo.\n\n"}
{"id": "1275556", "url": "https://cs.wikipedia.org/wiki?curid=1275556", "title": "McLaren MP4-18", "text": "McLaren MP4-18\n\nMcLaren MP4-18 je vůz Formule 1 stáje West McLaren Mercedes, který se neúčastnil mistrovství světa v roce 2003.\n\n\nMP4-18 je název závodního monopostu formule 1, který v měl být nasazen pro rok 2003. Vůz podle samotného bývalého testovacího jezdce McLarenu Alexandera Wurze předběhl svou dobu byl i rychlejší než předchozí model MP4-17D ale pro svou nespolehlivost a samovolným rozpadáním došlo vedení McLarenu k závěru že tento vůz vůbec do samotné sezóny nevyjede. McLaren pak ke konci sezony přesunul veškerý vývoj na vůz MP4-19\n"}
{"id": "1275557", "url": "https://cs.wikipedia.org/wiki?curid=1275557", "title": "Korněj Čukovskij", "text": "Korněj Čukovskij\n\nKorněj Ivanovič Čukovskij (Корне́й Ива́нович Чуко́вский, 31. března 1882 – 28. října 1969), rozený Nikolaj Vasiljevič Kornějčukov (Николай Васильевич Корнейчуков), byl ruský básník, překladatel, literární kritik a esejista. Je slavný především jako autor veršů a prózy pro děti. Známé jsou například jeho knihy \"Švábisko\", \"Krokodýl\", \"Mydlipán\" nebo \"Telefon\"; zejména úryvky z poslední jmenované jsou Rusům všeobecně známé a objevují se v každodenní konverzaci.\n\nV češtině je nejznámější Čukovského dětská kniha \"Doktor Bolíto\" (Doktor Ajbolit).\n\n\nPo roce 1989:\n"}
{"id": "1275564", "url": "https://cs.wikipedia.org/wiki?curid=1275564", "title": "Svěřenský správce", "text": "Svěřenský správce\n\nSvěřenský správce je základní osobou svěřenského fondu spolu se zakladatelem a obmyšleným a tvoří tak s nimi základní triangulární strukturu osob svěřenského fondu.\n\nV zemích zejména common law má srovnatelné postavení trustee. \n\nSvěřenský správce převzal pověření ke správě svěřenského fondu (vyčleněného majetku zakladatelem) a zavázal se ho držet a spravovat. Svěřenský správce nejenže majetek drží a spravuje, ale vykonává všechna vlastnická práva k majetku ve svěřenském fondu, a to vlastním jménem a na účet svěřenského fondu, v režimu tzv. plné správy. Vlastníkem majetku ve svěřenském fondu ale není. Svěřenský správce není vlastníkem svěřenkého fondu, ale jeho správcem, neboť majetek svěřenského fondu není ve vlastnictví nikoho (\"res nullius\"), ale nemůže být okupován, a z pohledu svěřenského správce jde o majetek vůči němu cizí.\n\nPostavení svěřenského správce v českém právním řádu upravuje zákon č. 89/2012 Sb., občanský zákoník, ve znění pozdějších předpisů.\n\nZákladní povinností svěřenského správce je majetek ve svěřenského fondu držet a tento majetek spravovat. Správu tohoto majetku musí činit s péčí řádného hospodáře, tj. loajálně (tzn. v zájmu obmyšleného ) a s náležitou péčí (tzn. s potřebnými znalosti a pečlivostí). Jelikož svěřenskému správci je svěřena plná správa svěřenského fondu, ten dbá o jeho rozmnožení a uplatnění v zájmu obmyšleného. Svěřenský správce tak majetek nejen zachovává, ale má se snažit o jeho rozmnožení a uplatnění, aby z něho měl obmyšlený užitek, tzn. aby nebylo ohroženo jeho právo na plnění ze svěřenského fondu a toto bylo do budoucna, pokud možno, co nejlépe svěřenským fondem zajištěno.\n\nSvěřenský správce právně jedná vlastním jménem na účet svěřenského fondu, a tak naplňuje svoje povinnosti vyplývající z plné správy svěřenského fondu. Zpravidla svěřenský správce uzavírá smlouvy či činí jednostranná právní jednání.\n\nTypické případy vyplývají z účelu svěřenského fondu a majetku do něho vloženého. V případě bytových jednotek vložených do soukromého svěřenského fondu svěřenský správce zpravidla uzavírá nájemní smlouvy. Nájemci platí nájemné svěřenskému správci, který s ním hospodaří a z výnosů vyplácí plnění obmyšlenému. Rovněž může z příjmů, nebo z finančních prostředků vložených do svěřenského fondu, kupovat bytové jednotky, příp. kupovat tyto bytové jednotky za finanční prostředky obstarané na základě jím uzavřených úvěrových smluv. Svěřenský správce má majetek rozmnožovat, neboť je mu svěřen majetek svěřenského fondu do plné správy; dbá při tom o uplatnění majetku v zájmu obmyšleného. Ve všech případech však musí dodržet povinnosti vyplývající z toho, že správu má vykonávat s péčí řádného hodpodáře.\n\nDalší typické případy vyplývají z toho, že svěřenský fond po svém vzniku zpravidla přestává být majetkem, ale stává se jměním (tj. aktiva i pasiva), neboť s majetkem budou vznikat dluhy. Takovým případem je svěřenský fond, do něhož byl vložen obchodní závod. V obchodním závodě zpravidla jednak pracují zaměstnanci, jednak dodavatelé poskytují suroviny, materiál, zboží či služby pro tento obchodní závod. V takových případech pak svěřenský správce musí platit zaměstnancům mzdu a dodavatelům cenu za jimi poskytnuté plnění, takže se svěřenským fondem budou spojeny dluhy, které bude svým jménem na účet svěřenského fondu svěřenský správce uhrazovat.\n\nZvláštní kategorií svěřenského správce je tzv. spolusprávce, kterého svěřenský fond musí mít, je-li prvním svěřenským správcem zakladatel nebo obmyšlený. Druhý svěřenský správce, tzv. spolusprávce musí být osobou třetí, tzn. ani zakladatelem, ani obmyšleným, která s prvním svěřenským správcem bude společně právně jednat.\n\n"}
{"id": "1275571", "url": "https://cs.wikipedia.org/wiki?curid=1275571", "title": "Komotiní", "text": "Komotiní\n\nKomotiní ( \"Κομοτηνή\", \"Gümülcine\", \"Гюмюрджина\" – \"Gjumjurdžina\") je město ležící v severovýchodním Řecku, v Dolnothrácké nížině mezi Egejským mořem a jižním úpatím Rodopů.\n\nMěsto je správním střediskem řeckého kraje Východní Makedonie a Thrákie a má necelých 55 tisíc obyvatel.\n\nSídlo existuje od 2. století př. n. l., což je doloženo archeologickými nálezy, a v té době profitovalo z blízké silnice Via Egnatia, která vznikla v téže době. Na zdejších zříceninách z byzantské doby se nachází nápis ze 4. století. V té době byla daleko významnější blízká pevnost Mosynopolis. Podle všeho město založili uprchlíci z této pevnosti poté, co ji v roce 1207 dobyl bulharský car Kalojan. Od té doby se plynule rozrůstalo a v roce 1331 ho ve své knize \"Historie\" zmiňuje císař Jan VI. pod jménem Koumoutzina v souvislosti s byzantskou občanskou válkou. Pod svým současným jménem je město zaznamenáno historikem \"Nikephorem Phokasem\" v roce 1343.\n\nMěsto padlo do osmanského panství mezi lety 1361 až 1363 a Turci se záhy stali dominantním obyvatelstvem zdejšího okolí. Turecký název města je doložen již v roce 1361. Osmanský census z roku 1519 uvádí 2 500 obyvatel, z čehož bylo asi jen 10 % křesťanů a 4 % židů. Naproti tomu francouzský cestovatel Pierre Belon, který město navštívil v roce 1548, tvrdí, že je obýváno Řeky a jen málo Turky. V polovině 17. století napočítal Evlija Čelebi 4 000 prosperujících kamenných domů a 400 obchodů. Město bylo několikrát postiženo morem, což vedlo k úbytku obyvatelstva, a ten byl vyrovnán až v 19. století. V té době se Komotiní začalo finančně dařit díky rozvíjejícímu se obchodu, založenému především na pěstování tabáku v okolí města. To dokládá tehdejší vysoká stavební aktivita, během které byly mimo jiné rozšířeny i zdejší mešity. Zároveň byla postavena železnice spojující Soluň a Cařihrad.\n\nPo rusko-turecké válce přibyli do města a okolí muslimští uprchlíci z Bulharska a převážili tak stávající poměr mezi jednotlivými náboženstvími. Během první balkánské války obsadila město bulharská armáda, která v bezprostředně následující druhé balkánské válce ustoupila před tureckými vojsky. Po Bukurešťském míru ustanovili zdejší muslimové provizorní vládu Západní Thrákie ve snaze zabránit Bulharsku, aby území znovu zabralo, a Komotiní se stalo hlavním městem tohoto útvaru. Po Cařihradském míru se město stalo, stejně jako západní Thrákie, součástí Bulharska až do roku 1919, kdy připadlo podle smlouvy z Neuilly Řecku. Muslimské obyvatelstvo západní Thrákie bylo smlouvou z Lausanne vyňato z výměny obyvatelstva mezi Řeckem a Tureckem, ta ovšem změnila zdejší demografické složení, protože se do města přistěhovali řečtí utečenci především z Malé Asie a východní Thrákie. Za druhé světové války Bulharsko město znovu obsadilo a transportem do Treblinky dalo vyhubit místní židovskou minoritu. Od roku 1944 je město trvale součástí Řecka.\n\nMěsto je významným hospodářským centrem západní Thrákie. Nachází se tu 20 základních škol, 7 nižších a 4 vyšší střední školy a 2 průmyslové školy. Od roku 1974 tu sídlí Thrácká Démokritova univerzita.\n"}
{"id": "1275574", "url": "https://cs.wikipedia.org/wiki?curid=1275574", "title": "Právo svěřenských fondů", "text": "Právo svěřenských fondů\n\nTento poměrně nový podobor práva občanského, jehož základem je právní úprava správy cizího majetku v ustanoveních § 1400 - 1474 zákona č. 89/2012 Sb., občanský zákoník, ve znění pozdějších předpisů, zvláštně pak právní úprava svěřenského fondu v ustanoveních § 1448 - 1474, reguluje postavení následujících osob:\na vztahy mezi nimi, potažmo postavení soudu v případě věcí svěřenského fondu. Rovněž upravuje právní charakter majetku ve svěřenském fondu.\n\nPrávo svěřenských fondů je zahrnuto mezi absolutní majetková práva, a proto má kogentní povahu. Od práva svěřenských fondů se nelze s účinky navenek odchýlit, nepřipouští-li to zákon výslovně. Jak bylo uvedeno, zvláštní úprava je dána úpravou svěřenského fondu, na tu se však subsidiárně (podpůrně) vztáhne obecná právní úprava správy cizího majetku, neboť svěřenský fond je zvláštní formou správy cizího majetku.\n\nJde o podobor práva občanského, který je v České republice poměrně nový, ale v zahraničí, zejména v zemích common law, jde o tradiční právní podobor, někdy dokonce mívající postavení samostatného oboru.\n"}
{"id": "1275587", "url": "https://cs.wikipedia.org/wiki?curid=1275587", "title": "Spaso-preobraženská katedrála (Nižnij Novgorod)", "text": "Spaso-preobraženská katedrála (Nižnij Novgorod)\n\nSpaso-preobraženský katedrála (), někdy též nazývaný Starojarmareční, je pravoslavný chrám ve stylu pozdního klasicismu v centru ruského Nižného Novgorodu. Spolu s chrámem svatého Alexandra Něvského (tzv. Novojarmarečním) jsou jedinými dochovanými sakrálními stavbami Nižněnovgorodského jarmarku.\n\nRoku 1816 byl do Nižného Novgorodu k ústí řeky Oky přenesen jeden z největších jarmarků Ruska. V souvislosti s tím došlo k výstavbě celé řady objektů, včetně několika křesťanských chrámů a mešity. Za projektem tohoto areálu stál ruský vojenský stavitel a inženýr španělského původu Agustín de Betancourt. Ten pověřil vypracováním návrhu Spaso-preobraženského chrámu význačného architekta francouzského původu Augusta Ricarda de Montferrand, který je mj. autorem katedrály svatého Izáka v Petrohradu. Výstavba byla dokončena roku 1822.\n\nIkony pro chrám namaloval italský umělec Torricelli v evropském duchu, kvůli čemuž se mnozí trhovci odmítali před zdejším ikonostasem modlit - ikony totiž zobrazovaly obnažené části těl. Mnozí věřící si proto nosili do chrámu své vlastní ikony. Samotný ikonostas byl zhotoven podle návrhu ruského architekta Vasilije Petroviče Stasova v klasicistním stylu.\n\nVzhledem k tomu, že jarmark se konal pouze jeden měsíc jedenkrát za rok, byl tento chrám podřízen Spaso-preobraženskému chrámu (nedochoval se) v areálu Nižněnovgorodského kremlu, odkud sem byly na období jarmarku přinášeny ikony a jiné potřebné vybavení.\n\nBudova chrámu byla postavena za hlavním jarmarečním domem na hlavní ose jarmarku. Samotná budova byla založena na náspu, který ovšem postupně narušovaly podzemní vody a povodně. Statika budovy tím byla vážně narušena a ve stěnách se objevily praskliny. Na konci 19. století proto musela být provedena velká rekonstrukce, završená v roce 1888. Zvonice chrámu musela být v roce 1899 rozebrána a postavena znovu (1906).\n\nPo bolševické revoluci byl objekt přeměněn na sklad, administrativní část přestavěna na byty a zvonice stržena. Církvi byl navrácen v roce 1989.\n\nV roce 2009 byla před chrámem instalována dvoumetrová socha anděla jako pomník občanů Nižného Novgorodu, kteří zemřeli při likvidaci následků havárie černobylské jaderné elektrárny.\n"}
{"id": "1275588", "url": "https://cs.wikipedia.org/wiki?curid=1275588", "title": "Ribulóza", "text": "Ribulóza\n\nRibulóza je monosacharid, patří mezi ketopentózy (ketózy s pěti atomy uhlíku). Jeho sumární vzorec je CHO. Existují dva enantiomery, D-ribulóza a L-ribulóza. D-ribulóza je diastereomer D-xylulózy.\n\nRibóza je meziproduktem pentózofosfátového cyklu a je důležitá pro tvorbu mnoha bioaktivních látek. Například je meziproduktem výroby D-arabitolu u hub. V podobě ribulóza-1,5-bisfosfátu je součástí Calvinova cyklu v temnostní fázi fotosyntézy.\n"}
{"id": "1275589", "url": "https://cs.wikipedia.org/wiki?curid=1275589", "title": "Podpůrná opatření ve vzdělávání", "text": "Podpůrná opatření ve vzdělávání\n\nPodpůrná opatření slouží jako podpora práce pedagoga s žákem, a to v případě, kdy vzdělávání vyžaduje v různé míře upravit průběh žákova vzdělávání. Cílem úprav je především vyrovnávat podmínky ke vzdělávání žáka, který je z různých důvodů oproti ostatním žákům znevýhodněn. Podpůrná opatření slouží dětem se speciálními vzdělávacími potřebami a kladou si za cíl zajistit žákovi se speciálními vzdělávacími potřebami možnost naplnění jeho vzdělávacích možností a právo na vzdělání bez diskriminace.\n\nZavedla je novela školského zákona č. 561/2004 Sb., která přináší řadu změn v pohledu na vzdělávání žáků se specifickými vzdělávacími potřebami a stanovuje tzv. stupně podpůrných opatření. Podpůrná opatření jsou členěna do pěti stupňů a lze je mezi sebou kombinovat. Kromě organizace vzdělávání obsahují jednotlivé stupně podpůrných opatření také speciální učebnice a různé kompenzační pomůcky.\n\n\nPrvní stupeň podpůrných opatření vždy navrhuje a poskytuje škola. Druhý až pátý stupeň podpůrných opatření navrhuje a metodicky provází školské poradenské zařízení. Zařazení konkrétních žáků do jednotlivých stupňů a pravidla, podle kterých bude škola doporučení využívat, stanovuje ministerstvo prováděcí vyhláškou č. 27/2016 Sb.\n\nPodpůrná opatření jsou poskytována jako nároková, z čehož plyne, že rodiče se na jejich financování nemusejí podílet. Platí zde tedy všeobecná \"zásada bezplatnosti\" podpůrných opatření.\n\nPlatí zde také \"zásada subsidiarity\", tedy pravidlo, že volíme to nejméně náročné podpůrné opatření, které lze k dosažení účelu využít. Náročnost posuzujeme nejen z hlediska školy, ale i z hlediska dopadu těchto opatření na samotného žáka. V rámci této zásady se škola nejprve snaží poskytnout žákovi dostatečnou podporu sama. Až v případě, kdy je podpora školy nedostačující, zákonný zástupce si opatřuje doporučení školského poradenského zařízení, které může otevřít cestu k danému podpůrnému opatření.\n\nZe zákona dochází k \"pravidelné rediagnostice\" všech žáků spadajících do některého ze 2. až 5. stupně podpůrných opatření, kdy je možné, že na základě doporučení školského poradenského zařízení nebude již poskytování podpůrného opatření 2. až 5. stupně potřeba, a je tedy ukončeno.\n\nU všech podpůrných opatření platí \"zásada, že na prvním místě je vždy zájem žáka\".\n\n"}
{"id": "1275593", "url": "https://cs.wikipedia.org/wiki?curid=1275593", "title": "Podpůrná opatření čtvrtého stupně", "text": "Podpůrná opatření čtvrtého stupně\n\nNovela školského zákona zavedla od 1. září 2016 v platnost podpůrná opatření pro děti, žáky a studenty se speciálními vzdělávacími potřebami. To znamená, že dítěti, žákovi nebo studentovi se speciálními vzdělávacími potřebami je vzdělávání upraveno pomocí podpůrných opatření o pěti stupních, která mají být bezplatně poskytována.\n\nČtvrtý stupeň podpory stanovuje vždy školské poradenské zařízení v důsledku selhávání žáka ve vzdělávání v případě:\n\nPro poskytování tohoto stupně podpory musí být zajištěn předchozí písemný souhlas zákonného zástupce žáka nebo zletilého žáka.\n\nPředpoklad pro čtvrtý stupeň podpory představuje nutnost významných úprav vzdělávání v rámci jeho obsahu i výstupů. Podpůrnými opatřeními se v tomto případě myslí:\n\nAsistent pedagoga v rámci čtvrtého stupně podpory nejčastěji připadá na jednoho žáka. Kromě asistenta pedagoga může být nápomocný i druhý pedagogický pracovník pět hodin za týden.\n\nMetody výuky ve čtvrtém stupni podpůrných opatření zahrnují vše z předchozích stupňů. Volba metod výuky respektuje veškeré potřeby žáků s minimalizací obsahů žáka i s možností redukce obsahů vzdělávání. Škola rovněž zajišťuje, aby obsahy výuky byly předány žákům (neslyšícím, nevidomým, hluchoslepým) v podobě, která je pro ně nejvhodnější a nejpreferovanější. Rovněž lze použít alternativní, případně též augmentativní systémy., tj. systémy, které se používají v případě náhrady mluvené řeči.\n\nAlternativní komunikace využívá:\n\na) Systémy bez pomůcek - cílené pohledy, mimika, gesta, gestikulace, manuální znaky, jazykové programy\n\nb) Systémy s pomůckami - předměty, fotografie, systémy grafických symbolů (např. PCS, Bliss, piktogramy), komunikační tabulky, písmena a psaná slova, technické pomůcky s hlasovým výstupem, počítač se speciálním softwarem.\n\nÚprava obsahu vzdělávání žáka probíhá v řadě oblastí, které žák vzhledem ke svému vzdělávacímu obsahu, potřebám a zdravotním omezením nemůže zvládnout nebo je zvládá alternativním způsobem. Úprava výstupů vzdělávání je v souladu s možnostmi žáků, které vyplývají z jejich speciálních vzdělávacích potřeb. Důležitá je snaha využívat maximálně potenciál ke vzdělávání žáka při zachování pozitivní motivace ke vzdělávání, s cílem přípravy na život. Vzdělávání probíhá podle upraveného vzdělávacího programu. U žáka je podporována samostatnost a příprava na budoucí uplatnění v profesním životě.\n\nOrganizaci výuky je třeba rozdělit na dvě části: ve škola a ve školském zařízení.\n\nVe škole je třeba přizpůsobit a uspořádat prostředí tak, aby vyhovovalo potřebám žáka, ať se jedná o žáka nevidomého, neslyšícího, hluchoslepého. Je potřeba vytvořit takové prostředí, které bude nejen rozvíjet žáka v oblasti vzdělávání, ale také v oblasti sociální interakce. Na základě potřeb jedince je třeba vytvořit časový harmonogram, vytvořit stravovací harmonogram a rovněž dbát na odpočinek dle potřeby. V případně nutnosti zavést opatření, která povedou k minimalizaci počtu a obsahů výuky - zkracování vyučovacích hodin, prodlužování vyučovacích hodin, spojování vyučovacích hodin apod.\n\nÚčast žáka ve školském zařízení vyplývá ze speciálních potřeb žáka. Pokud nemůže žák využívat klasické pomůcky pro výuku, školské poradenské zařízení poskytne kompenzační pomůcky. V případě nutnosti lze poskytnout i asistenta pedagoga.\n\nIndividuální vzdělávací plán (zkráceně IVP) je uplatňován také u čtvrtého stupně podpory. IVP navrhuje školské poradenské zařízení, na jehož základě ho vypracuje škola.\n\nIVP vychází ze školního vzdělávacího programu, naplňuje vzdělávací potřeby žáka, u mimořádného intelektového nadání je třeba umožnit obohacování učiva, plán nad rámec předmětů a vzdělávacích oblastí školního vzdělávacího programu i ve formě rozšiřování a prohlubování učiva.\n\nHodnocení zahrnuje doporučení z nižších stupňů podpůrných opatření. Zohledňuje specifické nároky na činnost žáků, specifikuje hodnoticí kritéria, třídu hodnocených vlastností i hodnotící škálu; východiskem je analýza učiva zaměřená na didaktickou přístupnost učiva pro žákovo učení, pozitivní motivaci k dalšímu vzdělávání a vytváření postojů. Výrazné kriteriální úpravy hodnocení, důraz na využívání různých forem formativního hodnocení, včetně slovního, podpora sebehodnocení žáka a práce s motivací ke vzdělávání. \n"}
{"id": "1275594", "url": "https://cs.wikipedia.org/wiki?curid=1275594", "title": "Masarykovo náměstí (Pardubice)", "text": "Masarykovo náměstí (Pardubice)\n\nMasarykovo náměstí (původně náměstí Budovatelů) je náměstí na Zeleném Předměstí, v Pardubicích I. Jeho počátek je v 50. letech 20. století, kdy se uvažovalo, že se stane centrálním pardubickým náměstím. \n\nMasarykovo náměstí protíná severojižní 4 proudová komunikace (silnice II/324), která vede od mostu přes řeku Labe - most Pavla Wonky. V opačném směru vede tato komunikace do jižní části města a poté dále na okresní město Chrudim. Zmíněná komunikace byla vybudována na počátku 60. let při bourání jezdeckých kasáren. Tato silnice je zatím stále jedna z páteřních v Pardubicích, neboť spojuje 2 důležité pardubické křižovatky, konkrétně křižovatku u zimního stadionu s křižovatkou u Domu služeb. \n\nMasarykovo náměstí bylo ukázkou nově vybudovaného náměstí ve stylu architektury 60. let. Následně se však vzhled tohoto náměstí narušil přestavbou budovy Unichemu na přelomu tisíciletí, kdy byla budova Unichemu zcela zničena, respektive přestavěna po prodeji. O 6 let později začala na Masarykově náměstí stavba velkého nákupního centra, čímž fakticky došlo ke zničení (zakrytí) náměstí a vznikla jen pouhá městská třída.\n\nNa křižovatce u zimního stadionu se kříží silnice:\n\nNa křižovatce u Domu služeb se kříží silnice:\n\nNa Masarykově náměstí (v prostoru, kde dnes stojí budovy obchodního domu, hotelu, polikliniky a nákupního centra) byla původně vojenská jezdecká kasárna. Ta byla na konci 50. let zrušena a v roce 1959 se začalo s jejich demolicí. V 60. letech, bylo na východ od silnice II/324, postaveno několik reprezentativních administrativních budov. Konkrétně budovy národních podniků Průmstav a Pozemní stavby. V roce 1967 k těmto budovám přibyla ještě moderní budova Generálního ředitelství ZPCH (později UNICHEM), u které bylo na obvodovém plášti, namísto klasické omítky, použito tehdy nové a velmi moderní řešení - obložení z tzv. „boletických panelů“ modré barvy, dnes známé například z budov Ústavu makromolekulární chemie na Praze 6, které jsou od roku 2000 kulturní památkou, ale i řady jiných budov ze 70. let. Budova Unichemu, byla navíc ještě mimořádná tím, že uvnitř budovy, byl jako jediný v Pardubicích instalován oběžný výtah, tzv. Páternoster. Všechny tyto budovy na tehdejším náměstí Budovatelů, byly v době svého vzniku velmi moderní a patřili k chloubě Pardubic.\n\nNa jihovýchodní straně náměstí, u křižovatky u Domu služeb, stál známý pardubický hotel Veselka, který zasahoval i do třídy Míru. Tento hotel byl však bohužel v roce 1972 odstřelen. \n\nV roce 1974 byl postaven na západní straně Masarykova náměstí na rohu ulice K Polabinám a třídy Palackého obchodní dům Prior, který je dnes architektonicky ceněný a památkově hodnotný. \n\nV dobách po dokončení administrativních budov i obchodního domu byla na tehdejším náměstí Budovatelů vzhledná parková úprava, udržovaný trávník, záhony tulipánů i nově zasázené stromy, a to zejména v parčíku před obchodním domem, kde byly také umístěny lavičky a další drobný inventář. V 80. letech však tato parková úprava postupně slábla a v 90. letech byla parková úprava značně omezená. To mělo za následek, že zcela zmizely živé květiny. Rovněž došlo k zanedbávání údržby trávníku a tak byly na některých místech vybudovány asfaltové plochy. Na tyto asfaltové plochy se v následujících letech ještě umístili malé stánky. Vybudované asfaltové plochy se však v 90. letech staly opět málo udržovanými veřejnými prostory.\n\nV roce 1985, byla na severu náměstí Budovatelů dokončena jedna z dominant Pardubic - telekomunikační vysílací věž, která měří i s ocelovým anténním nástavcem přes 100 metrů.\n\nV těsné blízkosti věže TKB, byla v roce 1989 dokončena a předána nová budova telefonní ústředny. Obě stavby, (věž i ústředna) jsou dnes architektonicky ceněné a památkově hodnotné.\n\nV roce 1985 byl nad silnicí k nádraží ČSAD (ulice Palackého), mezi obchodním domem Prior a protější obchodní pasáží v 1. patře bytového domu, vybudován nadchod. Tento nadchod byl zakončen na straně u Prioru šroubovicovou rampou beze schodů, na druhé straně vedl přímo na „balkon“ obchodní pasáže v 1. patře bytového domu. Z nadchodu vedla ještě rampová odbočka, která byla zakončena na chodníku před zmíněným bytovým domem.\n\nV letech 1980–1985 byl postaven vedle obchodního domu Prior nejluxusnější hotel v Pardubicích - Interhotel Labe, se 13 podlažími a 630 lůžky. Interhotel Labe, je pro svůj architektonicky zajímavý stavební charakter označen za lokální památku. Jako další stavba vedle Interhotelu Labe byla stavěna od roku 1986 Centrální poliklinika, otevřena roku 1991. Prostor mezi Interhotelem Labe a Centrální poliklinikou tvořilo parkoviště pro ubytované v hotelu, dále velké parkoviště a dále volná plocha, která byla částečně zpevněná a sloužila pro různé účely. Například zde bývaly poutě, kolotoče, cirkusy, či jiné podobné akce.\n\nPo privatizaci budova Generálního ředitelství Unichem spadala pod nový státní podnik Chema. Ten v devadesátých letech díky půjčce od IPB odkoupila společnost AIM. Kolem transakce se však objevilo několik nejasností, a následně se nahromadilo spoustu dohadů a spekulací. Poté tedy budova spadla do vlastnictví IPB Pojišťovny. V roce 2000 byla celá budova Generálního ředitelství Unichem, zcela necitlivě přebudována a z architektury původní budovy nezbylo nic. Z celé budovy zbyla pouze holá nosná konstrukce, která se upravila pro účely nové respektive upravené budovy. V rámci přebudování, se k budově mimo jiné přistavěla část, která je pro svůj často diskutovaný vzhled někdy nazývána „skleněný stan“ někdy také „skleník“. Jedná se o obrovskou šikmou prosklenou střechu. Budovu nyní vlastní a využívá ji ČSOB Pojišťovna.\n\nRoku 2005 byly pozemky před Obchodním domem Tesco, Interhotelem Labe a před Poliklinikou Kolf prodány izraelské společnosti Afi Europe. Jeden metr čtvereční v samém centru, prodávalo město izraelské společnosti za 300 Korun českých, cca 10× méně, než činila cena obvyklá. V letech 2006–2008 byla celá volná plocha před obchodním domem (park), Interhotelem (parkoviště hotelu, parkoviště) a poliklinikou (zpevněná plocha) zabrána stavbou nového velkého obchodního centra AFI Palace Pardubice, stavěného izraelským investorem. V dubnu 2015 změnil AFI Palace Pardubice majitele. Kvůli tomu se následně přejmenoval na Atrium Palác Pardubice.\n\nV roce 2008 byl nadchod z roku 1985 zbourán, kvůli stavbě obchodního centra AFI Palace. Po dokončení centra byla ve stejném místě nainstalována šikmá železná lávka. Přistup na tuto lávku je možný po schodišti, případně z 2. podlaží obchodního centra. Vyústění na druhé straně, je obdobné jako u původního nadchodu. Nová lávka však již není tak hojně užívána, jako původní nadchod, zejména kvůli přístupu na lávku po schodišti.\n\nV letech 2007 a 2008 vyrostla v místech, kde dříve stával hotel Veselka (vedle budovy ČSOB Pojišťovny a naproti AFI Palace) nová polyfunkční budova MAGNUM. V přízemí této budovy se nachází obchody. Ve vyšších patrech poté kanceláře.\n\nTěmito kroky, tedy zejména výstavbou obchodního centra AFI Palace v samém centru města, vznikla v podstatě uzavřená městská třída. Celé Masarykovo náměstí tak dnes tedy tvoří Atrium Palác a Palácem Atrium zastíněné budovy obchodního domu, hotelu a polikliniky, dále telekomunikační věž a ústředna na jedné straně silnice a na straně druhé jsou to zmíněné administrativní budovy. Uprostřed tohoto je výše zmíněná komunikace a kolem ní chodníky se zastávkami MHD a ČSAD. Zmíněné administrativní budovy ze 60. let však již vlastní jiní majitelé než v minulosti, a tak neslouží svým původním podnikům.\n\nJe bohužel s podivem, že žádná ze staveb na Masarykově náměstí a to ani zmíněné stavby, které kladně ohodnotil Národní památkový ústav, nejsou prozatím prohlášeny za nemovité kulturní památky a tím pádem nejsou pod ochranou státu.\n\nV roce 2018, proběhla na 4 proudové komunikaci kompletní obnova povrchu silnice, s úpravou pro provoz trolejbusů a autobusů MHD a autobusů ČSAD. Před úpravou byla tato komunikace tvořena v krajních pruzích, které slouží jako zastávky, z dlažebních kostek. Středové pruhy byly asfaltové. Všechny pruhy však byly již v havarijním stavu (kostky na zastávkách byly značně rozestouplé, propadlé, nebo úplně chyběly). V asfaltu ve středních pruzích byly zase hluboké vyjeté koleje. Úprava spočívala v tom, že krajní pruhy, které jsou využívány jako zastávky, byla komunikace vytvořena z betonu, který by měl provozu trolejbusů a autobusů lépe odolávat. Střední pruhy pak byly vybudovány ze speciální asfaltové směsi do které jsou namíchána nanovlákna. Silnice z tohoto materiálu by měla být též odolnější.\n\nMasarykovo náměstí, je dnes nejvytíženějším přestupním uzlem v pardubické městské hromadné dopravě, s velkou koncentrací lidí. \n"}
{"id": "1275598", "url": "https://cs.wikipedia.org/wiki?curid=1275598", "title": "Josef Kohout", "text": "Josef Kohout\n\nJméno Josef Kohout nosí více osob:\n\n"}
{"id": "1275603", "url": "https://cs.wikipedia.org/wiki?curid=1275603", "title": "McLaren MP4-17", "text": "McLaren MP4-17\n\nMcLaren MP4-17 je vůz Formule 1 stáje West McLaren Mercedes, který se účastnil mistrovství světa v roce 2002 a také roku 2003.\n\n\nMP4-17 je název závodního monopostu formule 1, který v roce 2002 používala stáj West McLaren Mercedes. Monopost navrhl designér Adrian Newey a stal se přirozenou evolucí předchozího stroje MP4-16. V tomto roce se stáji moc nedařilo získaly jen jedno jediné vítězství které pro ně vyjel David Coulthard v Grand Prix Monaka. Jeho novému stájovému kolegovy Kimimu Raikkonenovi se moc nedařilo jelikož trpěl na časté výpadky ze závodu a na konci roku si pohoršili jedno místo oproti roku 2001 a skončili za Williamsem na 3 místě se 65 body.\n\nMP4-17D Byla vylepšená verze vozu MP4-17 který Mclaren nasadil pro rok 2003 z důvodu nespolehlivosti a neotestovanosti vozu MP4-18. MP4-17D měl vylepšenou aerodynamiku a nový motor od Mercedesu. V tomto roce získal tým McLaren dvě vítězství které vyjel jak David Coulthard tak i Kimi Raikkonen který bojoval o titul mistra světa s Michaelem Schumacherem z Ferrari do posledního závodu sezony, který ale prohrál o pouhé dva body. Celkově v tomto roce tým skončil znovu třetí ale o dva body za týmem Williams.\n"}
{"id": "1275604", "url": "https://cs.wikipedia.org/wiki?curid=1275604", "title": "Molucké moře", "text": "Molucké moře\n\nMolucké moře, indonésky Laut Maluku, je okrajové moře Tichého oceánu. Leží blízko rovníku, je ohraničeno indonéskými ostrovy Celebes, Halmahera, Sula a Talaudskými ostrovy. Má rozlohu 291 000 km² a maximální hloubku 4 970 m.\n\n"}
{"id": "1275606", "url": "https://cs.wikipedia.org/wiki?curid=1275606", "title": "František Maria od Kříže", "text": "František Maria od Kříže\n\nBlahoslavený Jan Křtitel Jordan, řeholním jménem František Maria od Kříže (16. června 1848 Gurtweil – 8. září 1918) byl německý římskokatolický kněz a zakladatel kongregace salvatoriánů.\n\nNarodil se na jihu Německa v Gurtweilu do chudé rodiny. O rodinu se starala matka pradlena, protože otec byl invalida. Jan Jordan vstoupil do kněžského semináře ve Freiburgu a v roce 1878 byl vysvěcen na kněze. Kvůli proticírkevním zákonům slavil svou primici v Döttingenu, těsně za hranicemi Německa. Odešel studovat do Říma, dostal stipendium a studoval arabštinu, arménštinu, koptštinu a syrštinu. Roku 1880 odcestoval do Svaté země. Založil Společnost Božského Spasitele, jejíž členové měli být ochotni konat každou práci. Zemřel 8. září 1918. Byl pohřben ve švýcarském Tafersu, když měly být jeho ostatky převezeny do Říma, taferští věřící proti tomu protestovali.\n\nRoku 2011 jej papež Benedikt XVI. beatifikoval, církev si jeho svátek připomíná 8. září.\n"}
{"id": "1275613", "url": "https://cs.wikipedia.org/wiki?curid=1275613", "title": "Marie Luisa Albertina Leiningensko-Falkenbursko-Dagsburská", "text": "Marie Luisa Albertina Leiningensko-Falkenbursko-Dagsburská\n\nMarie Luisa Albertina Leiningensko-Falkenbursko-Dagsburská (16. března 1729 - 11. března 1818) byla dědičkou baronství Broich a sňatkem hesensko-darmstadtskou princeznou. Byla také babičkou a vzdělavatelkou budoucí pruské královny Luisy Meklenbursko-Střelické.\n\nMarie Luisa se narodila jako dcera Kristiána Karla Reinharda Leiningensko-Dachsbursko-Falkenbursko-Heidesheimského a jeho manželky Kateřiny Polyxeny Solms-Rödelheimské. Po otcově smrti se stala dědičkou baronství Broich a spolu s architektem Nicolasem de Pigage, se pustila do obnovy a rozšíření hradu Broich. V roce 1806 byla vláda v Broichu Napoleonem rozpuštěna a roku 1815 bylo baronství připojeno k Prusku.\n\n16. března 1748 se Marie Luisa Albertina v Heidesheim am Rhein provdala za Jiřího Viléma Hesensko-Darmstadtského, mladšího bratra vládnoucího lankraběte Ludvíka IX.\n\nJejí dcera Frederika byla první manželkou a dcera Šarlota druhou manželkou Karla II. Meklenbursko-Střelického. Obě zemřely při porodu. Karel pak ukončil svou službu jako generální guvernér Hannoveru a přestěhoval se s dětmi do Darmstadtu. Princezna Marie Luisa ovdověla v roce 1782 a převzala starost o vzdělání a péči o Karlovy děti.\n\nŠarlota Georgina s otcem do Darmstadtu neodešla. V 16 letech se provdala za sasko-hildburghausenského vévodu. Otec často své dva syny navštěvoval a v roce 1787 se s nejstarší dcerou přestěhoval do Hildburghausenu, poté co se stal místním císařským debetem komise. A tak se Marie Luisa starala především o Luisu a její sestry Terezu a Frederiku, kterým poskytla bezpečný a relativně neformální domov ve \"Starém paláci\" na tržním náměstí v Darmstadtu. Používala regionální vzdělávací metody.\n\nV roce 1790 odcestovala s Luisou, Frederikou a Jiřím do Frankfurtu na korunovaci Leopolda II. Zůstali tam s Kateřinou Alžbětou Goethe. V roce 1791 nastoupili vzdělávací výlet do Nizozemska. V roce 1792 utekla s dětmi před postupující francouzskou armádou z Darmstadtu k vnučce Šarlotě do Hildburghausenu, kde zůstali do března 1793. Na zpáteční cestě do Darmstadtu cestovali přes Frankfurt, kde se Luisa setkala se svým budoucím manželem Fridrichem Vilémem Pruským. V roce 1793 doprovázela Marie Luisa své vnučky Luisu a Frederiu na jejich svatbu v Berlíně.\n\nMarie Luisa byla popisována jako báječná osoba s vřelým srdcem, veselou a mluvící falckým dialektem. Svým vnučkám byla svou blízkostí a vřelostí náhradní matkou.\n"}
{"id": "1275614", "url": "https://cs.wikipedia.org/wiki?curid=1275614", "title": "Ceny Anděl 2016", "text": "Ceny Anděl 2016\n\nCeny Akademie populární hudby Anděl 2016 byly vyhlášeny 22. května 2017 v pražském Lucerna Music Baru.\n\n\n\n\n\n\n\n\n\n\n\n\n\n\n\n\n\n\n\n"}
{"id": "1275615", "url": "https://cs.wikipedia.org/wiki?curid=1275615", "title": "Tancredo Neves", "text": "Tancredo Neves\n\nTancredo Neves (4. března 1910, São João del Rei – 21. dubna 1985, Brasília) byl brazilský politik, právník a podnikatel. V letech 1953 až 1954 byl ministrem spravedlnosti a vnitra, 1961 až 1962 premiérem, 1962 ministrem financí. Roku 1985 byl zvolen prezidentem, zemřel však dříve, než stihl nastoupit do úřadu. \n\nSvou politickou kariéru Neves začal ve státě Minas Gerais v Progresivní straně. V 60. a 70. letech 20. století byl jedním z vůdců Brazilského demokratického hnutí. Koncem 70. let založil Lidovou stranu, v níž setrval do roku 1982, pak se připojil ke Straně brazilského demokratického hnutí (PMDB), za niž byl guvernérem Minas Gerais v letech 1983 až 1984. Prezidentem byl zvolen jako reprezentant koalice opozičních stan. Vážně pak onemocněl v předvečer své plánované inaugurace 14. března 1985 a zemřel brzy poté. Přestože se úřadu neujal, byl zvláštním zákonem posmrtně zařazen do seznamu brazilských prezidentů.\n"}
{"id": "1275616", "url": "https://cs.wikipedia.org/wiki?curid=1275616", "title": "Terezín / Theresienstadt", "text": "Terezín / Theresienstadt\n\nTerezín / Theresienstadt je album, které sestavila a nahrála Anne Sofie von Otter spolu s dalšími hudebníky jako poctu hudebníkům, kteří prošli během druhé světové války koncentračním táborem Terezín. Myšlenka vznikla v roce 2000, kdy byla von Otter požádána, aby zazpívala na Mezinárodním fóru o holocaustu ve Stockholmu (International Forum on the Holocaust in Stockholm). Terezín Chamber Music Foundation jí nabídla výběr skladeb, které vznikly v Terezíně, včetně ukolébavek Viktora Ullmanna a Zikmunda Schula. Tato hudba na ni zanechala hluboký dojem a proto se rozhodla vzdát hold těm, \"...kdo vytvořili hudbu v podmínkách nemyslitelné bídy a kteří tak tragicky přišli o život.\"\n\nNahrávky tohoto alba vznikly v únoru 2006 v Teldex Studios v Berlíně a v únoru 2007 v Bavaria-Musik-Studios v Mnichově. Jazykovou poradkyní při nahrávání byla Soňa Červená.\n\n\nV roce 2013 (datum vydání 25. října) vyšlo v nakladatelství Deutsche Grammophon DVD s dokumentárním filmem \"Refuge in Music\" a záznamem koncertu, který proběhl v Mnichově 20. března 2012. Dokumentární film režírovali Dorothee Bindin a Benedict Mirow. Obsahuje mimo jiné rozhovory s lidmi, kteří přežili věznění v Terezíně a dále rohhovory s Annou Sofií von Otter a Danielem Hopem.\n\n"}
{"id": "1275617", "url": "https://cs.wikipedia.org/wiki?curid=1275617", "title": "Humberto de Alencar Castelo Branco", "text": "Humberto de Alencar Castelo Branco\n\nHumberto de Alencar Castelo Branco (20. prosince 1900 Messejana – 18. července 1967 Ceará) byl brazilský voják a politik, prezident republiky v letech 1964–1967.\nDo armády Castelo Branco vstoupil v roce 1918 a během druhé světové války bojoval v brazilském expedičním sboru v Itálii. Po válce se věnoval válečné teorii a roku 1963 se stal náčelníkem generálního štábu. O rok později byl jmenován maršálem. Roku 1964 byl jedním z vůdců puče, jenž ukončil druhou brazilskou republiku, a 15. dubna se stal prezidentem Brazílie. Ačkoli se zpočátku snažil o návrat k demokracii, byla pozdní léta jeho vlády ve znamení autoritářského kurzu, který měl upevnit moc vládnoucí junty. Zemřel při leteckém neštěstí asi půl roku po ukončení svého prezidentství.\n"}
{"id": "1275619", "url": "https://cs.wikipedia.org/wiki?curid=1275619", "title": "João Figueiredo", "text": "João Figueiredo\n\nJoão Baptista de Oliveira Figueiredo (15. ledna 1918 Rio de Janeiro – 24. prosince 1999 Rio de Janeiro) byl brazilský voják a politik, 30. prezident Brazílie v letech 1979 až 1985. Byl posledním prezidentem vojenského režimu, který vznikl pučem roku 1964. Do úřadu ho jmenoval na konci svého mandátu předchozí prezident Ernesto Geisel, za jehož vlády byl Figueiredo náčelníkem tajné služby SNI. Figueiredo pokračoval v procesu demokratizace zahájeném Geiselem a amnestoval všechny politické vězně. V závěru jeho vlády zemí zmítaly nepokoje, jež vyústily v zavedení přímé volby prezidenta, tu pak vyhrál Tancredo Neves. \n"}
{"id": "1275622", "url": "https://cs.wikipedia.org/wiki?curid=1275622", "title": "McLaren MP4-16", "text": "McLaren MP4-16\n\nMcLaren MP4-16 je vůz Formule 1 stáje West McLaren Mercedes, který se účastnil mistrovství světa v roce 2001.\n\n\nMP4-16 je název závodního monopostu formule 1, který v roce 2001 používala stáj West McLaren Mercedes. Monopost navrhl designér Adrian Newey a stal se přirozenou evolucí předchozího stroje MP4-15. V tomhle roce získal tým McLaren celkově čtyři vítězství od každého z jezdců po dvou a zároveň to byl poslední rok pro Miku Häkkinena kde ho nahradí krajan přestupující ze Sauberu Kimi Raikkonen a taky poslední rok pro dodavatele pneumatik Bridgestone a od přístího roku bude nový vůz MP4-17 jezdit s pneumatiky od Michelinu. Tým celkově nasbíral 102 bodů a umístil se na 2 místě.\n"}
{"id": "1275623", "url": "https://cs.wikipedia.org/wiki?curid=1275623", "title": "Prudente de Morais", "text": "Prudente de Morais\n\nPrudente José de Morais e Barros (4. října 1841 Itu – 3. prosince 1902 Piracicaba) byl brazilský politik, třetí prezident Brazílie v letech 1894 až 1898. Byl zároveň prvním civilistou v této funkci, první osobou zvolenou přímým lidovým hlasováním a také prvním, kdo řádně dokončil svůj prezidentský mandát. Jeho vláda byla poznamenána rozsáhlou vzpourou zemědělců na severu země a roztržkou s Portugalskem, kterou pak se podařilo zažahnat díky zprostředkování britské královny Viktorie.\n\nPřed zvolením prezidentem sloužil Prudente de Morais jako guvernér státu São Paulo a jako předseda brazilského Senátu. Byl také předsedou Ústavodárného shromáždění, jež vytvořilo ústavu z roku 1891.\n"}
{"id": "1275625", "url": "https://cs.wikipedia.org/wiki?curid=1275625", "title": "Hardbag", "text": "Hardbag\n\nHardbag je žánr z elektronické taneční hudby populární v polovině-1990. Poté, co se vyvinul z kabelky house scéně v letech 1993-1994, žánr těší masivní, byť krátký, popularity, s několika hardbag uvolňuje dosažení pozice v horních patrech žebříčku ve Velké Británii. To bylo v té době někdy zaměňován \ntak jako Nu-NRG , přesto styly byly znatelně odlišné.\n\nFelix podle \"Don't You Want Me\" je do značné míry považován za skladbu, kterou zahájila hardbag explozi. Produkovaný Rollo Armstrong z Faithless, Red Jerry a Felix \"Don't You Want Me\" byl propuštěn v roce 1992, bodování Top 10 uvedení na britském žebříčku jednotlivců.\n\nPopularita hardbag žánru dosáhla svého vrcholu v roce 1995 s verzí podle velitele Commander Tom, Candy Girls, Rollo & Sister Bliss and Mrs Wood s všem přejet do hlavního proudu. Ve skutečnosti, zvuk začal ztrácet tvar s Makina , patrný na tratích, jako je \"Forever Young\" od Interactive a \"Rainbow Islands\" \nz Seb.\n\nDva nejvlivnější exponenty zvuku byly holandský producent Patrick Prins (kdo, nahrávání řadu přezdívek, zaznamenal několik velkých britských klubů a hity jako například \"Bits & Pieces\" - Artemesia) a pozdní Tony De Vit , jehož hardbag složení \"Hooked\" je stále považován za jeden z konečných příkladů žánru. Another great presence in the hardbag scene was Red Jerry, former head of Hooj Choons. Další vlivní producenti zahrnují Sister Bliss a Paul Masterson , druhý z nich diverzifikované hardbag remixy začlenit Hi-NRG prvky.\n\nNa začátku roku 1997 se Hardbag posedlost utichl, od té doby Hardbag vytvořila vliv na UK hard house a Electro house . Značek, jako jsou Tripolis Trax vyložil tento zvuk přes vydáních takový jako \"Bells Of Revolution\" podle Lemon 8 a \"Raise Your Hands\" podle Knuckleheadz .\n"}
{"id": "1275626", "url": "https://cs.wikipedia.org/wiki?curid=1275626", "title": "Washington Luís", "text": "Washington Luís\n\nWashington Luís Pereira de Sousa ([ˈwɔʃĩtõ luˈiz peˈɾejɾɐ dʒi ˈsowzɐ]; 26. října 1869 Macaé – 4. srpna 1957 São Paulo) byl brazilský politik, v letech 1926 až 1930 sloužící jako 13. brazilský prezident, poslední prezident první brazilské republiky. \n\nLuís pocházel z rodiny portugalských Romů. Vystudoval práva a stal se právníkem. Politickou dráhu zahájil jako guvernér státu São Paulo roku 1920. Krize roku 1929 zničila jeho popularitu. Plánoval odstoupit, ale ještě předtím byl svržen revolucí roku 1930, následovanou vládou vojenské junty.\n"}
{"id": "1275628", "url": "https://cs.wikipedia.org/wiki?curid=1275628", "title": "Afonso Pena", "text": "Afonso Pena\n\nAfonso Augusto Moreira Pena ([aˈfõsu awˈɡustu moˈrejrɐ ˈpenɐ]; 30. listopadu 1847 Santa Bárbara – 14. června 1909 Rio de Janeiro) byl brazilský právník a politik, v letech 1906 až 1909 brazilský prezident. Vystudoval práva a pracoval jako obhájce, právní vědec a člen brazilského Nejvyššího soudu. Politickou kariéru začal roku 1874 zvolením do parlamentu, kromě legislativy působil pak v některých obdobích i v exekutivě. V letech 1892 až 1894 byl guvernérem státu Minas Gerais. O prezidentství se poprvé ucházel již roku 1894, neměl však úspěch. Roku 1902 se Pena stal viceprezidentem, prezidentem byl Francisco de Paula Rodrigues Alves. Roku 1906 byl Pena zvolen prezidentem a stal se prvním brazilským prezidentem, který zemřel v úřadě. Jako prezident prosazoval vládní intervence na trhu s kávou s cílem zvýšení jejích cen a také reorganizaci armády a rozvoj železniční sítě. \n"}
{"id": "1275630", "url": "https://cs.wikipedia.org/wiki?curid=1275630", "title": "Specifické potřeby žáků s poruchou autistického spektra", "text": "Specifické potřeby žáků s poruchou autistického spektra\n\nŽáci s autismem (poruchou autistického spektra = PAS) potřebují při vzdělávání individuální přístup. V České republice je pro ně zajištěno již předškolní vzdělávání. \n\nTito žáci mohou být vzděláváni individuálně (domácí vzdělávání či specializované třídy) či v rámci inkluzivního vzdělávání (inkluze). Současným trendem ve vzdělávání je právě inkluze, při níž jsou žáci s autismem zařazeni do tříd běžných škol. Významnou roli zde často hraje funkce asistenta pedagoga, který dítěti s PAS pomáhá během vyučování.\n\nNavázání sociálních vazeb a kontaktu bývá pro děti s poruchou autistického spektra obtížné. Problémy sociální interakce se mohou u každého dítěte s PAS lišit, obecně můžeme pozorovat tři typy vystupování: pasivní, aktivní a formální.\n\n\n\nVšechny tři typy mají problém s navazováním kontaktů, zejména z důvodu snížené schopnosti pochopení principu sociálních vazeb společnosti, smyslu přátelství a kamarádství.\n\nU žáků s poruchou autistického spektra je vhodné docílit toho, aby jejich chování bylo sociálně a komunikačně přiměřené. Motivace pomáhá zmírňovat obtíže s navazováním sociálních kontaktů. Správně motivovaný žák je povzbuzen k činnostem, které rozvíjejí jak jeho osobnost, tak jeho interakci s ostatními. V takovém případě dochází k lepšímu pochopení ze strany vrstevníků a žákovo přijetí do kolektivu.\n\nZ hlediska motivace žáka hraje velkou roli osobnost učitele. Učitel by měl zvolit správně strukturovaný systém pozitivní motivace. Žák může být odměněn ihned po splnění úkolu, vykonání činnosti, nebo po splnění několika dílčích kroků. Pro žáka s PAS je vhodnější materiální způsob odměn (žetony, obrázky) než odměny sociální. Sociální odměny (například úsměv) mohou být žákem nepochopeny. \n\nPro efektivní práci s dítětem s PAS je obecně potřeba dostatek prostoru, vhodné vizuální pomůcky a vzájemná spolupráce školy a rodiny. Bezpečné prostředí hraje ve vzdělávání žáků s PAS velkou roli. Navozuje totiž pocit bezpečí a spokojenosti, což může zlepšit průběh vzdělávání, usnadnit sociální interakci a komunikaci s okolím. Během vyučování je vhodné vyhnout se stresu a frustraci žáka. Žáci s PAS většinou potřebují program, který je přehledný, stabilní, neměnný, náhlé změny je většinou rozruší. Vhodné jsou vizualizované rozvrhy a přehledy denních činností s obrázky.\n\nNa výchově a vzdělávání žáka s poruchou autistického spektra se podílejí zejména rodiče, učitel a případný asistent pedagoga. Efektivitu jejich práce zajišťují jak jejich osobnostní předpoklady, tak i vzájemná spolupráce.\n\nJedním z předpokladů efektivní práce se žákem s poruchou autistického spektra je informovanost, dostatek empatie, tvořivosti a trpělivosti ze strany učitele. Práce s takovým žákem může být velmi náročná, proto uvádíme osobnostní předpoklady učitele, které jsou pro takovou činnost důležité. \n\nOsobnostní předpoklady učitele podle Théo Peeterse: \n\nAsistent pedagoga je častým předpokladem pro efektivní a úspěšnou práci. Je pravou rukou učitele. Do jeho kompetencí patří individuální práce se žákem, pomoc při adaptaci žáka a spolupráce při tvorbě individuálního studijního plánu .\n\nSpolupráce rodičů, učitele a asistenta pedagoga je nezbytnou nutností pro efektivní výchovu a vzdělávání žáka s PAS. Aby byli rodiče, učitel a případný asistent pedagoga v jednotě, musí se vzájemně informovat, být vůči sobě otevření, respektovat se a chovat k sobě úctu. Všichni, kdo se aktivně podílejí na výchově dítěte s poruchou autistického spektra, by se měli pravidelně scházet . \n\nZa nejdůležitější pedagogický nástroj při práci s žákem s PAS považujeme prevenci nežádoucího chování. \n\nK tomu nám nejlépe poslouží následující prvky:\nV případě, že podceníme výše zmíněné prvky, může se projevit agresivita, hyperaktivita, nervozita atd. Je zřejmé, že i když do práce s žákem dáváme vekou energii a snažíme se postupovat podle doporučení, tyto emoce se mohou projevovat. Práce s žákem s PAS, jak již bylo zmíněno, není jednoduchá. \n\nProblémy také mohou nastat v době prázdnin, ve volném čase či o víkendech, protože je porušena pro dítě „bezpečná“ rutina. \n\nNaším cílem ve výchově a vzdělávání žáka s PAS by měla být jeho samostatnost (podle stupně poruchy), posílení sebevědomí žáka, taktéž rozvoj komunikačních schopností, jeho adaptace a postupná akceptace drobných změn.\n\nPři vzdělávání žáků s PAS se využívá různých strategií, nejpoužívanější je strukturovaný přístup učení. Strukturalizace (členění) napomáhá žákovi při orientaci v čase, prostoru, průběhu činnosti. \n\nŽák se díky tomu lépe orientuje v tom: \nStrukturalizací učení můžeme docílit pocitu větší jistoty žáka a snížení stresu při případných změnách.\n\n"}
{"id": "1275632", "url": "https://cs.wikipedia.org/wiki?curid=1275632", "title": "Kostel Povýšení svatého Kříže (Knínice)", "text": "Kostel Povýšení svatého Kříže (Knínice)\n\nKostel Povýšení svatého Kříže se nachází na v centru obce Knínice. Je to filiální kostel římskokatolické farnosti Budeč. Jde o jednolodní barokní stavbu s přilehlou budovou sýpky a čtyřbokou hranolovou věží při východní stěně kostela. Kostel je součástí bývalé jezuitské rezidence. Kostel je chráněn jako kulturní památka České republiky.\n\nKnínice původně patřily jezuitům z Telče, ti od roku 1654 byli nájemci Knínic, proto později postavili kostel a klášter. Kostel byl postaven jako součást jezuitské rezidence či kláštera v roce 1717, ke kostelu byla přímo přistavěna budova někdejší sýpky. Sýpka měla sloužit dříve jako obytná budova kláštera. Během první světové války, v roce 1917, byly rekvírovány dva zvony z věže kostela, nové zvony byly do kostela pořízeny až v roce 2016. Vysvěceny byly 9. dubna 2016, kdy první zvon je zasvěcen jménu svatých Cyrila a Metoděje, druhý zvon byl zasvěcen svatému Ignáci z Loyoly a svatému Františku Xaverskému. \n\n\n"}
{"id": "1275633", "url": "https://cs.wikipedia.org/wiki?curid=1275633", "title": "Rochlov (zámek)", "text": "Rochlov (zámek)\n\nRochlov je zámek ve stejnojmenné vesnici severozápadně od Nýřan v okrese Plzeň-sever. Zámecký areál je chráněn jako kulturní památka.\n\nStavitelem barokního zámku se v roce 1711 stal František Vilém Údrčský z Údrče, který díky sňatku s Karolínou Henigarovou sjednotil rozdělené panství. Po nich se majitelé často střídali. V roce 1882 ho zdědil Dr. Julius Hofman, který nechal upravit fasády, krovy a zejména v průčelí přistavět klasicistní rizalit. Po druhé světové válce byl zámek zestátněn a jako sídlo státního statku postupně chátral. \n\nJednopatrová zámecká budova s valbovou střechou a klenutým přízemím má obdélný půdorys. Stojí uprostřed nepravidelného hospodářského dvora, v jehož areálu jsou kromě samotného zámku památkově chráněny také nejspíše barokní sýpka a přilehlý zámecký park. Ostatní klasicistní hospodářské budovy byly postaveny nejpozději na přelomu devatenáctého a dvacátého století.\n\n\n"}
{"id": "1275635", "url": "https://cs.wikipedia.org/wiki?curid=1275635", "title": "Linger (píseň)", "text": "Linger (píseň)\n\n„Linger“ je píseň poprockové kapely The Cranberries z roku 1993. Její text napsala Dolores O'Riordanová, hudbu složil Noel Hogan. Jedná se o hořkosladkou píseň o lásce, která se stala prvním velkým hitem skupiny. Nachází se na jejich albu \"Everybody Else Is Doing It, So Why Can't We?\". Černobílý videoklip k písni je inspirován noir filmem \"Alphaville.\n\nPodle Dolores O'Riordanové se jednalo o první píseň, kterou kapela po jejím příchodu do ní napsala. Původně se jednalo jen o několik akordů od Noela Hogana. Ještě před začátkem působení O'Riordanové v Cranberries k písni částečně napsal text Niall Quinn, který skupinu později opustil. Zpěvačka později text přepsala. Při jeho psaní se inspirovala svým zážitkem z jednoho nočního klubu, kde tančila s mladíkem, se kterým se vůbec poprvé políbila. Když dotyčný mladík příští den nešel tancovat s ní, ale s její kamarádkou, cítila se odmítnutá a špatně to nesla. „V sedmnácti letech vám všechno přijde tak dramatické, tak jsem to nacpala do té písně“, řekla O'Riordanová v rozhovoru pro The Guardian. „Bylo mi teprve osmnáct, náš nejmladší člen měl šestnáct a nikdy by nás nenapadlo, že by z toho mohl být takový hit“, vyjádřila se také s odstupem času zpěvačka. I hudba finální verze písně je dílem Noela Hogana.\n\nJako singl byla píseň poprvé vydána v roce 1993 a to bez úspěchu. Po vydařeném turné skupiny ve Spojených státech ale stoupl prodej desky \"Everybody Else Is Doing It, So Why Can't We?\", na kterém se singl nacházel, a píseň byla také uvedena na MTV. Roku 1994 byl tak singl vydán podruhé. V Irsku se dostal na třetí místo hitparády, ve Spojených státech na osmé a ve Velké Británii na čtrnácté. V americké hitparádě Billboard Hot 100 se píseň udržela 24 týdnů. Jednalo se o první velký hit skupiny.\n\n„Linger“ se kromě alba \"Everybody Else Is Doing It, So Why Can't We?\" nachází také na výběrových kompilacích největších hitů kapely \"Treasure Box – The Complete Sessions 1991–1999\", \"\" a Gold a na záznamech koncertů Cranberries \"The Cranberries Live\" z roku 1994 a \"Beneath the Skin – Live in Paris\" z roku 1999.\n\nV roce 2017 kapela představila skladbu v akustické verzi, která se v dubnu 2017 objevila na novém albu skupiny \"Something Else\". Skupinu na této nahrávce doprovází strunný Irish Chamber Orchestra z Limericku.\n\nČernobílý videoklip k písni je poctou noir filmu Jean-Luca Godarda \"Alphaville\" z roku 1965. Jeho režie se ujala Melodie McDanielová. Skupinu během natáčení videoklipu navštívil Michael Stipe z R.E.M., kterému se píseň líbila natolik, že Cranberries nabídl společné turné. Nachází na DVD kompilaci klipů Cranberries \"\". \n\nVětšina záběrů snímá potemnělý interiér, ve kterém se občas objeví zpěvačka Dolores O'Riordanová nebo také ostatní členové skupiny bez ní. Ti mají tmavé oblečení, někteří také oblek a klobouk. O'Riordanová zpívá jen občas. Kromě nich se ve videoklipu někdy mihnou i další lidé, někdy jsou záběry opuštěné a objevují se na nich starobylé předměty. V první části snímku jsou tmavé scény interiérů nebo noční scény občas ozářeny reflektory nebo jiným způsobem, například zapálením cigarety. Na jednom záběru tmu protíná promítání filmu s ženou tančící ve spodním prádle. Interiéry jsou dvakrát prostřídány záběry obchodu s retro elektrospotřebiči a v tom samém počtu pohledem na noční město. V závěru videoklipu zpěvačka zavře dveře s velkým nápisem 307 a poté ještě kamera chvilku snímá blikající reflektor.\n\nDave Hanratty pro web \"Joe\" označil píseň za „ikonickou“. Anjali Raguramanová na stránkách \"The Straits Times\" napsala, že „Linger“ zaznívá jako první na mnoha svatbách. Jason Elias píseň na All Music popsal jako „nádhernou a nadčasovou“ baladu. Na rozdíl od mnoha jiných písní z počátku 90. let, které podle něj napodobují styl předchozích desetiletí, je tato již zcela originální. \n\n\nPíseň také zazněla ve filmu \"Klik - život na dálkové ovládání\" a v sitcomech \"Zpátky do školy\" a \"Amyino plodné lůno\".\n\n"}
{"id": "1275636", "url": "https://cs.wikipedia.org/wiki?curid=1275636", "title": "Rowan Williams", "text": "Rowan Williams\n\nRowan Douglas Williams, Baron Williams of Oystermouth (* 14. června 1950 Swansea) je anglikánský biskup, teolog a básník.\n\nVysvěcen na kněze byl v roce 1978. V letech 1977 až 1992 působil jako učitel, děkan a kaplan v Cambridge a profesor teologie v Oxfordu. Roku 1992 se stal biskupem v Monmouthu a roku 2000 arcibiskupem Walesu. V roce 2002 jej zvolili 104. canterburským arcibiskupem. Stal se prvním arcibiskupem z Canterbury od dob reformace, který se nenarodil v Anglii.\n\nWilliams čte nebo hovoří v 11 jazycích: anglicky, velšsky, španělsky, francouzsky, německy, rusky, biblickou hebrejštinou, latinsky a biblickou i moderní řečtinou.\n\nRowan Williams je také autorem několika básnických sbírek.\n"}
{"id": "1275637", "url": "https://cs.wikipedia.org/wiki?curid=1275637", "title": "Jablko (kniha)", "text": "Jablko (kniha)\n\nJablko, povídky ze světa Kvítku karmínového a bílého je kniha povídek spisovatele Michela Fabera z roku 2006. Česky vyšla v roce 2015 v nakladatelství Argo v překladu Viktora Janiše. Obsah povídek vychází z obsahu Faberova novoviktoriánského románu \"Kvítek karmínový a bílý\".\n\nJedním z důvodů pro vznik knihy je otevřený konec oblíbeného románu \"Kvítek karmínový a bílý\" z roku 2002, který je zasazen do viktoriánské éry a líčí osudy londýnské prostitutky Sugar. První povídka \"Vánoce v Silver Street\" vznikla v prosinci 2002 a byla poprvé publikována v glasgowském listu Sunday Herald. Jako druhá byla v lednu 2003 napsána povídka \"Čokoládová srdíčka z Nového světa\". Zbývající příběhy vznikly v roce 2005.\n\nKniha se skládá ze sedmi povídek a předmluvy, ve které autor popisuje reakce čtenářů na román \"Kvítek karmínový a bílý\" a motivace ke vzniku navazující knihy povídek.\n\n"}
{"id": "1275638", "url": "https://cs.wikipedia.org/wiki?curid=1275638", "title": "Eurico Gaspar Dutra", "text": "Eurico Gaspar Dutra\n\nEurico Gaspar Dutra ([ewˈɾiku ɡasˈpaɾ ˈdutrɐ]; 18. května 1883 Cuiabá – 11. června 1974 Rio de Janeiro) byl brazilský voják a politik, který v letech 1946 až 1951 byl 16. presidentem Brazílie. Byl zároveň prvním prezidentem druhé brazilské republiky.\n\nEurico Gaspar Dutra byl kariérním důstojníkem a dosáhl hodnosti maršála, Byl ministrem války v letech 1936–1945. V prezidentských volbách 1946 kandidoval s podporou armády. Během svého prezidentství upevnil vztahy se Spojenými státy. \n"}
{"id": "1275639", "url": "https://cs.wikipedia.org/wiki?curid=1275639", "title": "Jelenka (přítok Úhlavy)", "text": "Jelenka (přítok Úhlavy)\n\nJelenka je pravostranný přítok řeky Úhlavy v okrese Klatovy v Plzeňském kraji. Délka toku činí 17,9 km. Plocha povodí měří 62,3 km².\n\nPotok pramení na severních svazích Můstku (1234 m n. m.) v nadmořské výšce okolo 1085 m. Pramenná oblast potoka a část jeho horního toku, která teče převážně zalesněnou krajinou na sever až severozápad k Městišti, se nachází na území přírodní rezervace Městišťské rokle. Od Městiště směřuje tok Jelenky dále na sever. V tomto úseku je nejbližší okolí potoka lučinaté a jeho koryto je lemováno stromy. Přibližně na jedenáctém říčním kilometru teče západně od Divišovic a po dalších dvou kilometrech po proudu východně od Krotějova. Mezi šestým a sedmým říčním kilometrem protéká Opálkou, kde podtéká silnici II/171. Odtud proudí dále na sever k Rovné, jižně od níž přibírá zprava Strážovský potok. Od Rovné směřuje tok Jelenky na severozápad. Přibližně na čtvrtém říčním kilometru, severovýchodně od Dvoreckého Mlýna, silně meandruje. O něco níže po proudu je koryto potoka napřímené. Nedaleko ústí překonává Jelenku silnice II/191. V tomto úseku proudí při západním okraji Janovic nad Úhlavou. Zde se vlévá zprava do řeky Úhlavy na jejím 73,0 říčním kilometru v nadmořské výšce 408 m.\n\n\nPrůměrný průtok Jelenky u ústí činí 0,64 m³/s.\n\n"}
{"id": "1275640", "url": "https://cs.wikipedia.org/wiki?curid=1275640", "title": "Nilo Peçanha", "text": "Nilo Peçanha\n\nNilo Procópio Peçanha ([ˈnilu proˈkɔpju peˈsãɲɐ]; 2. října 1867 Campos dos Goytacazes – 31. března 1924 Rio de Janeiro) byl brazilský politik, sedmý prezident Brazílie. \n\nPeçanha vystudoval práva a působil jako právník a vysokoškolský učitel. Politickou kariéru zahájil roku 1890 zvolením poslancem a jeho ochráncem byl vlivný politik Campos Sales. V letech 1903–1906 byl Peçanha guvernérem státu Rio de Janeiro a roku 1906 byl zvolen viceprezidentem. Prezidentského úřadu se ujal po smrti prezidenta Afonsa Peni. Ve svých 41 letech byl nejmladším prezidentem dosavadních brazilských dějin. V úřadu se projevil jako schopný, předvídavý politik a prosadil řadu modernizačních změn. Z politického života neodešel ani po skončení mandátu, měl další vysoké funkce a roku 1922 se ještě jednou neúspěšně ucházel o nejvyšší úřad. \n"}
{"id": "1275641", "url": "https://cs.wikipedia.org/wiki?curid=1275641", "title": "Francisco de Paula Rodrigues Alves", "text": "Francisco de Paula Rodrigues Alves\n\nFrancisco de Paula Rodrigues Alves ([frɐ̃ˈsisku dʒi ˈpawlɐ roˈdriɡis ˈawvis]; 7. července 1848 Guaratinguetá – 16. ledna 1919 Rio de Janeiro) byl brazilský politik, prezident země v letech 1902 až 1906. Předtím sloužil jako guvernér státu São Paulo roku 1887, pak jako ministr financí v 90. letech 19. století. Byl zvolen podruhé prezidentem roku 1918, zemřel však na španělskou chřipku dřív, než se stačil ujmout úřadu. Místo něj pak nastoupil viceprezident Delfim Moreira.\n"}
{"id": "1275642", "url": "https://cs.wikipedia.org/wiki?curid=1275642", "title": "Venceslau Brás", "text": "Venceslau Brás\n\nVenceslau Brás Pereira Gomes ([vẽȷ̃sɪzˈlaʊ̯ ˈbɾas peˈɾejɾɐ ˈɡõmɪs]; 26. února 1868 Brasópolis – 15. května 1966 Itajubá) byl brazilský politik, devátý prezident své země v letech 1914 až 1918. První vysokou funkci získal roku 1909, kdy se stal guvernérem státu Minas Gerais. Roku 1910 byl zvolen viceprezidentem Hermese Rodriguese da Fonsecy. Roku 1914 byl sám zvolen prezidentem. Jeho vláda v říjnu 1917 vyhlásila válku centrálním mocnostem, a vstoupila tak do první světové války. Brás se dožil ze všech brazilských prezidentů nejvyššího věku, 98 let.\n"}
{"id": "1275643", "url": "https://cs.wikipedia.org/wiki?curid=1275643", "title": "Jakob Brendel", "text": "Jakob Brendel\n\nJakob Brendel (18. září 1907 Špýr, Německé císařství – 13. února 1956 Nürnberg, Německo) byl německý zápasník, zápasící v obou stylech, olympijský vítěz a mistr Evropy.\n\n"}
{"id": "1275644", "url": "https://cs.wikipedia.org/wiki?curid=1275644", "title": "Manuel Ferraz de Campos Sales", "text": "Manuel Ferraz de Campos Sales\n\nManuel Ferraz de Campos Sales ([manuˈew feˈʁas dʒi ˈkãpus ˈsalis]; 15. února 1841 Campinas – 28. června 1913 Santos) byl brazilský právník, majitel kávových plantáží a politik, čtvrtý prezident své země. Vystudoval práva v São Paulu roku 1863. Třikrát byl provinčním poslancem a jednou národním poslancem. V letech 1889-1891 byl ministrem spravedlnosti a v letech 1896–1897 guvernérem státu São Paulo. Prezidentský úřad vykonával v letech 1898 až 1902, během něj jeho vláda přijala přísná úsporná opatření. \n"}
{"id": "1275647", "url": "https://cs.wikipedia.org/wiki?curid=1275647", "title": "Jiří Ottopal", "text": "Jiří Ottopal\n\nJiří Ottopal (* 14. června 1942 Zlín) je bývalý český fotbalový záložník.\n\nV československé nejvyšší soutěži hrál za Jiskru Otrokovice v ročníku 1964/65 při její jediné účasti, aniž by skóroval.\n\nV Otrokovicích s fotbalem začínal a hrál zde až do roku 1961. V sezoně 1960/61 vyhrál otrokovický dorost moravsko–slezskou skupinu dorostenecké ligy. Poté se stal mistrem ČSR, když nejprve v sobotu 10. června 1961 na Letné podlehl pražské Dukle 1:2, aby ji v sobotu 24. června 1961 v otrokovické odvetě porazil 2:0 (branky vstřelili Šimčík a Kotásek) a postoupil tak do celostátního finále proti Slovanu Bratislava. Po výhrách 5:0 v Bratislavě (hráno v sobotu 1. července 1961) a 3:2 v Otrokovicích (sobota 8. července 1961, obě branky Jiskry dal Kotásek) se stal mistrem Československa v dorostenecké kategorii bratislavský Slovan.\n\nOd roku 1961 studoval na SVŠT v Bratislavě a nastupoval za juniorku místního Slovanu. V roce 1964 studia přerušil a působil opět v otrokovické Jiskře. Během podzimu 1964 se do Bratislavy vrátil, školu zde úspěšně dokončil v roce 1967. Poté byl na vojně a následně hrál za TJ Valašské Meziříčí.\n\n\n"}
{"id": "1275657", "url": "https://cs.wikipedia.org/wiki?curid=1275657", "title": "Annette Van Zylová", "text": "Annette Van Zylová\n\nAnnette Van Zylová, provdaná du Plooyová (* 25. září 1943 Pretoria) je bývalá jihoafrická tenistka. Její nejvyšším umístěním ve světovém žebříčku bylo šesté místo. Hrála semifinále ve dvouhře na Australian Open 1965 a French Open 1967 a 1968, spolu s Pat Walkdenovou byly finalistkami ženské čtyřhry na French Open 1967 a s Frew McMillanem vyhráli smíšenou čtyřhru v Paříži v roce 1966. V letech 1964 až 1976 hrála za fedcupový tým Jihoafrické republiky s nímž postoupila do čtvrtfinále Poháru Federace v letech 1964, 1965, 1967, 1968 a 1976. V roce 1970 se stala profesionální hráčkou.\n\n\n\n\n"}
{"id": "1275658", "url": "https://cs.wikipedia.org/wiki?curid=1275658", "title": "Euroliga v basketbalu žen 2015/16", "text": "Euroliga v basketbalu žen 2015/16\n\nEuroliga v basketbale žen 2015/16 byla 25. ročníkem Euroligy v basketbale žen pod současným jménem. Sezóna, včetně play-off, trvala od 14. října 2015 do 17. dubna 2016. Vedení soutěže původně počítalo s účastí 17 týmů z 10 zemí, ovšem český celek BK Žabiny Brno ještě před zahájením soutěže svou účast odvolal. K plánovanému předkolu, do kterého měly nastoupit celky BK Žabiny Brno a CB Avenida nedošlo, španělský celek postoupil bez boje. Základní fáze soutěže se tak zúčastnilo 16 celků rozdělených do 2 osmičlenných skupin, z každé skupiny postupovaly 4 nejlepší týmy do play-off. Novinkou byl postup celků na 5. a 6. místě po základních skupinách do čtvrtfinále EuroCupu v basketbale žen.\n\nČtvrtfinále se hrálo na dva vítězné zápasy, úspěšnější celky postoupily do Final Four. Místem konání Final Four byl Istanbul, celkovým vítězem soutěže se stal ruský celek UGMK Jekatěrinburg. \n\nHrálo se na dva vítězné zápasy. Tým 1 hrál vždy první zápas doma, druhý venku, případný třetí opět doma.\nJako hostitelský klub pro Final Four byl vybrán celek Fenerbahçe Istanbul.\n\n"}
{"id": "1275663", "url": "https://cs.wikipedia.org/wiki?curid=1275663", "title": "Moosburg an der Isar", "text": "Moosburg an der Isar\n\nMoosburg an der Isar je nejstarší město v hornobavorském zemském okrese Freising. Město leží 45 km severovýchodně od Mnichova na půl cesty mezi městy Freising a Landshut v nadmořské výšce 421 m mezi řekami Isar a jejím levostranným přítokem Amper. Žije zde obyvatel.\n\nNedaleko města se nachází dálnice A92, která spojuje bavorskou metropoli Mnichov s městem Deggendorf. Městem probíhá dvoukolejná železniční trať z Mnichova do Regensburgu č. 930. Dostat se z města na Letiště Mnichov trvá pouze 10 minut.\n\n\n"}
{"id": "1275665", "url": "https://cs.wikipedia.org/wiki?curid=1275665", "title": "Železniční trať Mnichov – Řezno", "text": "Železniční trať Mnichov – Řezno\n\nŽelezniční trať Mnichov – Řezno je dvoukolejná elektrifikovaná železniční trať spojující bavorskou metropoli Mnichov s Řeznem v Německu ve spolkové zemi Bavorsko. Délka trati je 138,1 km. Trať má podle seznamu číslo 930.\n"}
{"id": "1275666", "url": "https://cs.wikipedia.org/wiki?curid=1275666", "title": "Obnova (Bulharsko)", "text": "Obnova (Bulharsko)\n\nObnova (bulharsky \"Възраждане\") je nacionalistická politická strana v Bulharsku.\n\n\nÚVK registrovaný strana \"Obnova\" k účasti v parlamentních volbách 26. Března 2017.\n\n"}
{"id": "1275671", "url": "https://cs.wikipedia.org/wiki?curid=1275671", "title": "Babe's and Ricky's Inn", "text": "Babe's and Ricky's Inn\n\nBabe's and Ricky's Inn je americký dokumentární film z roku 2011. Natočil jej íránský režisér Ramin Niami. Ten je rovněž producentem filmu; jedním z výkonných producentů byla jeho manželka Karen Robson. Niami se ve filmu zaměřuje na losangeleskou bluesovou scénu, zejména na stejnojmenný hudební klub (), který byl několik let předtím po více než půl století uzavřen.\n\n"}
{"id": "1275674", "url": "https://cs.wikipedia.org/wiki?curid=1275674", "title": "Zlatí chlapci", "text": "Zlatí chlapci\n\nZlatí chlapci (v anglickém originále \"The Golden Boys\") je americká romantická komedie z roku 2008. Režisérem a scenáristou snímku byl Daniel Adams, scénář je adaptací románu \"Cap'n Eri\" od Josepha C. Lincolna. Děj filmu se odehrává na mysu Cape Cod na východě amerického státu Massachusetts. Pojednává o třech vysloužilých sedmdesátiletých námořnících, kteří se snaží nalákat mladší ženu do manželství. Ve filmu hráli David Carradine, Rip Torn, Bruce Dern, Mariel Hemingway, Charles Durning a další.\n\n"}
{"id": "1275679", "url": "https://cs.wikipedia.org/wiki?curid=1275679", "title": "Cunco", "text": "Cunco\n\nCunco je obec v provincii Cautín v Chile. Leží 60 km jihovýchodně od města Temuco. Sídlo založil v roce 1883 plukovník Gregorio Urrutia jako hraniční pevnost. Počátkem 20. století byla do obce přivedena železnice, díky čemuž se sídlo začalo rozrůstat. V roce 1918 se sídlo stalo obcí. Podle sčítání obyvatel z roku 2002 zde žilo 18 703 lidí (9203 mužů a 9500 žen). Významnými geografickými útvary obce jsou řeka Allipén a jezero Colico.\n"}
{"id": "1275684", "url": "https://cs.wikipedia.org/wiki?curid=1275684", "title": "Ballycastle (Severní Irsko)", "text": "Ballycastle (Severní Irsko)\n\nBallycastle (irsky \"Baile an Chaistil\") je malé přístavní město v severoirském hrabství Antrim ve Spojeném království. V roce 2008 bylo v Ballycastlu registrováno 5 480 obyvatel, což znamená nárůst o 400 osob ve srovnání s výsledky sčítání lidu v roce 2001. Ballycastle se v roce 2016 umístil na čelní pozici ankety listu The Sunday Times jako nejlepší místo pro život v Severním Irsku.\n\nBallycastle se nachází na severním pobřeží Irska, v severní části Severního průlivu, oddělujícího Irsko od Skotska.\n\nPři východním okraji města protéká řeka Margy, která se zde – zhruba kilometr od soutoku s řekou Glenshesk – vlévá do moře.\n\nNadmořská výška se ve městě pohybuje od jednotek do několika desítek metrů. Nejvyšším bodem v okolí je 196 metrů vysoký útes Fair Head s kolmou skalní stěnou na konci stejnojmenného mysu, vzdáleného od města směrem na severovýchod přibližně 5 km. Z hlediska geologického složení se v této oblasti vyskytují jak horniny sopečného původu (doleritové útesy Fair Head), tak i původu sedimentárního (vápencové skály v okolí města a u hradu Kinbane). Zhruba 5 km jižním směrem od Ballycastlu se nachází Knocklayde (516 m n. m.), nejsevernější vrchol hornatiny v oblasti Glens of Antrim.\n\nMěsto leží v severozápadním výběžku chráněné krajinné oblasti Antrim Coast and Glens AONB (\"Area of Outstanding Natural\" \"Beauty\").V pobřežních partiích na severozápadním předměstí tato chráněná oblast hraničí s územím chráněné krajinné oblasti Causeway Coast AONB.\n\nOkolí Ballycastlu bylo obydlené již v prehistorických dobách, jak dokazují archeologické nálezy z doby neolitu v Glens of Antrim nebo umělý ostrůvek crannog z doby železné v jezeře Lough na Cranagh na Fair Head.\nNa území města býval hrad z časů Johna Móra Tanistera (skotsky \"Eòin Mòr Tànaiste\"), t .j. z konce 14. či začátku 15. století. John Mór Tanister, který byl zakladatelem klanu MacDonaldů z Dunyvegu, byl potomkem Johna MacDonalda, pána ostrova Islay, a princezny Margarety Stewart Skotské, dcery krále Roberta II. Skotského. Hrad nechal přestavět v roce 1564 Sorley Boy MacDonnell, o rok později jej však dobyl irský král Shane O'Neill. V roce 1625 zde nechal postavit nový zámek Randal McDonnell, hrabě z Antrimu. Po válečných událostech v 17. století zámek zpustl a jeho pozůstatky byly odstraněny v roce 1856.\nMezi roky 1880 a 1950 byla mezi Ballycastlem a Ballymoney v provozu úzkorozchodná železnice, která v Ballymoney navazovala na železniční trať do Belfastu.\n\nV přístavu se nachází pomník, připomínající první komerční bezdrátový přenos na světě, který zde uskutečnil v srpnu roku 1898 Guglielmo Marconi mezi Ballycastlem a majákem na východním pobřeží ostrova Rathlin.\n\nV druhé polovině 20. stroletí se Ballycastlu nevyhnuly tzv. The Troubles – konflikty a teroristické útoky, k nimž v té době docházelo v Severním Irsku. Například 26. srpna 1973 byl před římskokatolickým kostelem sv. Patricka sv. Brigidy nastražen vůz s výbušninami tak, aby exploze zasáhla lidi, vycházející po bohoslužbě z kostela. Bohoslužba se naštěstí poněkud protáhla, přesto bylo explozí zraněno 50 osob, z toho 3 těžce. Dne 19. června 1979 příslušníci IRA provedli pět bombových útoků na hotely na severoirském pobřeží, včetně Marine hotelu v Ballycastlu, přičemž jeden tamější host na následky zranění zemřel. Poslední pokus o teroristický útok se v Ballycastlu uskutečnil v roce 2001 během srpnové lidové slavnosti \"Ould Lammas Fair\". Za pokusem o atentát tehdy stála ulsterská loajalistická polovojenská skupina Sbor ulsterských dobrovolníků (\"Ulster Volunteer Force\").\n\nNejvětším magnetem přímořského lázeňského městečka je historický trh \"Ould Lammas Fair\" se 400letou tradicí, který se zde koná již od 17. století vždy poslední pondělí a úterý v měsíci srpnu. Během této slavnosti jsou nabízeny místní speciality, jako jsou medově zbarvené karamely, zvané \"Yelowman.\" V nabídce regionálních potravin bývají i jiné sladkosti a další lahůdky, vyrobené z mořských produktů, jako jsou například mořské řasy \"dulse\" (\"Palmaria palmata\").\n\n"}
{"id": "1275685", "url": "https://cs.wikipedia.org/wiki?curid=1275685", "title": "Personal Shopper", "text": "Personal Shopper\n\nPersonal Shopper je francouzský psychologický thriller, který natočil režisér Olivier Assayas podle vlastního scénáře. Hlavní roli ve filmu ztvárnila Američanka Kristen Stewartová, která hraje nákupčí oblečení pro celebritu. Na Filmovém festivalu v Cannes, kde měl snímek dne 17. května 2016 premiéru, byl Assayas za tento film oceněn jako nejlepší režisér. Později byl snímek uveden na mnoha dalších festivalech a v prosinci téhož roku byl uveden ve francouzských kinech (v roce 2017 byl uveden v kinech dalších zemí). Natáčení filmu probíhalo v Paříži, ale také v Praze, Londýně a Ománu.\n\n"}
{"id": "1275686", "url": "https://cs.wikipedia.org/wiki?curid=1275686", "title": "Kolo zázraků", "text": "Kolo zázraků\n\nKolo zázraků (v anglickém originálu \"Wonder Wheel\") je americké filmové drama režiséra Woodyho Allena. Jeho děj se odehrává v zábavním parku na Coney Islandu v New Yorku v padesátých letech dvacátého století. Natáčení filmu začalo v září 2016. Hrají v něm Kate Winsletová, Justin Timberlake, Juno Temple, James Belushi a další. Stejně jako v případě Allenova předchozího snímku \"Café Society\" (2016) se i na tomto filmu podílí společnost Amazon Studios. Premiéra proběhla na Newyorském filmovém festivalu dne 14. října 2017. V České republice měl premiéru dne 4. ledna 2018.\n\n\nNa recenzní stránce Rotten Tomatoes získal z 138 započtených recenzí 30 procent s průměrným ratingem 5 bodů z deseti. Na serveru Metacritic snímek získal z 38 recenzí 45 bodů ze sta. Na Česko-Slovenské filmové databázi snímek získal 66%.\n\n"}
{"id": "1275689", "url": "https://cs.wikipedia.org/wiki?curid=1275689", "title": "Noita", "text": "Noita\n\nNoita je deváté studiové album finské folk metalové kapely Korpiklaani. Titul je finské slovo pro \"čarodějnici\", jeho smysl může být i \"šaman\", nebo \"kouzelník\" . Píseň \"Jouni Jouni\" je cover verze písně \"Mony Mony\" od americké kapely Tommy James and the Shondells. Na skládání písní se podílel i někdejší člen kapely Juho Kauppinen který z kapely odešel v roce 2013, protože se chtěl věnovat jiným projektům. Na jeho místo byl obsazen Sami Perttula.\n\n"}
{"id": "1275693", "url": "https://cs.wikipedia.org/wiki?curid=1275693", "title": "Riza Kapetanović", "text": "Riza Kapetanović\n\nRiza-beg Kapetanović Ljubušak (25. května 1868 Vitina, okres Ljubuški, osmanská říše – 24. prosince 1931 Sarajevo, Království Jugoslávie) byl bosenskohercegovský básník a velkostatkář bosňáckého původu.\n\nNarodil se do rodiny bohatého statkáře a úředníka Mehmed-bega Kapetanoviće, který se po rakousko-uherské okupaci Bosny a Hercegoviny roku 1878 přestěhoval z rodinného statku v hercegovské vsi Vitina do Sarajeva. Jako první Bosňák absolvoval kadetní školu v Sarajevu (\"Militär-Knabenpensionat\"). Po celý život pobýval rentu z rodinných statků a svůj volný čas věnoval literární tvorbě. Do roku 1918 spolupracoval mimo jiné s kulturními časopisy \"Bosanska vila\", \"Bošnjak\", \"Vienac\", \"Nada\" a \"Behar\". Roku 1903 se podílel na založení podpůrného spolku \"Gajret\" (Úsilí), kterému vymyslel jméno.\n\nMezi lety 1905 a 1910 a nato od roku 1913 do konce první světové války zasedal v sarajevském městském zastupitelstvu.\n\nJeho básnická sbírka \"Pjesme Riza bega Kapetanovića-Ljubušaka\" (Sarajevo 1893), vydaná latinkou namísto dosud převládající cyrilice, byla prvního svého druhu mezi bosňáckými spisovateli na konci 19. století.\n\nRiza-beg se roku 1889 oženil s Munirou Bašagić, dcerou mufetiše, revizora, Zemského vakufského pověřenectva Ibrahim-bega a sestrou spisovatele Safvet-bega.\n\n\n"}
{"id": "1275695", "url": "https://cs.wikipedia.org/wiki?curid=1275695", "title": "Petr Fousek", "text": "Petr Fousek\n\nPetr Fousek (* 11. srpna 1972) je bývalý český fotbalista, záložník. Vynikající technik s fotbalovým myšlením a nebezpečnou střelou.\n\nV české lize hrál za FK Teplice. Nastoupil ve 135 ligových utkáních a dal 20 gólů. V nižších sotuěžích hrál i za FK Ústí nad Labem, Bohemians Praha, v Jižní Koreji za Chunnam Dragons a za FK Český lev Neštěmice. V evropských pohárech nastoupil ve 2 utkáních v kvalifikaci Ligy mistrů UEFA a ve 4 utkáních v Evropské lize UEFA.\n\n\n"}
{"id": "1275696", "url": "https://cs.wikipedia.org/wiki?curid=1275696", "title": "Panin", "text": "Panin\n\nPanin je příjmení více osob:\n\n"}
{"id": "1275697", "url": "https://cs.wikipedia.org/wiki?curid=1275697", "title": "Palát", "text": "Palát\n\nPalát je příjmení více osob:\n\n"}
{"id": "1275698", "url": "https://cs.wikipedia.org/wiki?curid=1275698", "title": "Monero", "text": "Monero\n\nMonero (XMR) je open-source kryptoměna vytvořená 18. dubna roku 2014. Její hlavní devizou je anonymita, decentralizace, škálovatelnost a nízké poplatky. Na rozdíl od mnoha kryptoměn, které jsou deriváty Bitcoinu, je Monero založeno na CryptoNote protokolu a má významné algoritmické rozdíly, které se vztahují k blockchain mlžení. Monero má trvalou podporu od komunity, a jeho modulární kód architektury byl vychvalován Vladimir J. van der Laanem, Bitcoin Core správcem. Zpočátku se setkalo s malou oblíbeností u veřejnosti. V průběhu roku 2016 ale Monero potkal raketový vzestup v tržní kapitalizaci (z 5M USD na 185M USD) a objemu transakcí, částečně vzhledem k adoptování měny na darknet trhu AlphaBay na konci léta 2016.\n\nTři roky po Bitcoinu, v roce 2012, vstoupila na trh konkurenční kryptoměna Bytecoin. Bytecoin představoval první skutečnou implementaci CryptoNote, protokolu, na kterém je dnes postavena celá řada decentralizovaných kryptoměn. Problém této kryptoměny byl však ten, že 80 % všech mincí bylo vytěženo předem jejími autory. Šance k těžbě tedy nebyly vyrovnané. To vedlo k rozhodnutí, že z této kryptoměny vznikne nová, nepředtěžená. Ta spatřila světlo světa 18. dubna 2014 a jmenovala se BitMonero, složenina ze slova mince v esperantu (Monero) a Bit podle Bitcoinu. Po pěti dnech ale komunita rozhodla, že se bude používat jen zkráceně Monero. \n\nByl to první fork digitální měny založené na protokolu CryptoNote - Bytecoin, nicméně s dvěma změnami. Block time byl snížen ze 120 sekund na 60 a emise byla zpomalena o 50%. Později se Monero vrátilo ke 120 sekundovému bloku (5x rychlejší než Bitcoin), se zachováním původní snížené emise zdvojnásobením odměny za blok. \n\nNěkolik týdnů po spuštění byl vyvinutý optimalizovaný GNU miner pro CryptoNight PoW.\n\nZa kryptoměnou Monero stojí skupina sedmi vývojářů, z nichž v anonymitě není pouze David Latapie a Riccarda Spagni. Při uvedení na trh dosáhla měna hodnoty až několika USD, ale po rychlém úpadku se další rok a půl její hodnota potácela mezi 0,2 a 1 USD. \n\nZlom nastal v roce 2016. Tehdy začal kurz výrazně růst. Mohl za to server AlphaBay, kde se obchoduje s kradeným a nelegálním zbožím. Tento server v té době začal Monero přijímat. V průběhu roku 2016 se hodnota Monero znásobila téměř 30x (o 2760 %). \n\nRůst měny pokračoval i v roce 2017, ve kterém nastal další zlom, opačný. Společnost se přiznala, že v systému byla velká chyba, která umožnila vytvářet neomezený počet mincí. Trh reagoval poklesem z 60 USD na 30 USD. Kurz se však vrátil velmi rychle na původní hodnotu a nadále pokračuje v růstu. \n\n10. ledna 2017 byla vylepšena anonymita transakcí dobrovolným využitím funkce Ring Confidential Transactions. Tato funkce pomáhá zamaskovat počet převedených prostředků před kýmkoliv, kdo se na převodu přímo nepodílel.\n\nV druhé polovině roku 2017 se objevil problém s nelegálním těžením. Někteří administrátoři stránek si na web vložili skript, pomocí kterého neprávem využívali počítače svých návštěvníků. Ti jim nevědomky těžili Monero bez nároku na jakoukoliv odměnu.\n\nMonero (XMR) je kryptoměna s veřejně dostupným open source zdrojovým kódem. Neexistuje žádný centrální server, který by zaznamenával všechny platby. Monero je vybudované na vlastním protokolu CryptoNote, který reaguje na nedostatečnou anonymitu Bitcoinu. S Bitcoinem má ale Monero společný systém těžby Proof of Work. Uživatel v něm těží Monero a zároveň potvrzuje probíhající transakce v síti s pomocí výpočetního výkonu svého počítače. Monero dále využívá algoritmus CryptoNight, který je velmi náročný na paměť, a proto se nedá dobře těžit na ASIC minerech. Jejich výrobci ale chtěli tyto stroje vylepšit tak, aby zvládaly i těžbu Monera, tomu však vzdorovala komunita jeho vývojářů. Monero tak na jaře 2018 prošlo tzv. hard-forkem. Ten má zajistit další výhodnost těžby na počítačích s pomocí CPU a GPU.\n\nMaximální počet mincí Monera není omezen, ale je regulována jejich emitace. Nový blok je vytěžený každé 2 minuty, ale odměna v podobě mincí se za něj bude snižovat až do konce května 2022, kdy jich bude v oběhu 18 132 000. Poté se odměna zastaví na 0,6 XMR.\n\nVelkou výhodou Monera je dynamická velikost vytěžených bloků. Bitcoin má velikost jednoho bloku omezenou na 1 MB, kdežto Monero velikost bloků přizpůsobuje vytíženosti sítě. Pokud se počet transakcí zvýší, zvětší se i velikost bloku tak, aby je všechny pojal. Na rozdíl od Bitcoinu tedy čím víc transakcí uživatelé provedou, tím nižší budou poplatky na jednu transakci. \n\nHlavním benefitem Monera je však jeho plná anonymita a zaměnitelnost. Monero skrývá adresy příjemců a odesílatelů, a nově i hodnotu transakce. Pracuje se také na implementaci funkce Kovri, která by nad Monerem vytvořila síť I2P a skryla IP adresy uživatelů. \n\nNa rozdíl od 2 klíčů Bitcoinu má Monero hned čtyři klíče: soukromý view key, veřejný view key, soukromý spend key a veřejný spend key. Ty hrají v anonymizaci zásadní roli. Pokud pošle uživatel A uživateli B nějaké Monero, musí mu k tomu nejprve uživatel B poskytnout adresu své peněženky. Ta se skládá z jeho veřejného spend key a view key. Pomocí této adresy a náhodně vygenerovaných dat se vytvoří na blockchainu stealth (skrytá) adresa, na kterou bude Monero odesláno. Uživateli B se připíší peníze do peněženky až po prohledání blockchainu jeho privátním view key a spend key. Stealth adresa je sice pro každého viditelná, ale jen uživatelé A a B ví, komu patří. \n\nKe skrytí identity odesílatele se používá kruhových podpisů (ring signatures). Transakci nepodepisuje jen pravý odesílatel, ale také další, jejichž podpisy jsou vytaženy z již použitých výstupů blockchainu jako zmatení. Příjemce proto nepozná, kdo transakci opravdu podepsal a který výstup opravdu slouží k úhradě transakce. \n\nV lednu 2017 byly kruhové podpisy vylepšeny ještě o tzv. důvěrné kruhové transakce (Ring Confidential Transaction), které kromě odesílatele dokáží skrýt i samotnou odesílanou sumu. Protože u Monera není určitelný původ, cíl a suma transakce, je jako obyčejná mince zaměnitelné.\n\nProtože Monero není pouze dalším derivátem Bitcoinu, nemůže využít možnosti nabízené technologickým ekosystémem Bitcoinu, jako například platební procesory, nicméně většina mandatorních funkcí, které momentálně komunitě chybí, je již na cestě. Jeden z hlavních vývojářů, Riccardo Spagni již pracuje na platebním procesoru PayBee.\n\nKromě těžení lze měnu Monero získat nákupem na burzách, jako je třeba Bitfinex či Binance. K jejímu uschování existuje peněženka pro PC, chytré mobily i webové rozhraní (My Monero). Při vytvoření peněženky získáte privátní klíč, který nesmíte ztratit.\n\n\n"}
{"id": "1275699", "url": "https://cs.wikipedia.org/wiki?curid=1275699", "title": "Palkovský", "text": "Palkovský\n\nPalkovský je příjmení více osob:\n\n"}
{"id": "1275704", "url": "https://cs.wikipedia.org/wiki?curid=1275704", "title": "Moslavina", "text": "Moslavina\n\nMoslavina je kraj v Chorvatsku jihovýchodně od Záhřebu. Nalézá se na rozhraní Středního Chorvatska a Slavonie, největším městem je Kutina, dalšími významnými centry jsou Ivanić Grad a Garešnica. Má rozlohu okolo 1850 km² a žije v něm okolo sta tisíc obyvatel, převážně Chorvatů, menšiny tvoří Srbové, Češi, Maďaři a Romové.\n\nMoslavina je tvořena pahorkatinou, jíž protékají řeky Česma a Lonja. Krajina má převážně venkovský a zemědělský charakter, rozšířeno je vinařství (odrůdě Furmint se podle této oblasti říká také \"Moslavina\"). Významná je rovněž těžba ropy a zemního plynu, v Kutině sídlí zpracovatelská firma Petrokemija. Dalším ekonomickým odvětvím je logistika, prochází tudy frekventovaná dálnice A3. Bažinatá oblast Lonjsko pole je chráněna jako přírodní park, ve vyšších polohách převládají bukové a habrové lesy. Díky zachované lidové architektuře, folklóru a kulinářským specialitám se v Moslavině rozvíjí turistický ruch.\nNázev Moslavina pochází od nejvyššího vrchu Moslavačka gora (489 metrů nad mořem), který Římané pojmenovali \"Mons Claudius\" podle císaře Claudia. Ve středověku zde vládla rodina Erdődy, později byl region součástí Vojenské hranice a do značné míry se vylidnil, až po vyhnání Osmanů v 18. století přicházeli noví osídlenci, zejména z oblasti Liky a Přímoří. Za druhé světové války zde bylo silné partyzánské hnutí, v roce 1952 začala těžba ropy, která do tohoto chudého kraje přinesla nové pracovní příležitosti. V nezávislém Chorvatsku je region rozdělen mezi Sisacko-moslavinskou, Záhřebskou a Bjelovarsko-bilogorskou župu.\n\n"}
{"id": "1275705", "url": "https://cs.wikipedia.org/wiki?curid=1275705", "title": "Dimitri Mitropoulos", "text": "Dimitri Mitropoulos\n\nDimitri Mitropoulos (řecky Δημήτρης Μητρόπουλος, \"Dimitris Mitropulos\"; 1. března 1896 Athény – 2. listopadu 1960 Milán) byl řeckoamerický dirigent, hudební skladatel a klavírista. Studoval v Athénách a Bruselu, mimo jiné u Ferruccia Busoniho. Působil nejdříve v Německu a Řecku, roku 1936 odešel do USA, zde získal roku 1946 občanství. V letech 1937 až 1949 byl šéfdirigentem Minneapoliského symfonického orchestru. Pak pracoval s Newyorskou filharmonií, jejímž uměleckým ředitelem byl v letech 1951 až 1957. V letech 1954 až 1960 také pravidelně jako host dirigoval v Metropolitní opeře.\n\nMitropoulos byl uznávaným interpretem děl Gustava Mahlera a americké hudby a prosazoval uvádění děl moderní vážné hudby. Jako skladatel vytvořil řadu děl pro orchestr a sólový klavír, také aranžoval díla J. S. Bacha pro orchestr.\n"}
{"id": "1275727", "url": "https://cs.wikipedia.org/wiki?curid=1275727", "title": "Sinchajská revoluce", "text": "Sinchajská revoluce\n\nSinchajská revoluce nebo také První čínská revoluce je politický převrat, který se v Číně odehrál v roce 1911. Bylo svrženo císařství (mandžuská dynastie Čching) a vznikla Čínská republika. Povstání vypuklo 10. října 1911 ve městě Wuchan (Wu-čchang), začali ho vojáci. Rychle se rozšířilo do patnácti provincií z osmnácti. Jejich zástupci 29. prosince 1911 vyhlásili republiku. Prozatímním prezidentem byl zvolen Sunjatsen, představitel strany Kuomintang. V únoru 1912 císař Pchu-i abdikoval. Zároveň rezignoval i Sunjatsen. Novým prezidentem byl zvolen Jüan Š’-kchaj, který inklinoval k vojenské diktatuře. Sunjatsen v dubnu 1913 proto zahájil novou revoluci, ta však byla během léta potlačena. Režim se rychle utužil, na podzim 1913 byl zakázán Kuomintang a rozpuštěn parlament. Značnou moc postupně získali také vojenští náčelníci v jednotlivých provinciích.\n\n"}
{"id": "1275735", "url": "https://cs.wikipedia.org/wiki?curid=1275735", "title": "Rákócziho dub", "text": "Rákócziho dub\n\nRákócziho dub (Rákociho dub) je chráněný strom na okraji Strážovských vrchů, v blízkosti obce Podlužany v Trenčínském kraji na Slovensku.\n\nUdávaný věk tohoto památného stromu je 325 let a podle pověsti si pod ním František II. Rákóczi, vůdce povstání proti Habsburkům (1703−1711), postavil stan, když tudy procházel se svým vojskem. Dub se nachází na zelené turistické značce a je pod ním umístěn odpočinkový stůl. Strom je vysoký 17 m a má obvod kmene 433 cm. \n"}
{"id": "1275737", "url": "https://cs.wikipedia.org/wiki?curid=1275737", "title": "Rab3", "text": "Rab3\n\nRab3 proteiny jsou Rab proteiny kódované geny RAB3A, RAB3B, RAB3C a RAB4D. Rab3A se účastní závěrečných stadií exocytózy a umožňuje tedy sekreci důležitých molekul z buněk. Hraje zásadní roli při uvolňování synaptických váčků na synapsi; Rab3A proto tvoří až 25% obsahu veškerých Rab proteinů v mozku. Ostatní Rab3 proteiny jsou vzácnější - Rab3B a Rab3C se vyskytují na podskupině mozkových synapsí, Rab3D je specificky přítomen v adenohypofýze. \n"}
{"id": "1275738", "url": "https://cs.wikipedia.org/wiki?curid=1275738", "title": "Josef Siuda", "text": "Josef Siuda\n\nJosef Siuda [jozef šuda] (* 31. ledna 1928 Louky nad Olší) je bývalý český fotbalový útočník.\n\nV československé nejvyšší soutěži hrál za Baník Ostrava a Tankistu Praha/Duklu Pardubice. Vstřelil patnáct prvoligových branek. V ročníku 1954 byl u prvního výraznějšího úspěchu Baníku v I. lize, když devíti brankami přispěl ke druhému místu za pražskou Spartou.\n\nDvakrát nastoupil za B-mužstvo Československa, aniž by skóroval. Debutoval 19. října 1952 v Brně proti B-mužstvu Maďarska (nerozhodně 1:1), naposled reprezentoval 4. října 1953 v Budapešti proti stejnému soupeři (prohra 1:2, byl střídán Pucherem).\n\n\n"}
{"id": "1275742", "url": "https://cs.wikipedia.org/wiki?curid=1275742", "title": "Juan de la Cierva", "text": "Juan de la Cierva\n\nJuan de la Cierva y Codorníu (21. září 1895 Murcia – 9. prosince 1936 Croydon) byl španělský pilot a konstruktér, vynálezce vírníku. Posmrtně mu byl udělen titul hraběte.\nPocházel ze zámožné rodiny, jeho otcem byl právník a ministr Juan de la Cierva y Peñafiel. Už jako patnáctiletý se zajímal o létání, v roce 1919 sestrojil bombardér nazvaný Cierva C-3. Po jeho havárii se rozhodl kvůli bezpečnosti zaměřit na letadla s rotující nosnou plochou, po řadě prototypů vyrobil model, který nazval Autogiro (odtud název vírníku v řadě jazyků), který poprvé úspěšně vzletěl v lednu 1923 v Getafe, pilotoval ho Alejandro Gómez Spencer. V roce 1925 odešel do Británie, kde se stal spoluvlastníkem firmy Cierva Autogiro Company, Ltd, která vyráběla vírníky sériově a poskytovala i licence k jejich výrobě v zahraničí. V roce 1928 jako první v historii překonal ve vírníku Lamanšský průliv. \n\nVe španělské občanské válce podporoval generála Franciska Franka. Zahynul v prosinci 1936 při havárii nizozemského letadla Douglas DC-2 nedaleko Londýna. Obdržel zlatou medaili Mezinárodní letecké federace, je po něm pojmenována stanice madridského metra, fotbalový stadion ve městě Lorquí a ulice v řadě španělských měst.\n\n"}
{"id": "1275743", "url": "https://cs.wikipedia.org/wiki?curid=1275743", "title": "Radnice v Cannes", "text": "Radnice v Cannes\n\nRadnice v Cannes je neoklasicistní stavba ve francouzském městě Cannes. Stojí na náměstí Cornut-Gentille a byla dostavěna architektem Louisem Hourlierem roku 1876. Původně byla sídlem radnice a muzea a od roku 1941 jsou zde jen úřední prostory.\nV roce 1888 proběhly stavební úpravy a roku 1985 byla rekonstruována fasáda.\n\nPřed radnicí stojí památník mrtvých z války 1914-1918.\n"}
{"id": "1275745", "url": "https://cs.wikipedia.org/wiki?curid=1275745", "title": "Vladimír Haber", "text": "Vladimír Haber\n\nVladimír Haber (* 26. srpna 1949, Třemošná, Československo) je bývalý československý házenkář, spojka. Po skončení aktivní kariéry působí jako trenér.\n\nS týmem Československa získal stříbrnou medaili z letních olympijských her v Mnichově v roce 1972. Nastoupil v 5 utkáních a dal 5 gólů. Byl sedmý na LOH 1976 v Montrealu. Hrál v 5 utkáních a dal 9 gólů. S házenou začínal v Třemošné, ligu hrál za Škodu Plzeň. Na vojně hrál za Duklu Prahu a dále pokračoval opět za Škodu Plzeň, se kterou získal v roce 1974 mistrovský titul. \n"}
{"id": "1275749", "url": "https://cs.wikipedia.org/wiki?curid=1275749", "title": "Vzducholoď Gulliver", "text": "Vzducholoď Gulliver\n\nVzducholoď Gulliver je 42 metrů dlouhá ocelovo-dřevěná konstrukce, která se od roku 2016 stala součástí Centra současného umění DOX v Praze. Autory koncepce jsou Leoš Válka, arch. Martin Rajniš, arch. David Kubík, konstruktérem je Zbyněk Šrůtek. Stavba má sloužit k pořádání literárních programů. \n\nAutorem nápadu doplnit moderní železobetonovou konstrukci budovy DOXu nějakým čistě organickým tvarem byl Leoš Válka. Mělo jít o \"Archu svobody\", radikální intervenci do tohoto industriálního prostoru, která by s ním tvořila potřebný kontrast a zároveň nepotlačila jeho kvalitu. V roce 2013 oslovil mezinárodně uznávaného architekta a odborníka na dřevěné konstrukce Martina Rajniše, aby navrhl stavbu, která by splnila tento záměr. Podle několika zárodečných variant se mělo jednat o strukturu podobnou koruně stromu nad nádvořím DOXu nebo protáhlou stavbu připomínající hřbet ryby, která by \"obtékala\" budovu od střechy směrem k nádvoří. Oba pak během dvou let společné práce vytvořili výsledný projekt, inspirovaný tvary obřích vzducholodí. Ty představovaly ideál technického pokroku na počátku 20. století a od té doby stále fascinují svým dokonalým tvarem, monumentalitou i hypnotizující důstojností.\n\nKonečná verze projektu je důkazem, že i v moderní architektuře je možné zhmotnit zdánlivě nereálné nápady. Gulliver odkazuje k romantice prvních utopických snů o létání z knih Julese Vernea (Robur Dobyvatel) nebo vyprávění pasažérů prvních vzducholodí z doby, kdy překonání zemské tíže bylo ještě zázrakem a básník Hermann Hesse je vnímal s úžasem jako nádherné překročení hranic, jež člověku určila příroda. Vzducholoď Gulliver bude sloužit pro setkávání s literaturou a její název odkazuje k satirické knize Jonathana Swifta Gulliverovy cesty, která vypráví mimo jiné o potrhlých hvězdářích na létajícím ostrově.\n\nKoncepční návrh Leoše Války zpracovali v letech 2014-2015 společně s ním Martin Rajniš a David Kubík (Huť architektury). Hlavním konstruktérem projektu je Zbyněk Šrůtek, který spolu s odborníkem na ocelové konstrukce Pavlem Kocourkem navrhl celou dřevěnou část stavby a zastřešení. Eva Fajkusová měla na starost požárně-bezpečnostní zajištění. Koordinaci stavby zajišťovala projekční kancelář Dvořák a partneři. Realizaci v roce 2016 provedla firma Stylbau s.r.o., s hlavními dodavateli Timber Design s.r.o. (dřevěné opláštění) a Elektro Mosev s.r.o. (ocelové konstrukce). Průběh stavby zachycuje časosběrný dokument. \n\nVzducholoď je dlouhá 42,2 m a její největší průměr má 9,35 m. Celková vnitřní užitná plocha, která by měla pojmout nejméně 80 diváků, činí 162 m², obestavěný prostor má objem 2050 m³. Základem stavby je ocelová mostní konstrukce položená na dvou podpěrách ukotvených na pilotovaných základech v dvorním traktu budovy. Samotné těleso vzducholodi propojuje dvě střešní terasy, které mají různou výšku. Vznikl tak vnitřní prostor hlediště, který je mírně skloněn ke špici vzducholodi a je rozdělen na vodorovné dřevěné terasy. Na podélnou osu je upevněno celkem 14 příhradových obručí z modřínového dřeva, které jsou vzájemně propojeny podélnou nosnou dřevěnou konstrukcí. Ta je ve špici sepnuta a ukotvena ocelovými lany k centrálnímu ocelovému svorníku. Vnější opláštění tvoří podélné lamely z lepeného modřínového dřeva, které jsou chráněny proti povětrnostním vlivům průhledným plastovým krytem. Přístup do vzducholodi zajišťují ocelová schodiště z obou střešních teras. Do gondoly je vstup žebříkem z vnitřku vzducholodi. Stavba má sloužit celoročně a je proto vybavena vnitřním systémem vyhřívání pomocí infrazářičů.\n\n"}
{"id": "1275750", "url": "https://cs.wikipedia.org/wiki?curid=1275750", "title": "Dálnice A92 (Německo)", "text": "Dálnice A92 (Německo)\n\nDálnice A92, německy Bundesautobahn 92 (zkratka BAB 92), zkráceně Autobahn 92 (zkratka A92), je dálnice v Německu ve spolkové zemi Bavorsko. Dálnice celkem měří 134 km a spojuje bavorskou metropoli Mnichov s městem Deggendorf. V úseku mezi mimoúrovňovými křižovatkami Neufahrn a Letiště Mnichov má dálnice tři pruhy, jinak má dálnice dva pruhy a krajnici.\n\nDálnice v podstatě kopíruje dolní tok řeky Isar, takže prochází okolo měst Freising, Moosburg, Landshut, Dingolfing, Landau, Plattling a Deggendorf. V současné době se jedná o nejdůležitější silniční dopravní spojení mezi Mnichovem a východní částí střední Evropy (Česko, Slovensko, Maďarsko). Po dokončení dálnice A 94 (Mnichov - Pasov) se část dopravní zátěže přesune na tuto dálnici (A 94).\n\nPrvní návrhy na vybudování dálnice podél řeky Isar se objevily na konci šedesátých let dvacátého století. Začalo se s prodloužením Bundesstraße 11 a vybudováním obchvatu Wallersdorfu. Do roku 1970 byl dokončen pětikilometrový úsek dálnice okolo Wallersdorfu, tento úsek se nazýval \"5-Minuten-Autobahn\".\n\nPoslední 21 km dlouhý úsek byl dokončen a otevřen roku 1988.\n\nPůvodně bylo plánováno prodloužit dálnici za její nynější konec v Mnichově dále na Landshuter Alle, kde by byla napojena na druhý mnichovský okruh A 999. Tento plán však nebyl uskutečněn.\n\nNa šedesátikilometrovém úseku mezi Landshutem a Plattlingem je velmi nízký provoz. A to je také důvod, proč je tento úsek používán na testování svých produktů továrnou BMW v Dingolfingu. Mimo jiné někteří říkají, že kvalita povrchu dálnice je v okolí Dingolfingu vyšší než kdekoli jinde na dálnici.\n\nNa 134kilometrové dálnici se doteď nenachází ani jediná čerpací stanice pohonných hmot.\n\n"}
{"id": "1275758", "url": "https://cs.wikipedia.org/wiki?curid=1275758", "title": "Loď Pivovar", "text": "Loď Pivovar\n\nLoď Pivovar je unikátní minipivovar s restaurací umístěný na bývalé diskotékové lodi z 60. let. Pro veřejnost byla loď otevřena 9.3.2017. Náklady na přestavbu lodi a vybudování minipivovaru dosáhly 50 milionů korun. Majitelem lodi je podnikatel Vojtěch Ryvola, sládkem Karel Kroupa a šéfkuchařem restaurace Tomáš Muha. Dodavatelem pivovarské technologie instalované v lednu 2017 je společnost J. Hradecký spol. s r.o. Pacov. Vlastní technologie se skládá z nerezové varny, prostorově chlazené spilky se čtyřmi nerezovými kvasnými káděmi a 16 plášťově chlazených ležáckých tanků (12 à 1000 litrů, 4 à 700 litrů). Gastronomický provoz se pak skládá ze tří částí, tedy restaurace, pivnice v podpalubí a letní horní vyhlídková paluby.\n\nKe dni otevření produkoval pivovar následující druhy piv:\n\nStyl: světlý ležák\n\nParametry: stupňovitost 10 %, alkohol 4,2 %\n\nSložení: žatecké chmele\n\nStyl: světlý ležák\n\nParametry: stupňovitost 12 %, alkohol 5,1 %\n\nSložení: moravské slady, žatecké chmele\n\nStyl: tmavý speciál\n\nParametry: stupňovitost 13 %, alkohol 5,5 %\n\nStyl: světlý ležák\n\nParametry: stupňovitost 12 %, alkohol 5,3 %\n\nSložení: chmel Kazbek\n\nStyl: American Pale Ale\n\nParametry: stupňovitost 13 %, alkohol 5,6 %\n\nSložení: tři druhy sladu a dva druhy amerických chmelů\n\nStyl: Stout\n\nParametry: stupňovitost 15 %, alkohol 6,4 %\n\nSložení: pět aromatických sladů\n\n"}
{"id": "1275760", "url": "https://cs.wikipedia.org/wiki?curid=1275760", "title": "Zdeněk Přibyl", "text": "Zdeněk Přibyl\n\nZdeněk Přibyl (* 8. srpna 1938 Brno) je bývalý český fotbalista. Začínal jako útočník, od začátku 60. let nastupoval jako defenzivní záložník a především jako obránce. Je jediným hráčem v historii, který hrál I. ligu za tři různé brněnské kluby.\n\nV československé lize hrál za Rudou hvězdu Brno, Spartak KPS Brno (naposled jako FC LeRK Brno) a TJ Spartak ZJŠ Brno (dobový název Zbrojovky), vstřelil jeden prvoligový gól (za KPS).\n\nV evropských pohárech odehrál oba zápasy „Královopolské“ ve Veletržním poháru (předchůdce Poháru UEFA) v ročníku 1961/62, aniž by skóroval. Proti výběru Lipska (Leipzig XI) nastoupil jak v brněnském utkání na královopolském stadionu (nerozhodně 2:2, 27. září 1961), tak v lipské odvetě na Zentralstadionu (prohra 1:4, 4. října 1961).\n\n"}
{"id": "1275761", "url": "https://cs.wikipedia.org/wiki?curid=1275761", "title": "Marie Terezie (seriál)", "text": "Marie Terezie (seriál)\n\nMarie Terezie je koprodukční televizní minisérie režiséra Roberta Dornhelma, na jejíž výrobě se podílelo Česko, Rakousko, Slovensko a Maďarsko. Vysílána je od roku 2017. \n\nPrvní dva díly zobrazují hlavně mládí Marie Terezie, počínaje jejím pobytem v Praze během korunovace jejího otce Karla VI. českým králem v roce 1723, a potom první léta jejího panování během válek o rakouské dědictví. Zachycují také její korunovaci uherskou královnou 25. června 1741 v Prešpurku.\n\nDalší dva díly, natáčené od května do července 2019, byly poprvé vysílány na přelomu let 2019 a 2020. Zachycují další události z života Marie Terezie až do její korunovace českou královnou roku 1743. Hlavní roli v nich nově obsadila Stefanie Reinspergerová.\n\nV prosinci 2019 bylo oznámeno, že započaly přípravy scénáře pro pátý a šestý díl.\n\n\nPrvní řada byla natáčena od března 2017, točilo mj. na zámcích v Kroměříži a ve Valticích, které ve filmu ztvárňují Hofburg. Při natáčení bylo použito asi 2500 kostýmů a 500 paruk. Komparzistů bylo přes 2000.\n\nTřetí a čtvrtý díl byl opět natáčen mj. ve Valticích a dále též v Praze či Brně.\n\n\n"}
{"id": "1275772", "url": "https://cs.wikipedia.org/wiki?curid=1275772", "title": "František Kraclík", "text": "František Kraclík\n\nFrantišek Kraclík (1939–1999) byl český fotbalový brankář.\n\nV československé lize chytal za Rudou hvězdu Brno a Spartak Praha Stalingrad/ČKD Praha (dobové názvy Bohemians). Debutoval v neděli 29. března 1959 na stadionu Za Lužánkami proti Dukle Pardubice (15. kolo ročníku 1958/59), k nejtěsnější výhře RH Brno přispěl svým prvním čistým kontem v nejvyšší soutěži.\n\n"}
{"id": "1275773", "url": "https://cs.wikipedia.org/wiki?curid=1275773", "title": "Spravedlnost (seriál)", "text": "Spravedlnost (seriál)\n\nSpravedlnost je trojdílná televizní minisérie České televize z roku 2017. Kriminální psychologické drama natočil režisér Peter Bebjak podle scénáře, na němž se podílel s Tomášem Bombíkem. Hlavní roli kriminalisty ztvárnil Ondřej Vetchý, který s režisérem spolupracoval už na seriálu \"Případy prvního oddělení\". Minisérie \"Spravedlnost\" měla premiéru na stanici ČT1 v březnu 2017, a to v nedělním hlavním vysílacím čase.\n\nV březnu 2018 Česká televize uzavřela smlouvu o prodeji formátu s Entertaiment One Television Production, na základě které by mohl vzniknout remake pro severoamerický trh.\n\nHned v úvodní scéně se policejní vyšetřovatel (Ondřej Vetchý) od své dcery Lili dozví přiznání k vraždě prominentního soudce Kowalského. Podle všeho k tomu došlo v sebeobraně, kriminalista se tedy na místě činu snaží zamést stopy a následně hledá stopy jiné a proniká do případu, aby našel jiného pachatele, který by mohl tento zločin spáchat.\n\nSeriál sledovalo v konkurenci \"Temného kraje\" TV Prima a třetí řady zábavní show TV Nova \"Tvoje tvář má známý hlas\" vždy kolem 700 tisíc diváků starších 15 let, což byl také limit divácké přístupnosti pořadu.\n\nPodle recenzenta \"Aktuálně.cz\" Martina Svobody je celá minisérie „poveden[á] víc než její problematický první díl“. Udělil jí hodnocení 65 %. Za pochvalu podle něj stojí také to, že na rozdíl od jinde časté bohatosti motivů, „[v]e \"Spravedlnosti\" se jeden a ten samý motiv objevuje opakovaně, liší se pouze kulisy. Díky tomu mohou tvůrci postupovat do hloubky a odkrývat nová zákoutí jedné myšlenky.“\n\nSeriál získal ocenění Český lev 2017 v kategorii „nejlepší televizní film nebo minisérie“.\n\n"}
{"id": "1275791", "url": "https://cs.wikipedia.org/wiki?curid=1275791", "title": "Maráthská říše", "text": "Maráthská říše\n\nMaráthská říše, též Maráthská konfederace, byl v letech 1674–1818 stát, který v polovině 18. století zaujímal velkou část území současné Indie. Jak název říká, vznikl na území, které původně obývali Maráthové, v západní části střední Indie. Jeho vládcové se nazývali péšvové. Stát byl založen Šivádžím z rodu Bhónslů, v rámci bojů s islámem, zejména s Aurangzébem, Bidžápurem a ahmadnagarským sultanátem. Když se rody Bhónslů, Gájakvárů, Hólkarů a Sindhijů dohodly na spolupráci, vznikla rozsáhlá Maráthská konfederace, která se rozkládala na značné části střední a severní Indie a definitivně ukončila mogulskou nadvládu nad subkontinentem, která započala roku 1526. Říše byla na svém vrcholu za vlády Báladžího Bádžího Ráa (vládl v letech 1740–1761). V roce 1761 byl ovšem Báladží poražen ve třetí bitvě u Pánípatu, což byl počátek úpadku. Následovaly vnitřní rozbroje, které říši ještě více oslabily. Maráthská říše pak ještě svedla tři války s Brity (tzv. anglo-maráthské války v letech 1776–1818), ale nakonec jim podlehla. Území zabrala britská Východoindická společnost.\n\n"}
{"id": "1275796", "url": "https://cs.wikipedia.org/wiki?curid=1275796", "title": "Dirty Projectors (album)", "text": "Dirty Projectors (album)\n\nDirty Projectors je sedmé studiové album americké skupiny Dirty Projectors. Vydala jej společnost Domino Records dne 21. února 2017 a jejím producentem byl vůdce skupiny David Longstreth. První singl z alba „Keep Your Name“ byl představen již v září 2016. Druhý, nazvaný „Little Bubble“, následoval v lednu 2017 a nedlouho poté vyšel třetí „Up in Hudson“. V únoru 2017 byla uvedena píseň „Cool Your Heart“, což je Longstrethův duet se zpěvačkou Dawn Richard.\n\n"}
{"id": "1275797", "url": "https://cs.wikipedia.org/wiki?curid=1275797", "title": "Tour de France 1963", "text": "Tour de France 1963\n\nTour de France 1963 byl 50. ročník cyklistického závodu Tour de France. Konal se ve dnech 23. června – 14. července\n1963. Trať závodu měřila 4138 km a byla rozdělena do 21. etap, přičemž 2. a 6. etapa byly dělené, kdy 1. polovina byla regulérní etapa a 2. polovina byla časovka. Kromě Francie zavedla trasa cyklisty i do Belgie. Celkovým vítězem se stal již po 4. Francouz Jacques Anquetil.\n\n50. ročník Tour de France odstartoval 23. června v Paříži a měl jeden odpočinkový v Aurillaku.\n"}
{"id": "1275804", "url": "https://cs.wikipedia.org/wiki?curid=1275804", "title": "Protiklady se přifrakují", "text": "Protiklady se přifrakují\n\nProtiklady se přifrakují (v angličtině Opposites A-Frack) je 5. epizoda 26. řady seriálu Simpsonovi. V Americe se tato epizoda vysílala 2. listopadu 2014, v České republice 1. dubna 2015 na stanici Prima Cool.\n\nK Homerovu vzteku přišly Patty a Selma bez pozvání k Simpsonovým domů. Dvojčata zapalují cigarety jednu za druhou, až se Bart a Maggie kašlem div nezalknou. Homer s nimi udělal dohodu: pokud nezvaná návštěva nepřestane kouřit, Patty a Selma budou muset odejít. Aby to zajistil, nainstaloval v celém domě detektory kouře. Dvojčata šla kouřit do koupelny v přízemí, když zjistila, že Homer tam zapomněl dát požární alarm, ale přitom se vznítila voda z vodovodu. Líza řekla Marge, že to je pravděpodobně důsledek frakování, které, jak zjistila, spustil pan Burns. S úspěchem požádá demokratickou političku Maxine Lombardovou, aby frakování zastavila.\n\nRozzuřený Pan Burns vtrhne k Lombardové do kanceláře, hádka ale skončí souloží a bez ohledu na rozdílné politické názory, si oba slíbí pokračování vztahu. Když zjistí, že pro pokračování frakování musí získat těžební práva ke všem pozemkům ve Springfieldu, Burns pověří Homera, aby pro tuhle myšlenku získal obyvatele Springfieldu. Na veřejné schůzi uspořádané na radnici, Profesor Frink varuje před znečištěním spodních vod, ale Homer slíbí každému 5000 USD, kdo Burnsovi prodá těžební práva. Když se chystá obnovit frakování, Burns zjistí, že mu Marge práva neprodala, a proto musí celý projekt opustit. Což rozzuří spoustu obyvatel, kteří čekali na peníze. Homer je dopálený na Marge, když zjistí, že přijde o novou práci, a Burns skončí vztah s Lombardovou.\n\nLombardová odvetou nechá zdemolovat Burnsovu rezidenci, aby pozemky mohly být využity pro řadu veřejně prospěšných projektů včetně National Public Radio Roberta Siegela. Burns připraví ještě větší pomstu a obnoví frakování s maximální intenzitou, čímž způsobí ve městě zemětřesení. Marge s Homerem se přimlouvají, aby to zastavil, když se ve světle hořící vody začne půda propadat. Navzdory momentálně rozdílným postojům, vzhledem k dlouhotrvající náklonnosti, se Homer a Marge smíří. A Burns s Lombardovou se dají také dohromady.\n\nNa pozadí závěrečných titulků vedou Burns a Lomardová konverzaci, když leží ve společné posteli každý se svým tabletem.\nPan Burns řekl Maxine Lombardové, že je tou nejlepší ženou, se kterou kdy byl, včetně Nellie Taftové, manželky prezidenta Williama Howarda Tafta. Epizoda Homer ve službě již dříve odhalila, že Burnsova matka měla poměr se samým prezidentem Taftem.\n\nJane Fondová nenamluvila před touto epizodou žádný film. Produkční Matt Selman řekl: „Myslím, že byla trochu nervózní. Myslím, že jsem byl mnohem nervóznější. Působila v každém směru povzbudivě. Rozuměla postavě a každou scénu namluvila dokonale.“\n"}
{"id": "1275805", "url": "https://cs.wikipedia.org/wiki?curid=1275805", "title": "Zpětné lomítko", "text": "Zpětné lomítko\n\nZpětné lomítko (\\) je typografický znak, zrcadlový obraz běžného lomítka používaný hlavně v oblasti výpočetní techniky. V Unicode má zkratku U+005C \\ REVERSE SOLIDUS.\n\nBob Bemer představil 18. září 1961 zpětné lomítko jako jeden ze znaků ASCII. Zpětné lomítko bylo také užíváno pro znaky některých logických operací (/\\ – ∧ – konjunkce; \\/ – ∨ – disjunkce).\n\nV matematice se používá jako znak formálního zápisu doplňku množiny.\n\nV informatice se často používá jako escapovací znak, v některých operačních systémech (MS Windows) jako oddělovač adresářů v cestě.\n\nV některých verzích programovacího jazyku BASIC se používá pro integrovou množinu.\n"}
{"id": "1275809", "url": "https://cs.wikipedia.org/wiki?curid=1275809", "title": "Hřbitov Grand Jas", "text": "Hřbitov Grand Jas\n\nHřbitov Grand Jas se nachází na 205 avenue de Grasse ve městě Cannes, na francouzské riviéře. Hřbitov má plochu devět hektarů uspořádaných na terasách a byl otevřen v roce 1866. Je známý pro svou architekturu s velkou květinovou a sochařskou výzdobou. Jeho anglická část - English square - je místem posledního odpočinku řady britských osobností, které žily v Cannes. Dominuje jí socha lorda Broughama.\n\n"}
{"id": "1275813", "url": "https://cs.wikipedia.org/wiki?curid=1275813", "title": "Drahomila", "text": "Drahomila\n\nDrahomila je ženské křestní jméno slovanského původu, ženská podoba k Drahomilovi. Jméno se skládá ze dvou částí složených slov \"drago\" („drahý“) a \"mil\" („milý“). Označovalo ono pravděpodobně, že jeho majitel je „drahý i milý“. Česká zdrobnělina je Drahuše.\n\nDraga, Draganka, Mila, Drahomilka, Mili\n\n\n"}
{"id": "1275814", "url": "https://cs.wikipedia.org/wiki?curid=1275814", "title": "Crowd Supply", "text": "Crowd Supply\n\nCrowd Supply je crowdfundingová platforma založená v Oregonském Portlandu. Udává že má „více než dvakrát větší úspěšnost projektů oproti Kickstarteru a Indiegogo“, platforma se stává tvůrcům projektů partnerem a poskytuje jim mentoring na úrovní podnikatelského inkubátoru.\n\nPlatforma si získal pozitivní pozornost pro vysokou úspěšností svých produktů, což je dle některých způsobeno lepší spoluprací při řízení projektů oproti jiným crowdfundingový platformám. Stránky slouží také jako online obchod pro produkty úspěšných kampaní.\n\nVýznamné projekty z platformy představuje open-source notebook Novena Andrewa Huangse.\n\nV roce 2015 bylo Crowd Supply uznáno kampaní Free JavaScript od Free Software Foundation, a bylo schváleno jako preferovaná platforma FSF pro účely crowdfoundingu.\n"}
{"id": "1275818", "url": "https://cs.wikipedia.org/wiki?curid=1275818", "title": "Seznam dílů seriálu Extant", "text": "Seznam dílů seriálu Extant\n\nToto je seznam dílů seriálu \"Extant\". V České republice je seriál vysílán stanicí Prima Cool.\n\n<onlyinclude></onlyinclude>\n\n"}
{"id": "1275825", "url": "https://cs.wikipedia.org/wiki?curid=1275825", "title": "Barbora Hlavsová", "text": "Barbora Hlavsová\n\nBarbora Hlavsová je český film z roku 1942 v režii Martina Friče, v němž hlavní roli vytvořila Terezie Brzková. \n\n"}
{"id": "1275826", "url": "https://cs.wikipedia.org/wiki?curid=1275826", "title": "Komunistická strana Velké Británie (marxisticko-leninistická)", "text": "Komunistická strana Velké Británie (marxisticko-leninistická)\n\nKomunistická strana Velké Británie (marxisticko-leninistická) (angl. \"Communist Party of Great Britain (Marxist–Leninist)\") je marxisticko-leninistická a anti-imperialistická politická strana ve Spojeném království, aktivně působící v Anglii, Skotsku a Walesu. Současným předsedou je profesor, spisovatel a buisnessman Harpal Brar. Tato strana vznikla v roce 2004 po oddělení se od Socialistické labouristické strany.\n"}
{"id": "1275827", "url": "https://cs.wikipedia.org/wiki?curid=1275827", "title": "David Elitch", "text": "David Elitch\n\nDavid Elitch (* 7. dubna 1984) je americký bubeník. Narodil se v kalifornském městě Sebastopol, avšak později se usadil v Los Angeles. Zde se stal členem skupiny Daughters of Mara. Koncem roku 2009 se stal členem kapely The Mars Volta, v níž nahradil Thomase Pridgena. Po roce však skupinu opustil a nahradil jej Deantoni Parks, který v ní již v minulosti působil. V roce 2014 byl spolu s Omarem Rodríguezem-Lópezem, vůdčí osobností skupiny The Mars Volta, členem skupiny Antemasque, s níž nahrál jedno album, avšak později byl nahrazen Travisem Barkerem. Během své kariéry spolupracoval s mnoha dalšími skupinami, mezi něž patří například Killer Be Killed a Big Sir. Roku 2012 vystupoval na bubenickém festivalu v pražském klubu Jazz Dock. V roce 2013 vystupoval se zpěvačkou Miley Cyrusovou v televizním pořadu \"Late Night with Jimmy Fallon\". Rovněž se věnoval pedagogické činnosti.\n\n"}
{"id": "1275839", "url": "https://cs.wikipedia.org/wiki?curid=1275839", "title": "Seznam dílů seriálu Bílá královna", "text": "Seznam dílů seriálu Bílá královna\n\nToto je seznam dílů seriálu \"Bílá královna\". Britské historické drama \"Bílá královna\" vysílala britská stanice BBC One. Dne 16. dubna 2017 měl premiéru sequel s názvem \"Bílá princezna\".\n\n<onlyinclude>\n</onlyinclude>\n\n"}
{"id": "1275841", "url": "https://cs.wikipedia.org/wiki?curid=1275841", "title": "Let L-410 NG", "text": "Let L-410 NG\n\nLet L 410 NG (Nová Generace či New Generation) je dvoumotorový 19místný turbovrtulový dopravní letoun vyráběný českou firmou Aircraft Industries. Jedná se o modernizovanou verzi Letu L 410 verze UVP-E20. První let se konal 29. července 2015. Sériová výroba začala v březnu 2018.\n\nOproti starším typům L 410 má verze NG prodloužený „nos“ pro 2× více úložného prostoru, nové výkonnější a tišší motory GE H85 s vrtulemi Avia-725, novou konstrukci křídla (integrální palivové nádrže) a nový modernější kokpit od Garmin. Má dvojnásobný dolet a vytrvalost oproti původním typům, pojme o 500 kg více nákladu. Bude prodáván ve všech variacích jako jeho předchůdce L 410 UVP-E20.\n\nJe určen pro komerční letecké společnosti, vládní instituce, nevládní organizace i armádní ozbrojené složky. Kromě verze pro cestující může sloužit také jako nákladní letoun. Najde uplatnění zejména v ostrovních státech, nebo na dalších odlehlejších místech, kde je problémem doplňování paliva a krátký přistávací terén.\n\nVývoj modernizovaného L 410 byl zahájen v roce 2010. První prototyp L 410 NG byl vytlačen z hangáru a představen veřejnosti poprvé 15. července 2015 na letišti v Kunovicích na Slovácku.\n\nPrvní let proběhl také zde, a to ve středu 29. července 2015 v odpoledních hodinách, prototyp imatrikulace OK-NGA. Byly ověřeny základní letové vlastnosti a výkony letounu, správné funkce systému ovládání letounu, správné funkce pohonné jednotky a palivové soustavy letounu a základní funkce avionických a navigačních systémů. Posádku letounu během prvního letu tvořili piloti Petr Jarocký a Stanislav Sklenář a pracovníci kvality výroby Zdeněk Koníček a Michal Sum. Byla tak započata série certifikačních letových zkoušek v souladu s příslušnými předpisy. Proběhla certifikace u Evropské agentury pro bezpečnost letectví (EASA) a ruského Mezinárodního leteckého výboru (MAK). Vývoj letounu započal v dubnu roku 2010, náklady se vyšplhaly na 568 milionů korun, z nichž 237 mil. platil stát, konkrétně Ministerstvo průmyslu a obchodu.\n\nV březnu 2018 započala sériová výroba tohoto typu, původně měla začít již o rok dříve. První sériově vyrobený L 410 NG poputuje k zákazníkovi do Ruska. Pro rok 2019 se plánuje výroba 16 kusů těchto letounů, do Ruska poputuje polovina, šest letounů se dodá do Kazachstánu a dvě do Polska.\n\n\"Specifikace z oficiálního brožury Let Kunovice\" \"a dalších\"\n\n\n\n\n\n"}
{"id": "1275842", "url": "https://cs.wikipedia.org/wiki?curid=1275842", "title": "Landau an der Isar", "text": "Landau an der Isar\n\nLandau an der Isar je druhé největší město zemského okresu Dingolfing-Landau v Dolním Bavorsku ve spolkové zemi Bavorsko v Německu. Zachovaná historická část města leží na návrší asi 50 m nad řekou Isar v nadmořské výšce 390 m, kdežto novější Dolní město leží v údolí řeky. Žije zde přes 13 tisíc obyvatel.\n\nMěsto založil roku 1224 Ludvík I. Bavorský z rodu Wittelsbachů, ale už roku 1074 se zmiňuje starší sídlo na tomto místě. Roku 1304 získalo město zvláštní práva, roku 1504 bylo téměř plně vypáleno a roku 1648 se vůči Švédům vykoupilo. Roku 1713 zemřelo 80 lidí na mor a roku 1743 za válek o rakouské dědictví bylo město dvakrát vyplundrováno francouzskou a rakouskou armádou. Roku 1875 bylo město připojeno k železniční síti.\n\nDo roku 1972, kdy byla v Bavorsku reforma okresů, bylo město sídlo svého vlastního zemského okresu. Podle reformy byly bývalé správní oblasti Frammering, Mettenhausen, Reichersdorf a Zeholfing společně s částmi správních oblastí Kammern and Ganacker spojeny s městem Landau. Začlenění správních oblastí Nieder- a Oberhöcking proběhlo roku 1978.\n\nMěstem prochází silnice B20 a nedaleko města vede dálnice A92, která spojuje bavorskou metropoli Mnichov s Deggendorfem.\n"}
{"id": "1275846", "url": "https://cs.wikipedia.org/wiki?curid=1275846", "title": "Přívozec (zámek)", "text": "Přívozec (zámek)\n\nPřívozec je zámek ve stejnojmenné vesnici v okrese Domažlice. Postaven byl nejspíše na místě starší tvrze ve druhé polovině osmnáctého století.\n\nPrvní písemná zmínka o vesnici z roku 1366 je nepřímá a nachází se v predikátu Sezemy z Přívozce. Předpokládá se, že již v té době ve vsi stála tvrz výslovně uvedená až v roce 1417. Do padesátých let patnáctého století se na ní vystřídala řada majitelů, ale nakonec připadla jako odúmrť králi Ladislavovi, který ji zpustošenou daroval Janu Caltovi z Kamenné Hory. Někdy poté panství získali vladykové z Opálky, kteří tvrz nechali obnovit. Podruhé byla tvrz pravděpodobně opuštěna po roce 1528, kdy přívozecké panství získal Jan mladší Kanický z Čachrova, který sídlil v Kanicích. Později se stal vlastníkem tvrze Jiří Kanický, jehož synové se roku 1585 rozdělili o majetek, a Přívozec připadl Jindřichovi Kanickému, kterému patřil až do roku 1604. V letech 1604–1608 patřila vesnice se dvorem Jiřímu Kočovskému z Kočova, který ji prodal Smilu Vřesovci z Vřesovic. Příslušníkům jeho rodu zůstala až do roku 1748, kdy se Anna Alžběta z Vřesovic provdala za Jana Kryštofa z Dohalic. Podle Augusta Sedláčka byla poslední majitelkou Eliška Kyšperská z Vřesovic, která se v roce 1753 provdala za Jana Bořka Dohalského z Dohalic. Noví majitelé nechali ve druhé polovině osmnáctého století nejspíše na místě původní tvrze postavit barokní zámek. Na zámku se narodili koncem 19. století bratři František, Antonín a Zdeněk Bořek-Dohnalští. Ve druhé polovině dvacátého století zámek využívalo chotiměřské jednotné zemědělské družstvo jako byty pro své zaměstnance.\n\nZámek je dlouhodobě opuštěný a zchátralý.\n\nJednopatrová zámecká budova má obdélníkový půdorys s dvojitou střechou, ze které vybíhá vížka s cibulovou střechou.\n\n\n"}
{"id": "1275848", "url": "https://cs.wikipedia.org/wiki?curid=1275848", "title": "Loudblast", "text": "Loudblast\n\nLoudblast je francouzská thrash/death metalová hudební skupina z Villeneuve-d’Ascq založená roku 1985. Společně s kapelami Massacra a Agressor patří mezi průkopníky death metalu ve Francii.\n\nDebutní studiové album vyšlo roku 1989 a nese název \"Sensorial Treatment\".\n\n\n\n\n\n\n"}
{"id": "1275855", "url": "https://cs.wikipedia.org/wiki?curid=1275855", "title": "Strážovský potok", "text": "Strážovský potok\n\nNázev Strážovský potok má více vodních toků:\n\n"}
{"id": "1275856", "url": "https://cs.wikipedia.org/wiki?curid=1275856", "title": "Anežka z Montpellieru", "text": "Anežka z Montpellieru\n\nAnežka z Montpellieru ( \"Agnès de Montpellier\", \"Agnès de Montpelhièr\") byla vikomtesa z Béziers, Albi, Carcassonne a Razès.\n\nNarodila se jako dcera Viléma z Montpellieru a jeho druhé ženy Anežky. Roku 1203 byla provdána za mladého Raimonda Rogera Trencavela z languedockého rodu Trencavelů. Sňatek zprotředkoval aragonský král Petr II., který se o rok později oženil s Anežčinou nevlastní sestrou Marií. Roku 1207 Anežka porodila jediného syna.\n\nRoku 1208 byla vyhlášena křížová výprava a jako záminka pro vpád na jih Francie posloužila vražda papežského legáta Petra z Castelnau. Křižáci ze severní Francie oblehli Carcassonne a Raimond se po marném smlouvání a snaze švagra Petra Aragonského vydal jako rukojmí. Místnímu obyvatelstvu zachránil holé životy, sám však zemřel ve vězení Šimona z Montfortu. Jeho jediný syn a dědic strávil dětství v péči hrabat z Foix. Sama Anežka zemřela po roce 1226.\n\n"}
{"id": "1275863", "url": "https://cs.wikipedia.org/wiki?curid=1275863", "title": "Stadt Wehlen", "text": "Stadt Wehlen\n\nStadt Wehlen (zastarale česky \"Volany\") je město v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nPřevážná část města leží na pravém břehu řeky Labe. Na severu a východě hraničí s Národním parkem Saské Švýcarsko.\n\nMěsto je poprvé zmiňováno roku 1269 jako „Wylin“.\n\nStadt Wehlen se dělí na 4 místní části:\n\n\n\n"}
{"id": "1275865", "url": "https://cs.wikipedia.org/wiki?curid=1275865", "title": "Národní park Archipiélago de Cabrera", "text": "Národní park Archipiélago de Cabrera\n\nNárodní park Archipiélago de Cabrera (španělsky \"Parque nacional marítimo-terrestre del Archipiélago de Cabrera\")\nje španělský národní park na souostroví Cabrera, které je součástí Baleárských ostrovů. Park zahrnuje celý největší ostrov Cabrera, deset menších okolních ostrovů a okolní moře. Národní park souostroví Cabrera má celkem rozlohu 100 km, z toho 13 km zaujímá souše. Park byl zřízen za účelem ochrany původních středomořských ekosystémů.\n\nSouostroví Cabrera leží přibližně 15 km od jihovýchodní části Mallorcy. Pobřežní krajina je patrně nejlépe dochovanou částí celého španělského pobřeží. Souostroví je důležitým místem na migrační trase více než 150 druhů ptáků, v okolním moři žije okolo 200 druhů ryb. Souostroví Cabrera je součástí Natury 2000.\n"}
{"id": "1275874", "url": "https://cs.wikipedia.org/wiki?curid=1275874", "title": "Pixelové stmívání", "text": "Pixelové stmívání\n\nPixelové stmívání je technologie umožňující zhasnout kterýkoli pixel na displeji a vytvořit tak „dokonale“ černou barvu či věrnější barevný odstín. Bez použití této technologie jsou všechny pixely trvale podsvíceny, i když zobrazují černou barvu. Tuto technologii používají pouze displeje OLED.\n"}
{"id": "1275876", "url": "https://cs.wikipedia.org/wiki?curid=1275876", "title": "Velká mše c moll (Mozart)", "text": "Velká mše c moll (Mozart)\n\nVelká mše c moll (), K. 427/417a, je slavnostní mše (missa solemnis), kterou zkomponoval Wolfgang Amadeus Mozart ve Vídni v letech 1782 a 1783. První provedení se uskutečnilo v Salcburku 26. října 1783. Dílo pro dva sólové soprány, tenor, bas, dva sbory a rozsáhlý orchestr zůstalo nedokončené, chybějí velké části Creda a celé Agnus Dei.\n\nMozart zkomponoval mši c moll v letech 1782-83, poté, co v roce 1781 opustil svoji pozici chrámového skladatele Salcburské katedrály, přestěhoval se do Vídně, a věnoval se především světské hudbě – skládal symfonie, koncerty a opery. Ve svém dopise otci Leopoldovi datovaném 4. ledna 1783 zmiňuje starší slib, že napíše mši, když svou tehdejší snoubenku Constanze přiveze jako svou ženu do Salcburku.\n\nPremiéra mše c moll se uskutečnila 26. října 1783 při návštěvě Mozarta a jeho ženy Constanze v Salcburku, kde se Constanze poprvé setkala s Mozartovým otcem a sestrou (Nannerl).\nProvedení v chrámu arciopatství sv. Petra v Salcburku v rámci římskokatolické mše sestávalo z Kyrie, Gloria a Sanctus. Constanze při premiéře zpívala sólo „Et incarnatus est“. Účinkující byly členy \"Hofmusik\" – hudebníci ze Salcburského knížecího arcibiskupství knížete-arcibiskupa Jeronýma z Colloreda, tedy Mozartovi bývalí kolegové. Generální zkouška se konala v blízkém Kapellhaus 23. října 1783.\n\nDílo je neúplné, chybí část Creda po árii „Et incarnatus est“ (orchestrace \"Creda\" je také neúplná) a celé \"Agnus Dei\". \"Sanctus\" je částečně ztracený a vyžaduje rekonstrukci.\nVzhledem k absolutní nezbytnosti úplného textu pro liturgické účely Mozart pravděpodobně spojil pro premiéru skladby ze svých dřívějších mší, ačkoli Richard Maunder zmínil, že zachovalé části (včetně varhanní části) obsahují pouze dokončené věty skladby.\nHudbu z \"Kyrie\" a \"Gloria\" Mozart znovu použil téměř beze změn v kantátě \"Davidde penitente\", K. 469. Existuje řada spekulací zabývajících se důvody, proč dílo zůstalo nedokončené.\n\nPro účely moderního provedení jsou dostupné edice a dokončení jejichž autory jsou H. C. Robbins Landon (Eulenburg), Helmut Eder (Bärenreiter), Richard Maunder (Oxford University Press), Philip Wilby (Novello), Robert Levin (Carus-Verlag) a Benjamin-Gunnar Cohrs (Musikproduktion Höflich). Agnus Dei také dopsal Robert Xavier Rodriguez. Zatímco Robbins Landon, Eder a Maunder se pouze snažili doplnit chybějící orchestraci a sborové části v Krédu a Sanctus, Wilby, Levin a Cohrs zkomponovali tyto části znovu použitím parafrází a rozvinutím zlomků vytvořených Mozartem.\n\n\nDílo ztělesňuje okázalost a slavnostnost spojenou se salcburskou tradicí té doby, ale také anticipuje symfonické mše Josepha Haydna, které kombinují sólové části se sborovými. Rozpoznatelný je vliv Bacha a Händela, jejichž hudbu Mozart v té době studoval (viz Gottfried van Swieten).\n\nPapež František v červnu 2015 prohlásil, že část \"Et incarnatus est\" „je jedinečná; pozvedá vás k Bohu!“\n\nDne 20. srpna 2016 provedl dirigent Ilan Volkov s BBC Scottish Symphony Orchestra, BBC Symphony Chorus a sólisty Louisem Alderer, Carolyn Sampson, Benjamin Hulett a Matthew Rose rokonstruovanou verzi, jejímž autorem je Helmut Eder.\n\n\n\n"}
{"id": "1275884", "url": "https://cs.wikipedia.org/wiki?curid=1275884", "title": "Jan Rulf", "text": "Jan Rulf\n\nJan Rulf (3. března 1952 Praha – 2. dubna 1997 Praha) byl český archeolog a zástupce ředitele Archeologického ústavu AV ČR, Praha, a bratr básníka Jiřího Rulfa. \n\nPo absolvování základní školní docházky na FZŠ Drtinova (dříve ZŠ N. Belojannise) a maturitě na Gymnáziu Na Zatlance vystudoval prehistorii a historii na Filozofické fakultě UK. Působil jako archeolog se zaměřením na období staršího neolitu – první zemědělce v České republice. Podílel se na práci a vedení expedice v Bylanech (evropsky proslulé terénní základně pro výzkum neolitu konstituované archeologem Bohumilem Soudským). V roce 1983 publikoval disertační práci, jejímž prostřednictvím se zařadil k zakladatelům environmentální archeologie v českém prostředí a ideově ovlivnil soudobou generaci badatelů. Zabýval se také využitím počítačů v archeologické praxi. Účastnil se řady odborných konferencí ve Velké Británii, Německu, Polsku či Rusku. V letech 1989–1990 za přispění nadace Alexander von Humboldt-Stiftung byl na studijně-pracovním pobytu na univerzitě v německém Saarbrückenu. Po roce 1990 vykonával funkci zástupce ředitele Archeologického ústavu AV ČR, Praha. Zemřel v roce 1997. Kolegové a přátelé na jeho počest pojmenovali soutěž mladých archeologů \"Cena Jana Rulfa\".\n\n\n"}
{"id": "1275888", "url": "https://cs.wikipedia.org/wiki?curid=1275888", "title": "Cristofano Allori", "text": "Cristofano Allori\n\nCristofano Allori (17. října 1577 Florencie - 1. dubna 1621 Florencie) byl italský malíř, syn slavného otce malíře Alessandra Alloriho, u kterého se Cristofano se učil malířské technice. Jeho styl ovlivnilo také umění prastrýce Agnola Bronzina. Dalším vzorem a inspirací mu byla tvorba Gregoria Paganiho. Díky němu se seznámil i s boulognoskou malířskou školou a postupně se mu podařilo překonat pevnou anatomickou kresbu a chladnou strnulost pozdního manýrismu. Alloriho snahou bylo spojit podněty z díla Ludovica Cardiho Cigoliho, Santiho di Tita a hlavně Corregia s intenzivním studiem modelů a přírody. Velkého uznání dosáhl svými portréty a dramaticky komponovanými výjevy s biblickými a mytologickými náměty.\n\nK jeho významným dílům patří:\n\n\n"}
{"id": "1275894", "url": "https://cs.wikipedia.org/wiki?curid=1275894", "title": "Římskokatolická farnost Velká Bystřice", "text": "Římskokatolická farnost Velká Bystřice\n\nŘímskokatolická farnost Velká Bystřice je územní společenství římských katolíků s farním kostelem Stětí svatého Jana Křtitele v děkanátu Olomouc.\n\nPrvní zmínky o existenci kostela pocházejí z roku 1283, kdy je uváděn rovněž i jeho první rektor Jindřich Hluza. Z gotické doby se zachovalo kněžiště s křížovou klenbou a svorníky. Kostelní loď byla postupně budována od 16. do 18. století. Pod kostelem se nachází krypta, v níž jsou pochováni někdejší majitelé zdejšího panství.\n\nV 18. století prošel chrám dalšími změnami. Byl vybudován barokní hlavní oltář z umělého mramoru a dřevěným svatostánkem. Sochy za oltářem znázorňují Boha Stvořitele a Ducha svatého uprostřed andělů. Níže po bocích jsou umístěny sochy patronů kostela sv. Jana Křtitele a sv. Bartoloměje. Uprostřed ve výklenku se nachází socha Božského Srdce Páně z přelomu 19. a 20. stol. Mezi nejvzácnější památky patří malý oltářní obraz znázorňující Stětí sv. Jana Křtitele, který v roce 1753 namaloval olomoucký malíř Jan Kryštof Handke. Patrně nejstarší památkou nalézající se v prostorách kostela je masivní mramorová románská křtitelnice.\n\nK březnu 2017 je farářem R. D. Mgr. Josef Opluštil.\n\nKaždoročně se ve farnosti koná tříkrálová sbírka, v roce 2017 se při ní vybralo 24 162 korun.\n\n"}
{"id": "1275899", "url": "https://cs.wikipedia.org/wiki?curid=1275899", "title": "Kostel svatého Petra a Pavla (Nová Říše)", "text": "Kostel svatého Petra a Pavla (Nová Říše)\n\nKostel svatých Petra a Pavla je klášterní a farní kostel římskokatolické farnosti Nová Říše. Nachází se poblíž náměstí v centru obce Nová Říše jako součást areálu premonstrátské kanonie svatých Petra a Pavla. Kostel je coby součást areálu kláštera chráněn jako kulturní památka České republiky.\n\nJde o jednolodní barokní obdélnou stavbu se dvěma bočními kaplemi a dvěma hranolovými věžemi s uskočeným presbytářem a pravoúhlým závěrem. Kostel je vybaven cenným mobiliářem a je bohatě zdoben freskami. \n\nKlášter v Nové Říši byl založen již v roce 1211, a to pro ženský konvent premonstrátského řádu. Klášter se postupně rozrůstal až do v let 1430 a 1433 byl v době husitských nepokojů zpustošen. Později byl obnoven, ale opět došlo k problémům a v roce 1596 z kláštera odešla poslední řádová sestra. \n\nNové osazenstvo kláštera přišlo až v roce 1641 a v roce 1677 stavitel Bartoloměj Hassler výstavbu nového kostela svatých Petra a Pavla v místě staršího kostela z roku 1504. V průběhu výstavby v roce 1683 ještě nedostavěný kostel vyhořel, nakonec však byl v roce 1687 dokončen. Do kostelních věží byly zavěšeny původní zvony, které pak byly zničeny při pozdějším požáru. Roku 1705 byl vytvořen hlavní oltář s obrazem Petra a Pavla, kdy jeho autorem byl Adam Enzo, v roce 1696 byly také pořízeny chórové lavice, někdy v té době také byla pořízena kazatelna.\n\nV roce 1733 bylo místní proboštství povýšeno na opatství, kostel i klášter se nadále rozvíjely. Fresky v kostele byly namalovány mezi lety 1766 a 1767, jejich autorem byl Johann Lukas Kracker, v roce 1764 či 1765 byly pořízeny varhany od Bedřicha Semráda. V tu dobu byly vysvěceny i nové zvony, ty pak shořely při požáru, v roce 1813, kdy vyhořel klášter a spolu s ním shořela i střecha kostela. Ihned o rok později byly pořízeny tři nové zvony. Kostel i klášter byly opraveny, ale opravy pak trvaly až do 30. let 19. století. \n\nV době první světové války byly zvony z kostela rekvírovány, nové pak byly pořízeny až v roce 1924, zůstal pouze nejstarší zvon z roku 1814. V době druhé světové války byly opět zvony rekvírovány a po válce se do kostela vrátil opět pouze nejstarší z roku 1814, nové zvony pak byly pořízeny až v roce 2003. Klášter byl za druhé světové války sídlem Hitlerjugend a jeho osazenstvo bylo odvlečeno do různých koncentračních táborů.\n\nPo válce a v době socialismu pak byl klášter uzavřen a až do roku i s kostelem 1991 chátral. Klášter s kostelem se od roku 1991 postupně opravuje.\n\nV boční kapli Panny Marie Bolestné meditovával Otokar Březina, jenž v Nové Říši působil jako učitel.\n\n\n"}
{"id": "1275902", "url": "https://cs.wikipedia.org/wiki?curid=1275902", "title": "Dingolfing", "text": "Dingolfing\n\nDingolfing je město v dolnobavorském zemském okrese Dingolfing-Landau ve spolkové zemi Bavorsko v Německu. Ve městě žije přes 19 tisíc obyvatel.\n\nDingolfing leží na řece Isar. Město se nachází asi 100 km severovýchodně od Mnichova, asi 30 km východně od Landshutu a asi 25 km jižně od Straubingu. Řeka Isar rozděluje město na dvě části: starší historická část města na pravém břehu řeky (historicky rozděleno na Horní a Dolní Město) a prostor bývalých farmářských vsí Goben, Geratsberg, Höll a Sossau, kde v posledních desetiletích vyrostlo mnoho obytných domů a vznikla tak moderní část města na levém břehu řeky.\n\n\nHlavním odvětvím průmyslu v regionu je výroba automobilů. Dingolfing je domovem největší továrny firmy BMW, která ročně vyrobí okolo 270 000 aut (BMW řady 5, 6 a 7 a také M5 a M6).\n\n\nZnak znázorňuje:\n"}
{"id": "1275903", "url": "https://cs.wikipedia.org/wiki?curid=1275903", "title": "Andrej Plenković", "text": "Andrej Plenković\n\nAndrej Plenković (* 8. dubna 1970 Záhřeb) je chorvatský politik a diplomat, od října 2016 předseda vlády Chorvatska a od srpna téhož roku předseda konzervativního Chorvatského demokratického společenství. V letech 2013–2016 zasedal v Evropském parlamentu, než na poslanecký mandát rezignoval v důsledku nástupu do premiérského úřadu.\n\nNarodil se roku 1970 v chorvatské metropoli Záhřebu, tehdejší součásti Jugoslávie, do rodiny univerzitního profesora Maria Plenkoviće a kardioložky Vjekoslavy Raosové Plenkovićové. Po maturitě v roce 1988 nastoupil na Právnickou fakultu Záhřebské univerzity, kde získal magisterský titul o pět let později. Diplomovou práci nazvanou „\"Instituce Evropských společenství a tvorba rozhodovacího procesu\"“ vypracoval na Katedře mezinárodního veřejného práva pod vedením profesorky Niny Vajićové, bývalé soudkyně Evropského soudu pro lidská práva ve Štrasburku.\n\nV roce 2014 se oženil s právničkou Anou Maslaćovou, s níž má dvě děti.\n\nPo absolvování Právnické fakulty Záhřebské univerzity v roce 1993 se stal kariérním úředníkem na chorvatském ministerstvu zahraničních věcí a evropských záležitostí. Roku 2002 ukončil postgraduální studium v oboru mezinárodní právo a byl jmenován zástupcem vedoucího stálého zastoupení Chorvatska při Evropské unii. V období 2005–2010 sloužil jako zástupce velvyslance ve Francii a následně se vrátil na ministerstvo, kde působil na pozici státního tajemníka pro evropskou integraci.\n\nV prosinci 2011 byl zvolen do jednokomorového chorvatského parlamentu (Saboru), jenž opustil v srpnu 2013 nabytím mandátu člena Evropského parlamentu.\n\nJako volební lídr Chorvatského demokratického společenství (HDZ) dovedl stranu k vítězství v předčasných zářijových parlamentních volbách 2016, když centropravicová aliance vedená HDZ získala ve 151členném zákonodárném sboru 61 křesel. Po předložení 91 poslaneckých podpisů zaručujících většinu jej 10. října 2016 navrhla prezidentka republiky Kolinda Grabarová Kitarovićová do úřadu předsedy vlády. O devět dní později vyslovil parlament 91 hlasy důvěru nastupující Plenkovićově vládě. Ve 21členném kabinetu zasedli zástupci HDZ s proreformním koaličním partnerem Most nezávislých kandidátek (\"Most nezavisnih lista\") a nezávislými. Nově zřízen byl úřad ministra pro státní majetek.\n\n"}
{"id": "1275904", "url": "https://cs.wikipedia.org/wiki?curid=1275904", "title": "Tank Frot-Laffly", "text": "Tank Frot-Laffly\n\nTank Frot-Laffly či Tank Frot-Turmel-Laffly, ( \"Char Frot-Turmel-Laffly\" též \"Rouleau cuirassé Paul Frot\" neboli obrněný válec Paul Frot), byl jeden z prvních francouzských experimentálních tanků. Tento prototyp, označovaný též za “pozemní bitevní loď“, navrhl a postavil francouzský konstruktér Paul Frot mezi prosincem 1914 a dubnem 1915 v reakci na požadavek ministerstva války volajícího po obrněném vozidle, které by v probíhající 1. světové válce dokázalo překonat nepřátelské zákopy. Frot-Laffly předstihl vývoj britského tanku Little Willie o 9 měsíců.\n\nS koncepcí experimentálního obrněného vozidla na podvozku motorizovaného silničního válce opatřeného kulometnou výzbrojí, přišel inženýr Frot počátkem prosince 1914 a do poloviny března postavil i jeho prototyp. Již 28. března 1915 proběhly zkoušky, při nichž stroj dokázal úspěšně zničit zátarasy z ostnatého drátu a překonat 25stupňové stoupání. Díky slabému motoru však postrádal potřebnou pohyblivost. Projekt byl zamítnut, neboť ministerstvo dalo přednost návrhu plukovníka Estienna.\n\nZákladem vozidla byl motorizovaný kolový slniční válec Laffly z roku 1912. Na jeho podvozek umístil Frot podlouhlou hranatou korbu ze 7 mm silného pancéřového plechu. Desetitunový a 7 metrů dlouhý stroj měl být vyzbrojen čtyřmi kulomety ráže 7,7 mm. Tank poháněl slabý motor s výkonem 20 koní. Devítičlennou posádku tvořili velitel, řidič, mechanik a šestičlenná obsluha kulometů.\n\n"}
{"id": "1275905", "url": "https://cs.wikipedia.org/wiki?curid=1275905", "title": "CA Tigre", "text": "CA Tigre\n\nClub Atlético Tigre je argentinský fotbalový klub sídlící na předměstí Victoria Buenos Aires založený roku 1902. Klubové barvy jsou modrá a červená. V sezóně 2016 je účastníkem nejvyšší argentinské soutěže Primera División.\n\nKlub byl založen 3. srpna 1902 v Tigre. V Primera División debutoval v roce 1915, zápas proti Argentino de Quilmes prohrál 1:3 a soutěž zakončil na 18. místě (z pětadvaceti).\n\nTým setrval v Primera División po celou amatérskou éru. Když se fotbal profesionalizoval, mnoho týmů sestoupilo, ale Tigre v nejvyšší soutěži pokračoval. První profesionální zápas sehrál 31. května 1931 na stadionu \"Viejo Gasómetro\" proti San Lorenzo de Almagro.\n\n"}
{"id": "1275908", "url": "https://cs.wikipedia.org/wiki?curid=1275908", "title": "Železniční trať Řezno–Pasov", "text": "Železniční trať Řezno–Pasov\n\nŽelezniční trať Řezno–Pasov () je dvoukolejná elektrifikovaná železniční trať ve spolkové zemi Bavorsko, spojující Řezno s Pasovem.Délka trati činí 119 km, maximální povolená rychlost je 160 km/h. Trať má podle seznamu čísla 5500 a 5830.\n"}
{"id": "1275910", "url": "https://cs.wikipedia.org/wiki?curid=1275910", "title": "Hannah Ferguson", "text": "Hannah Ferguson\n\nHannah Ferguson, přechýleně \"Fergusonová\", (* 5. května 1992 San Angelo, Texas) je americká modelka.\n\nRodiče se poznali během služby v americké námořní pěchotě, v níž byl otec odstřelovačem a matka instruktorkou nových rekrutů. Spolu se čtyřmi sourozenci vyrostla v texaském městě San Angelo. Po dokončení střední školy Veribest High School vyhrála soutěž hledající nové modelky Kim Dawson Model Search a přestěhovala se do Dallasu, kde začala rozvíjet modelingovou kariéru. Po dalších šesti měsích přesídlila na východní pobřeží do New Yorku.\n\nV plavkovém speciálu \"Sports Illustrated Swimsuit Issue\" nafotila série pro vydání v letech 2014, 2015 a 2016. Při první spolupráci ji také Joanne Gairová nasnímála za použití techniky bodypaintingu. Objevila se na stránkách pánského magazínu \"GQ\", či v reklamách na řetězec rychlého občerstvení Carl's Jr. a švýcarské firmy na spodní prádlo Triumph International.\n\n"}
{"id": "1275912", "url": "https://cs.wikipedia.org/wiki?curid=1275912", "title": "Seznam žánrů elektronické hudby", "text": "Seznam žánrů elektronické hudby\n\nToto je seznam žánrů elektronické hudby:\n\n"}
{"id": "1275913", "url": "https://cs.wikipedia.org/wiki?curid=1275913", "title": "Čólové (dynastie)", "text": "Čólové (dynastie)\n\nČólové byli jihoindickou, tamilskou královskou dynastií. Svou moc udrželi zhruba třináct století. První zmínky o jejich rostoucí moci pocházejí z 2. století př. n. l. První historicky doložitelný stát spravovali mezi 1.–6. stoletím n. l. V 9. století se stali vazaly Pallavů. V roce 898 však Čóla Áditja I. (871–907) Pallavy porazil a zbavil se vazalství. Za vlády Rádžarádži I. a Rádžéndry I. Čólava, tedy v 10. až 11. století, dynastie Čólů dobyla téměř celou jižní Indii, Maledivy a Srí Lanku. Klíčovou byla porážka Pándjů v roce 910. V roce 1070 dosáhli Čólové sjednocení své říše s královstvím Východních Čálukjů. Roku 1025 nakrátko dobyli Srívidžaju, načas vládli také v Uríse a Bengálsku. Největšího kulturního a hospodářského rozkvětu jejich říše zažila v 10.–12. století. Od 2. poloviny 12. století se stát ocitl v problémech, ve 13. století se Čólové stali vazaly státu Hójašálů. Dynastie ovšem nezanikla a mezi 14.-18. stoletím se čas od času někde chopila lokální moci, například v knížectvích Ándhra a Tamilnádu. \n"}
{"id": "1275915", "url": "https://cs.wikipedia.org/wiki?curid=1275915", "title": "Tomáš Vajda", "text": "Tomáš Vajda\n\nTomáš Vajda (* 30. srpna 1972) je bývalý český fotbalista, záložník. Běhavý levý záložník těžící z rychlosti.\n\nV české lize hrál za 1. FC SYNOT a 1. FK Drnovice. Nastoupil v 79 ligových utkáních a dal 4 góly. V nižších sotuěžích hrál i za FK PS Přerov, Fotbal Fulnek a 1. HFK Olomouc.\n\n\n"}
{"id": "1275922", "url": "https://cs.wikipedia.org/wiki?curid=1275922", "title": "Bollnäs", "text": "Bollnäs\n\nBollnäs je město v kraji Gävleborg ve Švédsku. Rozkládá se na severním konci jezera Varpen na řece Ljusnan. V roce 2015 ve městě žilo 13 716 obyvatel.\n\nPrvní psanou zmínku o sídle zanechal vikář Ingemund v roce 1312, kdy ho zmiňuje jako Baldenaes, což reflektuje dlouhou pevninskou šíji vybíhající do blízkého jezera. Předtím než obdrželo jméno Bollnäs jmenovalo se Bro By, což znamená mostová vesnice. Status města obdrželo v roce 1942.\n"}
{"id": "1275931", "url": "https://cs.wikipedia.org/wiki?curid=1275931", "title": "Alžírské letectvo", "text": "Alžírské letectvo\n\nAlžírské letectvo () je letecká složka ozbrojených sil Alžírska. Jeho hlavní rolí je obrana vzdušného prostoru Alžírska.\nV roce 2006 Alžírsko uzavřelo smlouvu s Ruskem na zakoupení přibližně 80 moderních stíhacích letounů, které jsou mu v současnosti předávány. Alžírské letectvo disponuje přibližně 440 letouny, z toho 256 bojovými, 73 transportními a hlídkovými, 31 cvičným a 245 vrtulníky. Následující tabulka obsahuje přehled jeho letecké techniky podle Flightglobal.com.\n\n"}
{"id": "1275936", "url": "https://cs.wikipedia.org/wiki?curid=1275936", "title": "Kaple v Bavalanu", "text": "Kaple v Bavalanu\n\nKaple v Bavalanu je stavba na území obce Ambon v Bretani. Byla postavena na místě zvaném Bavalan v 15. století. Je jediným pozůstatkem zdejšího panství z této doby. Uvnitř se nachází pískovcová sochařská výzdoba a graffiti z pozdějších století, s převážně námořní tématikou. V současnosti je kaple soukromým majetkem.\n\nVýzdoba interiéru byla dne 16. prosince 2009 vyhlášena historickou památkou.\n"}
{"id": "1275938", "url": "https://cs.wikipedia.org/wiki?curid=1275938", "title": "Vlastimil Válek (motocyklový závodník)", "text": "Vlastimil Válek (motocyklový závodník)\n\nVlastimil Válek (15. března 1938, Rokycany - 31. května 1989, Praha) byl československý reprezentant v motokrosu, ve své době jeden z nejúspěšnějších reprezentantů tohoto sportu a československých motocyklů ve světě. Jako jezdec též aktivně spolupracoval na vývoji motocyklů ČZ a Jawa.\n\nZávodil v letech 1957 až 1973, kdy dlouhodobě patřil mezi naše československé motokrosaře. Vicemistr světa mezi jednotlivci ve třídě do 250 ccm (1963) a vítěz 6 Velkých cen v rámci mistrovstí světa. Z mistrovství světa národních družstev 2 bronzy z Motokrosu národů a z Trofeje národů stříbro a bronz. Osminásobný mistr Československa.\n\n\n"}
{"id": "1275939", "url": "https://cs.wikipedia.org/wiki?curid=1275939", "title": "F-Droid", "text": "F-Droid\n\nF-Droid je softwarový repozitář (nebo „app store“) pro operační systém Android, stejně jako Google Play. Hlavní repozitář, poskytovaný vývojáři, obsahuje jen svobodný software. Aplikace mohou být prohledávány a instalovány na webu F-Droidu nebo pomocí klientské aplikace bez nutnosti registrace. „Anit-vlastnosti“ jako reklamy, sledování uživatelů, nebo závislost na nesvobodném softwaru jsou označeny v popisu aplikací. Webové stránky nabízejí také zdrojový kód aplikací které hostí i softwaru který pohání server, což umožňuje komukoliv vytvořit si vlastní repozitář.\n\nF-Droid byl založen Ciaran Gultnieksem v roce 2010. Klient byl odvozen ze zdrojového kódu Aptoide. Projekt nyní zpravuje anglická nezisková organisace F-Droid Limited.\n\nReplicant, zcela svobodná verze operačního systému Android, používá F-Droid jako svůj základní doporučený repozitář aplikací. The Guardian Project, sada svobodných a bezpečných aplikací pro Android, rozběhla vlastní repozitář pro F-Droid na začátku roku 2012. V roce 2012 Free Software Foundation Europe uvedlo F-Droid ve své kampani \"Free Your Android!\" na zvýšení povědomí o ochraně osobních údajů a bezpečnostních rizicích spojených s proprietary software. F-Droid byl vybrán GNU Projectem během jeho 30. výročí jako část iniciativy \"GNU a Day\" která měl podpořit větší využití svobodného softwaru.\n\nV březnu 2016 F-Droid začal spolupracovat s The Guardian Project a CopperheadOS s cílem vytvořit „řešení, které může být ověřitelně důvěryhodné od operačního systému, přes síťové služby a síť, až po obchodů s aplikacemi a aplikace sami“.\n\nDatabáze F-Droid obsahuje rostoucí počet více než 2300 aplikací, ve srovnání s více než 1,43 milionu na Google Play. Projekt zahrnuje několik softwarových podprojektů:\n\nF-Droid kompiluje aplikace z veřejně dostupných a svobodně licencovaných zdrojových kódů. Projekt je realizován výhradně dobrovolníky a nemá žádný formální proces kontroly aplikací. Nové aplikace jsou přidávány na základě příspěvků od uživatelů nebo samotných vývojářů. Jediným požadavkem je aby aplikace byly výhradně bez proprietárního software.\n\nPro nainstalování klienta F-Droid musí uživatel povolit instalaci z „Neznámých zdrojů“ v nastavení Androidu a získat APK (instalační soubor) z oficiálních stránek. Klienta nelze nainstalovat skrze Google Play store kvůli konkurenční doložce v Google Play Developer Distribution Agreement.\n\nKlient byl navržen tak, aby byl odolný proti sledování, cenzuře a nedůvěryhodnému připojení k Internetu. K podpoře anonymity podporuje HTTP proxy a repozitáře hostované na Tor hidden services. Klientská zařízení mohou sloužit jako improvizované „app story“ a distribuovat stažené aplikace pře místní Wi-Fi, Bluetooth, nebo Android Beam. Klient F-Droid automaticky nabízí aktualizace aplikací přes něj nainstalovaných.\n\nHlavní repozitář F-Droid používá k podepisování aplikací svůj vlastní klíč, takže aplikace naiunstalované z jiných zdrojů muesjí být nejdříve přeinstalovány.\n\nF-Droid byl kritizován pro distribuci zastaralých verzí oficiálních aplikací a za svůj přístup k podepisování aplikací.\n\nV roce 2012 bezpečnostní výzkumník a vývojář Moxie Marlinspike kritizoval F-Droid za distribuci zastaralé verze TextSecure, která obsahovala známou chybu opravenou v oficiální verzi na Google Play. F-Droid aplikaci na základě žádosti Marlinspikse odstranil. Marlinspikes, poté co obdržel e-mail od uživatelů, kteří byli uvedeni v omyl oznámením F-Droidu, kritizoval způsob, jakým projekt k problému přistoupil, prohlásil, že projekt „nesprávně popsal rozsah chyby“ a byl „neuvěřitelně nezralý“ ve své zprávě oznamující odstranění aplikace.\n\nMarlinspike byl k F-Droidu kritický také kvůli přístupu k podepisování aplikací v hlavním repozitáři. Aplikace distribuované skrze Google Play jsou podepsané vývojáři aplikace a Android kontroluje, zda jsou aplikace při aktualizaci podepsány stejným klíčem, což zabraňuje ostatním šířit aktualizace, které vývojář nepodepsal. F-Droid rozvrací tento model zabezpečení tím, že sestavuje a podepisuje balíčky sám, což znamená, že správce nebo někdo jiný s přístupem k F-Droidu může být nucen, aby vydal škodlivé aktualizace pro libovolnou aplikaci.\n\n"}
{"id": "1275941", "url": "https://cs.wikipedia.org/wiki?curid=1275941", "title": "Pátá loď", "text": "Pátá loď\n\nPátá loď (2017) je slovenský film režisérky Ivety Grófové na motivy stejnojmenného románu Moniky Kompaníkové podle skutečné události. Pojednává o desetileté holčičce, která s kamarádem vezme dvě miminka do opuštěné zahradní chatky a tam si hrají na rodinu.\n\nFilm měl světovou premiéru na Berlinale, dětská porota mu zde udělila Křišťálového medvěda pro nejlepší film v soutěžní sekci Generation Kplus. V rámci cen TRILOBIT 2018 byla režisérce Ivetě Grófové za tento film udělena cena Berounský medvídek.\n\nÚstřední píseň filmu \"Kde sa slzy berú\" složila a nazpívala Katarzia, k písni vznikl i videoklip.\n\n\n"}
{"id": "1275942", "url": "https://cs.wikipedia.org/wiki?curid=1275942", "title": "Hofors", "text": "Hofors\n\nHofors je město a obec v kraji Gävleborg ve Švédsku. Rozkládá se na severním konci jezera Stor-Gösken. V roce 2015 ve městě žilo 6090 obyvatel. Město leží na Evropské silnici E16 ve vzdálenosti 54 km západně od Gävle a 38 km východně od Falunu.\n\nMěsto se rozvinulo během 17. století v souvislosti s rozvojem švédských železáren.\n"}
{"id": "1275952", "url": "https://cs.wikipedia.org/wiki?curid=1275952", "title": "Afrikanistika", "text": "Afrikanistika\n\nAfrikanistika je vědní obor. Předmětem studia afrikanistiky je kultura a společnost Afriky (na rozdíl od geologie, geografie, zoologie apod. Afriky). Obor zahrnuje studium africké historie, demografie, kultury, politiky, ekonomie, jazyků a náboženství, jejich kontextů a reálií. Odborník na afrikanistiku je afrikanista/afrikanistka. Afrikanisté se zpravidla zabývají rovněž zpřístupňováním významů, struktur a dynamiky zkoumaných oblastí obyvatelům západu. Pojetí afrikanistiky se liší v USA, zde je obor zpravidla nazývaný afroamerická studia a soustředí se především na multidisciplinární studium historie, politik a kultur lidí afrického původu jak v Africe, tak v diasporách.\n\n"}
{"id": "1275954", "url": "https://cs.wikipedia.org/wiki?curid=1275954", "title": "Hudiksvall", "text": "Hudiksvall\n\nHudiksvall je město a obec v kraji Gävleborg ve Švédsku. Rozkládá na konci fjardu Hudiksvallsfjärden. V roce 2015 ve městě žilo 16 081 obyvatel. Město leží na Evropské silnici E4 ve vzdálenosti 80 km jižně od Sundsvallu 130 km severně od Gävle.\n\nHudiksvall je po Gävle druhé nejstarší město Norrlandu, když mu udělil městská práva Jan III. Švédský v roce 1582.\n"}
{"id": "1275957", "url": "https://cs.wikipedia.org/wiki?curid=1275957", "title": "Radnice v Bourg-en-Bresse", "text": "Radnice v Bourg-en-Bresse\n\nRadnice v Bourg-en-Bresse je stavba z 18. století ve francouzském městě Bourg-en-Bresse.\n\nFasáda je v neoklasicistním stylu, s kováním. Na trojúhelníkovém štítu je upevněn znak města. Vedle pravého okna jsou sluneční hodiny inspirované Lalandem, astronomem narozeným ve městě, které byly přebudovány v roce 1982.\nDvě kašny po obou stranách předních dveří byly vyrobeny Jeanem-Marie Fyotem, dijonským sochařem.\n\nČelní fasáda byla zařazena roku 1932 mezi historické památky. Radnice je majetkem města.\n"}
{"id": "1275961", "url": "https://cs.wikipedia.org/wiki?curid=1275961", "title": "Sezame, otevři se", "text": "Sezame, otevři se\n\nSezame, otevři se (v anglickém originále Sesame Street) je americký televizní cyklus pro dětské publikum. Jeho zakládajícími tvůrci jsou Joan Ganz Cooneyová a Lloyd Morrisett. Program má vzdělávací funkci, ale ta je plněna velmi zábavnou formou, s pomocí plyšových loutek Jima Hensona a dále za pomoci krátkých animovaných filmů. Pořad měl premiéru 10. listopadu 1969 a hned získal vysokou sledovanost. Původně byl produktem americké veřejnoprávní společnosti PBS. Od 16. ledna 2016 je vysílán na prémiovém kanálu HBO. Za téměř půlstoletí jeho existence vzniklo přes 4000 epizod. Při 40. výročí cyklu v roce 2009 bylo uvedeno, že pořad byl vysílán ve více než 140 zemích světa. Vyhrál 167 cen Emmy a 8 cen Grammy. Podle odhadu z roku 2008 sledovalo \"Sezame, otevři se\" v dětském věku 77 milionů Američanů. Jeho pozice v americké kultuře je tedy velmi silná, je často citován a parodován v jiných kulturních obsazích. Seriál vzbudil též mnoho diskusí o hodnotě vzdělávání zprostředkovaného touto humornou formou a byl k prověření svého účinku i předmětem zkoumání řady odborníků. Formát byl také často napodobován, v Českoskoslovensku mj. cyklem \"Studio Kamarád\".\n\nSeriál v českém znění vysílala Česká televize od září 1996 do roku 2007.\n\n\n"}
{"id": "1275962", "url": "https://cs.wikipedia.org/wiki?curid=1275962", "title": "NGC 654", "text": "NGC 654\n\nNGC 654 je otevřená hvězdokupa v souhvězdí Kasiopeji vzdálená od Země přibližně 6 660 světelných let. Objevil ji William Herschel 3. listopadu 1787.\n\nHvězdokupa se na obloze nachází 2,5° severovýchodně od hvězdy Ksora (δ Cas), směrem ke hvězdě Segin (ε Cas). Je to hvězdokupa s velmi malými rozměry, kterou je možné pozorovat až velkými triedry nebo malými dalekohledy. Její hlavní hvězdy se nachází na jižní straně a jsou to žlutý veleobr s magnitudou 7,3 a označením HD 10494 a modrý veleobr s magnitudou 9,6 a katalogovým označením HIP 8074, která je obklopena reflexní mlhovinou vdB 6. Ostatní hvězdy nedosahují 10. magnitudy a mohou být pozorovány dalekohledy o průměru 100 až 120 mm nebo většími.\n\nPouhých 40' jihovýchodně od NGC 654 se nachází hvězdokupa NGC 663 a necelé dva stupně jihozápadně leží jasná hvězdokupa Messier 103.\n\nHvězdokupu je možné snadno pozorovat zejména na severní polokouli, na jejíž velké části je hvězdokupa cirkumpolární. Naopak na jižní polokouli je její pozorování omezeno pouze na tropické a subtropické oblasti. Nejvhodnější období pro její pozorování na večerní obloze se zhruba kryje s obdobím podzimu na severní polokouli, přesněji od září do ledna, ale na severní polokouli zůstává viditelná vysoko na obloze v ještě delším období během roku.\nHvězdokupu objevil William Herschel 3. listopadu 1787 spolu s dalšími blízkými otevřenými hvězdokupami během svého pozorování severní části Mléčné dráhy. Popsal ji takto: \"malá hvězdokupa tvořená poměrně jasnými hvězdami, značně bohatá.\"\nJeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 387.\n\nHvězdokupu tvoří přibližně 60 hvězd, mezi kterými jsou i hvězdy před hlavní posloupností,\njejichž stáří může být 10 milionů let nebo i méně, zatímco ostatní hvězdy mají stáří kolem 15 až 20 milionů let, takže tvorba hvězd asi pokračovala i po vzniku hlavních členů hvězdokupy. Hvězdy s hmotností 1,7 formula_1 nebo větší, kterým v případě této hvězdokupy odpovídá jejich zdánlivá magnituda 17, již však pravděpodobně dosáhly hlavní posloupnosti. Mezihvězdné prostředí uvnitř hvězdokupy se zdá být velmi řídké a dokazuje to i slabá absorpce záření hvězd ve středu hvězdokupy. Absorpce záření okrajových hvězd je naopak vyšší a díky tomu se můžeme domnívat, že zbylý plyn mohl být odehnán silnými hvězdnými větry nejhmotnějších hvězd, nebo výbuchy supernov.\n\nHvězdokupa NGC 654 a s ní spojená mlhovina vdB 6 jsou součástí OB asociace Cassiopeia OB8, která se rozprostírá směrem ke středové oblasti souhvězdí Kasiopeji. Při její odhadované vzdálenosti kolem 2 600 parseků (8 500 světelných let) se nachází v rameni Persea mezi sousedními asociacemi Cassiopeia OB1 a Perseus OB1. Mnoho členů této asociace je možné pozorovat i malým triedrem a patří do ní také některé další nejznámější otevřené hvězdokupy v souhvězdí Kasiopeji, jako například Messier 103, NGC 663 a NGC 659.\n\n"}
{"id": "1275966", "url": "https://cs.wikipedia.org/wiki?curid=1275966", "title": "Grasshopper (raketa)", "text": "Grasshopper (raketa)\n\nGrasshopper a Falcon 9 Reusable Development Vehicles (F9R Dev) byly experimentální technologické demonstrátory opakovaně použitelné rakety, které prováděly vertikální starty a přistání. Projekt byl financovaný ze soukromých zdrojů SpaceX bez finanční podpory státu. Vyrobeny byly dva prototypy a oba byly testovány za letu.\n\nGrasshoper byl představen v roce 2011 a v roce 2012 začalo testování vznášení se a přistávání v malých výškách a malých rychlostech. Původní Grasshopper byl 32 metrů vysoký a v letech 2012 a 2013 vykonal osm úspěšných zkušebních letů. Druhá verze Grasshopperu byl větší a schopnější prototyp známý pod označením Falcon 9 Reusable Development Vehicle (F9R Dev, také jako F9R Dev1), který vznikl na základě Falconu 9 v1.1. Ten byl testován ve vyšších nadmořských výškách a nadzvukových rychlostech a stejně jako předchozí verze i v malých výškách. F9R Dev1 byl postaven v letech 2013-2014 a jeho první testovací let v malé výšce proběhl 17. dubna 2014. Dne 22. srpna 2014 došlo při testování v McGregoru k nehodě a prototyp byl zničen.\n\nTesty Grasshopperu a F9R Dev byly zásadní pro vývoj opakovatelně použitelného Falconu 9 a Falconu Heavy. Ty jsou navržené pro vertikální motorické přistání prvního stupně, v případě Falconu Heavy všech tří prvních stupňů. Od září 2013 se začalo s pokusným přistáváním Falconu 9 při komerčních letech. Nejdříve se jednalo o pokusná přistání na mořskou hladinu, která přešla v pokusy o přistání na autonomní plovoucí plošinu ASDS. První úspěšné přistání prvního stupně Falconu 9 proběhlo 21. prosince 2015 při pokusu o přistání na pevnině.\n\nGrasshopper se stal veřejnosti známý ve třetím čtvrtletí roku 2011, kdy o něm poprvé napsali novináři v souvislosti s analýzou Federal Aviation Administration.\n\nKrátce poté SpaceX potvrdila existenci testovacího zařízení s tím, že předpokládá začátek letových zkoušek v roce 2012.\n\nVe veřejných informacích z roku 2011 je uvedeno, že k podzvukovým testům mělo dojít v McGregoru ve třech fázích. Postupně od výšky 200 metrů a doby letu 45 sekund do výšky 3510 metrů a době letu 160 sekund. V době začátku testování se očekávalo trvání testování na tři roky a počáteční povolení FAA umožňovalo až 70 suborbitálních letů za rok. Jako součást programu byla postavena betonová odpalovací plocha o velikosti půl akru. V září 2012 SpaceX oznámila, že požádali FAA o schválení zvýšení nadmořské výšky některých prvních testovacích letů. V listopadu 2012 Elon Musk řekl: „V průběhu několika dalších měsíců budeme postupně navyšovat výšku i rychlost. ... Myslím, že po cestě asi budou nějaké krátery, budeme mít veliké štěstí, když žádné krátery nebudou. Vertikální přistávání je velmi důležitý průlom - extrémně rychlé opětovné použití.“\n\nNejprve přišly zkoušky vertikálního vzletu a přistání Grasshopperu postaveného na základě prvního stupně Falconu 9 v1.0. Vykonáno bylo celkem osm zkušebních letů mezi zářím 2012 a říjnem 2013. Všech osm letů bylo na zkušebním zařízení v McGregoru.\n\nGrasshopper začal letové zkoušky v září 2012 krátkým tří sekundovým poskočením, následované druhým v listopadu 2012, které trvalo osm sekund a bylo do výšky 5,4 metru. Třetí let se uskutečnil v prosinci 2012, prodloužen byl o vznášení se a trval 29 sekund. Grasshopper vystoupil při tomto letu do výšky 40 metrů. Osmý a poslední zkušební let proběhl 7. října 2013 do výšky 744 metru.\n\nPodle prvotního povolení FAA byly letové zkoušky v Texasu omezeny maximální nadmořskou výškou 760 metrů.\n\nElon Musk uvedl, že Grasshopper by mohl přistát na zemi s přesností helikoptéry.\nFalcon 9 Reusable Development Vehicle (\"F9R Dev)\" byl zveřejněn v říjnu 2012. F9R Dev1 byl původně pojmenován, od konce roku 2012 do začátku roku 2014, jako Grasshopper v1.1. V březnu 2013 Musk řekl, že SpaceX doufala, že dosáhne hypersonické rychlosti do konce roku 2013. V březnu 2013 bylo oznámeno, že druhá verze Grasshopperu bude vyrobena z prvního stupně Falconu 9 v1.1, který byl použit pro kvalifikační testování ve Vývojovém a testovacím zařízení SpaceX.\n\nV roce 2014 FAA povolila zvýšení výšky letů na 3000 m pro testování F9R Dev McGregoru, kde měl první Grasshopper omezení 760 metrů.\n\nF9R Dev1 byl postaven na mnohem delším prvním stupni Falconu 9 v1.1 se zatahovacíma přistávacíma nohama.\n\nSpaceX provedla krátké statické pozemní zkoušky 28. března 2014 a první let do výšky 250 metrů přišel 17. dubna 2014. Pátý let F9R Dev1, který proběhl 22. srpna 2014, byl jeho posledním. Anomální data se snímačů při jeho vzestupu aktivovala systém ukončení letu s následným zničením stroje. Nebyla hlášena žádná zranění a zástupce FAA byl při zkoušce přítomen. Video z nehody zveřejnila CBS a několik snímků z nehody bylo zveřejněno na sociálních sítích.\nV květnu 2013 bylo oznámeno, že lety do vyšších výšek a vyššími rychlostmi boudou prováděné na Spaceport America a ne na sousední White Sands Missile Range, jak bylo původně plánováno a SpaceX podepsala tříletý pronájem pozemků a zařízení kosmodromu.\n\nV květnu 2013 začala SpaceX budovat plochu 30 na 30 metrů na Spaceport America.\n\nTřetí testovací zařízení, F9R Dev2, mělo být původně určeno pouze pro lety do velkých výšek na Spaceport America a to do výšek až 91 kilometru. V září 2014, po zničení F9R Dev1, SpaceX změnila své plány. Takže F9R Dev2 měl létat v McGregoru do malých výšek. Počáteční povolení FAA k testování F9R Dev trvalo v McGregoru až do února 2015. Dne 19. února 2015 SpaceX oznámila, že F9R Dev2 bude zrušen.\n\nGrasshopper se skládal z prvního stupně Falconu 9 v1.0 s jedním motorem Merlin-1D. Byl vysoký 32 metrů a měl pevně přidělané nohy.\n\nF9R Dev1 byl postaven na prvním stupni Falconu 9 v1.1. Byl vysoký 49 metrů, takže téměř o 50 % vyšší, než původní Grasshopper. Přistávací nohy byly skládací, s teleskopickým pístem v A rámu. Celkové rozpětí noh bylo 18 metrů a hmotnost menší než 2100 kg. Systém rozkládání nohou používal stlačené helium. Nohy měli nižší hmotnost, než u prvního Grasshopperu a prostor motoru byl také jiný.\n\nF9R Dev1 vzlétal za použití tří motorů a přistával za použití jednoho. Původní Grasshopper měl pouze jeden motor Merlin-1D.\n\nV roce 2013 se SpaceX přesunula k testování přistání prvního stupně v rámci komerčních misí Falconu 9. V březnu 2013 SpaceX oznámila, že počínaje prvním letem prodloužené verze Falconu 9 bude každý první stupeň vybaven pro řízený sestup. SpaceX provedla řadu pokusů o přistání na mořskou hladinu a poté i na ASDS (plovoucí plošinu). Žádný pokus nebyl zcela úspěšný.\n\nPrvní úspěšné přistání prvního stupně Falconu 9 se uskutečnilo 21. prosince 2015, při pokusu o přistání na pevninu, při dvacátém letu Falconu 9.\n"}
{"id": "1275969", "url": "https://cs.wikipedia.org/wiki?curid=1275969", "title": "Dean Acheson", "text": "Dean Acheson\n\nDean Gooderham Acheson ([ˈætʃᵻsən]; 11. dubna 1893 – 12. října 1971) byl americký politik a právník. Sloužil jako ministr zahraničí USA pod prezidentem Harry S. Trumanem v letech 1949 až 1953 a hrál ústřední roli při definování americké politiky v době studené války. Účastnil se příprav Marshallova plánu, měl významný podíl na formulování Trumanovy doktríny a na vzniku NATO. Během vyšetřování v dobách mccarthismu Acheson jako ministr bránil své podřízené před obviněními z homosexuality a komunismu. \n\nNejznámějším Achesonovým rozhodnutím byla podpora americké intervence v korejské válce v červnu 1950. Prezidenta Trumana také přesvědčil, aby podpořil francouzské síly v Indočíně, i když v roce 1968 nakonec prezidentu Lyndonu B. Johnsonovi radil jednat o míru se Severním Vietnamem. Během kubánské krize ho prezident John F. Kennedy jmenoval členem strategické poradní skupiny ExComm. \n"}
{"id": "1275973", "url": "https://cs.wikipedia.org/wiki?curid=1275973", "title": "Seznam televizních seriálů Netflixu", "text": "Seznam televizních seriálů Netflixu\n\nSeznam televizních seriálů Netflixu uvádí přehled televizních seriálů, které byly premiérově uvedeny na americké placené streamovací televizi Netflix.\n\nNásledující tabulka obsahuje seriály, které Netflix natočil za spolupráce s partnerem z jiné země.\nNásledující tabulka obsahuje seriály, které Netflix převzal, protože je původní stanice zrušila.\nNásledující tabulka obsahuje připravované seriály, které Netflix v budoucí době uvede. Jedná se však jen o výčet některých seriálů.\n"}
{"id": "1275977", "url": "https://cs.wikipedia.org/wiki?curid=1275977", "title": "Bushmills", "text": "Bushmills\n\nBushmills (irsky \"Muileann na Buaise\", v překladu \"Mlýn na řece\" \"Buais\", resp. \"Mlýn na řece Bush\") je vesnice v severoirském hrabství Antrim ve Spojeném království. V roce 2008 bylo v obci registrováno 1 343 obyvatel. Obec, v níž je na 90 památkově chráněných objektů, má charakter vesnické památkové rezervace. Obyvatelé Bushmills hovoří specifickým nářečím s prvky skotštiny, irštiny, angličtiny a francouzštiny, které bývá označováno jako \"ulsterská skotština\".\n\nBushmills se nachází ve vnitrozemí 1,5 km jihovýchodně od přístavu Portballintrae. Vesnicí protéká řeka Bush (irsky \"Buais\"), která pramení 53 km dále na jihovýchodě v Antrimské vrchovině a která u Portballintrae ústí do moře v místech, kde se Severní průliv otevírá do Hebridského moře, resp. do Atlantského oceánu. Vesnice je vzdálena 97 km od severoirské metropole Belfastu a 14 km od města Coleraine v hrabství Londonderry, správního střediska districtu Causeway Coast and Glens.\n\nBushmills leží na území chráněné krajinné oblasti Causeway Coast AONB (\"Area of Outstanding Natural Beauty\"). Zhruba 3,5 km směrem na sever od Bushmills se na pobřeží nachází světové proslulá přírodní památka Giant's Causeway, zapsaná na seznam Světového dědictví UNESCO.\n\nJméno vesnice je odvozeno od vodního mlýna, který zde byl vybudován na řece Bush na počátku 17. století.\nNejstarší a zároveň nejproslulejší místní tradice je spojena s bushmillskou palírnou whisky - \"Old Bushmills Whiskey Distillery\". Oficiálním datem vzniku palírny je rok 1608, kdy král Jakub I. udělil severoirskému podnikateli a dobrodruhovi siru Thomasi Philipsovi privilegium na pálení whisky. Podle místních legend je však zdejší tradice výroby destilátu mnohem starší. Uvádí se, že místní pán sir Robert Savage z Ards v roce 1276 \"posilnil\" své vojáky silnou dávkou \"aqua vitae\" před bitvou, v níž pak zvítězili nad irskými odpůrci.\n\nV roce 1885 byly původní budovy palírny zničeny při požáru, avšak záhy byly znovu postaveny. Na počátku 20. století hlavní trh bushmillských výrobců whisky představovali odběratelé ve Spojených státech. Již od roku 1890 vlastnila palírna zaoceánský parník SS \"Bushmills\", určený pro dopravu whisky do USA a dalších zámořských destinací.\n\nU příležitosti 400. výročí založení palírny bylo její vyobrazení použito na zadní straně nové pětilibrové bankovky Irské banky (\"Banc na hÉireann\"), vydané v květnu roku 2008.\nPodstatný podíl na místní ekonomice má turismus. Bushmills je výchozím bodem pro výlety k čedičovým varhanům Giant's Causeway, které ročně navštíví na 2 milióny turistů. Turisté mohou též navštívit místní proslulou palírnu - ročně do ní zavítá kolem 120 000 návštěvníků.\n\nV roce 2002 byl obnoven 3,2 km dlouhý úsek historické turistické železnice o rozchodu 914 mm z Bushmills k návštěvnickému centru Giant's Causeway, přičemž byl využito těleso někdejší tramvajové tratě z Portrushe, která byla zrušena v roce 1949.\n\n\n"}
{"id": "1275978", "url": "https://cs.wikipedia.org/wiki?curid=1275978", "title": "J. Paul Getty", "text": "J. Paul Getty\n\nJean Paul Getty (15. prosince 1892 – 6. června 1976) byl americký průmyslník, sběratel umění a mecenáš. Založil ropnou společnost Getty Oil Company a v roce 1957 byl podle časopisu \"Fortune\" nejbohatším žijícím Američanem. Přes své bohatství byl velmi šetrný. Ač byl rodilým Američanem, 25 let žil v Británii.\n\nGetty byl významným sběratelem umění. Roku 1953 vytvořil fond J. Paul Getty Trust, který patří k nejbohatším uměleckým institucím světa a spravuje mimo jiné Gettym založené muzeum J. Paul Getty Museum v Los Angeles. Tomuto muzeu Getty odkázal přes 661 milionů dolarů (asi 2.8 miliardy dolarů v cenách roku 2016).\n\nRoku 1973 byl v Itálii unesen jeho vnuk. Getty byl únosci žádán o výkupné 17 milionů dolarů. Odmítl ho zaplatit s tím, že má 14 dalších vnoučat, a kdyby nyní zaplatil byť jediné penny, zítra bude mít 14 unesených vnoučat. Vnukovi únosci uřízli ucho. Výkupné bylo sníženo na cca 3 mil.USD, poté byl nakonec propuštěn. Po letech došlo k předávkování drogami a vnuk byl poté doživotně odkázán na invalidní vozík.\n"}
{"id": "1275980", "url": "https://cs.wikipedia.org/wiki?curid=1275980", "title": "Skutskär", "text": "Skutskär\n\nSkutskär je město a obec v kraji Upsalla ve Švédsku, přičemž malá část obce zasahuje i do kraje Gävleborg. Rozkládá u ústí řeky Dalälven do Botnického zálivu. V roce 2015 ve městě žilo 6279 obyvatel.\n\nPrvní záznam o městě pochází z roku 1741. Původní sídlo stálo jižně a jihovýchodně od dnešní průmyslové lokality.\n"}
{"id": "1275984", "url": "https://cs.wikipedia.org/wiki?curid=1275984", "title": "Mezinárodní boxerská federace", "text": "Mezinárodní boxerská federace\n\nMezinárodní boxerská federace (AIBA, : \"The International Boxing Association\", : \"Association Internationale de Boxe Amateur\") zastřešuje národní boxerské asociace.\n\nZaložena byla roku 1946. Je členem mezinárodních organizací: mezinárodní olympijský výbor, SportAccord a ARISF. V České republice je jejím členem Česká boxerská asociace (ČBA).\n\n"}
{"id": "1275988", "url": "https://cs.wikipedia.org/wiki?curid=1275988", "title": "Vils (přítok Náby)", "text": "Vils (přítok Náby)\n\nVils je pravostranný přítok řeky Náby ve spolkové zemi Bavorsko v Německu. Řeka pramení asi 6 km severozápadně od města Hirschau a protéká městy: Vilseck, Amberg a Schmidmühlen. Řeka se vlévá zprava do řeky Náby u obce Kallmünz. Délka řeky je 87,4 km. Plocha povodí činí 1238,74 km².\n"}
{"id": "1275991", "url": "https://cs.wikipedia.org/wiki?curid=1275991", "title": "Pavlenda", "text": "Pavlenda\n\nPavlenda je příjmení více osob:\n\n"}
{"id": "1275993", "url": "https://cs.wikipedia.org/wiki?curid=1275993", "title": "Římskokatolická farnost Kojetín", "text": "Římskokatolická farnost Kojetín\n\nŘímskokatolická farnost Kojetín je územním společenstvím římských katolíků v rámci přerovského děkanátu olomoucké arcidiecéze s farním kostelem Nanebevzetí Panny Marie.\n\nPůvodní kostel v Kojetíně byl postaven zřejmě již v 11. století, na dnešním místě vznikl kostel v závěru století třináctého. Tento kostel byl silně poškozen roku 1643 při vpádu švédských vojsk. Poněvadž se obnova kostela protahovala, požádal patron kostela, tovačovský pán hrabě Ferdinand Julius ze Salm-Neubergu, v lednu 1687 olomouckého biskupa Karla II. z Liechtensteinu o povolení ke stavbě nového kostela. Stavba byla dokončena roku 1692.\n\nK březnu 2018 je farářem R. D. Mgr. Pavel Ryšavý.\n\nVe farnosti se pravidelně koná tříkrálová sbírka. V roce 2017 se při ní v Kojetíně vybralo 46 219 korun.\n\nV sobotu 13. února 2017 se ve farním kostele slavil Světový den nemocných, při mši svaté zde arcibiskup Jan Graubner udělil svátost nemocných více než padesáti věřícím. Farnost si tak připomenula 250 let od přenesení mariánské sošky do kostela.\n\nV červnu 2018 ve farnosti uděloval svátost biřmování biskup Josef Nuzík. \n"}
{"id": "1275998", "url": "https://cs.wikipedia.org/wiki?curid=1275998", "title": "Avengers: Endgame", "text": "Avengers: Endgame\n\nAvengers: Endgame je americký film pojednávající o týmu superhrdinů Marvel Comics Avengers, který produkovala společnost Marvel Studios a jehož distribuci zajistila společnost Walt Disney Studios Motion Pictures. Jedná se o pokračování filmu \" z roku 2018\" a navazuje rovněž na filmy \"Avengers\" z roku 2012, \"\" z roku 2015 a \"\" z roku 2016. Celkově se jedná o v pořadí 22. film v Marvelovském filmovém univerzu (MCU). \n\nFilm režírovali Anthony a Joe Russoovi, scénář napsali Christopher Markus a Stephen McFeely. Hráli v něm Robert Downey, Jr., Chris Evans, Josh Brolin, Mark Ruffalo, Tom Hiddleston, Chris Hemsworth, Jeremy Renner, Chris Pratt, Elizabeth Olsen, Benedict Cumberbatch, Samuel L. Jackson a další. Distribuční premiéra filmu se odehrála 25., resp. 26. dubna 2019.\n\nClintu Bartonovi ze začátku zmizí jeho rodina, obrátí se v prach.\nTři týdny poté, co Thanos s použitím Kamenů nekonečna vyhladil polovinu života ve vesmíru, Carol Danversová (Captain Marvel) zachrání Nebulu a Tonyho Starka (Iron Man) bloudící hlubokým vesmírem. Společně se vrátí zpět na Zem a připojí se ke zbývajícím Avengerům – Nataše Romanovové (Black Widow), Bruci Bannerovi (Hulk), Stevu Rogersovi (Captain America), Rocketovi, Thorovi a Jamesi Rhodesovi (War Machine). Všichni se vydají k neobydlené planetě, kde žije osamělý Thanos živící se jako prostý farmář. Thanos jim po jejich útoku odhalí, že zničil Kameny nekonečna jejich vlastní mocí, aby se tak vyhubení poloviny života ve vesmíru stalo nezvratným. Thor následně Thanosovi v hněvu usekne hlavu.\n\nO pět let později Carol Danversová vykonává mise v hlubokém vesmíru. \nScott Lang (Ant-Man) je díky zásahu náhody konečně vysvobozen z kvantové říše a zjišťuje, co se mezitím stalo. Setká se se svou dcerou Cassie, ale Hank Pym a jeho blízcí jsou pryč. Langovi místo pěti let uplynulo pouhých pět hodin, kontaktuje proto Romanovovou a Rogerse s nápadem, aby časová nestálost v říši kvant byla využita k sestrojení stroje času, jehož prostřednictvím by napravili to, co Thanos způsobil svým osudným lusknutím. Požádají proto Tonyho Starka o pomoc, ale ten odmítá, protože má s Pepper Pottsovou malou dceru a obává se změn časové osy – hrátky s časem jsou nebezpečná věc. Z toho důvodu se trojice obrátí na Bannera (který se naučil ovládat Hulkovu formu a zároveň zůstat zcela inteligentní a příčetný) a ten souhlasí, že jim pomůže sestrojit stroj času. Stark nakonec změní názor a pomůže Bannerovi dokončit projekt.\n\nS novou nadějí cestuje Romanovová do Japonska, kde se nachází Clint Barton (Hawkeye), který se stal vyděděncem-zabijákem v důsledku dezintegrace celé jeho rodiny před pěti lety, a přesvědčí jej k návratu zpět do Ameriky. Stejně tak cestují Banner a Rocket do Norska, kde přeživší z Asgardu založili malou rybářskou ves jménem Nový Asgard. Zde najdou Thora, z nějž se stal obtloustlý opilec, a přesvědčí jej, aby se vrátil k Avengers.\n\nZnovusjednocení Avengers se rozdělí do tří skupin. \nBanner, Rogers, Lang a Stark cestují do New Yorku roku 2012, do právě probíhající bitvy o New York, která jim poskytuje ideální podmínky jak zapadnout to chaosu. Banner navštíví newyorskou Svatyni a přesvědčí Prastarou, aby mu dala Kámen času s tím, že jí ho opět vrátí. Rogers překoná tajné agenty Hydry a jeho vlastní minulé já a získá tak Lokiho žezlo (s Kamenem mysli), ale pokus Starka a Langa tajně ukrást Teserakt (s Kamenem prostoru) selhává a Loki s jeho pomocí uniká pryč. Rogers a Stark použijí poslední ampulky s Pymovými částicemi – s jejichž pomocí cestují časem – pro cestu do roku 1970. Zde infiltrují ústředí SHIELDu, ukradnou dřívější verzi Teseraktu a několik ampulek s Pymovými částicemi od mladého Hanka Pyma, a vrací se zpět do budoucnosti.\n\nRocket a Thor cestují do , aby získali Aether (s Kamenem reality) z Jane Fosterové. To se podaří, Thor si navíc opět promluví se svou matkou a získá zpět své kladivo Mjölnir. Mezitím Barton a Romanovová cestují na Vormir roku 2014 a od strážce Kamene duše – Red Skulla – zjišťují, že je nutné provést oběť milovaného. Nakonec se obětuje Romanovová, čímž Barton získává Kámen duše. \nToho samého roku na planetě Morag, Rhodes a Nebula ukradnou Orb (s Kamenem síly) o chvíli dříve, než jej ukradne Peter Quill (Star-Lord). Rhodes se vrací do přítomnosti i s Orbem, ale Nebula tohoto časového skoku není schopna v důsledku poruchy implantátů – její minulé já se propojilo s jejím současným já. Díky tomuto propojení Thanos minulosti zjišťuje vše ohledně plánů Avengers. Nebula minulosti zpacifikuje své budoucí já a v přestrojení za ní cestuje do budoucnosti.\n\nVšechny Kameny nekonečna shromážděné týmem použije v současnosti Banner k tomu, aby navrátil zpět všechny, co se před pěti lety obrátili v prach. To se zdaří, ale Nebula minulosti použije stroj času k přenosu Thanose a jeho bitevního křižníku do budoucnosti, kde křižník rozbombarduje sídlo Avengers. Gamora z minulosti, taktéž cestující s Thanosem do budoucnosti, projeví soucit a osvobodí Nebulu z budoucnosti, která následně zastřelí své minulé já. Thanos se teleportuje na povrch, aby s Avengers bojoval osobně. Vysvětlí jim, že tentokrát hodlá použít Kameny nekonečna ke zničení stávajícího vesmíru a vytvoření nového, z jeho pohledu lepšího. Thanos úspěšně odráží útoky Avengers a přivolává svou armádu, aby napadla Zemi. Stephen Strange však přijde s posilami včetně kolegů čarodějů; ostatních Avengers, kteří se před pěti lety změnili v prach; Strážců Galaxie a armádami Asgardu, Wakandy a Plenitelů. Propukne velký boj, k němuž se připojí Gamora s Nebulou a nakonec i Danversová, která zničí Thanosův křižník. Během bitvy se několikrát Thanos zmocní rukavice s Kameny, ale nejdříve ho o ni připraví Rogers a poté Danversová. Tu ale Thanos omráčí a znovu se zmocní rukavice s Kameny, ale než je stačí použít, Stark jej o ně připraví a sám je použije k tomu, aby obrátil Thanose a jeho armádu v prach. Tento čin však jeho organismus nevydrží a Stark umírá.\nKrátce po Starkově pohřbu Thor jmenuje Valkýru královnou Nového Asgardu a přidává se ke Strážcům Galaxie. Rogers pomocí nového stroje času vrací Kameny nekonečna a Mjölnir zpět na jejich místa v čase a sám následně zůstává v minulosti s Peggy Carterovou. Opět v současnosti, Rogers již jako starý muž předává svůj štít Samu Wilsonovi (Falcon), z něhož by se měl stát nový Captain America. Jedna éra končí, druhá začíná...\n\nZamýšlený vznik filmu byl oznámen v říjnu 2014 pod názvem \"Avengers: Infinity War – Část 2\". V červenci 2016 Marvel tento název zamítl s odůvodněním, že se jedná o dva velmi rozdílné filmy a příběhy. Nový název filmu pak byl veřejně oznámen až při publikování traileru 7. prosince 2018.\n\nJiž v červnu 2016 bylo zveřejněno, že Alan Silvestri, který složil hudbu pro film \"Avengers\", byl nasmlouván také ke složení hudby jak pro \"\", tak i pro \"\".\n\nPremiéra \"Avengers: Endgame\" se v Česku a na Slovensku uskutečnila 25. dubna 2019, ve Spojených státech amerických o den později, tedy 26. dubna 2019. Předcházela jí předpremiéra na Velikonoční pondělí 22. dubna, tedy symbolicky na Den Země.\n\nFilm vyšel z rozpočtu okolo 356 milionů amerických dolarů a už v prvním promítacím víkendu překonal rekordy a tak říkajíc si na sebe vydělal, když jen v USA utržil 357 milionů dolarů. Za necelé dva týdny v kinech vydělal přes 1,915 miliardy dolarů. Po druhém promítacím víkendu to bylo celosvětově již 2,189 miliardy dolarů (v přepočtu asi 50 miliard korun). Předstihl tak v celkových tržbách film \"Titanic\" z roku 1997 a dostal se na druhou příčku za snímek \"Avatar\" z roku 2009 – ten dosáhl celosvětových tržeb 2,78 miliardy dolarů, překonání dvou miliard mu však trvalo dlouhých 47 dní. V přehledu serveru Box Office Mojo, který počítá jen domácí tržby v USA a především zohledňuje inflaci, však byl film \"Avengers: Endgame\" po druhém víkendu až na 42. příčce. Film k 18. červnu 2019 utržil 2,744 miliardy dolarů.Dne 21.7.2019 se po druhém promítání stal nejvýdělečnějším filmem všech dob. \n\n"}
{"id": "1276009", "url": "https://cs.wikipedia.org/wiki?curid=1276009", "title": "Didymoteicho", "text": "Didymoteicho\n\nDidymoteicho ( \"Διδυμότειχο\", \"Dimetoka\", \"Димотика\" – \"Dimotika\") je město ležící v severovýchodním Řecku, v Dolnothrácké nížině na břehu řeky Marici na hranici s Tureckem.\n\nSprávou město spadá do řeckého kraje Východní Makedonie a Thrákie a má necelých 10 tisíc obyvatel.\n\nPrvní osídlení je zaznamenáno z neolitu, jak dokládají archeologické nálezy. Ty potvrzují rovněž prosperující antickou osadu, která je prokazatelně nepřetržitě obývána od byzantské éry. V roce 813 se stala součástí první bulharské říše poté, co ji dobyl chán Krum. Později si město podrobila znovu Byzantská říše a narodili se tu byzantští císaři Basileios II. a Jan III.. Počátkem 13. století se města zmocnili na čtvrté křížové výpravě křižáci. Záhy poté ho v roce 1207 dobyl car Kalojan a připojil na více než půl století k druhé bulharské říši. Pak se vláda nad městem navrátila Byzantské říší. V roce 1322 se tu narodil císař Jan V. O osm let později, během byzantské občanské války, si město zvolil za sídlo Jan VI..\n\nMěsto padlo trvale do osmanského panství v roce 1361 a záhy se stalo sídlem osmanských sultánů namísto asijské Bursy, ovšem nedlouho poté v roce 1366 přesídlili do Drinolpole. V té době bylo Didymoteicho po Cařihradu druhé největší město v Thrákii. Když byl v únoru 1713 zatčen na svém útěku od bitvy u Poltavy švédský král Karel XII., byl ve městě držen v domácím vězení sultánem Ahmedem III. až do listopadu.\n\nBěhem první balkánské války obsadila Didymoteicho bulharská armáda, která v bezprostředně následující druhé balkánské válce ustoupila před tureckými vojsky. Město zůstalo turecké až do roku 1915, kdy ho Osmanská říše postoupila Bulharsku včetně okolí jako kompenzaci před vstupem Bulharska do války na straně Centrálních mocností. Roku 1919 připadlo podle smlouvy z Neuilly Řecku. Muslimské obyvatelstvo západní Thrákie bylo smlouvou z Lausanne vyňato z výměny obyvatelstva mezi Řeckem a Tureckem, ta ovšem změnila zdejší demografické složení, protože se do města přistěhovali řečtí utečenci především z Malé Asie a východní Thrákie. Na druhé straně bylo ze Západní Thrákie vystěhováno 53 tisíc Bulharů. Za druhé světové války Bulharsko město znovu obsadilo a tehdy (1943) byla vyhubena místní židovská minorita transportem do koncentračních táborů. Od roku 1944 je Didymoteicho trvale součástí Řecka.\n\nHlavním zdrojem příjmu většiny obyvatel je zemědělství a navazující potravinářský průmysl, a to především pěstování a zpracování bavlny a kukuřice a také provoz mlékáren. Prosperujícím službám významně napomáhá silná koncentrace armády u hranic s Tureckem.\n"}
{"id": "1276010", "url": "https://cs.wikipedia.org/wiki?curid=1276010", "title": "Delfim Moreira", "text": "Delfim Moreira\n\nDelfim Moreira da Costa Ribeiro ([dewˈfim moˈrejrɐ da ˈkɔstɐ riˈbejru]; 7. listopadu 1868 – 1. července 1920) byl brazilský politik, desátý prezident své země v letech 1918–1919. Byl zvolen roku 1918 jako viceprezident Rodriguese Alvese. Alves však z důvodu nemoci nenastoupil úřad a Moreira vládl provizorně místo něho po dva roky, které předepisovala tehdejší brazilská ústava pro případ neschopnosti prezidenta vládnout. Moreira však rovněž neměl dobré zdraví, jelikož trpěl psychickými problémy, takže důležitá rozhodnutí připravoval ministr Afrânio de Melo Franco. Období Moreirovy vlády se proto přezdívá „republikánské regentství“.\n"}
{"id": "1276011", "url": "https://cs.wikipedia.org/wiki?curid=1276011", "title": "Epitácio Pessoa", "text": "Epitácio Pessoa\n\nEpitácio Lindolfo da Silva Pessoa ([epiˈtasju lĩˈdowfu da ˈsiwvɐ peˈsoɐ]; 23. května 1865 – 13. února 1942) byl brazilský právník a politik, jedenáctý prezident země v letech 1919 až 1922. Jeho období vlády bylo poznamenáno začátkem vojenských vzpour, které později kulminovaly revolucí z roku 1930, jež vynesla k moci Getúlia Vargase. Kromě role prezidenta Pessoa také zastával jiné poslanecké, soudcovské a diplomatické funkce a byl ministrem spravedlnosti. \n"}
{"id": "1276012", "url": "https://cs.wikipedia.org/wiki?curid=1276012", "title": "Železniční trať Landshut–Plattling", "text": "Železniční trať Landshut–Plattling\n\nŽelezniční trať Landshut – Plattling (německy \"Bahnstrecke Landshut–Plattling\") je jednokolejná elektrifikovaná železniční trať spojující Landshut s Plattlingem v Německu ve spolkové zemi Bavorsko. Délka trati činí 62,9 km a maximální povolená rychlost je 140 km/h. Trať má podle seznamu číslo 931.\n"}
{"id": "1276013", "url": "https://cs.wikipedia.org/wiki?curid=1276013", "title": "Artur Bernardes", "text": "Artur Bernardes\n\nArtur da Silva Bernardes ([aɾˈtuɾ da ˈsiwvɐ beɾˈnaɾdʒis]; 8. srpna 1875 – 23. března 1955) byl brazilský politik, dvanáctý prezident své země v letech 1922 až 1926. Předtím byl od roku 1918 guvernérem státu Minas Gerais. Většinu svého prezidentského období čelil Bernardes vojenské vzpouře a vládl pomocí výjimečného stavu. \n"}
{"id": "1276014", "url": "https://cs.wikipedia.org/wiki?curid=1276014", "title": "Anna Andrejevová", "text": "Anna Andrejevová\n\nAnna Andrejevovoá (rusky Анна Семёновна Андреева) (* 23. června 1915 Penza – 1997) byla sovětská atletka, mistryně Evropy ve vrhu koulí z roku 1950.\n\nJejí nejúspěšnější sezónou byl rok 1950 – stala se mistryní Evropy ve vrhu koulí, zároveň vytvořila nový světový rekord v této disciplíně 15,02 metru. Stala se tak první atletkou na světě, která překonala ve vrhu koulí hranici 15 metrů.\n"}
{"id": "1276015", "url": "https://cs.wikipedia.org/wiki?curid=1276015", "title": "José Linhares", "text": "José Linhares\n\nJosé Linhares ([ʒuˈzɛ ʎĩˈȷ̃aɾis]; 28. ledna 1886 – 26. ledna 1957) byl brazilský politik, který krátce sloužil jako 15. prezident své země na přelomu let 1945 a 1946, v poslední fázi Vargasova režimu. Linhares byl v té době předsedou Nejvyššího federálního soudu a do prezidentského úřadu ho povolala armáda po Vargasově rezignaci. V Nejvyšším federálním soudu Linhares působil od roku 1937 až do odchodu na odpočinek roku 1956, po dvě období byl předsedou tohoto soudu. Během svého působení se zasloužil o obnovu brazilské demokracie.\n"}
{"id": "1276018", "url": "https://cs.wikipedia.org/wiki?curid=1276018", "title": "Hermes da Fonseca", "text": "Hermes da Fonseca\n\nHermes Rodrigues da Fonseca ([ˈɛɾmis roˈdriɡis da fõˈsekɐ]; 12. května 1855 – 9. září 1923) byl brazilský voják a politik, osmý prezident své země v letech 1910–1914. Byl synovcem Deodora da Fonsecy, prvního prezidenta Brazílie. Svou vojenskou kariéru zahájil roku 1871 a dosáhl hodnosti maršála. Roku 1906 byl ministrem války. \n"}
{"id": "1276024", "url": "https://cs.wikipedia.org/wiki?curid=1276024", "title": "Natalja Smirnická", "text": "Natalja Smirnická\n\nNatalja Smirnická (; 8. září 1927 – 2004) byla sovětská atletka, mistryně Evropy v hodu oštěpem z roku 1950.\n\nV roce 1950 se stala mistryní Evropy v hodu oštěpem. Dvakrát vytvořila světový rekord v této disciplíně – nejlépe výkonem 53,41 m v roce 1949.\n\n"}
{"id": "1276026", "url": "https://cs.wikipedia.org/wiki?curid=1276026", "title": "Arlette Ben Hamová", "text": "Arlette Ben Hamová\n\nArlette Ben Hamová (* 22. září 1930) je bývalá francouzská atletka, vícebojařka.\n\nSvého největšího úspěchu dosáhla v roce 1950 – na mistrovství Evropy v atletice v Bruselu se stala vítězkou v pětiboji. Svého maxima v této disciplíně – 3312 bodů – dosáhla na následujícím evropském šampionátu v Bernu v roce 1954. Tento výkon však stačil pouze na jedenácté místo.\n\n"}
{"id": "1276036", "url": "https://cs.wikipedia.org/wiki?curid=1276036", "title": "Pavlica", "text": "Pavlica\n\nPavlica je příjmení více osob:\n\n\n"}
{"id": "1276037", "url": "https://cs.wikipedia.org/wiki?curid=1276037", "title": "Rychlostní silnice S4 (Rakousko)", "text": "Rychlostní silnice S4 (Rakousko)\n\nRychlostní silnice S4 (německy \"Schnellstraße S4, Mattersburger Schnellstraße\") je rychlostní silnice v Rakousku ve spolkových zemích Burgenland a Dolní Rakousko, která spojuje dálnici A2 u Vídeňského Nového Města a rychlostní silnici S31 nedaleko města Mattersburg. V současnosti se plánuje směrové rozdělení jízdních pruhů. Délka rychlostní silnice je 16,94 km.\n\n\n"}
{"id": "1276038", "url": "https://cs.wikipedia.org/wiki?curid=1276038", "title": "Jânio Quadros", "text": "Jânio Quadros\n\nJânio da Silva Quadros ([ˈʒɐ̃niu dɐ ˈsiwvɐ ˈkwadɾus]; 25. ledna 1917 Campo Grande – 16. února 1992) byl brazilský politik, 22. prezident své země od 31. ledna 1961 do své rezignace 25. srpna téhož roku. Svou hvězdnou kariéru populistického politika zahájil jako starosta města São Paulo roku 1953. O dva roky později se stal guvernérem stejnojmenného státu. Drtivě vyhrál prezidentské volby roku 1960 a když přebíral úřad, bylo to poprvé v dějinách brazilské republiky, kdy došlo k pokojnému předání prezidentství zvolenému příslušníkovi politické opozice. \n\nJako prezident se pokusil zaujmout neutrální pozici ve studené válce a navázal styky se socialistickými zeměmi. Tím však ztratil podporu protikomunistických sil v parlamentu a zůstal bez faktické moci. V srpnu se pokusil znárodnit těžařská práva na železnou rudu ve státě Minas Gerais, brzy na to však za podivných okolností rezignoval. Jeho rezignace rozpoutala politickou krizi, jež vyvrcholila vojenským pučem roku 1964.\n\nPozději se Quadros do politiky vrátil a opět získal křeslo starosty São Paula, jímž byl v letech 1985 až 1988. \n\n"}
{"id": "1276039", "url": "https://cs.wikipedia.org/wiki?curid=1276039", "title": "Přírodovědný klokan", "text": "Přírodovědný klokan\n\nPřírodovědný klokan je soutěž v přírodopisu, která vznikla v roce 2006. Jejím autorem je Přírodovědecká fakulta Univerzity Palackého v Olomouci, která ji pořádá každý rok společně s Pedagogickou fakultou UP.\n\nPrůběh soutěže téměř stejný, jako u Matematického klokana, jediný rozdíl je v tom, že jsou jen 2 kategorie a na řešení je stanoven limit 40 minut.\n\n\nKaždému soutěžícímu je test vyhodnocen na škole, odkud se pak výsledky odešlou krajskému důvěrníkovi, který následně tyto výsledky odešle do centra v Olomouci. Tam proběhne vyhodnocení nejlepších řešitelů z České republiky. Kromě toho je vyhodnoceno i pořadí za jednotlivé okresy a kraje.\n\n"}
{"id": "1276040", "url": "https://cs.wikipedia.org/wiki?curid=1276040", "title": "Juračka", "text": "Juračka\n\nJuračka je příjmení více osob:\n\n"}
{"id": "1276041", "url": "https://cs.wikipedia.org/wiki?curid=1276041", "title": "Nereu Ramos", "text": "Nereu Ramos\n\nNereu de Oliveira Ramos ([neˈrew dʒi oliˈvejrɐ ˈʁɐ̃mus]; 3. září 1888 – 16. června 1958) byl brazilský politik. Sloužil jako viceprezident své země v letech 1946–1951. Na přelomu let 1955 a 1956 byl krátce prezidentem v době politické krize po sebevraždě prezidenta Vargase. Zemřel při letecké nehodě.\n"}
{"id": "1276042", "url": "https://cs.wikipedia.org/wiki?curid=1276042", "title": "Carlos Luz", "text": "Carlos Luz\n\nCarlos Coimbra da Luz ([ˈkaɾlus koˈĩbrɐ da ˈlus]; 4. srpna 1894 – 9. února 1961) byl brazilský politik. V listopadu 1955 byl několik dní prezidentem v době politické krize po sebevraždě prezidenta Vargase. Stal se tak historicky nejkratší dobu sloužícím brazilským prezidentem.\n"}
{"id": "1276043", "url": "https://cs.wikipedia.org/wiki?curid=1276043", "title": "Café Filho", "text": "Café Filho\n\nJoão Fernandes Campos Café Filho ([ˈʒuɐ̃w feɾˈnɐ̃dis ˈkɐ̃pus kaˈfɛ ˈfiʎu]; 3. února 1899 – 20. února 1970) byl brazilský právník, novinář a politik, viceprezident a 18. prezident své země v letech 1954–1955. Úřadu se ujal v době politické krize po sebevraždě prezidenta Vargase. Byl prvním protestantem, který zastával tento úřad. Jeho prezidentství skončilo z důvodu kardiovaskulární nemoci, která mu na nějakou dobu zabránila pracovat. \n"}
{"id": "1276044", "url": "https://cs.wikipedia.org/wiki?curid=1276044", "title": "Emílio Garrastazu Médici", "text": "Emílio Garrastazu Médici\n\nEmílio Garrastazu Médici ([eˈmilju ɡɐʁastaˈzu ˈmɛd(ʒi)si]; 4. prosince 1905 – 9. října 1985) byl brazilský voják a politik, člen vojenské junty, jež se dostala k moci pučem roku 1964. Generálem se stal roku 1961. Sloužil jako 28. prezident své země v letech 1969–1974. Jeho autoritativní vláda znamenala vyvrcholení moci brazilské junty. Vedle přísné cenzury a mučení vězňů ovšem jeho období přineslo také výrazný ekonomický růst (brazilský ekonomický zázrak), a Médici byl proto poměrně populárním prezidentem. \n"}
{"id": "1276046", "url": "https://cs.wikipedia.org/wiki?curid=1276046", "title": "Artur da Costa e Silva", "text": "Artur da Costa e Silva\n\nArtur da Costa e Silva ([aʁˈtuʁ dɐ ˈkɔstɐ i ˈsiɫvɐ]; 3. října 1899 – 17. prosince 1969) byl brazilský voják a politik, člen vojenské junty, jež se dostala k moci pučem roku 1964. Dosáhl hodnosti maršála. Sloužil jako 27. prezident své země v letech 1967–1969. Za prezidenta Castela Branca byl ministrem války.\n"}
{"id": "1276049", "url": "https://cs.wikipedia.org/wiki?curid=1276049", "title": "Pascoal Ranieri Mazzilli", "text": "Pascoal Ranieri Mazzilli\n\nPascoal Ranieri Mazzilli ([pasˈkwaw ʁaniˈɛri maˈzili]; 27. dubna 1910 – 21. dubna 1975) byl brazilský právník, novinář a politik. Dvakrát krátce sloužil jako přechodný prezident své země, a to roku 1961 a roku 1964. V roce 1961 tomu tak bylo proto, že viceprezident João Goulart byl v době rezignace prezidenta Quadrose na oficiální návštěvě Číny a bylo potřeba překlenout dobu do jeho návratu. V roce 1964 po sesazení Goularta pučem byl Mazzilli prezidentem do doby, než byl nepřímou volbou zvolen a inaugurován Humberto de Alencar Castelo Branco. Mazzillimu se přičítá, že svou smířlivou pozicí zabránil po puči roku 1964 většímu krveprolití.\n"}
{"id": "1276055", "url": "https://cs.wikipedia.org/wiki?curid=1276055", "title": "Placerias", "text": "Placerias\n\nPlacerias („široké tělo”) je rod therapsida z infrařádu Dicynodontia. Žil v období spodního triasu před 221 až 210 miliony lety a patřil mezi největší býložravce své doby; dosahoval délky až 3,5 metrů a vážil až 1 tunu. Nohy byly dobře osvaleny. Ekologicky a evolučně se podobal hrochovi. \n\nJeho fosilie byly nalezeny roku 1930 v blízkosti města St. Johns v Arizoně a tato oblast byla pojmenována jako „” („lom placeriasů”). Byl považován za posledního člena infrařádu Dicynodontia, pozdější nálezy z Queenslandu však prokázaly, že infrařád přežil až do počátku křídy.\n\n"}
{"id": "1276061", "url": "https://cs.wikipedia.org/wiki?curid=1276061", "title": "Bedřiška Vilemína Pruská", "text": "Bedřiška Vilemína Pruská\n\nBedřiška Vilemína Pruská (celým jménem \"Bedřiška Vilemína Luisa Pruská\", 30. září 1796, Berlín – 1. ledna 1850, Dessau) byla dcerou Ludvíka Karla Pruského a Frederiky Meklenbursko-Střelické a členkou rodu Hohenzollernů. Sňatkem s Leopoldem IV. Anhaltským se stala Anhatsko-desavskou vévodkyní.\n\nBedřiška se narodila jako nejmladší dítě, jediná dcera Ludvíka Karla Pruského a jeho manželky Frederiky Meklenbursko-Střelické. Její otec byl nejmladším synem krále Fridricha Viléma II. Díky dalším manželstvím své matky měla Bedřiška mnoho nevlastních sourozenců, včetně Jiřího V. Hannoverského.\n\n18. dubna 1818 se Bedřiška Vilemína v Berlíně provdala za Leopolda IV. Anhaltského. Zasnoubeni byli už od 17. května 1816, sňatek byl sjednán pruským dvorem. Toto spojení bylo vyjádřením Leopoldovy pro-pruské politiky.\n\nBedřiška Vilemína měla s Leopoldem šest dětíː\n\nBedřiška zemřela 1. ledna 1850 v Dessau jako třiapadesátiletá. Manžel Leopold ji přežil o 21 let, zemřel 22. května 1871.\n\n"}
{"id": "1276063", "url": "https://cs.wikipedia.org/wiki?curid=1276063", "title": "Pierre Brassau", "text": "Pierre Brassau\n\nPierre Brassau je fiktivní francouzský malíř. Jeho identitu vytvořil švédský novinář Åke „Dacke“ Axelsson, který pracoval v bulvárním deníku Göteborgs-Tidningen. Axelsson se v roce 1964 rozhodl otestovat schopnost výtvarných kritiků hodnotit moderní umění. Využil k tomu obrazy, které namaloval šimpanz Peter ze švédské zoologické zahrady Borås Djurpark. Čtyři z jeho pláten poslal na výstavu mladých avantgardních evropských malířů v galerii Christinae v Göteborgu – domluvil se na tomto pokusu s ředitelem galerie Yngvem Funkegårdem – jako díla neexistujícího francouzského malíře Pierra Brassaua.\n\nKritika mystifikaci neprohlédla a obrazy přijala s nadšením. Švédský kritik Rolf Anderberg v deníku \"Göteborgs-Posten\" napsal: \n\n\"„Pierre Brassau maluje mocnými tahy, ale také s jasným rozmyslem, pevným odhodláním a se zuřivým puntičkářstvím. Pierre je umělec, který pracuje s jemností baletky.“\" \n\nPouze jeden z kritiků díla hodnotil negativně s tím, že tohle mohla namalovat snad jen opice. Když Axelsson odhalil skutečného autora maleb, Anderberg stále trval na tom, že šlo o nejlepší díla výstavy. \nPeter byl v roce 1969 převezen ze Švédska do Chester Zoo v Anglii, kde pobýval až do konce života. Po výstavě byl jeden z obrazů prodán za 450 švédských korun (cca 550 kg banánů). Roku 2009 pořídila zoologická zahrada Borås Djurpark jedno z Brassauových děl za 2100 švédských korun. \n"}
{"id": "1276064", "url": "https://cs.wikipedia.org/wiki?curid=1276064", "title": "Bernardino Machado", "text": "Bernardino Machado\n\nBernardino Luís Machado Guimarães ([bɨɾnaɾˈdinu mɐˈʃadu]; 28. března 1851 Rio de Janeiro – 29. dubna 1944 Porto) byl portugalský politik. V letech 1915–1917 a 1925–1926 zastával úřad portugalského prezidenta, v obou případech jeho vládu ukončil puč. \n\nBernardino Machado pocházel z brazilské šlechtické rodiny. Roku 1860 se odstěhoval do Portugalska, kde získal občanství roku 1872. Vystudoval filozofii (doktorát 1876) a ekonomii na Univerzitě v Coimbře a nějakou dobu pak na této škole učil. Roku 1882 se jeho ženou stala Elisa Dantasová Gonçalvesová Pereirová, s níž měl 16 dětí; jedním z jeho zeťů pak byl spisovatel Aquilino Ribeiro. \n\nDo politiky Machado vstoupil roku 1882, kdy byl poprvé zvolen poslancem. Měl několik ministerských pozic včetně krátké premiérské na počátku roku 1921. Po puči v roce 1917 byl na čas v exilu, po svém svržení roku 1926 musel utéci do ciziny na mnoho let a po návratu nesměl veřejně působit. \n\n\n \n"}
{"id": "1276065", "url": "https://cs.wikipedia.org/wiki?curid=1276065", "title": "Aire", "text": "Aire\n\nAire je řeka v severní Anglii dlouhá 114 kilometrů. Vytéká z jezera Malham Tarn v národním parku Yorkshire Dales. Protéká tradičním hrabstvím Yorkshire k jihovýchodu přes města Skipton, Keighley, Shipley, Leeds a Castleford, významnými přítoky jsou Worth, Harden Beck a Calder. Dolní tok řeky byl upraven pro lodní plavbu a je součástí systému kanálů Aire and Calder Navigation. U vesnice Airmyn nedaleko estuáru Humber se Aire vlévá zprava do řeky Ouse. \n\nNázev řeky pochází z původního keltského Isara (silná řeka), kraj v jejím povodí je známý jako Airedale. Vzhledem k vysoké koncentraci průmyslu byla řeka silně znečištěná, v osmdesátých letech 20. století vznikla občanská iniciativa Eye on the Aire vyvíjející tlak na instalaci čističek, díky jejímž aktivitám se kvalita vody výrazně zvýšila a do řeky se vrátily ryby (pstruh obecný potoční, lipan podhorní, losos obecný) i vydra říční. Nábřeží řeky v Leedsu se díky revitalizaci stalo oblíbenou rekreační zónou; známou turistickou atrakcí na břehu Aire je také Kirkstallské opatství. \n\n"}
{"id": "1276069", "url": "https://cs.wikipedia.org/wiki?curid=1276069", "title": "José Alencar", "text": "José Alencar\n\nJosé Alencar Gomes da Silva ([ʒuˈzɛ ɐlẽˈkaʁ ˈɡõmiz dɐ ˈsiɫvɐ]; 17. října 1931 – 29. března 2011) byl brazilský podnikatel a politik. Jako podnikatel působil v textilním průmyslu a sám se vypracoval na multimilionáře. Sloužil jako viceprezident Brazílie v letech 2003 až 2010 pod prezidentem Ináciem Lulou da Silva. \n"}
{"id": "1276075", "url": "https://cs.wikipedia.org/wiki?curid=1276075", "title": "José Bonifácio de Andrada e Silva", "text": "José Bonifácio de Andrada e Silva\n\nJosé Bonifácio de Andrada e Silva (13. června 1763 – 6. dubna 1838) byl brazilský přírodovědec, politik, pedagog a básník. Patřil k nejdůležitějším podporovatelům brazilské nezávislosti. Prosazoval veřejné vzdělání a bojoval proti otroctví. Jako přírodovědec má zásluhu na objevu čtyř nových minerálů, nazván je po něm andradit. \n"}
{"id": "1276078", "url": "https://cs.wikipedia.org/wiki?curid=1276078", "title": "Augusto Boal", "text": "Augusto Boal\n\nAugusto Boal (16. března 1931 – 2. května 2009) byl brazilský divadelní režisér a levicový politik. Byl zakladatelem divadla utlačovaných (\"Teatro do oprimido\", TO), divadelní formy používané původně radikálními hnutími jako prostředek masového vzdělání. V letech 1993 až 1997 Boal sloužil jako radní Rio de Janeira. \n"}
{"id": "1276079", "url": "https://cs.wikipedia.org/wiki?curid=1276079", "title": "Synagoga v Mostě", "text": "Synagoga v Mostě\n\nSynagoga neboli Templ v Mostě () byla postavena v letech 1872/73. Budova v novorománském slohu (německá forma zvaná \"Rundbogenstil\") měla z ulice tři vchody, ve štítě nesla Davidova hvězdu\n\nV roce 1938 byla vypálena a zbořena nacisty během tzv. křišťálové noci. Téměř všichni židovští obyvatelé Mostu zahynuli během šoa, dnes se k židovství ve městě hlásí pouze několik starých lidí. Židovská komunita se značnou měrou zasloužila o ekonomický, průmyslový a kulturní rozvoj Mostecka.\n\n"}
{"id": "1276080", "url": "https://cs.wikipedia.org/wiki?curid=1276080", "title": "Kaple svatého Floriána (Moravský Krumlov)", "text": "Kaple svatého Floriána (Moravský Krumlov)\n\nBarokní poutní kaple sv. Floriána je jednou z výrazných dominant Moravského Krumlova, nachází se na kopci východně nad městem. Kaple je zasvěcena sv. Floriánovi, jehož si občané města zvolili po zhoubném požáru v roce 1690 za patrona města. \n\nKaple je postavena ve slohu klasicizujícího baroka, její stavba byla prováděna mezi lety 1695 až 1697. Je postavena na čtvercovém půdorysu, má dvě poschodí a čtyři rohové věže. Stavbu kdysi doplňovala také vysoká střední věž. Jméno stavitele není známo. Na hlavním oltáři je Gutweinův obraz sv. Floriána, pod jehož nohama je ve vedutě vyobrazeno město kolem roku 1700. Socha téhož světce zdobí niku na západním průčelí stavby.\n\nKe kapli se vztahuje legenda o záchraně života knížete Antonína Floriána z Liechtensteina, pod kterým se splašil kůň. Jako díkůvzdání za záchranu života dal podle pověsti kníže na kopci postavit kapli.\n\nZa napoleonských válek byla kaple v roce 1809 zpustošena francouzskými vojáky. V roce 1829 byl z kaple uloupen zvon. Až v roce 1834, 4. května, byla znova vysvěcena. Zařízení do kaple nechal dovézt z Velkých Losin knížecí inspektor statků Matthias Zimmerman, který také daroval do kaple mariánský obraz. Město darovalo kapli tzv. bouřkový zvon z radnice. Pořízeny byly i nové varhany, na které se hrálo poprvé 25. dubna 1838. V jedné z věží jsou uchovávány listiny a písemnosti pro další generace.\n\nHlavní pouť se koná každoročně v neděli okolo památky sv. Floriana (4. května).\n"}
{"id": "1276082", "url": "https://cs.wikipedia.org/wiki?curid=1276082", "title": "Amálie Nasavsko-Dietzská", "text": "Amálie Nasavsko-Dietzská\n\nAmálie Nasavsko-Dietzská (23. října 1710 – 18. září 1777) byla manželkou dědičného bádensko-durlašského prince Fridricha a matkou Karla Fridricha Bádenského, prvního bádenského velkovévody.\n\nAmálie se narodila jako jediná dcera Jana Viléma Friso a Marie Luisy Hesensko-Kasselské. Vyrůstala ve Frísku a sama mluvila západofríštinou.\n\nPo svatbě s Fridrichem Bádensko-Durlašským v roce 1727 se odstěhovala do Durlachu. Během svých těhotenství Amálie tyranizovala své služebnictvo a pro její mnohé záchvaty vzteku se u durlašského dvora šířily zvěsti, že je duševně nemocná. Manžel Fridrich zemřel 26. března 1732, krátce po narození jejich druhého dítěte. Dalším důkazem její údajné duševní choroby byla skutečnost, že při pohledu na manželovu mrtvolu neplakala.\n\nJejí tchán, markrabě Karel Vilém Bádensko-Durlašský, nechtěl, aby měla Amálie vliv na nového korunního prince, Karla Fridricha. Matka a syn žili v na zámku Karlsburg. Amálie však byla od svých synů oddělena a po zbytek života žila v samostatném bytě na zámku, chráněna před okolním světem. Její dva synové byli svěřeni do péče její tchyně, Magdaleny Vilemíny Württemberské.\n\nV roce 1727 se Amálie provdala za Fridricha Bádensko-Durlašského a měla s ním dva synyː\n\n"}
{"id": "1276083", "url": "https://cs.wikipedia.org/wiki?curid=1276083", "title": "Oleh Verňajev", "text": "Oleh Verňajev\n\nOleh Jurijovič Verňajev (* 29. září 1993 Doněck) je ukrajinský reprezentant ve sportovní gymnastice. Startoval na Letních olympijských hrách 2012, kde obsadil jedenácté místo ve víceboji jednotlivců a s družstvem Ukrajiny skončil na čtvrtém místě. Na mistrovství světa ve sportovní gymnastice 2014 vyhrál cvičení na bradlech, o rok později byl ve stejné disciplíně druhý. Je čtyřnásobným mistrem Evropy: v letech 2014 a 2015 vyhrál na bradlech, v roce 2015 také víceboj a v roce 2016 přeskok. Na Evropských hrách 2015 vyhrál víceboj a přeskok. Na Univerziádě byl v roce 2013 druhý ve víceboji družstev a třetí ve víceboji jednotlivců, v roce 2015 vyhrál víceboj a bradla. Vyhrál také Americký pohár 2015. Na LOH 2016 svedl ve víceboji dramatický souboj s favorizovaným Japoncem Kóheiem Učimurou, který ho nakonec porazil o pouhých 0,099 bodu. Zlatou medaili získal na bradlech, kromě toho byl pátý v přeskoku a osmý na hrazdě, na koni našíř a v soutěži družstev.\n\nRodný Doněck opustil poté, co město ovládla Doněcká lidová republika, od té doby žije v Kyjevě. Své protiruské názory projevil i na olympiádě, kde odmítl poskytnout rozhovor ruským novinářům.\n\n"}
{"id": "1276087", "url": "https://cs.wikipedia.org/wiki?curid=1276087", "title": "Strážce majáku", "text": "Strážce majáku\n\nStrážce majáku (v anglickém originálu ') je americká romantická komedie z roku 2009. Režisérem a scenáristou snímku byl Daniel Adams. Scénář je adaptací knihy ' od Josepha C. Lincolna. Děj filmu se odehrává v roce 1912 na mysu Cape Cod na východě amerického státu Massachusetts. Natáčení probíhalo v květnu 2009 a jeho premiéra proběhla v prosinci toho roku. Ve filmu hrají Richard Dreyfuss, Blythe Danner, Bruce Dern, Mamie Gummer a další. Po režisérově předchozím snímku \"Zlatí chlapci\" (2008) jde o druhou část plánované trilogie, v níž na plátno převáděl Lincolnova díla odehrávající se na Cape Cod. Poslední část však nikdy nevznikla, neboť byl Adams kvůli finančním podvodům uvězněn.\n\n"}
{"id": "1276090", "url": "https://cs.wikipedia.org/wiki?curid=1276090", "title": "Hamerský potok (přítok Vydry)", "text": "Hamerský potok (přítok Vydry)\n\nHamerský potok (něm. \"Hammerbach\") je šumavský vodní tok, s délkou 9,1 km se jedná o nejdelší pravostranný přítok řeky Vydry.\n\nVzniká v Mezilesní slati v nadmořské výšce 1100 m n. m. Jeho délka je 9,1 km a pod Antýglem se vlévá do řeky Vydry. Mezilesní slať se nachází jižně od Zlaté Studny. Hamerský potok protéká přes Vydří Most, U Daniela, Horskou Kvildou a okolo bývalé osady Hamerské domky. Dominantou údolí Hamerského potoka je hora Sokol (Antýgl) tyčící se nad levým břehem potoka do výšky 1252 m n. m. Pravostranné přítoky Hamerského potoka jsou Ranklovský potok, který se vlévá na Horské Kvildě u Daniela a menší Dlouhoslaťský potůček, který se vlévá na Horské Kvildě.\n\nPo rýžování zlata ve třináctém a čtrnáctém století se okolo potoka dochovaly sejpy. Asi jeden kilometr dlouhý úsek jihovýchodně od Vydřího Mostu tvoří hranici Plzeňského a Jihočeského kraje.\n\n"}
{"id": "1276091", "url": "https://cs.wikipedia.org/wiki?curid=1276091", "title": "Chotiměř (zámek)", "text": "Chotiměř (zámek)\n\nChotiměř je zámek ve stejnojmenné vesnici v okrese Domažlice. Postaven byl pravděpodobně na místě starší tvrze ve druhé polovině osmnáctého století. Přilehlý zámecký park s ohradní zdí a kaplí svatého Jana Nepomuckého je chráněn jako kulturní památka ČR.\n\nPůvodním panským sídlem v Chotiměři byla tvrz postavená nejspíše bratry Vilémem a Sezemou v první čtvrtině patnáctého století. Další zpráva o vesnici, ve které je tvrz poprvé zmíněna, pochází až z roku 1540, kdy Jeroným Tas z Peruce prodal tvrz se dvorem a třemi pustými usedlostmi Kašparu Gotfriedovi zvanému Bernášek ze Žebnice. Kašpar neměl mužské potomky, a proto statek s pustou tvrzí odkázal dceři Dorotě, které patřila až do roku 1596. Tvrz nejspíše již nebyla obnovena, protože v mladších pramenech se neuvádí. Po Dorotě panství zdědil Václav mladší Koc z Dobrše. Na počátku sedmnáctého století byla Chotiměř připojena k Osvračínu, u kterého zůstala do roku 1623, kdy ji získal Jan Černín z Chudenic. Po něm se vystřídala řada dalších majitelů, až v roce 1735 vesnici koupili Kyšperští z Vřesovic a později Mengové z Rennfeldu, kteří někdy ve druhé polovině osmnáctého století nechali postavit pozdně barokní zámek upravený okolo roku 1800 v novorenesančním slohu. Po roce 1945 budovu vlastnil místní národní výbor, který v ní zřídil knihovnu, společenský sál a hostinec.\n\nPřesnou polohu gotické tvrze neznáme, ale předpokládá se, že stála na místě zámku. Jednopatrový zámek stojí na okraji malého parku a má průčelí o devíti okenních osách a valbovou střechu. Uvnitř se nachází klenutý vestibul se dvěma sloupy.\n\n\n"}
{"id": "1276095", "url": "https://cs.wikipedia.org/wiki?curid=1276095", "title": "Ferdinand Ries", "text": "Ferdinand Ries\n\nFerdinand Ries (pokřtěn 28. listopadu 1784 – 13. ledna 1838) byl německý hudební skladatel. Ries byl přítelem, žákem a tajemníkem Beethovena. Napsal osm symfonií, houslový koncert, osm klavírních koncertů, tři opery, 26 smyčcových kvartetů a řadu dalších skladeb. Jeho styl leží na pomezí mezi klasicismem a raným romantismem. Roku 1838 Ries spolu s Franzem Wegelerem uveřejnil sbírku vzpomínek na Beethovena.\n"}
{"id": "1276096", "url": "https://cs.wikipedia.org/wiki?curid=1276096", "title": "Karolina Nasavsko-Usingenská", "text": "Karolina Nasavsko-Usingenská\n\nKarolina Nasavsko-Usingenská (4. dubna 1762 - 17. srpna 1823) byla nejstarší dcerou nasavsko-usingenského knížete Karla Viléma a manželkou Fridricha Hesensko-Kasselského.\n\nKarolina se narodila v Biebrichu, Nasavsko-Usingensku, jako druhé dítě a první dcera Karla Viléma Nasavsko-Usingenského a jeho manželky Karoliny Felicitas Leiningensko-Dagsburské.\n\nKarolina byla přes matku potomkem leiningenských lordů, byla také sestřenicí dánského šlechtice, , oba byli přímými potomky významného dánského a šlesvického velmože a státníka, Frederika Ahlefeldta, 1. HRR Reichsgraf zu Rixingen, 1. lensgreve z Langelandu. Toto dánské spojení hrálo roli v Karolinině sňatku.\n\n2. prosince 1786 se Karolina v Biebrichu provdala za Fridricha Hesensko-Kasselského, nejmladšího potomka Fridricha II. Hesensko-Kasselského a Marie Hannoverské, dcery britského krále Jiřího II. Princ Fridrich se narodil jako německý šlechtic a člen lankraběcího domu, od mládí však žil spolu se svými dvěma staršími bratry v Dánsku. Fridrichovi starší bratři se oženili s dcerami zesnulého krále Norska a Dánska. Karolina měla s Fridrichem osm dětíː\n\n\n"}
{"id": "1276106", "url": "https://cs.wikipedia.org/wiki?curid=1276106", "title": "Marie Hesensko-Kasselská (1796–1880)", "text": "Marie Hesensko-Kasselská (1796–1880)\n\nMarie Hesensko-Kasselská (21. ledna 1796 – 30. prosince 1880) byla manželkou velkovévody Jiřího Meklenbursko-Střelického.\n\nMarie se narodila jako druhá dcera Fridricha Hesensko-Kasselského a jeho manželky Karoliny Nasavsko-Usingenské v Hanau, Hesensko-Kasselsku. Přes otce byla pravnučkou britského krále Jiřího II. Otcův staší bratr byl hesensko-kasselským lantkrabětem. V roce 1803 byl strýc povýšen na kurfiřta.\n\nMariina sestra Augusta se provdala za Adolfa z Cambridge, sedmého syna britského krále Jiřího III.\n\n12. srpna 1817 se Marie v Kasselu provdala za velkovévodu Jiřího Meklenbursko-Střelického, syna Karla II. Meklenbursko-Střelického. Měli spolu čtyři dětiː\n\n\n"}
{"id": "1276107", "url": "https://cs.wikipedia.org/wiki?curid=1276107", "title": "Zoufalství a naděje", "text": "Zoufalství a naděje\n\nZoufalství a naděje (v anglickém originále \"First Reformed\") je americký film režiséra Paula Schradera. Ten je rovněž autorem scénáře. Hlavní role ve filmu ztvárnili Amanda Seyfried a Ethan Hawke. Hawke hraje bývalého vojenského kaplana, který je zničený ze smrti svého syna. Hudebník Deantoni Parks, který složil hudbu ke Schraderovu předchozímu filmu \"Prokletý kšeft\", v únoru 2017 uvedl, že Schrader v tomto filmu nechce originální hudbu, avšak Parks pro něj již něco složil. Hlavní hudbu nakonec složil velšský hudebník Brian Williams, avšak Parks s Kasperem rovněž přispěli. Snímek měl premiéru 31. srpna 2017 na Benátském filmovém festivalu.\n"}
{"id": "1276108", "url": "https://cs.wikipedia.org/wiki?curid=1276108", "title": "Mikrobiota křížolistá", "text": "Mikrobiota křížolistá\n\nMikrobiota křížolistá (\"Microbiota decussata\") je hustě větvený, stálezelený keř pocházející z ruského Dálného východu. Jako endemit tam roste v tvrdých klimatických podmínkách výhradně v Přímořském kraji, v sopečném pohoří Sichote-Aliň sahajícím do výše přes 2000 m. Původní areál této dřeviny se nachází na špatně přístupném, odlehlém, biology málo prozkoumaném místě a proto byla ruským vědci objevena až počátkem dvacátých let dvacátého století. Vzhledem k politické a vědecké izolaci Sovětského svazu byla pro západní botaniku téměř 50 let nedostupná a neznámá.\n\nPůvodně byla klasifikována jako druh podobný zeravci východnímu (\"Platycladus orientalis\"), který se tehdy jmenoval \"Biota orientalis\". Pro svou podobnost s ním a malý vzrůst dostala jméno \"Microbiota\" - malá biota. Pozdější molekulární studie zjistily podstatnou odlišnost od všech rodů z čeledi cypřišovitých a byla prohlášena za jediný druh monotypického, pro ni zvlášť ustaveného rodu mikrobiota.\n\nJejí přetržitý areál zahrnuje plochu asi 70 000 km². Roste na jižních horských svazích, nad tamní hranici lesa nebo v hluboko zaříznutých údolích horních toků řek v nadmořské výšce 500 až 1600 m n. m. Obvykle se vyskytuje na slunném až polostinném stanovišti se žulovým podložím v propustných, kamenitých nebo hlinito-písčitých půdách s malou vrstvou humusu. Podnebí je tam poměrně vlhké, chladné, drsné, silně větrné a v zimním období teplota klesá až pod -40 °C: Klima je v létě ovlivňováno vlhkými monzuny přicházejícími z jihu a jihovýchodu, naopak v zimě vanou silné, suché, mrazivé větry od západu z pevniny. Je dlouhověkou dřevinou, dožívá se 80 až 100 let. Netrpí nemocemi a není napadána hmyzem.\n\nDo Evropy byla poprvé dovezena teprve v roce 1963, kdy ji jako úplnou novinku dovezl do Arboreta Nový Dvůr u Opavy tamní ředitel. Získal ji na základě dobrých vztahů s botaniky ze Střední Asie, z Taškentu, kde byla tehdy pěstována.\n\nJednodomý, nízký, hustý, široce rozprostřený keř vyrůstající do výšky 0,5 až 1 m a šířky 2 až 5 m. Poléhavé větve, stejně jako krátké kmínky, mají kůru nahnědlou, někdy slabě načervenalou a mohou být dlouhé až 2,5 m. Listy jsou jasně zelené, šupinovité, křižmostojné, asi 2 mm dlouhé a 1 mm široké, oválné s protáhlou špičkou a bělavým okrajem, přes střed mají nevýraznou žlázku. Listy jsou mírně dvojtvaré, neplodné větvičky mají listy více špičaté, odstálé a s výraznou středovou žlázkou. Špičky větviček i mírně zploštělých letorostů jsou slabě předkloněné. S příchodem zimy se listy barví do bronzová.\n\nMikrobiota křížolistá má nejmenší šišky na celé severní polokouli, jsou velké jen 2 až 3 mm. V minulosti byla často považována za rostlinu dvoudomou, protože mnoho rostlin má tendenci nevytvářet samičí šištice. Samčí šištice jsou žlutavé a vyrůstají na koncích letorostů. Samičí rostou na zkrácených letorostech, jsou kulovité nebo vejčité, skládají se z kožovitých šupin tvořících misku. Zralé šišky jsou vodorovně odstálé, asi 6 mm dlouhé a 3 mm tlusté, mají dvě dřevnaté semenné šupin a uprostřed uzrává obvykle jen jediné semeno. To je eliptické, hladké, lesklé, tmavě hnědé až černé, bezkřídlé a zralé již prvým rokem. K opylení větrem dochází v dubnu nebo květnu, šišky dozrávají od konce srpna do počátku října.\n\nVe středoevropských podmínkách se mikrobiotě dobře daří. Raší však poměrně včasně a na některých chladných místech trpí pozdními jarními mrazíky, mírně namrzá. Vysazuje se na skalky i do větších zahrad, nejlépe poslouží jako rychle srůstající půdní kryt, snáší stříhání a stinné stanoviště. Dobře vypadá na ohraničení zeleně nebo na okraji kamenných zídek. V blízkosti se obvykle neuplatní nižší dřeviny a trvalky, brzy je zaroste. Množí se vyzrálými řízky, nejlépe s patkou. nebo i semeny z vlastní sklizně.\n\nPřestože nejsou žádné indicie o snižování množství jedinců rostoucích ve volné přírodě, je v ruském červeném seznamu považována za ohroženou rostlinu. V IUCN je však zařazená mezi málo dotčené druhy (LC).\n\n"}
{"id": "1276115", "url": "https://cs.wikipedia.org/wiki?curid=1276115", "title": "Marie Bedřiška Hesensko-Kasselská", "text": "Marie Bedřiška Hesensko-Kasselská\n\nMarie Bedřiška Hesensko-Kasselská (14. září 1768 - 17. dubna 1839) byla německou šlechtičnou a sňatkem princeznou a později vévodkyní anhaltsko-bernburskou.\n\nNarodila se jako dcera Viléma I. Hesenského a Karoliny Vilemíny Dánské.\n\n29. listopadu 1794 se Marie Bedřiška provdala za Alexia Fridricha Kristiána Anhaltsko-Bernburského. Měli spolu čtyři děti, z nichž se dvě dožily dospělostiː\n\n\nKrátce po svatbě Marie Bedřiška vykazovala příznaky duševní nemoci (nemoc, kterou nakonec obě její přeživší děti zdědily), což vedlo k nejednotnosti bernburského dvora. 6. srpna 1817 se s manželem nakonec rozvedli.\n\nBývalá vévodkyně se tedy vrátila do své vlasti, Hanau. Po smrti byla 22. dubna 1839 pohřbena v Marienkirche v Hanau (pak v Reformovaném kostele).\n"}
{"id": "1276118", "url": "https://cs.wikipedia.org/wiki?curid=1276118", "title": "Rychlostní silnice S5 (Rakousko)", "text": "Rychlostní silnice S5 (Rakousko)\n\nRychlostní silnice S5 (německy \"Schnellstraße S5, Stockerauer Schnellstraße\") je rychlostní silnice v Rakousku ve spolkové zemi Dolní Rakousy, která spujuje dálnici A22 a rychlostní silnici S3 u města Stockerau s rychlostní silnicí S33 a dále s městem Kremže. Úsek Jettsdorf - Kremže je zatím vybudovaný jen jako rychlostní silnice s jedním pruhem v každém směru. Délka rychlostní silnice je 44,5 km.\n"}
{"id": "1276120", "url": "https://cs.wikipedia.org/wiki?curid=1276120", "title": "Mezinárodní zápasnická federace", "text": "Mezinárodní zápasnická federace\n\nMezinárodní zápasnická federace (UWW, : \"United World Wrestling\") zastřešuje národní zápasnické svazy.\n\nZaložena byla roku 1912. Je členem mezinárodních organizací: mezinárodní olympijský výbor, SportAccord a ARISF. V České republice je jejím členem Svaz zápasu ČR (SZČR).\n\n"}
{"id": "1276121", "url": "https://cs.wikipedia.org/wiki?curid=1276121", "title": "Koloradská piedmontní plošina", "text": "Koloradská piedmontní plošina\n\nKoloradská piedmontní plošina () je tektonická sníženina ve středním a severním Coloradu, při úpatí pohoří Front Range, které je součástí Jižních Skalnatých hor. Oblast je vyplněna sedimenty z hor. Západně leží výše položené předhůří Front Range, východně leží o něco výše položené Vysoké roviny, součást Velkých rovin. Koloradská piedmotní plošina tvoří nejvíce zalidněnou oblast Colorada.\n\n"}
{"id": "1276122", "url": "https://cs.wikipedia.org/wiki?curid=1276122", "title": "Happiness management", "text": "Happiness management\n\nHappiness expert a Happiness manager jsou funkce lidí, mající na starosti aplikaci happiness systému, který pomáhá zaměstnavatelům v moderních firmách a institucích udržet a najít spolehlivé zaměstnance.\n\nHappiness expert ( HE), je kvalifikovaným odborníkem, jehož primárním úkolem je zavádět do firem tzv. Happiness systém, tedy systém řízení, zajišťující spokojenost zaměstnanců, skrze nastolení rovnováhy mezi všemi pracovníky a jejich oblastmi života a to zejména mezi pracovním a osobním životem při zachování pozitivních vztahů, které jsou pro formování trvalého štěstí každé osoby klíčové, což se následně projevuje zvýšením stability a spokojenosti zaměstnanců, což pomáhá zaměstnavatelům udržet a najít spolehlivé zaměstnance a zvyšovat efektivitu a produktivitu práce. HE opírá svojí životní moudrost o široké spektrum teoretických znalostí ze společenských a humanitních věd, tak i o bezpočet ověřených praktických životních zkušeností jak osobně prožitých, tak i sdílených ze všech oblastí života lidí. Je empatickou osobou, rozumějící člověku a jeho životu, a proto nikdy nikoho nekritizuje, nemoralizuje, ani z ničeho neobviňuje, ve svém životě je stabilní a úspěšný, má velký životní nadhled, a svůj osobní život má díky logickému a inženýrskému přístupu k životu ve všech oblastech harmonicky uspořádaný a zorganizovaný, čímž inspiruje a motivuje ostatní, je mentorem. V současné době narůstá počet zaměstnavatelů, přikládajících zavádění této harmonie a spokojenosti svých zaměstnanců stále větší váhu, a proto do svých firem prostřednictvím Happiness Expertů a Happiness manažerů zavádí své Happiness systémy, které se pak při správném nastavení starají o trvalé zvyšování zaměstnanecké loajality budováním bezpečného, přátelského a motivujícího pracovního prostředí. Atmosféra takových pracovišť je založena na vzájemné důvěře, etice, ohleduplnosti a spolupráci s maximálním důrazem na využití unikátního talentu, potenciálu, schopností a kvalit každého jednotlivého pracovníka. Tyto společnosti pak také prostřednictvím svých Happiness managerů rozšiřují principy Společenské odpovědnosti firem (CSR) o zdravý životní styl svých zaměstnanců, což vede i k prosazování koncepce vyváženosti mezi pracovním a osobním životem – tzv. Work-life Balance (WLB). Díky WLB se prokazatelně zvyšuje spokojenost a loajalita zaměstnanců, což vytváří potřebný základ atraktivních pracovních podmínek pro nástup nových pracovníků a další expanzi pracovních týmů a firem. Všichni zaměstnanci pak díky spravedlivým pracovním podmínkám a projevené důvěře rádi a v klidu využívají všech možností, které jim Happiness systém přináší, aby si mohli plnit všechny své pracovní povinnosti a přitom mohli efektivně pracovat s časem pro zajištění dalších osobních potřeb v rámci svého zdravého životního stylu, do něhož patří mimo práci i zbývající oblasti života jako je zdraví, rodina, sex, volný čas, duchovní vývoj nebo meditace). Je osobou, která může v rámci akademického vzdělávání v týmu s dalšími Happiness experty vzdělávat další Happiness managery i další Happiness experty.\n\nHappiness manažer či manažerka je moderní funkcí ve firmách, jejíž představitel rozumí personalistice, psychologii a je též terapeutem, který je natolik empatický, že dokáže vnímat atmosféru na pracovišti skrze emoce lidí, podporuje je ve zdravém životním stylu, dbá a pečuje o jejich dobré vztahy i jejich osobní vyrovnanost. Happiness manager je zodpovědný za stabilizaci emočního indexu zaměstnanců na co nejvyšší úroveň a jeho další zvyšování. Lidově řečeno má tedy na starosti udržování zaměstnanců v dobré náladě i v různých těžkých obdobích. K požadavkům patří, aby to byla osoba optimisticky naladěná, empatická, rozumějící člověku a jeho životu a proto nikdy nikoho nekritizuje, nemoralizuje ani z ničeho neobviňuje. Je osobou, která může v rámci akademického vzdělávání v týmu s dalšími Happiness experty vzdělávat další Happiness managery i další Happiness experty, která je zběhlá v psychologii a má i bohaté životní zkušenosti s úspěšným zvládáním stresu. Emoční index této osoby také převyšuje běžný standard organizace, v níž je zaměstnaná. Je to osoba, která je ve svém životě úspěšná a přirozeně šťastná, protože rozumí životu a jeho zákonitostem do takové míry a hloubky, že pro úlevu a osvobození se od stresů, které každodenní život přináší, nebo pro načerpání nové energie a životní síly doporučuje a používá ověřené, efektivní a bezpečné způsoby. Nikdy nepoužívá a ani nedoporučuje prostředky jako jsou alkohol, drogy, psychoaktivní látky, nebo psychofarmaceutické výrobky. Je osobou se širokým spektrem praktických zkušeností, jak osobně prožitých, tak i sdílených, která má díky svým bohatým životním zkušenostem, praktickému a logickému přístupu k životu a řešení životních situací, stabilní a harmonicky uspořádaný život, což z ní dělá mentora. Happiness manažer prostřednictvím systematické práce postupně inspiruje a podporuje ostatní k tomu, aby si také dokázali s lehkostí plnit všechny své pracovní povinnosti a přitom využívali možnosti si během pracovní doby zajištovat i různé osobní záležitosti v rámci svého zdravého životního stylu, do něhož patří mimo práci i zbývající oblasti života jako je (zdraví, rodina, sex, volný čas, duchovní vývoj nebo meditace ).\n\n"}
{"id": "1276123", "url": "https://cs.wikipedia.org/wiki?curid=1276123", "title": "Greisen", "text": "Greisen\n\nGreiseny jsou metamorfované horniny vzniklé metasomatickýckým procesem greisenizace z původních žul (granitů). Bývají světle šedé, s všesměrnou, středně až hrubě zrnitou stavbou. Dominantní součástkou greisenů je křemen, který je většinou doprovázený světlou slídou. Kromě toho mohou být přítomné i další minerály (fluorit, topaz, cinvaldit, cínovec, wolframit a pod.). Přechod mezi žulou a greisenem představují greisenizované žuly. Zde proces greisenizace nedoběhl do konce, ale byl přerušen. V greisenizovaných žulách zůstává zachována část původních živců. \n\nNázev zavedl do praxe německý geolog a mineralog Abraham Gottlob Werner. \n\nGreiseny vznikly v již utuhlých vrcholových partiích granitových těles, někdy i jejich plášti okolo poruchových zón za účasti horkých fluid. Často tvoří v žulách tělesa ve tvaru pňů, označovaných jako kupole, a nebo tělesa ve formě žilníků. Na vzniku horniny se výraznou měrou podílela metasomatóza, kdy při hydrotermálních a pneumatolytických procesech dochází k rozkladu původní granitické horniny, zatlačování živců křemenem. Při tom dochází k rekrystalizaci původní horminy. Tento proces je nazýván greisenisací. Probíhá při působení horkých roztoků a plynů z lehkých součástí magmatu, které jsou obohacené borem, chlorem, fluorem, lithiem, někdy i berylliem, cínem, wolframem, případně molybdenem. Tyto prvky vytváření doprovodné minerály, z nichž některé jsou rudními minerály a bývají předmětem dobývání rud. \n\nJemnozrnná až skoro celistvá odrůda greisenu, vzniklá z křemenných porfyrů se označuje jako \"zwitter\".\n\nHornina je složená především z křemene, který je zčásti původní, zčásti vzniklý přeměnou živců při přímém působení horkých roztoků a par. Dalším minerálem je světlá slída muskovit, často s obsahem lithia. Typickou lithnou slídou je minerál cinvaldit. Doprovodné minerály představují nerosty fluorit, topaz, turmalín, beryl a další, tedy většinou minerály potřebující ke svému vzniku přínos fluoru a boru. Často bývají doprovodnými i různé rudní minerály. Hlavními rudními minerály v greisenech jsou kasiterit a wolframit, v menší míře molybdenit. Tyto formace jsou často označované jako Sn-W-Li-Mo asociace.\n\nV Česku se greiseny vyskytují v širší oblasti Krušných hor a ve Slavkovském lese a jsou pro tyto oblasti typické. Hlavními výskyty zrudněných greisenů na české straně Krušných hor jsou to ložiska Cínovec a Krupka, kde greiseny jednak lemují ploché křemeno-cinvalditové žíly, jednak vytvářejí samostatná tělesa. Typickou asociací je zde Sn-W-Li-Bi. Významné byly rovněž výskyty zrudněných greisenů v okolí Abertam (Důl Mauritius v Hřebečné). \n\nV západním Krušnohoří se vyskytují i žilné greiseny v okolí Přebuze, kde ovšem téměř chybí ostatní kovy a cínové zrudnění je doprovázeno arzenidem železa löllingitem.\n\nDalším významné výskyty greisenů jsou v centrální části Slavkovského lesa u Horního Slavkova, Krásna a zaniklé Čisté.\n\nNa saské straně Krušných hor se vyskytují zrudněné greiseny v okolí Ehrenfriedersdorfu, Altenbergu či Eibenstocku.\n\nMezi klasické výskyty greisenu patří hrabství Cornwall s historickým dobýváním cínu v Anglii. \nZ dalších zemí se zrudněné greiseny nacházejí v Číně, Malajsii, Indonésii, Barmě, Thajsku, Austrálii, Bolívii.\n\nGreiseny jsou často doprovázeny výskytem rud cínu, wolframu a muskovitu s vyšším obsahem lithia. Jsou proto ve světě předmětem hornického dobývání. Hlavní užitkovou složkou greisenů v Česku byl od pradávna kasiterit, který byl zdrojem cínu ve Střední Evropě. Podružně se to týká wolframu, molybdenu a bismutu. Cíno-wolframové rudy měly v minulosti značný hospodářský význam. Z rozsypů byl těžen cín pravděpodobně již v době bronzové.\n\nV souvislosti s výrobou výkonných baterií pro elektromobily či mobilní telefony se dostává do popředí zájmu lehký alkalický kov lithium. Je možné, že v budoucnu dojde k využití zásob lithia obsaženého v odvalech po těžbě a zpracování cínové rudy, případně i těžbě v oblasti Krušných hor (Cínovec) či Slavkovského lesa (Horní Slavkov).\n\nMnohdy poskytovaly řadu nerostů a patřily po stránce mineralogické mezi klasické nálezy. Bohaté mineralogické nálezy z greisenových těles v Česku pocházejí zejména Horního Slavkova a Krásna, Cínovce a Krupky. Patří mezi ně především kasiterit, apatit, karfolit (Horní Slavkov), wolframit, scheelit, molybdenit (Cínovec a Krupka).\n\nNa saské straně Krušných hor je to například topas ze Schneckensteinu. \n\n"}
{"id": "1276129", "url": "https://cs.wikipedia.org/wiki?curid=1276129", "title": "Dějiny Austrálie", "text": "Dějiny Austrálie\n\nDějiny Austrálie jsou dějinami území a obyvatel dnešního Australského společenství. Domorodí Australané, takzvaní Austrálci, dorazili na australskou pevninu po moři z jihovýchodní Asie před 40 000 až 70 000 lety. Jejich umělecké a duchovní tradice patří k nejdéle přežívajícím v lidských dějinách. Evropané prvně přistáli u břehů Austrálie v roce 1606, díky nizozemskému mořeplavci Willemovi Janszoonovi. Později toho roku se španělský objevitel Luis Váez de Torres vylodil na ostrovech v průlivu, jež dnes nese jeho jméno. Dvacet devět nizozemských mořeplavců prozkoumalo západní a jižní pobřeží Austrálie v 17. století a nazvalo zemi Nové Holandsko. Indonéští průzkumníci navštívili australské severní pobřeží okolo roku 1720. Roku 1770 zmapoval východní pobřeží Austrálie poručík James Cook pro Británii a vrátil se s analýzou doporučující kolonizaci v Botanickém zálivu, v oblasti dnešní Sydney. První flotila britských lodí dorazila do této lokality v lednu 1788, aby vytvořila trestaneckou kolonii. V následujícím století Britové založili další kolonie v hloubi kontinentu. Původní Australané byli zatlačeni do západní a severní Austrálie a jejich počet se snížil kvůli zavlečeným nemocem a ozbrojeným konfliktům s kolonisty. Zlatá horečka a rozvoj zemědělství založený na vlně přinesly kolonii prosperitu. Od poloviny 19. století začala vznikat parlamentní demokracie. Obyvatelé šesti britských kolonií pak v referendu odhlasovali roku 1901 vznik federace, což Australané považují za vznik svého státu, byť vztah ke kolonizačnímu centru v Londýně se rozvolňoval jen pozvolna a dodnes je Austrálie součástí Commonwealthu. Austrálie také po boku Británie bojovala ve dvou světových válkách. Během té druhé se rovněž stala pevným spojencem Spojených států, když společně čelili Japonsku. Poválečný imigrační program pak přijal více než 6,5 milionu migrantů ze všech kontinentů.\n\nAustrálci přišli z jihovýchodní Asie. Odborníci se však neshodují, zda přes pevninský most, zamrzlé úžiny anebo po moři – způsob migrace hodně závisí na době jejího časového určení, přičemž rozptyl je značný – mezi 40 000 až 70 000 lety př. n. l. Obvyklý názor za příčinu pohybu obyvatel jihovýchodní Asie na jih označuje klimatickou změnu, přesněji dobu ledovou. Podle australského archeologa Scotta Canea byla příčinou migrace tzv. tobská katastrofa, k níž došlo 72 000 let př. n. l. Šlo o erupci supervulkánu Toba v Indonésii na ostrově Sumatra, které je někdy připisováno poslední velké vymírání druhů. Nejstarší lidské pozůstatky v Austrálii byly nalezeny u vyschlého jezera Mungo, na jihozápadě Nového Jižního Walesu. Jsou zároveň důkazem jedné z nejstarších známých kremací na světě.\n\nAustrálci používali kamenné nástroje a po svém příchodu brzy vyhubili obří vačnatce. Lovem za pomoci zapalování lesů též značně proměnili krajinu, která získala většinově charakter savany. Většina z nich byla lovci a sběrači se složitou ústní tradicí a systémem duchovních hodnot založených na víře v tzv. „Čas snů“, tedy ve zlatou éru na počátku světa, kdy totemové bytosti stvořily svět, stanovily zákony a přikázaly obřady, jež je nutné provádět k zajištění kontinuity života. Domorodé umění Austrálců je považováno za nejstarší pokračující uměleckou tradici na světě. Doklady o něm lze vysledovat nejméně 30 000 let nazpět a nacházejí se v celé Austrálii, zejména v blízkosti Uluru a v národních parcích Kakadu či Ku-ring-gai. Tradiční odhad počtu Austrálců v Austrálii v době příchodu Evropanů byl 350 000, novější výzkumy uvádějí 750 000. Dělili se na zhruba 250 kmenů, z nichž každý měl vlastní jazyk (200 z nich již zcela zaniklo). Největší hustota obyvatelstva se předpokládá v údolí řeky Murray.\n\nExistuje teorie portugalského přistání u břehů Austrálie ve 20. letech 16. století, je však stále diskutována. První skutečně zdokumentované přistání má na svém kontě nizozemská Sjednocená východoindická společnost, konkrétně Willem Janszoon na lodi \"Duyfken\" roku 1606. Ve stejném roce dorazila španělská expedice vedená Portugalcem Pedro Fernandes de Queirósem k břehům Nových Hebrid, přičemž se domnívala, že objevila legendární zem Terra Australis a pojmenovala ji \"Austrialia del Espiritu Santo\" (Jižní země Ducha svatého). Ve stejném roce Queirósův pobočník Luis Váez de Torres přeplul Torresův průliv a vstoupil na pobřeží severní Austrálie. V roce 1616 Nizozemec Dirck Hartog obeplul Mys Dobré naděje a chtěl plout do Batávie. Silný vítr ho však zahnal mimo kurz a přistál přibližně na 26° jižní šířky u ostrovů při pobřeží západní Austrálie, které nebyly obydlené. Oblast nazval Žraločí zátoka. Poté doplul až na pobřeží kontinentu, které nazval Zemí Eendracht, podle své lodi. Protože pobřeží bylo pusté, zdržel se zde pouze tři dny. Před odplutím na pobřeží zanechal cínovou desku, která se dnes nazývá Hartogův talíř. Roku 1627 další Holanďan François Thijssen objevil jižní pobřeží Austrálie a nazval ho Země Pietera Nuytse, na počest nejvyššího úředníka nizozemské Sjednocené východoindické společnosti na palubě. Další její člen, Pieter de Carpentier, prozkoumal roku 1628 severní pobřeží Austrálie, byl zde po něm pojmenován Carpentarský záliv. Abel Tasman v roce 1642 jako první Evropan vstoupil na území Tasmánie a Nového Zélandu. Na své druhé cestě do oblasti, v roce 1644, též významně přispěl ke zmapování Austrálie, zejména na severním pobřeží. Navzdory těmto úspěchům (a návrhům Pierra Purryho) Nizozemci nezahájili kolonizaci Austrálie. Zjistili, že domorodí Australané jsou méně schopní obchodovat s Evropany než Indové, Číňané a Japonci. Purryho kolonizační plán byl odmítnut s tím, že „není žádná vyhlídka na využití nebo prospěch pro společnost, naopak jsou jisté vysoké náklady“.\n\nV této situaci vycítili příležitost Britové. V roce 1769 James Cook na lodi \"Endeavour\" přijel na Tahiti, aby pozoroval přechod Měsíce přes Venuši. Již však sebou vezl tajný pokyn admirality, aby se pokusil nalézt cestu k jižnímu kontinentu. Cook se rozhodl prozkoumat východní pobřeží, jedinou část Austrálie, kterou nizozemští mořeplavci neprobádali. 19. dubna 1770 posádka \"Endeavouru\" zahlédla východní pobřeží a o deset dní později Cook přistál v Botanickém zálivu. Cook zmapoval pobřeží spolu s přírodovědcem lodi Josephem Banksem, který následně sepsal zprávu o příznivých podmínkách pro založení kolonie, přičemž doporučil, aby kolonie byla trestanecká.\n\nV roce 1772 přistála u břehů Austrálie francouzská výprava vedená Louisem Alenem de St Aloüarn, který jako první Evropan formálně vyhlásil svou suverenitu nad západním pobřežím, nicméně žádné reálné dopady tento akt neměl, konkrétní kroky k francouzské kolonizaci učiněny nebyly. Také kolonizační plány švédského krále Gustava III. z roku 1786 zůstaly jen na papíře. A tak bylo zřejmé, že budoucnost Austrálie bude britská, ačkoli teprve v roce 1788 dorazila do Botanického zálivu skutečně kolonizační britská výprava (tzv. \"First Fleet)\". Jedenáct lodí sebou přivezlo i první trestance, neboť Banksův plán byl přijat.\n\nTrestanecký charakter kolonie byl podmíněn britskou ztrátou amerických kolonií v důsledku americké války za nezávislost (Britové předtím posílali tisíce trestanců ročně především do Marylandu a Virginie) a sílící kritikou podmínek v britských věznicích (zejm. filantropa Johna Howarda). Ovšem samotná kolonizace Austrálie měla i strategický charakter - na konci 18. století se Británie dostala do střetů se Španělskem a Nizozemskem a Austrálie byla vyhodnocena jako ideální základna případných námořních útoků na španělské državy na Filipínách a nizozemské v Indii.\n\nBritská kolonie Nový Jižní Wales byla zřízena příjezdem 11 prvních plavidel pod velením kapitána Arthura Phillipa v lednu 1788. Sestávala ponejprv z více než tisíce osadníků, z toho 778 odsouzenců (192 žen a 586 mužů). Několik dní po příjezdu do Botanického zálivu se flotila přesunula do vhodnějšího přístavu Jackson, kde byla založena osada Sydney Cove (dnešní Sydney), a to 26. ledna 1788. Toto datum se později stalo australským státním svátkem. Kolonii formálně vyhlásil guvernér Phillip 7. února 1788. Zahrnovala ostrovy Nového Zélandu, ale již roku 1817 byl Zéland do značné míry vyčleněn.\n\nV letech 1788 až 1792 bylo v Sydney vyloženo 3546 mužských trestanců a 766 ženských. Často šlo o „profesionální zločince“ postrádající dovednosti potřebné pro založení kolonie. Mnoho nových příchozích bylo nemocných nebo neschopných práce. I podmínky zdravých odsouzených se zhoršovaly špatnou výživou. Potravinová krize kulminovala v roce 1790. Ani situace na lodích, které nové kolonisty vozily, nebyla lehká - například flotila z června 1790 ztratila čtvrtinu svých cestujících již během plavby, v důsledku epidemie. Phillipovy deníky, i některých jiných důstojníků, dokazují, že měli velké pochybnosti o životaschopnosti a budoucnosti kolonie. Vše se ale začalo měnit po roce 1792, poté, co prvním odsouzeným vypršely tresty. Britové přišli s opatřením, že odsouzený, který zůstane v Austrálii, získá vlastní půdu. Stejné opatření se vztahovalo i na vojáky, kterým skončila vojenská služba. To nastartovalo do té doby skomírající zemědělský sektor. 16. února 1793 dorazili do Austrálie první regulérní osadníci, kteří již nepřicházeli z trestu. Trestanecký charakter si však kolonie držela dlouho, dovoz vězňů skončil až roku 1868. V letech 1788 až 1868 bylo do Austrálie přepraveno přibližně 161 700 odsouzených (z toho 25 000 žen – nerovnováha pohlaví byla dlouho jedním z velkých problémů australské společnosti). Historik Lloyd Robson odhadl, že dvě třetiny z nich byli zloději z dělnických předměstí ze střední a severní Anglie. Většina z nich byli recidivisté. Někteří odsouzení, zejména Irové, byli transportováni do Austrálie za politické zločiny. To také vedlo k první a jediné vzpouře trestanců, roku 1804 (tzv. \"Castle Hill rebellion\"). Druhá vzpoura, tzv. rumová (\"Rum Rebellion\"), z roku 1808, už měla jiný charakter, šlo o rebelii několika důstojníků zapojených do černého trhu s rumem, kteří sesadili guvernéra. Jde o jediný úspěšný vojenský převrat v australských dějinách. Potlačen byl roku 1810, kdy byl instalován nový guvernér Lachlan Macquarie. Ten vládl v letech 1810-1821 a bývá označován za posledního autokrata v australských dějinách. Je ovšem také otcem australského egalitářství, neboť to byl on, kdo zavedl pravidlo, že odsouzenec, který získá svobodu, stává se plnohodnotným kolonistou – a začal takovým lidem přidělovat i úřady a dokonce funkci soudce.\n\nBritové následně rozšiřovali území a zakládali nové osady, z nichž mnohé byly opuštěny pro nehostinnost a nevhodné podmínky. Některé se ale uchytily: roku 1824 bylo založeno město Brisbane, roku 1829 Perth. Vznikaly ovšem také osady bez přímého posvěcení britské správy, kdy kolonisté zabrali půdu, kterou považovali za volnou (tzv. squatteři). To ovšem zostřovalo konflikty s domorodci. V západní části kontinentu, v tzv. Novém Holandsku, Britové nejprve teoreticky uznávali nizozemskou svrchovanost, od roku 1826 si však již činili nárok na celý kontinent. Brzy vznikly nové kolonie vedle Nového Jižního Walesu: Jižní Austrálie v roce 1836, Nový Zéland v roce 1840, Port Phillip v roce 1834, Victoria v roce 1851, Queensland v roce 1859, Severní teritorium v roce 1863. Osobitý charakter získala Jižní Austrálie, s městem Adelaide jako metropolí. Ta nevznikla jako trestanecká kolonie, ale z aktivity Edwarda Gibbona Wakefielda, který chtěl vytvořit kolonii plné svobody, politické i náboženské. Proto se také jižní Austrálie stala kolébkou australské demokracie, již roku 1851 zde proběhly první volby.\n\nJádrem australské ekonomiky se stal chov ovcí a výroba vlny. Roku 1834 byly z Austrálie do Anglie vyvezeny již dva tisíce tun vlny. Dovoz některých evropských zvířat ovšem narušil australský ekosystém (známé přemnožení králíků).\n\nZáměrem prvního guvernéra Phillipa bylo navázat harmonické vztahy s domorodci. Po jeho odjezdu se však vztahy začaly zhoršovat a expanze Evropanů na západ kontinentu od 20. let 19. století pak znamenala nevyhnutelné konflikty. Domorodý odpor proti osadníkům vedl v letech 1788 až 1920 k zabití nejméně 20 000 původních obyvatel a 2000-2500 Evropanů. Od poloviny 19. století začalo násilné přemisťování domorodých Australanů do rezervací a misijních kolonií. Povaha mnoha z těchto institucí vedla k rychlému šíření nemocí mezi domorodci a velké úmrtnosti. Kontroverzním a později často diskutovaným opatřením bylo rovněž odebírání domorodých dětí z rodin.\n\nObjev zlata v Austrálii je tradičně připisován Edwardu Hargravesovi, poblíž Bathurstu v Novém Jižním Walesu, v únoru 1851, byť stopy zlata byly nalezeny již v roce 1823 inspektorem Jamesem McBrienem. Hargravesův objev však dal věci do pohybu, neboť roku 1852 o něm referovaly anglické noviny, načež se do Austrálie vydaly tisíce dobrodruhů, z Evropy, Ameriky i Číny. Zlatá horečka se týkala především kolonie Victoria. Její populace rychle rostla, ze 76 000 lidí v roce 1850 na 530 000 v roce 1859. Chaos kolem těžby zlata vedl i k násilnostem a hornickým vzpourám. Největší z nich proběhla v roce 1854 ve městě Ballarat a je známá jako vzpoura v Eurece (\"Eureka Rebellion\"), podle názvu jednoho z předměstí Ballaratu. Vzpoura neměla jen sociální charakter, ale měla i demokratické podtóny a byla namířena proti britské nadvládě. Modrá vlajka s bílým křížem, kterou horníci (a potažmo organizace \"Ballarat Reform League\") užívali, je často považována za alternativu k australské vlajce a má většinou význam vzpoury a protivládního odporu. Ve 21. století jí často užívá jak australská krajní pravice, tak australští odboráři, kteří vzpouru v Eurece považují za vznik odborového hnutí. Ačkoli vzpoura byla rozdrcena, nutno říci, že samo odborové hnutí bylo v dalších letech značně úspěšné. Nedostatek pracovních sil totiž vedl k vysokým mzdám, uzákonění osmihodinového pracovního dne a dalším výhodám, v té době v Evropě neslýchaným. Austrálie získala pověst „ráje pracujících“. Někteří zaměstnavatelé se pokusili podkopat rostoucí vliv odborů dovozem levných čínských pracovníků. To vyvolalo protitlak odborů, které si u koloniálních správ vynutily omezování přistěhovalectví z Asie. To vedlo k rozšíření politiky „Bílé Austrálie“ (\"White Australia policy\"), která byla dlouho součástí australského politického konsensu a rozpadla se až po druhé světové válce, přičemž definitivně byla z legislativy jako rasistická odstraněna roku 1973. Druhá polovina 19. století byla každopádně ve znamení rychlého ekonomického růstu, někdy nazývaného „dlouhý boom“, během nějž se Melbourne údajně stalo nejbohatším městem na světě. Boom skončil v 90. letech 19. století. Byl doprovázen růstem populace, v roce 1900 dosáhla 3,7 milionu, přitom téměř milion lidí žil v Melbourne a Sydney. Populace ovcí v roce 1891 dosáhla 100 miliónů.\n\nWilliam Wentworth založil v roce 1835 Australskou vlasteneckou asociaci (\"Australian Patriotic Association\"), která se stala první australskou politickou stranou. Požadovala demokratickou vládu pro Nový Jižní Wales. Významnou postavou boje za občanská práva se stal též John Plunkett.\n\nRoku 1836 byl přijat Církevní zákon (\"Church Act\"), který zavedl rovnost mezi anglikány, katolíky, presbyteriány a později i metodisty (vzhledem k nedůvěře v rebelující Iry, kteří byli katolíky, byl katolicismus v počátcích kolonie diskriminován).\n\nPrvní australské parlamentní volby (do zákonodárné rady Nového Jižního Walesu) se uskutečnily v roce 1843, přičemž hlasovací právo měli jen muži, kteří vykázali majetek v hodnotě 1000 liber. Roku 1855 bylo v Jižní Austrálii uděleno právo volit všem mužům (Britům) starším 21 let. Toto právo se rozšířilo na Victorii v roce 1857 a na Nový Jižní Wales v následujícím roce. Ostatní kolonie následovaly až v roce 1896. Ženám bylo v Jižní Austrálii uděleno právo hlasovat v místních volbách (nikoli parlamentních) v roce 1861. Henrietta Dugdaleová založila roku 1884 první australské hnutí za volební právo žen. Australské ženy získaly právo volit do parlamentu Jižní Austrálie v roce 1895. Souběžně bylo ženám umožněno kandidovat, jako prvním na světě. Domorodí australští muži získali právo volit ve Victorii, Novém Jižním Walesu, Tasmánii a Jižní Austrálii stejně jako ženy roku 1895. Pouze Queensland a západní Austrálie zakázaly domorodcům hlasovat.\n\nSouběžně s demokratizací rostla míra autonomie australských kolonií na Británii. Mezníkem se stal Zákon o australské vládě v koloniích z roku 1850, který dal jednotlivým koloniím vlastní ústavy. Nový Jižní Wales se v roce 1855 stal první kolonií, která získala vládu, jež spravovala drtivou většinu vlastních záležitostí. Rok poté se to samé stalo ve Victorii, Tasmánii a Jižní Austrálii. Roku 1859 následoval Queensland, v roce 1890 západní Austrálie. Koloniální úřad v Londýně udržel kontrolu jen nad zahraničními záležitostmi, obranou a mezinárodní dopravou.\n\nV druhé polovině 19. století se formoval také australský nacionalismus. Pozoruhodné bylo, že ačkoli byla Austrálie nejvíce urbanizovanou společností Západu, australský nacionalismus se hodně zaobíral tématem buše a její formativní síly na australskou duši. To se silně projevilo v rodící se australské literatuře a v malířství.\n\nMezi koloniemi existovala jistá rivalita, ale pozvolna se rodilo i vědomí jednoty. Pomohlo zavedení telegrafu roku 1877 a potřeba koordinace při budování železnice. První, kdo začal mluvit o nutnosti federální vlády, byl premiér Nového Jižního Walesu Henry Parkes roku 1889. Proto je zván „otcem federace“. V roce 1890 se zástupci šesti kolonií a Nového Zélandu setkali v Melbourne a vyzvali ke sjednocení země. Jmenovali též zástupce do komise, která měla připravit federální ústavu. Výsledkem byl návrh, který byl roku 1898 předložen obyvatelům čtyř kolonií ke schválení v referendu. Nový Jižní Wales návrh však zamítl, a tak byl upraven a roku 1899 se konala druhá série referend, tentokrát již pěti kolonií. Návrh byl schválen. V roce 1900 ho schválil i britský parlament a podepsala královna Viktorie. Vzápětí se k pěti koloniím připojila i Západní Austrálie. 1. lednem 1901 tak vznikla Australská federace.\n\nPrvní federální volby se konaly v březnu 1901. Zvítězila liberální, ale ochranářská \"Protectionist Party\". Díky podpoře třetích labouristů sestavila první vládní kabinet, s Edmundem Bartonem v čele. \n\nZačátek století byl ve znamení značné role odborů. Počet jejich členů stoupl ze 100 000 v roce 1901 na více než půl milionu členů v roce 1914. Odbory úzce spolupracovaly se stále sílícími labouristy, kteří roku 1904 sestavili první vládu s Chrisem Watsonem v čele. Další pak v roce 1908. Roku 1907 byla zavedena minimální mzda a v roce 1908 vznikl státní důchodový systém. Tažení sociálních demokratů ponouklo pravicové strany (Protekcionistickou stranu, Stranu volného obchodu a některé další) k vytvoření silné liberální strany (\"Commonwealth Liberal Party\") roku 1909. Na ní navazuje i dnešní liberální strana. V roce 1913 byla v západní Austrálii založena \"Country Party\" jako v zásadě agrárnická strana, dnes na ní navazuje Národní strana (\"National Party\"). Tyto tři strany a jejich ideologie (demokratický socialismus, liberalismus a ochranářský nacionalismus) se staly třemi pilíři australské demokracie 20. století. \n\nVšechny tři hlavní proudy se shodovaly na politice Bílé Austrálie. Zákon o omezení imigrace z roku 1901 byl jedním z prvních zákonů přijatých novým australským parlamentem. Umožnil třídit imigranty jazykovým testem. Ten mohl být imigračním úřadem nařízen v \"kterémkoli\" z evropských jazyků, čímž dával imigračním úředníkům možnost libovolně vylučovat kohokoli - je známo, že když ve 30. letech chtěla vláda zabránit vstupu československého komunistického novináře Egona Erwina Kische na australskou půdu, podrobila ho testu ve skotské gaelštině (nakonec Vrchní soud Austrálie rozhodl, že skotská gaelština není typickým evropským jazykem a Kisch do Austrálie mohl). Primárně však jazykový test měl bránit příchodu asijských (zejm. čínských) a tichomořských přistěhovalců.\n\nHlavním městem Austrálie bylo od roku 1901 Melbourne. Vláda zde sídlila až do roku 1927. Roku 1911 nicméně bylo rozhodnuto o výstavbě zcela nového hlavního města Canberra, kam se federální moc postupně přesouvala.\n\nKdyž Británie roku 1914 vstoupila do první světové války, dočkala se v Austrálii živelné a autentické vlny solidarity. Více než 416 000 australských mužů se dobrovolně přihlásilo do armády a zapojilo do bojů v letech 1914 až 1918. Historik Lloyd Robson to odhadl na třetinu až polovinu způsobilé mužské populace tehdejší Austrálie. Slavné a velice krvavé bylo jejich angažmá v pokusu dobýt Gallipoli (v dnešním Turecku). Zahynulo při něm během osmi měsíců bojů 8141 Australanů. Ačkoli britsko-australské jednotky u Gallipoli prohrály, pro Australany se Gallipoli stalo významným stavebním kamenem národní identity. Památku veteránů si Australané také každoročně připomínají 25. dubna, v den vylodění na Gallipoli v roce 1915. Australané bojovali především na Blízkém východě proti Osmanům, ale působili i na západní frontě, například v bitvě na Sommě. John Monash byl jmenován velitelem sboru australských sil v květnu 1918 a vedl některé významné útoky v závěrečných fázích války na západní frontě. Jako jeden z prvních pochopil, že posílat pěchotu proti kulometům je nesmysl, a že v nových technologických podmínkách moderní války musí pěchota útočit pod ochranou kulometů, tanků, minometů nebo letadel. \n\nV letech 1916 a 1917 vláda vypsala dvě referenda o tom, zda má klasicky mobilizovat na základě branné povinnosti, avšak veřejnost to v obou případech zamítla, takže australské sbory zůstaly dobrovolnické. Na bojištích nicméně zahynulo celkem 60 000 Australanů a 160 000 bylo zraněno, takže Australané patřili k národům, které za válku - relativně - zaplatily nejvíce.\n\nPoválečná Versailleská smlouva byla první mezinárodní smlouvou, kterou Austrálie podepsala. Na pařížské konferenci Austrálii zastupoval premiér Billy Hughes. Proslulou se stala jeho hádka s americkým prezidentem Woodrow Wilsonem. Hughes Wilsonovi řekl: „Já tu mluvím za 60 000 padlých. Za kolik padlých mluvíš ty?“ Ukazuje to roli první světové války v australském vědomí - za svou oběť Austrálie žádala uznání jakožto nezávislé země, ba nové mocnosti. Hughes na konferenci též zablokoval některé japonské požadavky, neboť byl růstem moci Japonska znepokojen (předmětem kritiky ovšem občas bývá, že takto zablokoval i požadavek na zrovnoprávnění všech ras). Už když - z vůle Britů - Japonci za války zabrali některé německé državy v Pacifiku, Hughes proti tomu u Britů protestoval. Versailleská konference také dala do správy Austrálie mj. Novou Guineu a Nauru.\n\nBilly Hughes, zvaný pro svou zarputilost „malý bagr“ (\"little digger\"), byl představitelem Nacionalistické strany (\"Nationalist Party\"), nové síly, která vznikla spojením části liberální a části labouristické strany. Ve 20. letech 20. století to byl v Austrálii klíčový politický hráč, její další premiér Stanley Bruce vládl v letech 1923–1929. Ve 30. letech se strana sloučila s další částí odpadlíků od labouristů a pod názvem \"United Australia Party\" znovu vládla v letech 1932–1939 (premiér Joseph Lyons) a 1939–1941 (premiér Robert Menzies). Silní zůstali i labouristé (premiér James Scullin vládl 1929-1932, John Curtin v letech 1941–1945) a agrárníci (premiéři Earle Page 1939 a Arthur Fadden 1941). Liberálové ustoupili načas do pozadí, udrželi však silnou pozici v některých regionech, zejména v Queenslandu. Komunistické ideje se prakticky neprosadily, uchytily se jen v části odborového hnutí.\n\nPolitická závislost na Británii byla prakticky vynulována, když Britové roku 1926 udělili Austrálii statut dominia (jež je jen symbolicky podřízeno britské koruně, jinak v žádném jiném smyslu), což stvrdil tzv. Westminsterský status z roku 1931, který však, paradoxně, přijali Australané až po jistém zdráhání, v roce 1942, neboť přináležitost k Británii jim nijak nevadila.\n\nVe 20. letech vládl v Austrálii v hospodářské sféře optimismus. Symbolem rozmachu byl automobil - v roce 1918 jich v Austrálii bylo 50 000, za deset let již desetkrát tolik. Známý je citát premiéra Bruce z té doby, že Austrálie potřebuje jen „lidi, peníze a trhy“, přičemž „vše získá v Británii“. Imigrační kampaní se skutečně podařilo přilákat do Austrálie 300 000 Britů, byť některé pro ně připravené osidlovací projekty, založené na umělém zavlažování suchých oblastí, zkrachovaly. Také obchodní vztahy s Británií se rozvíjely skvěle, ovšem dovoz převažoval nad vývozem a ve vývozu dominovaly dvě komodity - pšenice a vlna, což učinilo australskou ekonomiku na prahu světové krize dosti zranitelnou. Zranitelnost zesilovalo i značné zadlužení, zvláště Nového Jižního Walesu. Když v roce 1929 světová hospodářská krize přišla, dopadla na Austrálii skutečně velice tvrdě. Neřešitelné dluhy Nového Jižního Walesu musela převzít federální vláda, aby provincie nemusela vyhlásit bankrot. Lidé dali ve federálních volbách důvěru labouristům, ti se však rozštěpili kvůli hádkám, jak na krizi reagovat. Krizi tak nakonec od roku 1931 řešila především United Australia Party. Premiér Joseph Lyons zvolil politiku tvrdých škrtů, snižování mezd a vyrovnaných rozpočtů. Byla svým způsobem úspěšná, neboť již v roce 1932 zaznamenala Austrálie ekonomické oživení. Tehdy také kulminovala nezaměstnanost, dosahující okolo 30 procent (o její výši se však vedly často spory, podle odborů byla ještě vyšší). Australská krize tak byla tvrdá, ale rychlá. \n\nVláda si ve 30. letech pomohla také zbrojní výrobou. Její kola se roztočila naplno po roce 1937, kdy vládu vyděsila japonská agrese v Číně. Premiér Menzies věřil v tradiční vojenskou spolupráci s Británií, avšak začaly se ozývat i hlasy, zejména od labouristů, že na Británii nelze spoléhat, neboť bude-li v Evropě bojovat s Německem, sotva zvládne souběžně porazit Japonce v Tichomoří. Nicméně ve chvíli, kdy válka vypukla, Australané vyrazili Britům na pomoc podobně jako za první světové války - bojovali zejména u Tobruku a El Alameinu. Menzies, znepokojený tím, že Británie nezesílila obranu Singapuru, se však zdráhal poslat jednotky do Evropy. Tušil, že Austrálie bude muset myslet zejména na vlastní obranu a na boj v Tichomoří. Po japonském napadení americké základny Pearl Harbor v prosinci 1941, jímž vypukla válka i v Pacifiku, se australské námořnictvo vydalo bránit Singapur. Utržilo však těžké rány. Ukázalo se, že sázka na bitevní křižníky byla chyba, Australanům zcela chyběly klíčové zbraně moderní námořní války - letadlové lodě. \n\nAustralané žádali Brity o větší aktivitu v Tichomoří, ti však nebyli již skutečně globální války schopni. Austrálie tedy vydala historické prohlášení, že obrana demokracie v Tichomoří je nově na Spojených státech a Austrálii a jejich spolupráce musí probíhat bez ohledu na tradiční vazby k Británii. Tím byl ohlášen významný geopolitický přesun. Rozhodujícím spojencem Austrálie (až do dnešních dnů) se staly Spojené státy, poslední reálné mezinárodněpolitické vazby na Londýn byly přeťaty. Emocionálně toto přetnutí podpořil šok australské veřejnosti z britských porážek v Malajsii a Singapuru, přičemž zejména v Singapuru prožily potupný akt kapitulace i australské jednotky. Do zajetí zde padlo 15 000 australských vojáků. Mnozí ze zajatců pak prožili peklo - v roce 1943 jich zemřelo 2815 při stavbě japonské barmsko-thajské železnice, v roce 1944 Japonci vyslali 2000 australských zajatců na pochod smrti, který přežilo jen šest lidí - šlo o nejhorší válečný zločin spáchaný na Australanech v celé historii.\n\nPo pádu Singapuru premiér Curtin veřejnosti oznámil, že nyní ji čeká bitva o Austrálii. A skutečně, 19. února Japonci masivně bombardovali Darwin. Australská pevnina tak byla poprvé v historii napadena. Během následujících 19 měsíců byla Austrálie napadena ze vzduchu ještě téměř stokrát. Britský premiér Winston Churchill chtěl, aby byly australské jednotky ze Singapuru převeleny k obraně Barmy. Curtin to však odmítl a povolal vojáky zpět do Austrálie, v očekávání japonské invaze. V březnu 1942 byly australské jednotky podřízeny americkému velení, konkrétně generálu Douglasovi MacArthurovi. Ten svůj štáb umístil do Melbourne. Japonci k útokům leteckým přidaly v červnu 1942 ponorkové útoky na australské přístavy. Japonci invazi zahájili na australském území na Nové Guineji. Mezi červencem a listopadem 1942 australská armáda japonský útok zastavila. Bitva o Milne Bay v srpnu 1942, kterou Australané svedli, byla první porážkou japonských pozemních sil během druhé světové války. Ve stejné době se Australané vyznamenali na africkém bojišti, ve druhé bitvě u El Alameinu. Bitva o Novou Guineu nicméně trvala až do roku 1945. Australané se také podíleli na ofenzivě na Borneu. Na konci války stáli znovu mezi vítězi, za cenu zhruba 40 000 obětí.\n\nVálka ovlivnila i vnitřní poměry v Austrálii. Nezbytnost centralizace a vyšších daní posílila federální moc na úkor autonomie jednotlivých států svazu. Jako i jinde v západním světě válka též posílila postavení žen ve společnosti a pomohla jejich poválečné emancipaci.\n\nPo válce se změnilo australské politické klima. Nejsilnější politickou stranou se stali, po krátkém vzepětí levice, liberálové. Ti získali až mocenskou hegemonii – vládli zemi v letech 1949–1972. Ústřední postavou poválečné politiky se stal Robert Menzies, politický matador, který opustil řady United Australia Party a stal se ikonou liberálů. Post premiéra zastával v letech 1949-1966, tedy více než osmnáct let. Je to australský rekord, jemuž se po něm nikdo ani nepřiblížil. Liberálové pod Menziesovým vedením se vyhoupli do sedla poté, co v roce 1949 vedli v předvolební kampani tažení proti záměru labouristů znárodnit banky. K porážce levice přispěla i obava středních vrstev z komunistické strany, která krátce po válce zažila svou hvězdnou chvilku a pokoušela se ochromit zemi výzvami ke stávkám.\n\nKomunistické nebezpečí vedlo Menziesovy liberály i k zapojení se do korejské války. Na korejský poloostrov tak zamířily australské jednotky okupující Japonsko. 17 000 Australanů se zapojilo do bojů, počet australských obětí činil více než 1 500. Australané podpořili Američany i ve vietnamské válce od poloviny 60. let. Ztratili v této válce 500 mužů.\n\nV průběhu korejské války se liberální vláda pokusila zakázat Komunistickou stranu Austrálie - nejprve zákonem v roce 1950 a později referendem v roce 1951. Ani jeden pokus nebyl úspěšný. Sociální demokraté se uvnitř své strany přeli o to, jaký postoj ke komunistickému nebezpečí a rudým odborům zaujmout, až se rozštěpili na dvě strany. To ovšem ještě více posílilo pozici liberálů, kteří vyhráli všechny volby až do roku 1972.\n\nMenziesova dlouhá vláda je spojena s mimořádných ekonomických rozmachem, pevným spojenectvím se Spojenými státy (smlouva SEATO z roku 1955), antikomunismem, navázáním pevných obchodních vztahů se starým nepřítelem Japonskem (jež se stalo pro Austrálii největším odbytištěm, zejména uhlí), neschopností plně otevřít trh a zrušit tradiční ochranářská opatření (to byl kompromis s odbory a zemědělci) a politikou otevření se migraci.\n\nNa proimigrační politice panovala shoda mezi pravicí a levicí – Australané získali během války pocit, že je jich příliš málo na uhájení tak velké země. Heslo „zemi osídlíme, nebo zahyneme“ bylo bráno v poválečné éře zcela vážně. Tradičně vláda stála o migranty z Británie, avšak těch příliš přicházet nechtělo. Austrálie se tedy otevřela Irům a Jihoevropanům. Práce pro ně bylo dost, mj. i díky velkým státním projektům, jako byl Snowy Mountains Scheme, hydroelektrický a závlahový komplex v jihovýchodní Austrálii, který byl tvořen šestnácti obřími přehradami a sedmi elektrárnami. Postaven byl v letech 1949 až 1974 a zůstává největším inženýrským projektem v dějinách Austrálie. Pracovalo na něm 100 000 lidí z více než 30 zemí a je tak i symbolem nové, více různorodé, poválečné Austrálie. V letech 1945 až 1985 migrovalo do Austrálie 4,2 milionu lidí, z toho asi 40 procent pocházelo z Británie a Irska. V roce 1959 dosáhla australská populace úrovně 10 milionů obyvatel. V květnu 1958 Menziesova vláda schválila nový zákon o migraci, který zrušil jazykový test pro migranty. V roce 1973, na sklonku vlády liberálů, byly odstraněny poslední zbytky politiky Bílé Austrálie z legislativy.\n\nTypickou byl pro Menziesovu éru jakýsi společenský kompromis – hodně prostoru pro obchod, ale za cenu značného přerozdělování bohatství. Šlo o jakousi australskou variantu evropského sociálního státu. V šedesátých letech měla Austrálie nejrovnoměrnější rozdělení příjmů v západním světě.\n\nKulturně znamenala „Menziesova éra“ jevy podobné jako v jiných západních zemích té doby – kulturu volného času, raného konzumu, středostavovských předměstí tvořených rodinnými domy. Na začátku šedesátých let mělo 94 % domácností ledničku, 50 % telefon, 55 % televizi, 60 % pračku a 73 % vysavač. Kromě toho většina domácností vlastnila auto - 96,4 % v roce 1971.\n\nMenzies byl připraven otevřít i otázku práv domorodců. Jeho vláda v roce 1962 zrušila poslední překážky, jež byly v některých státech Australského svazu domorodcům kladeny u voleb. Ovšem v atmosféře 60. let, kdy se občanská práva stala velkým tématem všude v západním světě, se tématu chopili zvláště aktivisté. Začala rozsáhlá celospolečenská diskuse o tom, jak závažné byly zločiny Evropanů na domorodcích v kolonizační éře. Této debatě se říká \"History Wars\". Souběžně probíhal tlak na zřeknutí se koloniálního vlivu - v roce 1972 Nová Guinea získala autonomii a v roce 1975 vznikl nový, samostatný stát Papua-Nová Guinea. Nauru získalo nezávislost v roce 1968.\n\nMenzies se stáhl z vedení země v roce 1966 a nahradil ho Harold Holt. Ten se v roce 1967 utopil, ale liberálové udrželi vládu až do konce roku 1972. Za rok byla v Sydney otevřena opera, unikátní stavba, která si vysloužila rekordně rychlý zápis na seznam Světového dědictví UNESCO, a která se stala symbolem poválečné, dynamické Austrálie. Austrálie menziesovské.\n\nLabouristé se dostali k moci v prosinci 1972, po 23 letech opozice, pod vedením Gougha Whitlama. Přinesli řadu změn. Dramaticky zvýšili státní výdaje. Během několika týdnů odvolali poslední jednotky z Vietnamu. Uznali Čínskou lidovou republiku a uzavřeli velvyslanectví na Tchaj-wanu. Později zrušili poplatky za studium na univerzitách a zavedli národní systém zdravotní péče.\n\nV letech 1975-1983 se podařilo vládu uzmout znovu liberálům, pod vedením Malcolma Frasera. Pokoušeli se o rozpočtové škrty, ale hospodářství nevybředlo z recese. Fraser též přišel s politikou ústupků domorodcům (zákon z roku 1976 o jejich nezcizitelných nárocích na půdu) a podpory migrace z Asie. Odmítl však zastavit výstavbu Franklinské přehrady v Tasmánii, což dalo vzejít hnutí, z něhož se nakonec zrodila australská strana zelených.\n\nV roce 1983 se k moci vrátili sociální demokraté a drželi ji až do roku 1996. To byla éra, kdy v USA a Británii vládla neokonzervativní a neoliberální politika. Labourističtí vůdci Bob Hawke a Paul Keating některé aspekty neoliberální politiky přijali. Uvěřili ve volný trh a deregulaci. Snížili či zrušili cla. Přidali ekologické akcenty (jedním z prvních opatření labouristů bylo zastavení výstavby Franklinské přehrady) a politiku nové podnikové kultury. Uchovali všeobecné zdravotní pojištění. Mezi dvěma lídry, Hawkem a Keatingem, byli ovšem i rozdíly. Hawke věřil v tradiční spojenectví s USA a zapojil se do války v Zálivu roku 1991. Keating přišel s novým důrazem na kooperaci v rámci APEC, tedy se státy jihovýchodní Asie, zvláště zlepšil vztahy s Indonésií. Keating pokračoval v posilování práv domorodců a otevřel debatu, zda by se Austrálie měla stát republikou. Roku 1999 bylo dokonce vypsáno referendum, ale 54,87 % hlasujících se vyslovilo pro zachování monarchie. Varianta republiky nezvítězila ani v jednom ze šesti států federace. Dlouhé vládě labouristů nakonec zlomila vaz patrně nezaměstnanost, jež vystoupala na nejvyšší úroveň od velké hospodářské krize z 30. let.\n\nRok 1996 vynesl do čela země liberála Johna Howarda. Ten se stal významnou politickou osobností, udržel se v křesle premiéra deset let a dostal se tak na druhé místo pomyslného žebříčku výdrže australských premiérů, hned za Menziese. Howard přišel s větší regulací zbraní, čímž reagoval na masakr v Port Arthuru, který Austrálií otřásl. Zjednodušil menším podnikům proces výpovědi zaměstnancům. Roku 1999 vyslal vojenskou misi do Východního Timoru, pod hlavičkou OSN. V reakci na vlnu terorismu (11. září, útoky na Bali) zavedl nová protiteroristická opatření a vyslal vojáky do války v Afghánistánu a Iráku. Porušil tabu a zaútočil na domorodé komunity, když zveřejnil zprávu o rozšířeném zneužívání dětí v nich. Jako první poválečný australský vůdce zpřísnil imigrační politiku, když zavedl zadržování žadatelů o azyl v detenčních táborech mimo australské území v Nauru a na Papue-Nové Guineji. Přišel též s vracením plavidel s nelegálními uprchlíky zachycených na moři. Přišel s vlnou privatizací a získané peníze použil na snížení státního dluhu. Zemi v roce 2007 odevzdal labouristům jako prosperující.\n\nLabouristé poté vládli v letech 2007-2013. Dali Austrálii v tomto období mj. první ženu v premiérském úřadě, Julii Gillardovou. Jejich vláda přinesla boj proti globálnímu oteplování, zintenzivnění vztahů s Asií (sám ministerský předseda Kevin Rudd uměl plynně čínsky) a zrušení Howardových protimigračních opatření, k nimž se však, po silném zintenzivnění imigrace, pozvolna vracela.\n\nOd roku 2013 vládnou znovu liberálové. Ihned po převzetí moci opětovně zpřísnili migrační politiku, v rámci operace \"Sovereign Borders\". Liberální vláda rovněž uzavřela dohodu o volném obchodu s Jižní Koreou a dohodu o hospodářském partnerství s Japonskem.\n"}
{"id": "1276130", "url": "https://cs.wikipedia.org/wiki?curid=1276130", "title": "Oldřich Musil (herec)", "text": "Oldřich Musil (herec)\n\nOldřich Musil (23. března 1921 Plzeň - 12. května 1983 Brandýs nad Labem) byl český filmový a divadelní herec, věnoval se rovněž dabingu a práci pro rozhlas a televizi.\n\n\n\n"}
{"id": "1276131", "url": "https://cs.wikipedia.org/wiki?curid=1276131", "title": "Neil Young Journeys", "text": "Neil Young Journeys\n\nNeil Young Journeys je americký dokumentární film. Jeho režisérem a producentem byl Jonathan Demme a snímek měl premiéru dne 12. září 2011 na Torontském mezinárodním filmovém festivalu. Snímek sleduje hudebníka Neila Younga při návštěvě domu, v němž v dětství žil, a zároveň představuje záznam z jeho koncertu v torontském divadle Massey Hall, kde zahrál jak staré, tak i nové písně. Po filmech \"\" (2006) a \"Neil Young Trunk Show\" (2009) jde o třetí a závěrečnou část trilogie Youngových koncertů a dokumentů režírovaných Demmem.\n"}
{"id": "1276149", "url": "https://cs.wikipedia.org/wiki?curid=1276149", "title": "Ognjan Gerdžikov", "text": "Ognjan Gerdžikov\n\nOgnjan Stefanov Gerdžikov (bulharsky: Огнян Стефанов Герджиков; * 19. června 1946 Sofie) je bulharský politik a právník, od ledna do května 2017 předseda vlády Bulharska, když se ujal řízení přechodné úřednické vlády, s cílem dovést zemi k předčasným parlamentním volbám uskutečněným v závěru března 2017. V období 2001–2005 působil v úřadu předsedy parlamentu, Národního shromáždění.\n\nPo absolvování Právnické fakulty Sofijské univerzity zahájil v roce 1979 na alma mater akademickou dráhu. Od roku 1994 působil jako profesor občanského a obchodního práva. V letech 1993–1994 zastával funkce prvního proděkana fakulty a taktéž prorektora sofijské univerzity.\n\nMezi červencem 2001 a únorem 2005 stál v čele unikamerálního zákonodárného sboru Národního shromáždění. Dvakrát byl zvolen do parlamentu na kandidátce Národního hnutí pro stabilitu a rozvoj (NDSV).\n\nPoté, co premiér Bojko Borisov podal v listopadu 2016 demisi, jeho vláda dále úřadovala do závěru ledna 2017, kdy prezident republiky Rumen Radev jmenoval Gerdžikova 54. předsedou vlády. Pověřil jej řízením technokratického kabinetu s úkolem dovést zemi k předčasným parlamentním volbám, jejichž termín byl stanoven na 26. březen 2017. V květnu 2017 jej v úřadu opět nahradil Bojko Borisov, který jakožto vítěz voleb sestavil třetí vládu.\n\nV roce 1972 se oženil se Světlou Gerdžikovou. Do manželství se narodil jeden potomek. Hovoří také německy a rusky.\n\n \n"}
{"id": "1276150", "url": "https://cs.wikipedia.org/wiki?curid=1276150", "title": "Samba (hudba)", "text": "Samba (hudba)\n\nSamba je brazilský hudební žánr, který často doprovází stejnojmenný taneční styl, avšak nikoli nutně. Kořeny má v západní Africe, zejména v Angole a Kongu, přesněji v hudebním stylu Samba de roda, který doprovázel rituály náboženství Kandomble. Černí otroci tento styl přenesli z Afriky do brazilského státu Bahia. Na počátku 20. století, zvláště v Rio de Janeiru (místní styl se někdy nazývá \"samba carioca\"), splynul s jinými vlivy (mj. polkou) a vznikla originální moderní a městská hudební forma, která se stala základem brazilské kultury, ba symbolem Brazílie. Je také silným unifikačním kulturním prvkem ve velmi rozsáhlé a různorodé zemi (byť v minulosti byla někdy považována za kulturní projev spíše nižších vrstev). Moderní samba je převážně v dvoučtvrtečním taktu, který je narušován batucadovým bubnováním. V první polovině 20. století se samba hrála převážně na strunné nástroje, které doprovázely zejména tamburíny. Po druhé světové válce, pod vlivem americké dechové hudby, přibyly trumpety, trombóny a jiné dechové nástroje. Tato verze samby dnes povětšinou zaznívá na populárních karnevalech. Samba má mnohé lokální odnože a také se stává předmětem hudebních fúzí. Smíšení s jazzem dalo vzejít v 50. letech 20. století stylu bossa nova. V 60. letech vznikl samba funk či popovější partido alto, v 80. letech přišla další mutace zvaná pagode, obohacená o country prvky (zvláště užití bendža). V 90. letech se staly populární samba-rap, samba-rock a samba-reggae.\n"}
{"id": "1276163", "url": "https://cs.wikipedia.org/wiki?curid=1276163", "title": "Lštění (tvrz)", "text": "Lštění (tvrz)\n\nLštění je tvrz ve stejnojmenné vesnici u Blížejova v okrese Domažlice. Dominantou tvrze je obytná věž, ke které byl přistavěn později zbořený renesanční zámek. Od roku 1964 je s přilehlým obytným domem chráněna jako kulturní památka.\n\nPrvní písemná zmínka o vesnici i tvrzi pochází z roku 1367, kdy patřila Půtovi ze Lštění. Po něm se v letech 1367–1379 uvádí Pelhřim ze Lštění, který se o vesnici dělil s jakýmsi Ješkem a Dobrohostem Mělnickým. Po roce 1408 byl statek připojen k hradu Lacembok. Někdy v té době byla tvrz výrazně přestavěna. V pramenech se znovu uvádí až v roce 1513, kdy na ní sídlil Jan Bohuchval z Hrádku, kterému sice patřilo i lacembocké panství, ale hrad už byl pustý. Jan Bohuchval zemřel okolo roku 1519, a Lštění s Močerady a dalšími pustými vesnicemi zdědila jeho sestra Eliška z Hrádku, která se před rokem 1528 provdala za Diviše Černína z Chudenic. Panství odkázali svým čtyřem synům, ale dva z nich brzy zemřeli a Lštění nakonec připadlo Janovi a po něm jeho synu Humprechtovi. Černínové nechali gotickou tvrz upravit na renesanční zámek. Humprecht Černín z Chudenic statek po roce 1593 prodal Václavu mladšímu Kocovi z Dobrše, který je roku 1603 prodal za 15 600 kop míšeňských grošů Domažlicím.\n\nMěstu bylo Lštění po bitvě na Bílé hoře zkonfiskováno, ale roku 1626 je získalo zpět. V roce 1638 statek zastavilo Kašparu Rogirovi a roku 1665 ho prodalo hraběti Kunatovi Jaroslavovi z Bubna, který ho připojil k srbickému panství. Leopold Maxmilián z Bubna se zadlužil a panství připadlo Innocentu Ferdinandovi z Bubna. Po nich se o Lštění dělila Markéta z Valdštejna a její bratr hrabě František Josef Černín z Chudenic. V sedmnáctém století tvrz zpustla. V roce 1769 byly zasypány vodní příkopy, věž upravena na sýpku a renesanční zámek zbořen.\n\nOd Černínů statek ve veřejné dražbě koupil Jan Maxmiliána Kyšperský z Vřesovic a připojil ho k přívozeckému panství. Dalším majitelem se stali Dohalští z Dohalic. Od nich Lštění v roce 1895 koupil advokát Josef Starck, který si ve vesnici postavil zámek později upravený na školu. V devatenáctém století byl k věži přistavěn obytný dům. Poslední obnova budov proběhla v letech 2002–2006 a zároveň byl částečně obnoven příkop.\n\nTřípatrová věž má přibližně čtvercový půdorys o šířce strany deset metrů a zdi silné okolo 130 centimetrů. Přístupná je později proraženým vchodem do zvýšeného přízemí. Spodní úrovně osvětlené pouze střílnami sloužily jako komory a obytné prostory se nacházely ve dvou nejvyšších patrech.\n\n"}
{"id": "1276174", "url": "https://cs.wikipedia.org/wiki?curid=1276174", "title": "Kaple svatého Jana Nepomuckého (Chotiměř, Blížejov)", "text": "Kaple svatého Jana Nepomuckého (Chotiměř, Blížejov)\n\nŘímskokatolická kaple svatého Jana Nepomuckého stojí v Chotiměři u Blížejova v okrese Domažlice. Postavena byla v barokním slohu v roce 1743 v areálu chotiměřského zámku. Spolu se zámeckým parkem a navazující ohradní zdí je chráněna jako kulturní památka ČR.\n\nStřed kaple má šestiboký půdorys, ke kterému přiléhají dvě lichoběžníkové kaple a oválný presbytář. Boční strany průčelí zdůrazňují rizality se segmentově zkosenými nárožími. V obou rizalitech a nad vstupem jsou výklenky se sochami svaté Kateřiny, svatého Josefa a svatého Františka. Boční fasády jsou zdobené vysokým pilastrovým řádem, lizénovými rámci a římsou proloženou segmentem. Interiér zaklenutý klášterní klenbou s lunetami osvětlují kasulová okna. Boční kaple a presbytář mají ploché stropy. Stěny jsou členěné pilastrovými svazky a zdobené bohatou ornamentální výzdobou. Oltář byl v roce 2010 restaurován a je vystaven v Muzeu Chodska v Domažlicích.\n\nVětšina rokokového vybavení pochází z poloviny osmnáctého století a jeho autorem je plzeňský sochař Karel Legát. Hlavní oltář tvoří sarkofágová menza s reliéfem \"Svržení svatého Jana Nepomuckého\" a světcovou sochou.\n\n"}
{"id": "1276182", "url": "https://cs.wikipedia.org/wiki?curid=1276182", "title": "Mevlüt Cavusoglu", "text": "Mevlüt Cavusoglu\n\nMevlüt Çavuşoğlu (* 5. května 1968 Alanya) je turecký politik a od listopadu 2015 ministr zahraničních věcí, když tento úřad zastával již od srpna 2014 do srpna 2015 ve vládě Ahmeta Davutoğlua. Mezi roky 2013–2014 působil na postu ministra pro záležitosti Evropské unie v Erdoğanově kabinetu a z titulu své funkce se stal hlavním vyjednávačem možného tureckého vstupu do EU. V období 2003–2014 zasedal v Parlamentním shromáždění Rady Evropy, v letech 2010–2012 byl jeho prezidentem.\n\nČlenem jednokomorového zákonodárného sboru, Velkého národního shromáždění, je od roku 2002 za volební obvod ležící v hranicích provincie Antalya. V roce 2001 se stal zakládajícím členem Strany spravedlnosti a rozvoje (AKP). \n\nNarodil se roku 1968 v Alanyi. Již ve dvaceti letech, v roce 1988, absolvoval bakalářské studium v oboru mezinárodních vztahů na Fakultě politologie Ankarské univerzity. Následně pokračoval magisterským programem ekonomie na soukromé Long Island University v New Yorku, který dokončil roku 1991. Započal také postgraduální studium mezinárodních vztahů na ankarské Univerzitě Bilkent, během nehož v období 1993–1995 uskutečnil studijní vědecký pobyt na London School of Economics, kde se stal prezidentem turecké společnosti. Je ženatý a má jedno dítě.\n\nV Parlamentním shromáždění Rady Evropy vedl výbor pro migraci, uprchlíky a obyvatelstvo. V listopadu 2009 se setkal s ruským ministrem zahraničí Sergejem Lavrovem na pozadí připravované zprávy tohoto shromáždění o ruském hladomoru z let 1932–1933. Ruská strana vyjádřila zájem spolupracovat na přípravě zprávy.\n\n"}
{"id": "1276184", "url": "https://cs.wikipedia.org/wiki?curid=1276184", "title": "Štoll", "text": "Štoll\n\nPříjmení Štoll může nést:\n\n"}
{"id": "1276186", "url": "https://cs.wikipedia.org/wiki?curid=1276186", "title": "Legendary Years", "text": "Legendary Years\n\n\n\n"}
{"id": "1276188", "url": "https://cs.wikipedia.org/wiki?curid=1276188", "title": "Kristián Suda", "text": "Kristián Suda\n\nKristián Suda (23. října 1946 Praha) je český dramaturg, redaktor, autor veršů pro děti, prozaik, pořadatel výboru z českého strukturalismu, překladatel ze slovenštiny.\n\nAbsolvoval Filosofickou fakultu Univerzity Karlovy. V roce 1969 pracoval jako literární redaktor Studentských listů a současně byl na stáži v Ústavu pro Českou literaturu ČSAV. V letech 1970 - 1971 působil v Helsinkách, kde vyučoval na Filmové škole a na katedře slovanských jazyků Helsinské univerzity. V roce 1972 pracoval jako dramaturg Československého rozhlasu. V letech 1973 - 1978 pracoval jako redaktor v nakladatelství Albatros. V letech 1978 - 1990 byl dramaturgem Filmového studia Barrandov, kde se věnoval hraným filmům pro děti a mládež ve skupině Oty Hofmana a filmům Studia '89 Jiřího Menzela.\n\nV letech 1990–1992 byl redaktorem týdeníku Přítomnost. V letech 1991 - 1997 byl šéfredaktorem nakladatelství Prostor a současně vyučoval na katedře scenáristiky a dramaturgie FAMU Byl rovněž členem nadace Václava Havla pro podporu scenáristické tvorby. Od roku 1997 je dramaturgem České televize ve skupině Jana Šterna, později ve skupině Heleny Slavíkové a Alice Nemanské, působí rovněž v radě Státního fondu pro podporu a rozvoj české kinematografie. Od roku 2002 je dramaturgem filmových projektů Centra dramatické tvorby České televize.\n\n\n\n"}
{"id": "1276192", "url": "https://cs.wikipedia.org/wiki?curid=1276192", "title": "Radnice v Château-Thierry", "text": "Radnice v Château-Thierry\n\nRadnice v Château-Thierry je stavba z konce 19. století ve francouzském městě Château-Thierry stojící na náměstí Hôtel de Ville.\n\nBudova byla postavena na základě plánů architekta Jeana Bréassona a dokončena v roce 1893; slavnostně byla otevřena 15. března 1893 Raymondem Poincaré. Stavba novorenesančního stylu nahradila mnohem menší budovu, která byla sídlem obecního úřadu a soudu. Radnice uzavírá jednu stranu náměstí. To je typické pro civilní architekturu z konce 19. století. Schodiště, velký svatební salon v prvním patře a dvě místnosti v přízemí jsou zachovány v původním stavu. Strop v prvním patře zdobí dva obrazy Jeana-Eugène Bulanda. V hale je letecký motor Quentina Roosevelta. Na fasádě jsou medailony od Gustava Germaina.\n\nJako historická památka byla zapsána v roce 2005.\n"}
{"id": "1276193", "url": "https://cs.wikipedia.org/wiki?curid=1276193", "title": "Alpine Astrovillage", "text": "Alpine Astrovillage\n\nAlpine Astrovillage celým jménem Alpine Astrovillage Lü-Stailas (\"AAV\") je astrofotografické centrum v Alpách východního Švýcarska v oblasti Val Müstair v kantonu Graubünden. Bylo založené Drs. Václavem a Jitkou Ourednikovými v Mezinárodním roce Astronomie 2009. Centrum Alpine Astrovillage Lü-Stailas (\"Světlo hvězd\" v rétorománštině kantonu Graubünden), se nachází v Biosférické reservaci UNESCO, nazvané \"Val Müstair - Švýcarský národní park\" (\"UNESCO Biosphere Val Müstair Parc Naziunal\"). Centrum AAV je pro svou geografickou polohu v nadmořské výšce 2000 metrů, kvalitou oblohy s minimálním světelným znečištěním pro astronomická pozorování a focení ve střední Evropě zcela výjímečné. Pořádají se zde několikadenní kurzy astrofotografie a orientace na noční obloze. Ve spolupráci se školami centrum poskytuje vedení praktických částí maturit a seminárních prací. AAV také organizuje astrofotografické cesty a návštěvy velkých světových observatoří a nejtemnějších oblastí naší planety. Centrum je několik let držitelem titulu \"Erlebnis-Perle des Kantons Graubünden\". Přispívá k uchování posledních oáz čistého temného nebe nad Evropou pro další generace.\n\n"}
{"id": "1276199", "url": "https://cs.wikipedia.org/wiki?curid=1276199", "title": "Aprelevka", "text": "Aprelevka\n\nAprelevka () je město v Moskevské oblasti v Ruské federaci. Při sčítání lidu v roce 2010 měla přes osmnáct tisíc obyvatel.\n\nAprelevka leží přibližně čtyřicet kilometrů jihozápadně od centra Moskvy, těsně za jejími hranicemi. Na severu s ní sousedí město Krasnoznamensk (Moskevská oblast).\n\nPřes Aprelevku vede důležitá železniční trať z moskevského Kyjevského nádraží směrem do Kalugy, Brjansku a Kyjeva. Ve stejném směru vede i dálnice M3 (a po ní vedená evropská silnice E101). Jihozápadně od města (tedy směrem od Moskvy) ji kříží A107, okružní dálnice vedená vně Moskvy (na rozdíl od Moskevského dálničního okruhu vedené přímo po kraji města) přezdívaná Menší moskevský okruh.\n\nAprelevka byla založena se vznikem železniční trati v roce 1899.\n\nV roce 1910 zde byla postavena první továrna na gramofonové desky v Rusku.\n\nV roce 1961 se Aprelevka stala městem.\n"}
{"id": "1276203", "url": "https://cs.wikipedia.org/wiki?curid=1276203", "title": "Relax", "text": "Relax\n\nRelax\n\n"}
{"id": "1276205", "url": "https://cs.wikipedia.org/wiki?curid=1276205", "title": "Sweet/Vicious", "text": "Sweet/Vicious\n\nSweet/Vicious je americký dramatický televizní seriál, jehož autorkou je Jennifer Kaytin Robinson. Premiérově byl vysílán v letech 2016–2017 na stanici MTV, kdy vznikla jedna řada s 10 díly. V hlavních rolích dvou kamarádek se představily Eliza Bennett a Taylor Dearden.\n\nJules a Ophelia jsou studentkami na Darlingtonské univerzitě v malém fiktivním městě Westport v Nové Anglii. Zatímco Jules je typickou „dokonalou“ členkou jednoho z univerzitních sesterstev, volnomyšlenkářská a rebelská hackerka Ophelia prodává v areálu školy marihuanu, pracuje v obchodě v gramofonovými deskami, který vede její kamarád Harris, a snaží se prolézt jednotlivými ročníky. Jednoho dne však zjistí, že ve školním kampusu řádí maskovaný útočník, který napadá studenty – chlapce, kteří byli dívkami označeni za násilníky. Dokáže vypátrat, že tím neznámým je Jules a začnou spolupracovat.\n\n\n"}
{"id": "1276210", "url": "https://cs.wikipedia.org/wiki?curid=1276210", "title": "Administrativní dělení Mosambiku", "text": "Administrativní dělení Mosambiku\n\nMosambik je rozdělen do 10 provincií (\"províncias\") a do města Maputo (\"cidade\") s provinčním statusem:\nProvincie se dále dělí na 141 distriktů (okresů) a pět městských distriktů hlavního města Maputa.\n\n"}
{"id": "1276212", "url": "https://cs.wikipedia.org/wiki?curid=1276212", "title": "Synagoga v Turnově", "text": "Synagoga v Turnově\n\nSynagoga v Turnově se nalézá v Krajířově ulici v části města zvané Trávnice, cca 300 metrů od náměstí Českého ráje v Turnově. Od roku 1997 je chráněna jako kulturní památka České republiky.\n\nSynagoga byla vystavěna v roce 1719 po požáru města na místě měšťanského domu. Před touto kamennou synagogou existovaly v Turnově další dvě dřevěné synagogy, které ale vždy shořely. Synagoga sloužila až do roku 1941, kdy musela být stejně jako ostatní synagogy na území Protektorátu uzavřena. Po válce se z koncentračních táborů vrací pouze asi 19 Židů z celé původní židovské komunity. Ti nemají sílu na její udržování a předávají ji podniku Drobné zboží Pardubice, které ji mění na sklad a v 60. letech zásadně přestavuje. V roce 1997 se Městu Turnov podaří prohlásit synagogu za kulturní památku a po jednáních se soukromým vlastníkem, který ji stále využívá jako sklad, ji v roce 2003 získat do svého vlastnictví.\nSynagoga pak prošla v letech 2007–2008 rekonstrukcí za přispění Norských fondů a od roku 2009 slouží ke kulturním a společenským účelům, v turistické sezoně v ní probíhají prohlídky a výjimečně i bohoslužby.\n\nKromě synagogy je v Turnově i cenný židovský hřbitov.\n\nZdejší židovská komunita přestala existovat po roce 1948, kdy po komunistickém převratu odešli zbylí Židé do zahraničí.\n\n\n"}
{"id": "1276213", "url": "https://cs.wikipedia.org/wiki?curid=1276213", "title": "Dürrröhrsdorf-Dittersbach", "text": "Dürrröhrsdorf-Dittersbach\n\nDürrröhrsdorf-Dittersbach je obec v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nObec na západě sousedí s Drážďany, hlavním městem Saska. Povrch tvoří údolí řeky Wesenitz spolu s vedlejšími údolími a okolními výšinami. Nádražím v Dürrröhrsdorfu prochází železniční tratě Kamenec – Pirna, Neustadt – Dürrröhrsdorf a zrušená trať Dürrröhrsdorf – Weißig.\n\nObec s názvem Dürrröhrsdorf-Dittersbach vznikla roku 1965 sloučením do té doby samostatných obcí. Roku 1994 se k ní připojily Porschendorf, Stürza a Wünschendorf, roku 1999 pak Wilschdorf.\n\nDürrröhrsdorf-Dittersbach se dělí na 8 místních částí:\n\n\n\n"}
{"id": "1276216", "url": "https://cs.wikipedia.org/wiki?curid=1276216", "title": "The Stone", "text": "The Stone\n\nThe Stone je kulturní zařízení, v němž se pořádají vystoupení hudebníků specializujících se na experimentální hudbu. Založeno bylo v dubnu roku 2005 skladatelem a hudebníkem Johnem Zornem. Nachází se v manhattanské části Alphabet City. Kromě Zorna zde v minulosti vystupovali například Fred Frith, Lou Reed, Mike Patton a Tyshawn Sorey. V prosinci 2016 Zorn uvedl, že klub bude v únoru 2018 uzavřen, pokud nebude nalezeno místo, kam by mohl být přesunut. V březnu 2017 bylo oznámeno, že v březnu následujícího roku bude klub sice na stávajícím místě uzavřen, ale nově bude přesunut do Greenwich Village. Podle oznámeného záměru byl klub v únoru 2018 uzavřen.\n\n"}
{"id": "1276217", "url": "https://cs.wikipedia.org/wiki?curid=1276217", "title": "Janet Abbate", "text": "Janet Abbate\n\nJanet Abbate je docentkou vědy, technologie a společnosti na univerzitě Virginia Tech. Její výzkum se zaměřuje na historii počítačové vědy a Internetu, zvláště na účast žen v těchto oblastech.\n\nPřed tím, než Abbate začala působit ve vědě, byla sama programátorkou. Titul Ph.D. získala na Pensylvánské univerzitě v roce 1994. V letech 1996 až 1998 byla postdoktorátní výzkumnicí v historickém centru IEEE, kde vedla výzkum o ženách v programování. V roce 2004 začala pracovat na univerzitě Virginia Tech, kde nyní působí jako docentka vědy, technologie a společnosti.\n\nAbbate je autorkou dvou knih: \"Inventing the Internet\" (2000) a \"Recoding Gender: Women’s Changing Participation in Computing\" (2012). \"Recoding Gender: Women’s Changing Participation in Computing\" byla často hodnocena jako důležité dílo historie programování a síťování, zvláště pro zdůraznění role sociální dynamiky a mimoamerické účasti v raném vývoji síťování, zatímco jiní poukazovali na původní práci Abbate jako programátorky jako příčinu špatného narativu o netechnických věcech. \"Recoding Gender\" získalo pozitivní hodnocení i za obsažení rozhovorů s ženami působícími v této oblasti. V roce 2014 tato kniha získala ocenění od Computer History Museum.\n"}
{"id": "1276221", "url": "https://cs.wikipedia.org/wiki?curid=1276221", "title": "Michonne", "text": "Michonne\n\nMichonne je fiktivní postava z komiksové série \"Živí mrtví\" a je ztvárněna herečkou Danai Gurirovou ve stejnojmenném americkém televizním seriálu. V seriálu hraje od 3. série.\nJe to černošská samurajka, která má jako hlavní zbraň katanu a chodí s dvěma chodci uvazanými na lanech proto, aby splynula s pochodujícím davem zombií. V 6. sérii začne vztah s Rickem Grimsem.\n\nPoprvé se v seriálu objeví na začátku 3. série, kdy zachrání jako záhadná zachránkyně Andrey před zombií. Nakonec se obě dostají do městečka Woodbury, kde se setkávají s Guvernérem. Poté z městečka odchází a Rickova skupina ji zachrání před chodci. Pomůže zachránit Glenna a Maggie, kteří byli zajati a vidí i umírat Andreu.\nMichonne se postupně začlení do Rickovy skupiny a stává se stále bližší postavou Rickovi. Stála při jeho boku v momentě, kdy padla věznice, kdy bojovali v Terminusu o holý život proti kanobalům a nakonec až do Alexandrie. Zde se Michonne stává strážkyní pořádku společně s Rickem. Michonne s sním stále více sbližovala s Rickem, až v 6. sérii spolu začali chodit.\n"}
{"id": "1276222", "url": "https://cs.wikipedia.org/wiki?curid=1276222", "title": "Pecina", "text": "Pecina\n\nPecina je příjmení více osob:\n\n"}
{"id": "1276223", "url": "https://cs.wikipedia.org/wiki?curid=1276223", "title": "Anax", "text": "Anax\n\nAnax (řecky: ἄναξ; z dřívějšího ϝάναξ, wánax), v ženském rodě anassa (ἄνασσα), je starověký řecký titul používaný v době mykénské civilizace pro kmenového vůdce, vojenského velitele, krále králů nebo jen krále. Jedná se o synonymum a starší výraz pro slovo Basiliás. Nositelem tohoto titulu byl například Agamemnón.\n"}
{"id": "1276224", "url": "https://cs.wikipedia.org/wiki?curid=1276224", "title": "Gregorio Pagani", "text": "Gregorio Pagani\n\nGregorio Pagani (14. července 1559 – 1605) byl italský malíř z konce šestnáctého století, který působil hlavně ve Florencii. Byl synem malíře Francesca Paganiho. Učil se u malíře Santi di Tito, později Pagani pracoval v ateliéru Lodovica Cigoli. Namaloval obraz \"Sv. Helena a nalezení pravého kříže \" pro kostel Santa Maria del Carmine ve Florencii. Bohužel, při požáru kostela v roce 1771 byl obraz zničen. Pro katedrálu Santa Maria del Fiore namaloval obraz \"Zrození\". K jeho žákům patřil Cristofano Allori a Matteo Rosselli.\n\n"}
{"id": "1276226", "url": "https://cs.wikipedia.org/wiki?curid=1276226", "title": "Pádišáh", "text": "Pádišáh\n\nPádišáh (Persky: پادشاه‎‎, Turecky: padişah) nejvyšší titul někdejších vládců v oblasti persko-indické. Je složeninou perského slova \"pād\" (pán, vládce) a \"shāh\" (král), jedná se o nejvyšší titul panovníka používaný za dynastie Safíovců a Osmanů. Jeho význam zhruba odpovídá starověkému „králi králů“ užívanému v době Perské říše za vlády Achaimenovců a Sásánovců.\n\n\n"}
{"id": "1276227", "url": "https://cs.wikipedia.org/wiki?curid=1276227", "title": "Nížina Mexického zálivu", "text": "Nížina Mexického zálivu\n\nNížina Mexického zálivu () je nížina rozkládající se podél Mexického zálivu na jihovýchodě Spojených států amerických a východě a jihovýchodě Mexika. Pobřežní nížina Mexického zálivu je součástí Atlantské nížiny. Leží na severozápadě Floridy, jihozápadě Georgie, jihu Alabamy, na většině území Mississippi, na západě Tennessee a Kentucky, na východě a jihu Arkansasu, v Louisianě a na východě a jihu Texasu.\nNa území Mexika zasahuje do států: Tamaulipas, Veracruz, Tabasco, Campeche a Yucatán. Na území Spojených států rozděluje nížinu Mexického zálivu Mississippská nížina na dvě části: Východní pobřežní nížinu a Západní pobřežní nížinu.\n\nRozkládá se mezi Floridou a nížinou Mississippi. Charakterizují ji hluboké zátoky, estuária a bažiny. V oblasti jsou písčité půdy a rostou zde borové lesy. Dále do vnitrozemí se vyskytují krasové jevy. Zadní část nížiny ve vnitrozemí je velmi rozsáhlá a úrodná. Místní černozemě se využívají k zemědělství.\n\nNa území Spojených států leží mezi nížinou Mississippi a údolím řeky Rio Grande. Pobřeží tvoří slané marše, lagunová jezera s brakickou vodou a rozsáhlé zálivy. Charakteristické jsou solné dómy. Dále do vnitrozemí leží aluviální vrstvy, vnější část nížiny tvoří kuesty. Velký rozměr kuest ponechává krajině tvar rozsáhlých rovin.\n\n"}
{"id": "1276228", "url": "https://cs.wikipedia.org/wiki?curid=1276228", "title": "Bindo Chiurlo", "text": "Bindo Chiurlo\n\nBindo Chiurlo, (18. října 1886 Cassacco (Udine) – 24. prosince 1943 Turín) byl italský literární historik, novinář a básník.\n\nPo promoci z literatury roku 1909 na univerzitě v Padově, působil jako středoškolský profesor v Maceratě, Caltanissetě, Chieti, Iesi a Udine. V roce 1919 založil s Ugem Pellisem a dalšími Furlanskou filologickou společnost (\"La Società filologica friulana\") v Gorizii. O rok později začal s Olintem Marinellim systematicky sbírat italský toponymický materiál. V roce 1921 odešel do Prahy, kde působil nejprve jako lektor italštiny a poté jako docent italské literatury na Karlově univerzitě. V Praze se zasloužil o založení Italského kulturního institutu a spolu s Janem B. Novákem vydával pražský italský časopis (la \"Rivista italiana di Praga\"). Působil také jako pražský korespondent Corriere della Sera a podílel se na Ottově slovníku nové doby. Roku 1930 odešel z iniciativy italského ministerstva zahraničí z Prahy do Turína, kde poté učil italskou literaturu na akademii výtvarných umění a na filozofické fakultě turínské univerzity.\n\n"}
{"id": "1276235", "url": "https://cs.wikipedia.org/wiki?curid=1276235", "title": "Christian Coma", "text": "Christian Coma\n\nChristian Coma, rodným jménem Christian Robert Mora (* 21. dubna 1985, Los Angeles, Kalifornie, USA) je bubeník americké post-hardcorové skupiny Black Veil Brides.\n\nChristian se naučil hrát na bicí už v devíti letech. Hrál též ve školních skupinách, svojí kariéru odstartoval hraním v jazzové skupině. Mezi jeho hudební vzory patří skupiny Pendulum, deadmau5, As I Lay Dying, In Flames a Rise Against.\n\nDo Black Veil Brides vstoupil v říjnu roku 2010, když nahradil bývalou bubenici Sandru Alvarengu. Ještě toho roku nahrál se skupinou album \"Set the World on Fire\".\n"}
{"id": "1276238", "url": "https://cs.wikipedia.org/wiki?curid=1276238", "title": "Rychlostní silnice S2 (Rakousko)", "text": "Rychlostní silnice S2 (Rakousko)\n\nRychlostní silnice S2 (německy \"Schnellstraße S2, Wiener Nordrand Schnellstraße\") je rychlostní silnice v Rakousku v severní části Vídně a spolu s dálnicí A23 a rychlostní silnicí S1 tvoří obchvat Vídně. U výjezdu na Hirchstettner Straße přímo navazuje na dálnici A23 a po necelých 500 m za výjezdem 7 na Bundesstraße 8 u Süßenbrunnu na ni přímo navazuje rychlostní silnice S1. Délka rychlostní silnice je 7,4 km.\n"}
{"id": "1276239", "url": "https://cs.wikipedia.org/wiki?curid=1276239", "title": "Dirk Gently's Holistic Detective Agency (seriál)", "text": "Dirk Gently's Holistic Detective Agency (seriál)\n\nDirk Gently's Holistic Detective Agency je americký komediální sci-fi televizní seriál, jehož autorem je Max Landis. Vznikl na motivy románu \"Holistická detektivní kancelář Dirka Gentlyho\" od Douglase Adamse. Premiérově byl vysílán v letech 2016–2017 na stanici BBC America (mezinárodně jej jako koproducent vydával Netflix), kdy vznikly dvě řady s celkem 18 díly. V hlavních rolích soukromého detektiva Dirka Gentlyho a jeho parťáka Todda se představili Samuel Barnett a Elijah Wood.\n\nTodd Brotzman, dříve kytarista jím založené skupiny Mexican Funeral, žije v Seattlu, kde pracuje jako hotelový poslíček a snaží se s minimem financí přežívat a zároveň podporovat svoji sestru Amandu, která trpí nemocí zvanou pararibulitis. V Toddově hotelu se však stane záhadná vražda a on sám je svědkem prazvláštních jevů (mj. spatří na chodbě sebe sama). Z práce je vyhozen, po návratu domu se však seznámí s podivným Dirkem Gentlym, jenž sám sebe označuje jako „holistického detektiva“, který má teorii, že vše ve vesmíru je navzájem nějak propojeno. Todd se poněkud neochotně k němu přidá a společně pátrají po pachateli vraždy i zmizelé dívce. Druhá řada seriálu se odehrává ve fiktivním městečku Bergsberg v Montaně, kam Todd a Farah, bodyguardka, se kterou se při vyšetřování vraždy seznámili, dorazí při svém útěku, neboť se dostali do hledáčku FBI. Zde se opět setkají s Dirkem a začnou vyšetřovat zmizení rodiny, ke kterému došlo před 50 lety.\n\n\n"}
{"id": "1276243", "url": "https://cs.wikipedia.org/wiki?curid=1276243", "title": "Matúš Kocian", "text": "Matúš Kocian\n\nMatúš Kocian (* 11. října 1969 Trnava) je biolog, entomolog a ilustrátor vědeckých publikací a římskokatolický kněz. Objevil na čtyři desítky nových živočišných druhů, ilustroval řadu odborných knih a článků.\n\nAbsolvoval gymnázium v Praze-Libni, vystudoval Přírodovědeckou fakultu UK, obor systematická zoologie, postgraduální studium dokončil na Lesnické fakultě ČZU v Praze. V letech 2000–2006 vystudoval teologii na Katolické teologické fakultě UK v Praze a Papežské lateránské univerzitě v Římě.\n\nDne 3. září 2005 byl vysvěcen na jáhna (a k témuž datu ustanoven k jáhenské službě v ŘKF Kolín) a 24. června 2006 v katedrále sv. Víta obdržel z rukou kardinála Miloslava Vlka, arcibiskupa pražského, kněžské svěcení.\nOd 1. července 2008 působil v Českém Brodě (kde mj. sestavil a sepsal Farní kroniku 2008–2015), při založení duchovní správy ČZU (1. března 2012) byl pověřen jejím řízením (jako rektor). Je kanovníkem Kolegiátní kapituly Všech svatých na Hradě pražském (jmenován a ustanoven od 1. ledna 2017, slavnostní instalace 28. ledna 2017).\n\nOd 1. ledna 2017 byl administrátorem farnosti při kostele sv. Matěje v Praze-Dejvicích, kde v letech 1971–2002 působil Mons. Jan Machač. Farářem zde ustanoven od 1. července 2019. Do funkce jej uvedl při slavnostní mši sv. 2. srpna 2019 Mons. Zdenek Wasserbauer.\n\n\n"}
{"id": "1276244", "url": "https://cs.wikipedia.org/wiki?curid=1276244", "title": "Fritz Schwab", "text": "Fritz Schwab\n\nErich Arthur Fritz Schwab (31. prosince 1919, Berlín – 24. listopadu 2006) byl švýcarský atlet, mistr Evropy v chůzi na 10 kilometrů z roku 1950.\nSpecializoval se na trať 10 000 metrů chůze. V roce 1946 vybojoval na evropském šampionátu v Oslo stříbrnou medaili, na následujícím šampionátu v Bruselu v roce 1950 v této disciplíně zvítězil. Dvakrát také získal olympijskou medaili – v Londýně v roce 1948 bronzovou, v Helsinkách v roce 1952 stříbrnou. Jeho nejlepší výkon na trati 10 000 metrů byl 44:44,8.\n\nJeho otec Arthur Schwab byl rovněž chodec, držitel stříbrné olympijské medaile v chůzi na 50 kilometrů z olympiády v Berlíně v roce 1936.\n\n"}
{"id": "1276245", "url": "https://cs.wikipedia.org/wiki?curid=1276245", "title": "Tescoma", "text": "Tescoma\n\nTescoma, s.r.o. je český výrobce a prodejce kuchyňských potřeb. Společnost se sídlem ve Zlíně byla založena v roce 1992 a v současnosti má obchodní pobočky v sedmi evropských zemích.\n\nFirmu Tescoma založili roku 1992 ve Zlíně Petr Chmela a Jiří Vaculík († 2019). Zpočátku se zabývali prodejem spořičů vody, následovala výroba elektrospotřebičů. Od roku 1994 společnost začala s výrobou kuchyňských potřeb, které se v následujících letech staly jejím dominantním produktem. Firma se pravidelně účastnila světových veletrhů a roku 1996 otevřela svou první zahraniční pobočku v Itálii. Ve stejném roce začala spolupráce s prvním designérem. Roku 1997 proběhla transformace z původního sdružení podnikatelů na společnost s ručením omezením. Během druhé poloviny 90. let společnost budovala vlastní síť značkových prodejen. Roku 2001 bylo ve Zlíně otevřeno vlastní designové centrum firmy. V roce 2004 tržby společnosti poprvé překročily 1 miliardu Kč.\n\nV současnosti (2017) má Tescoma sedm evropských poboček, s exportní centrálou v Itálii.\n\n"}
{"id": "1276248", "url": "https://cs.wikipedia.org/wiki?curid=1276248", "title": "Michail Krivonosov", "text": "Michail Krivonosov\n\nMichail Krivonosov ( \"Михаил Петрович Кривоносов\"), (1. května 1929 Minsk – 11. listopadu 1995 Kryčaŭ) byl sovětský atlet specializující se na hod kladivem, mistr Evropy z roku 1954.\n\nV padesátých letech 20. století patřil mezi světovou špičku kladivářů. V roce 1954 se stal mistrem Evropy, na olympiádě v Melbourne o dva roky později získal stříbrnou medaili. Stejného úspěchu dosáhl na evropském šampionátu v roce 1958. Během své kariéry celkem šestkrát zlepšil světový rekord v hodu kladivem, nejvíce na 67,32 metru.\n\n"}
{"id": "1276251", "url": "https://cs.wikipedia.org/wiki?curid=1276251", "title": "Seznam dílů seriálu Lovci trolů od Guillerma Del Toro", "text": "Seznam dílů seriálu Lovci trolů od Guillerma Del Toro\n\nToto je seznam dílů seriálu \"Lovci trolů od Guillerma Del Toro\". Americký animovaný webový televizní seriál \"Lovci trolů od Guillerma Del Toro\" byl zveřejněn 23. prosince 2016 na Netflixu.\n\n<onlyinclude>\n</onlyinclude>\n\n"}
{"id": "1276252", "url": "https://cs.wikipedia.org/wiki?curid=1276252", "title": "Pelant", "text": "Pelant\n\nPelant je příjmení více osob:\n\n"}
{"id": "1276254", "url": "https://cs.wikipedia.org/wiki?curid=1276254", "title": "Lejnice", "text": "Lejnice\n\nLejnice (\"Sterculia\"), česky též sterkulie, je rod rostlin z čeledi slézovité. Jsou to dřeviny se střídavými a většinou jednoduchými listy a tlustými větvemi. Kmeny stromovitých druhů mají u paty často ploché opěrné pilíře. Květy jsou pětičetné, bezkorunné, většinou zvonkovité a často zapáchající, podobné květům brachychitonu. Plodem je nápadné souplodí pukavých měchýřků. Rod zahrnuje asi 100 až 150 druhů a je rozšířen v tropech a subtropech celého světa. Největší počet druhů roste v tropické Asii.\n\nLejnice jsou významné zejména jako zdroj dřeva s poměrně širokým využitím. V tropických zemích se některé druhy pěstují jako okrasné a stínící dřeviny. Semena jsou jedlá a připomínají chutí jedlé kaštany. Ze šťávy \"Sterculia apetala\" se získává guma \"karaya\", používaná pod označením E416 v potravinářství. Četné druhy mají význam v lokální medicíně.\n\nLejnice jsou opadavé nebo stálezelené, jednodomé nebo polygamní keře a stromy, dorůstající výšky až 40 metrů. Kmeny stromovitých zástupců mají u paty často ploché opěrné pilíře. Listy bývají nahloučené na koncích tlustých větví. Jsou střídavé, poměrně velké, většinou jednoduché a celistvé nebo dlanitě laločnaté, výjimečně dlanitě složené, celokrajné nebo se zubatým okrajem, řapíkaté. Charakteristická je nestejné délka řapíků i velikost čepelí listů v rámci jednoho shluku. Na vrcholu řapíku je dobře vyvinut pulvinus. Květenství jsou zpravidla bohaté úžlabní laty, řidčeji hrozny. Květy jsou jednopohlavné, stopkaté a poměrně drobné. Kalich je pětičetný, zelený nebo korunovitě zbarvený, do 20 mm dlouhý, zvonkovitý až baňkovitý a zakončený 5 cípy. Vnitřní strana kališních lístků je pokrytá trichomy různých typů a asi v polovině nese šupinovité přívěsky. Koruna chybí. Tyčinky v samčích květech jsou nahloučeny v počtu 10 až 15 na vrcholu androgynoforu, obklopujícího i nevyvinuté samičí pestíky. Prašníky jsou přisedlé nebo jen s krátkými nitkami. V samičích květech je jen krátký, zahnutý androgynofor nesoucí na vrcholu semeník srostlý z 5 plodolistů. Každý plodolist obsahuje 2 až mnoho vajíček. Čnělka je jedna a nese na konci hlavatou, laločnatou bliznu. Okolo báze semeníku jsou staminodia. Za plodu se jednotlivé plodolisty oddělují. Plodem je souplodí pukavých měchýřků (\"follicetum\"). Plody jsou poměrně velké, kožovité až dřevnaté, převislé. Obsahují 1 až mnoho bezkřídlých semen.\n\nRod lejnice zahrnuje něco mezi 100 a 150 druhy. Je rozšířen v tropech a subtropech celého světa. Nejvíc druhů roste v tropické Asii. Je rozšířen v celé subsaharské Africe a na Madagaskaru. Druh \"Sterculia africana\" zasahuje i do jihovýchodního Egypta, Jemenu a na Sokotru. V Americe sahá areál rozšíření od jižního Mexika po Bolívii a zahrnuje i Karibské ostrovy. V tropické Asii se lejnice vyskytují od Indie a Číny po Tichomoří. V Austrálii je jejich rozšíření omezeno na severní a východní část kontinentu.\nLejnice se vyskytují na celé řadě různých stanovišť a rostou zejména na výživnějších půdách. Mnohé druhy jsou mohutné stromy dosahující korunního patra tropického deštného lesa.\n\nKvěty řady druhů lejnic zapáchají po výkalech, což dalo celému rodu i jméno. Opyluje je poměrně široká paleta opylovačů a jednotlivé druhy mají často specializovanou vazbu na určitý typ opylovače. Zelené květy s červeným vnitřkem amerického druhu \"Sterculia apetala\" např. opylují dvoukřídlí, naproti tomu červené zvonkovité květy indického druhu \"S. colorata\" (syn. \"Firmiana colorata\") navštěvují ptáci hledající nektar (květozob křivozobý, strdimil srílanský, kruhoočko pruhoprsé), oštipující poupata (hýl rudý) nebo hledající v poupatech a květech larvy hmyzu (sýkavka zlatočelá, bulbul šupinkový, sýkora chocholatá). Lejnice ořechovitá (\"S. foetida\") je opylována širokou paletou různého hmyzu, naproti tomu květy lejnice pálivé (\"S. urens\") opyluje podle dostupných pozorování výhradně jeden druh včely, \"Apis indica\".\nSemena lejnic vyhledávají a konzumují zejména ptáci, opice a veverky a podílejí se na jejich šíření. Po puknutí plodů jsou semena vystavena na nápadně zbarvené vnitřní straně měchýřků. Semena některých druhů mají výživné masíčko a jsou šířena mravenci.\n\nLejnice \"Sterculia apetala\" je národním stromem Panamy. Na vnitřní straně plodů některých druhů (lejnice ořechovitá, \"S. apetala\", \"S. murex\" aj.) jsou žahavé chlupy, které mohou způsobit poškození kůže nebo očí. Rod \"Sterculia\" byl pojmenován podle římského boha jménem Sterculius, který dle mytologie vládne nad obděláváním a hnojením země. Jeho jméno je odvozeno z latinského slova \"stercus\" (hnůj, hnojivo).\n\nRod \"Sterculia\" je v rámci čeledi slézovité řazen do podčeledi \"Sterculioideae\". V minulosti byl řazen spolu s dalšími rody do čeledi \"Sterculiaceae\" (lejnicovité), která byla v systému APG vřazena do čeledi \"Malvaceae\". Nejblíže příbuzným rodem je podle výsledků molekulárních studií rod \"Heritiera\", zahrnující asi 35 druhů rozšířených v tropech Starého světa. Mezi další příbuzné rody náleží např. \"Brachychiton\" a \"Cola\". Řada druhů byla převedena do rodu \"Brachychiton\".\n\n\nŘada druhů lejnic je komerčně těžena pro dřevo. U většiny těžených druhů je středně tvrdé, středně těžké a poměrně snadno opracovatelné, některé mají dřevo velmi lehké. Není příliš odolné vůči rozkladu, termitům a dřevokaznému hmyzu. Dřevo asijské lejnice ořechovité slouží zejména v truhlářství a k výrobě beden, hudebních nástrojů, lodí a podobně.\nV tropické Americe a Karibiku se těží zejména \"S. apetala\", \"S. pruriens\", \"S. caribaea\" a \"S. rugosa\". Dřevo je světle až rezavě hnědé, kvalitní, obchodované pod názvem \"chicha\", v Karibiku i jako \"maho\".\nAfrický druh \"S. rhinopetala\" má dekorativní a dobře opracovatelné dřevo, obchodované pod názvem \"lotofa\". Dřevo asijského druhu \"S. campanulata\" je velmi lehké a snadno opracovatelné a používá se ve velkém množství zejména k výrobě beden a zápalek. Je těženo zejména na Andamanech a obchoduje se pod názvem \"papita\". Z dalších asijských druhů se těží zejména \"S. oblonga\", \"S. ceramica\", \"S. conwentzii\" a \"S. vitiensis\". V Malajsii se dřevo lejnic označuje jako \"kelumpang\".\nVláknitá vnitřní vrstva některých druhů slouží k výrobě provazů, papíru a podobně. Kůra a listy lejnice pálivé slouží v Asii jako jed pro lov ryb (barbasko).\n\nLejnice ořechovitá (\"S. foetida\") pochází z tropické Asie a Austrálie a je pěstována v tropech celého světa jako okrasný strom. Má podobně jako ostatní druhy lejnic jedlá semena, která však ve větším množství působí projímavě. Konzumují se zpravidla vařená či pražená a chutí připomínají jedlé kaštany. Lze je jíst i syrová a byl z nich též získáván jedlý olej, kterého obsahují 53 až 55 %. Po upražení slouží jako náhražka kakaa. Jako stínící dřevina se pěstuje také americký druh \"Sterculia apetala\". Ze šťávy z kmene tohoto druhu se získává rostlinná guma, známá pod názvem \"karaya\". Používá se v potravinářství jako stabilizátor, emulgátor a zahušťovadlo pod označením E416. Po rozpuštění ve vodě vytváří gel. Guma ze šťávy lejnice ořechovité má podobné vlastnosti jako tragant a používá se např. k lepení hřbetů knih. Kořeny tohoto druhu jsou jedlé a lze je konzumovat syrové. Mladé kořeny \"S. diversifolia\" slouží Aboridžincům v Austrálii jako potrava.\n\nLejnice pálivá (\"S. urens\") má poměrně široké využití v indické Ájurvédě. Guma se aplikuje na bodnutí štírem a bolesti kloubů a užívá se při průjmových onemocněních. Listy slouží k ošetřování zranění, zlomenin a infekcí v krku, kůra se podává k usnadnění porodu, při revmatismu, artritidě a kožních chorobách a jako emetikum, kořeny při horečkách, na zlomeniny a vymknuté klouby.\nOdvar z kůry lejnice ořechovité je v Indonésii používán k vyvolání potratu. V místní medicíně se využívá i celá řada dalších druhů. V Africe je to zejména \"S. appendiculata\", \"S. africana\" a \"S. tragacantha\", v Asii lejnice ořechovitá, \"S. rubiginosa\" a \"S. indica\".\n\n"}
{"id": "1276256", "url": "https://cs.wikipedia.org/wiki?curid=1276256", "title": "Proceedings of the National Academy of Sciences", "text": "Proceedings of the National Academy of Sciences\n\nProceedings of the National Academy of Sciences (PNAS, anglicky \"Sborník Národní akademie věd\") je jedním ze světově nejprestižnějších, nejvíce citovaných a komplexních víceoborových vědeckých časopisů. Vychází tiskem týdně, na WEBu denně, vydává ho Národní akademie věd Spojených států amerických a má několik miliónů čtenářů. \n\nPNAS byl založen v roce 1914 a publikuje více než 3100 výzkumných prací ročně. Prezentuje výsledky špičkového výzkumu, vědeckých novinek, komentářů, recenzí a perspektiv. Zveřejňuje kolokvia a akce Národní akademie věd USA. Články se řadí do kategorií fyzikálních, společenských a biologických věd. Publikaci v PNAS předchází velmi rigorózní anonymní hodnocení předložených článků a jejich zveřejnění projde velmi kompetitivní selekcí. \"Impakt faktor\" časopisu, který udává četnost citovanosti jeho článků, je kolem 10, a řadí ho tak spolu s časopisy Science a Nature mezi nejvýše vědecky ceněné multidisciplinární časopisy. \n\nHlavní zaměření časopisu je zveřejňování různých vědeckých výzkumů, najdeme v něm však i jiné zprávy a názory související s vědou. Přestože je většina vědeckých časopisů zaměřena na specifické oblasti, PNAS podobně jako americký Science a evropský časopis Nature pokrývají celé spektrum vědeckých disciplín.\n\n"}
{"id": "1276259", "url": "https://cs.wikipedia.org/wiki?curid=1276259", "title": "The Fantastic Four (film)", "text": "The Fantastic Four (film)\n\nThe Fantastic Four je americký akční sci-fi film z roku 1994, který natočil Oley Sassone. Snímek vychází z komiksů o týmu superhrdinů Fantastic Four, vydávaných vydavatelstvím Marvel Comics. Rozpočet filmu činil 1 milion dolarů. Ačkoliv byla v roce 1993 ohlášena jeho premiéra na leden 1994, snímek nebyl ve skutečnosti nikdy oficiálně vydán. Film natočila na přelomu let 1992 a 1993 německá produkční společnost Constantin Film, která byla ohrožena koncem roku 1992, kdy by propadla její zakoupená filmová licenční práva na tým Fantastic Four. Po dalším desetiletí nakonec vznikl velkorozpočtový snímek \"Fantastická čtyřka\".\n\nVědec Reed Richards se se svými přáteli Benem Grimmem a sourozenci Stormovými – Sue a Johnnym – vydá experimentálním raketoplánem ke kometě, která právě míjí Zemi. Mise je věnována Victorovi, Reedovu kamarádovi, který zemřel před 10 lety při vědeckém experimentu s touto kometou. Čtveřice je však ozářena zvláštním kosmickým zářením a ztroskotá na Zemi, kde zjistí, že každý z nich získal nějakou speciální schopnost: Reed je doslova gumový, Johnny má pyrokinetické schopnosti, Sue se umí stát neviditelnou a z Bena se stalo silné a těžko zranitelné monstrum. Začne se o ně zajímat záhadný Dr. Doom, se kterým se čtveřice, která si začne říkat The Fantastic Four, musí vypořádat.\n\n\n"}
{"id": "1276269", "url": "https://cs.wikipedia.org/wiki?curid=1276269", "title": "Harriet Anderssonová", "text": "Harriet Anderssonová\n\nHarriet Anderssonová (* 14. února 1932 Stockholm) je švédská herečka. \n\nZačínala ve stockholmském divadle Oscarsteatern, odkud přešla do městského divadla v Malmö. Zde se seznámila s Ingmarem Bergmanem, který ji obsadil do titulní role svého filmu \"Léto s Monikou\". Stala se Bergmanovou partnerkou a hrála i v jeho dalších filmech \"Večer kejklířů\", \"Úsměvy letní noci\" a \"Jako v zrcadle\", prosadila se jako typická představitelka moderních, citově i materiálně nezávislých mladých žen. Následovaly vztahy s hercem Gunnarem Hellströmem a manželství s Bertilem Wejfeldtem, s nímž má dceru Petru (* 1960). Po rozvodu žila s Jörnem Donnerem, za hlavní roli v jeho filmu \"Milovat\" byla oceněna jako nejlepší herečka na Benátském filmovém festivalu. Sidney Lumet ji v roce 1966 obsadil do špionážního filmu \"Smrtelný případ\". Roli královny Matasunthy ztvárnila v koprodukčním historickém velkofilmu \"Boj o Řím\" (1969), v roce 1973 obdržela švédskou cenu Zlatohlávek za roli Agnes v Bergmanových \"Šepotech a výkřicích\", v roce 1975 byla oceněna na moskevském festivalu za film \"Bílá stěna\". V roce 2003 hrála ve filmu Larse von Triera \"Dogville\". \n\nV roce 2009 obdržela čestnou cenu Zlatohlávka za celoživotní dílo.\n\n"}
{"id": "1276280", "url": "https://cs.wikipedia.org/wiki?curid=1276280", "title": "Jiří Osolsobě", "text": "Jiří Osolsobě\n\nJiří Osolsobě (2. února 1918 Královo Pole – 19. května 1975 USA) byl československý vojenský letec. Za druhé světové války sloužil u 311. československé bombardovací perutě RAF. Nejprve nalétal více než 200 operačních hodin jako radiotelegrafista na dvoumotorových bombardérech Vickers Wellington, po absolvování pilotního výcviku v Kanadě se k peruti vrátil jako druhý pilot čtyřmotorových bombardérů Consolidated B-24 Liberator. V závěru války se stal kapitánem osádky. Po únorovém puči emigroval do USA a v New Yorku pracoval jako bankovní úředník.\n\nV únoru roku 1940 se neúspěšně snažil přejít hranici z Vorarlberska do Švýcarska nebo Lichtenštejnska. Po návratu do Protektorátu se mu podařilo koupit dva bulharské pasy, na které společně s Jiřím Roztočilem odjeli vlakem do Bratislavy. Dostali se až do Cařihradu, kde se na francouzském zastupitelství přihlásili do Cizinecké legie.\n\nVe Francii byl přidělen k telegrafnímu praporu 1. československé divize, který dostal 9. června rozkaz k odjezdu na frontu. 10. června dorazil vlakem do Dijonu, odkud pokračoval jako motospojka do Bar-sur-Seine. 11. června se přesunul do Mossonu. 14. června byl vydán rozkaz k ústupu, 20. června odplul na lodi Ville de Liège z Le Verdon-sur-Mer do Liverpoolu.\n\nPo přijetí do britského Královského letectva a absolvování radiotelegrafického a střeleckého výcviku zahájil operační výcvik jako přední střelec v osádce Miroslava Plecitého. Po třech týden byl přeřazen na pozici radiotelegrafisty v nově se tvořící osádce Františka Bulise. 3. října 1941 odstartoval na svůj první operační let, kterým byl nálet na doky v Dunkerque. Při čtvrtém operačním letu na byl letoun po ohození pum na přístav v Brémách zasažen protiletadlovou palbou a musel většinu cesty zpět letět na jeden motor, operace tak trvala dlouhých sedm hodin deset minut. Z náletu na seřaďovací nádraží v Berlíně se vrátil se střepinou nad levým spánkem. Wellington napadly nad Zuiderským mořem dva dvoumotorové Messerschmitty Bf 110, po přistání byl letoun odepsán.\n\nDo června 1942 nalétal jako telegrafista povinný turnus 200 operačních hodin u Velitelství bombardovacího letectva, měl být přeřazen k pozemní službě, ale zažádal o přidělení do pilotního výcviku. Byl přijat, od podzimu 1942 absolvoval základní pilotní výcvik. Na jaře 1943 odjel z Glasgowa parníkem Queen Elisabeth do Halifaxu. V Kanadě ukončil výcvik v září 1943, ve škole zůstal i později jako instruktor a zkušební pilot. Absolvoval navigační výcvik a pilotní přecvičení na letouny Liberátor na Bahamských ostrovech. Jako pilot vícemotorových letadel se v červnu 1944 vrátil k 311. peruti, která byla zatím pro neúnosné ztráty převelena k pobřežnímu velitelství. Ze základny Tain v severním Skotsku absolvoval 12 letů jako velitel osádky. Operační činnost ukončil 4. června 1945, poté působil při letecké přepravě mezi Británií a Československem (v té době působila peruť v rámci Transport Command).\n\nJiří Osolsobě se vrátil do ČSR 21. září 1945. O týden později byl v hodnosti nadporučíka letectva v záloze propuštěn ze svazku armády na trvalou studijní dovolenou. Absolvoval sedm semestrů Právnické fakulty Masarykovy univerzity a po únoru 1948 emigroval do USA, kde jako bankovní úředník pracoval v New Yorku.\n\nZemřel 19. května 1975.\n\nJe pohřbený na Ústředním hřbitově města Brna, Vídeňská 96, hrob č. 66, skup. H4.\n"}
{"id": "1276283", "url": "https://cs.wikipedia.org/wiki?curid=1276283", "title": "Jordin Tootoo", "text": "Jordin Tootoo\n\nJordin John Kudluk Tootoo (* 2. února 1983 Churchill, Manitoba) je bývalý kanadský lední hokejista inuitského a ukrajinského původu. Vyrůstal v Rankin Inlet, jeho bratranec Hunter Tootoo byl ministrem kanadské vlády.\n\nZačínal v klubu Brandon Wheat Kings, v prosinci 2001 získal cenu pro hráče měsíce Western Hockey League. Reprezentoval Kanadu na mistrovství světa juniorů v ledním hokeji 2003, kde jeho tým vybojoval stříbrné medaile. V roce 2003 začal hrát za Nashville Predators a stal se tak prvním Inuitem v historii NHL. Působil také v klubu AHL Milwaukee Admirals, s nímž hrál finále Calderova poháru 2006. Proslavil se jako tvrdý hráč, který se často zapojuje do rvaček a dostává disciplinární tresty.\n\n\n\nJe držitelem ceny Indspire Awards pro významné osobnosti pocházející z kanadských domorodých národů.\n\n"}
{"id": "1276287", "url": "https://cs.wikipedia.org/wiki?curid=1276287", "title": "Jaroslava Strejčková", "text": "Jaroslava Strejčková\n\nJaroslava Strejčková (zvaná též Vendulka Strejčková, 23. února 1924 Hradec Králové - 29. října 2005 Praha) byla česká divadelní dramaturgyně a rozhlasová režisérka.\n\nStřední školu absolvovala v Hradci Králové. V roce 1943 hrála v souboru Horáckého divadla v Jihlavě. Po jeho zrušení nacisty byla totálně nasazena ve Škodových závodech v Plzni. Po válce studovala divadelní vědu na Filosofické fakultě Uniiversity Karlovy, studia ukončila v roce 1951. V letech 1951–1953 byla dramaturgyní Divadla S. K. Neumanna) v Praze-Libni. Od roku 1954 až do odchodu do důchodu na konci roku 1983 působila jako dramaturgyně v oddělení rozhlasových her v redakci literárně-dramatického vysílání Československého rozhlasu.\n\nJejím manželem byl divadelní režisér Jan Strejček.\n\n\n\n"}
{"id": "1276295", "url": "https://cs.wikipedia.org/wiki?curid=1276295", "title": "Josef Pech (hudební skladatel)", "text": "Josef Pech (hudební skladatel)\n\nJosef Pech (narozen 1931) je český hudební skladatel. Je autorem hudby pro rozhlasové hry.\n\n"}
{"id": "1276297", "url": "https://cs.wikipedia.org/wiki?curid=1276297", "title": "Seznam dílů seriálu Penny Dreadful", "text": "Seznam dílů seriálu Penny Dreadful\n\nToto je seznam dílů seriálu \"Penny Dreadful\". Britsko-americké hororové drama \"Penny Dreadful\" vysílala americká stanice Showtime.\n\n<onlyinclude></onlyinclude>\n\n"}
{"id": "1276299", "url": "https://cs.wikipedia.org/wiki?curid=1276299", "title": "Stefan Metz", "text": "Stefan Metz\n\nStefan Metz (* 15. října 1951 v Kaufbeuren) je bývalý německý hokejový útočník.\n\nHokejový útočník Stefan Metz začal svou kariéru v rodném městě za klub ESV Kaufbeuren. Za seniorský A-tým působil tři sezony, od roku 1970 do roku 1973. V poslední sezoně za Kaufbeuren se týmu nevydařila, skončili na desátém sestupovém místě a sestoupily z nejvyšší domácí soutěže. V nejvyšší soutěži působil i nadále, odešel do Berliner Schlittschuhclub, ve kterém působil pět let. Během pěti let za Berliner, se stal s týmem dvakrát mistrem a taktéž i dvakrát vice mistrem nejvyšší ligy. Během ročníku 1975/76, se připojil k německému národnímu týmu k Zimních olympijských hrách konané v rakouském Innsbrucku. Po sezóně 1977-78 ukončil kariéru.\n"}
{"id": "1276301", "url": "https://cs.wikipedia.org/wiki?curid=1276301", "title": "International Airlines Group", "text": "International Airlines Group\n\nInternational Consolidated Airlines Group, S.A., zkráceně IAG je nadnárodní holdingová britsko-španělská letecká společnost. Byla zformována v roce 2011 spojením španělské vlajkové letecké společnosti Iberia a britské vlajkové společnosti British Airways. Má sídlo v Londýně, byla založena v Madridu.\n\nToto jsou sesterské společnosti IAG (aktualizovány v březnu 2017)\n\n\n"}
{"id": "1276310", "url": "https://cs.wikipedia.org/wiki?curid=1276310", "title": "Seznam dílů seriálu Chicago Justice", "text": "Seznam dílů seriálu Chicago Justice\n\nToto je seznam dílů seriálu \"Chicago Justice\". Americký dramatický seriál \"Chicago Justice\" vysílala americká stanice NBC od 1. března 2017. Dne 22. května 2017 NBC zrušilo seriál po první řadě.\n\n<onlyinclude></onlyinclude>\n\n"}
{"id": "1276311", "url": "https://cs.wikipedia.org/wiki?curid=1276311", "title": "Hornoslezský etnografický park v Chořově", "text": "Hornoslezský etnografický park v Chořově\n\nHornoslezský etnografický park v Chořově – skanzen se nachází na území Slezského parku (dříve Vojvodský park kultury a oddechu gen. Jerzego Ziętka), nedaleko Slezského stadionu a Obchodního centra AKS. V parku se nachází přibližně 70 historických dřevěných objektů vesnické (lidové) a maloměstské architektury. Rozkládá se na ploše o 22 ha.\n\nShromážděné objekty lidového stavitelství pocházejí z pěti podregionů Horního Slezska (beskydského, podhůří, pszczynsko-rybnického, průmyslového a lublinieckého) a také z regionu Zagłębia Dąbrowského.\n\nScelujícím objektem jednotlivých částí expozice je kostel sv. Josefa z Nieboczówa z 18. století, podobně jako zámecké, farní a vesnické sýpky a také některé budovy Slezských Beskyd, většina zbývajících objektů pochází z poloviny 19. století.\n\nHornoslezský etnografický park je součástí Stezky dřevěné architektury ve Slezském vojvodství.\n\nPrvní plány na otevření etnografického muzea se objevily v roce 1938. Vypuknutí druhé světové války však neumožnilo jejich realizaci. K ní došlo až roku 1952, kdy vznikl Vojvodský park kultury a oddechu gen. Jerzego Ziętka na jehož území měl být vytvořen skanzen. V roce 1963 Projekční kancelář v Krakově zpracovalo jeho konečnou podobu (koncepci). Roku 1964 byl projekt schválen a byla zahájena výstavba skanzenu. Oficiálně byl skanzen otevřen v květnu 1975.\n\nOd roku 2013 je vydáván naučný časopis Rocznik Muzeum „Górnośląski Park Etnograficzny w Chorzowie”\n\n\n"}
{"id": "1276315", "url": "https://cs.wikipedia.org/wiki?curid=1276315", "title": "Elena Vladimírovna Ruská", "text": "Elena Vladimírovna Ruská\n\nElena Vladimírovna Ruská (17. ledna 1882 – 13. března 1957), někdy také známá jako Helen, Helena, Helene, Ellen, Yelena, Hélène nebo Eleni, byla jako jediná dcera a nejmladší dítě Vladimíra Alexandroviče Romanova a Marie Meklenbursko-Zvěřínské ruskou velkokněžnou. Jejím manželem byl bratranec cara Mikuláše II., Mikuláš Řecký a Dánský.\n\nElena a její tři starší přeživší bratři, Kirril, Boris a Andrei, měli anglickou chůvu a jejich prvním jazykem, jakým mluvili, tak byla angličtina. Malá Elena měla temperament a někdy se vymykala kontrole. Když ve čtyřech letech pózovala umělcům, popadla papírový nůž a ohrožovala jím zdravotní sestru, která se skryla za umělce. \"Malá dáma pak přenesla svou pozornost na mě, černé oči jí planuly hněvem\", vzpomínal umělec. Elena byla vychovávána matkou, která si byla vědoma svého postavení a někteří ji považovali za snobskou. \"Chudák malá, je mi jí líto\", napsala společenská rivalka její matky, carevna vdova Marie Fjodorovna, \"protože je opravdu sladká, ale ješitná a docela grandiózní.\"\n\nElena byla zpočátku zasnoubená s Maxem Bádenským, ale Max ze zasnoubení vycouval. Elenina matka zuřila a společensky klábosila o problémech najít Eleně manžela. V roce 1899 byla sedmnáctiletá Elena údajně zasnoubena s Františkem Ferdinandem d'Este, nicméně ze zásnub sešlo, protože se arcivévoda zamiloval do Žofie Chotkové. Princ Mikuláš Řecký a Dánský, třetí syn Jiřího I. Řeckého, byl poprvé navržen v roce 1900, ale Elenina matka nebyla ochotna dovolit své dceři provdat se za mladšího syna s žádným skutečným bohatstvím nebo vyhlídek na královský trůn. Nakonec se svatbou souhlasila v roce 1902, když se ukázalo, že žádné další nabídky na obzoru nejsou. Pár byl oddán 29. srpna 1902 v Carském Selu v Rusku. Carevna vdova napsala Eleně, že \"má velmi příkrý a domýšlivý tón, který může lidi pohoršit\" a očekávala v manželství problémy. Eleniny \"velkolepé způsoby\" některé lidi u dvora dráždily, ale její manželství bylo šťastné.\n\nElena měla s Mikulášem tři dceryː\n\n\nRodina byla později ovlivněna revolucí v Rusku v roce 1917 a následnými nepokoji v Řecku, které se stalo republikou a rodina tak musela nějaký čas žít ve Francii.\n\nBěhem pobytu ve Francii se Elena zapojila do charitativní činnosti pro ruské emigranty, zejména děti. Kvůli emigraci z Řecka a ztrátě ruských příjmů, žil princ Mikuláš a jeho rodina žila v nižších, ale elegantních podmínkách. Fantastická kolekce Eleniných šperků, stejně jako vlastní umělecká díla prince Mikuláše, byly zdroje jejich příjmů.\n\nElenina dcera Olga se provdala za jugoslávského prince Pavla Karađorđeviće; dcera Alžběta za Karla Teodora zu Toerring-Jettenbach, syna Žofie Adléty Bavorské; a dcera Marina za Jiřího, vévodu z Kentu.\n\nVelkokněžna Elena ovdověla v roce 1938, když princ Mikuláš prodělal infarkt a náhle zemřel. Během 2. světové války zůstala v Řecku, kde také v roce 1957 zemřela. Svou osobní knihovnu odkázala škole Anavryta.\n\n\n"}
{"id": "1276319", "url": "https://cs.wikipedia.org/wiki?curid=1276319", "title": "Brazzale Moravia", "text": "Brazzale Moravia\n\nBrazzale Moravia a.s. (dříve Orrero a.s.) je česká sýrárna se sídlem v Litovli. Společnost založená roku 1995 je v současnosti největším českým výrobcem sýrů a současně největším světovým producentem sýru parmezán. Hlavním produktem firmy je parmezán Gran Moravia. Společnost také vlastní a provozuje síť vlastních prodejen. \n\nŘemeslnou sýrárnu Orrero založila roku 1995 Marie Martinů, která dříve žila v Modeně, oblasti produkce parmezánu Parmigiano Reggiano. Firmu před úpadkem roku 2001 převzala italská rodinná společnost Brazzale, významný italský producent tvrdých sýrů. Roku 2003 sýrárna Orrero uvedla na trh parmezán Gran Moravia. Kapacita zpracování mléka činila v roce 2017 asi 500 000 litrů denně, s denní produkcí kolem 30 tun sýra. Hlavním výrobkem je sýr Gran Moravia, který představuje asi 2/3 produkce. Kromě něj vyrábí několik dalších druhů sýra a jiných mléčných výrobků. Přes 90 % produkce je exportováno, a to převážně do Itálie. \n\nSpolečnost také provozuje síť značkových prodejen La Formaggeria Gran Moravia. První byla otevřena roku 2007 v Olomouci, v současnosti jich existuje 19.\n\nVe společnosti pracuje k roku 2017 celkem 315 zaměstnanců, z toho 205 v litovelském závodě a dalších 110 ve značkových prodejnách. Majoritním vlastníkem sýrárny je italská společnost Torrerossa Partecipazioni.\n\n"}
{"id": "1276322", "url": "https://cs.wikipedia.org/wiki?curid=1276322", "title": "Čarodějova nevěsta", "text": "Čarodějova nevěsta\n\nČarodějova nevěsta ( 魔法使いの嫁 \"Mahó cukai no jome)\" je japonská fantasy šónen manga, kterou napsala a ilustrovala Kore Jamazaki. Mangu publikovalo Mag Garden. V Česku vydává mangu od roku 2018 nakladatelství CREW. Wit Studio vydalo tři díly OVA, sloužící jako prequel k hlavní televizní sérii, která byla vysílána od října 2017 do března 2018 a obsahuje 24 epizod.\n\nHlavní hrdinka Čise Hatori je v aukci prodána čaroději Eliasi Ainsworthovi, který si všimne jejího magického nadání a rozhodne se učinit ji svou učednicí a nevěstou. Čise prožila traumatické dětství, postupně ji opustili oba rodiče, a přívětivé chování čaroděje a magických bytostí, s nimiž se seznámí, na ni učiní silný dojem. Postupně se dozvídá stále více o svých schopnostech a světě, který se jí díky nim otevírá, a o němž doposud neměla tušení.\n\nČise Hatori ()Dabér: Acumi TanezakiHlavní protagonistka příběhu. Čise je učeňkyně a budoucí nevěsta Eliase Ainswortha. V dětství Čisein otec, společně s jejím bratrem, opustil rodinu a matka před jejíma očima spáchala sebevraždu. Čise byla nedlouho poté prodána do otroctví.\n\nElias Ainsworth ()Dabér: Rjóta TakeučiČaroděj, „dítě trnů“, učedník a snoubenec Čise. Dříve učeň Lindenbauma.\n\nRuth ()Dabér: Kóki Učijama Dříve církevní pes, který odháněl zloděje a zlé duchy. Ruthovou původní majitelkou byla Isabel a jeho dřívější jméno bylo Juris.\n\nAngelica Varley ()Dabér: Juko KaidaČarodějnice a technička. Eliasova stará známá.\n\nSilky ()Dabér: Aja EndoEliasova tichá a pečlivá hospodyně. Původně Banshee.\n\nLindenbaum ()Eliasův mistr v kouzelnictví. Žije již stovky let v dračí zemi jako ochránce dračího hnízda.\n\nLeannan sidhe ()Duch krásné upírky.\n\nSimon Kalm ()Dabér: Tošijuki MorikawaKněz v kostele nedaleko Eliasova obydlí.\n\nHugoDabér: Misaki KunoVodanoi (Vodní víla). Pomocnice Angeliky.\n\nCartaphilius ()Také nazýván Joseph. Tajemný mág se vzhledem mladého chlapce, který je však starý několik set let.\n\nMichael Renfred ()Čaroděj, který chová zášť k magii a mágům jako celku.\n\nAlice ()Renfredova učeňkyně magie. Dříve přežívala na ulici a vydělávala si na živobytí prodejem drog.\n\nOberon ()Král Faerie a manžel Titanie. Podobá se satyrům s kopyty a jeleními parohy.\n\nTitania ()Královna Faerie a manželka Oberona.\n\nIsabel ()Bývalá majitelka Rutha.\n\nSpriggan ()Kamenný trpaslík, tělesná stráž krále Oberona a královny Titanie.\n\nNevin ()500 let starý drak. Poslední starý drak ze země draků.\n"}
{"id": "1276324", "url": "https://cs.wikipedia.org/wiki?curid=1276324", "title": "Marie Meklenbursko-Zvěřínská", "text": "Marie Meklenbursko-Zvěřínská\n\nMarie Meklenbursko-Zvěřínská (později velkokněžna Marie Pavlovna Ruská, známá jako \"Miechen\" nebo \"Marie Pavlovna starší\"; 14. května 1854 – 6. září 1920) byla jako dcera meklenbursko-zvěřínského velkovévody Fridricha Františka II. meklenburská princezna a sňatkem s ruským velkoknížetem Vladimírem Alexandrovičem ruská velkokněžna.\n\nMarie se narodila v Ludwigslustu v Meklenbursko-Zvěřínsku jako dcera velkovévody Fridricha Františka II. Meklenbursko-Zvěřinského a jeho první manželky Augusty Reuss Köstritz. Když jí bylo osm let, matka zemřela a otec se znovu oženil.\n\n28. srpna 1874 se provdala za Vladimíra Alexandroviče Romanova, třetího syna ruského cara Alexandra II. a svého bratrance z druhého kolene. Byla již zasnoubena s jiným nápadníkem, ale zasnoubení zrušila, když se setkala s Vladimírem. Trvalo ještě tři roky, než jim byl sňatek povolen, protože Marie byla vychovávána jako lutheránka a nechtěla konvertovat k pravoslavnému vyznání.\n\nAlexandr II. Nikolajevič nakonec s jejich sňatkem souhlasil i bez Mariiny konverze k pravoslaví. Po svatbě přijala ruské jméno \"Marie Pavlovna Ruská\". Sňatkem se synem ruského cara získala nový titul \"Její imperátorská Výsost\". Zůstala po většinu manželství lutheránkou, později však přece jen konvertovala k pravoslaví, aby měl její syn Kirril větší šanci na trůn – vědělo se, že následník trůnu, carevič Alexej, je těžce nemocen (trpěl hemofilií). Po sňatku žila ve Vladimirském paláci umístěném v paláci Embankment na řece Něvě. Stala se přední petrohradskou hostitelkou, označovanou jako \"největší z velkokněžen\", a byla v otevřeném soupeření s carevnou Marií Fjodorovnou. Neuposlechla zákaz Mikuláše II. hrát hazardní hry, ruletu a karetní hry v soukromých domech, což vedlo k jejímu dočasnému zákazu pobývat u dvora.\n\nV roce 1909 její manžel zemřel a ona se po něm stala prezidentkou Akademie výtvarných umění.\n\nI v pozdějších letech vlády jejího synovce Mikuláše II. byl její velkoknížecí dvůr nejkosmopolitnějším a nejoblíbenějším domem v hlavním městě. Velkokněžna byla osobně v rozporu s carem a carevnou. Nebyla jedinou Romanovnou, která se obávala, aby carevna (Alexandra Fjodorovna) \"nebyla jediným vládcem Ruska\". Spekulovalo se o tom, že Marie se svými syny uvažovala v zimě 1916-17 o převratu proti carovi, přičemž car by abdikoval a byl by nahrazen svým synem, carevičem Alexejem, a Mariin syn Kirill Vladimirovič nebo Nikolaj Nikolajevič Romanov by se stal regentem. Neexistuje však žádný písemný důkaz, který by podporoval tuto domněnku, ačkoli Marie řekla prezidentovi Dumy, Michailovi Rodziankovi, že carevnu je nutno \"zničit\".\n\nPo Říjnové revoluci velkokněžna Marie uprchla jako jedna z posledních Romanovců a jako jedna z prvních zemřela v exilu. Zůstala ve válkou zničeném Kavkaze se svými dvěma mladšími syny po celý rok 1917 a 1918, stále doufajíc, že se její nejstarší syn Kirril stane carem. Jak se bolševici přiblížili, skupina nakonec v roce 1918 unikla na palubě rybářské lodi do Anapy. Marie strávila čtrnáct měsíců ve městě Anapa, odmítala se připojit k synovi Borisovi, který se chystal opustit Rusko. Když se naskytla příležitost utéci přes Konstantinopol, prezentovala se Marie tak, aby to vypadalo, že odchází bez strachu, aby nebyla vystavena pokoření. Když ji generál Bílé armády varoval, že jeho strana občanskou válku prohrává, souhlasila s odchodem. Marie, její syn Andrej, jeho milenka Matilda Kšesinská a jejich syn Vladimír 13. února 1920 nastoupili na italskou loď mířící do Benátek. Odtud pokračovali přes Švýcarsko do Francie, Mariino zdravím podlomené útrapami posledních let i strastiplnou cestou se však silně zhoršilo a 24. srpna téhož roku 1920 v kruhu své rodiny v městečku Contrexéville zemřela.\nZ manželství Marie a velkoknížete Vladimíra Alexandroviče se narodilo pět dětí, čtyři synové a nejmladší dcera; nejstarší chlapec však zemřel jako půldruhaleté batole.\n\n"}
{"id": "1276325", "url": "https://cs.wikipedia.org/wiki?curid=1276325", "title": "Mark Steyn", "text": "Mark Steyn\n\nMark Steyn (* 8. prosince 1959, Toronto) je kanadský publicista, konzervativní politický komentátor a vysokoškolský učitel.\n\nJe autorem několika knih, z nichž kniha \"America Alone: The End of the World as We Know It\" z roku 2006 byla zařazena mezi bestsellery The New York Times.\n\n"}
{"id": "1276326", "url": "https://cs.wikipedia.org/wiki?curid=1276326", "title": "Axel Cadier", "text": "Axel Cadier\n\nAxel Vilhelm Teodor Cadier (13. září 1906 Varberg, Švédsko – 29. října 1974 Jeteborg, Švédsko) byl švédský zápasník, zápasící v obou stylech, olympijský vítěz a mistr Evropy, profesionální zápasník a trenér zápasu. \n\nCadier začínal s plaváním a k zápasu se dostal poměrně pozdě, až ve svých 21 letech. V roce 1933 se stal evropským šampiónem ve střední váze a poté přešel do lehké těžké, ve které dosáhl největšího úspěchu, když vybojoval zlato na olympiádě v Berlíně. V letech 1940 až 1960 působil jako profesionální zápasník v Severní Americe. Poté se věnoval trenérské práci, nějaký čas vedl i norský národní tým.\n\n"}
{"id": "1276332", "url": "https://cs.wikipedia.org/wiki?curid=1276332", "title": "Luboslav Jenyš", "text": "Luboslav Jenyš\n\nLuboslav Jenyš (30. prosince 1934 – 30. prosince 2009) byl český fotbalista a trenér.\n\nV československé nejvyšší soutěži hrál za Jiskru Otrokovice v ročníku 1964/65 při její jediné účasti, aniž by skóroval. Z Otrokovic odešel do Slavie Kroměříž. Nejčastěji nastupoval jako obránce nebo záložník.\n\nPo skončení hráčské kariéry se stal trenérem. Vedl mj. Jiskru Otrokovice a Hanáckou Slaviu Kroměříž.\n\n\n"}
{"id": "1276333", "url": "https://cs.wikipedia.org/wiki?curid=1276333", "title": "Mount Antero", "text": "Mount Antero\n\nMount Antero je nejvyšší hora jižní části pohoří Sawatch Range, celkově pátá nejvyšší hora tohoto pohoří.\nZároveň je také dvacátou šestou nejvyšší horou Spojených států a čtyřicátou nejvyšší horou Severní Ameriky. Mount Antero leží v Chaffee County, v centrální části Colorada.\nNejvyšší hora Skalnatých hor Mount Elbert leží přibližně 50 km severozápadně. Mount Antero je známý výskytem drahokamů. Naleziště berylů je jedno z největších ve Spojených státech.\n"}
{"id": "1276334", "url": "https://cs.wikipedia.org/wiki?curid=1276334", "title": "Kamienna (přítok Bobru)", "text": "Kamienna (přítok Bobru)\n\nKamienna (německy \"Zacken\") je levostranný přítok řeky Bobr v Dolnoslezském vojvodství v Polsku. Délka toku měří 33 km. Plocha povodí činí 272,3 km².\n\nŘíčka pramení na rašeliništi Zelený klín v nadmořské výšce 1076 m na úpatí Mumlavské hory ve slezské části Krkonoš. Svým dalším tokem vytváří hranici mezi Krkonošemi a Jizerskými horami. Na úpatí Krkonoš říčka protéká Jelenohorskou kotlinou a v Jelení Hoře se v nadmořské výšce 317 m říčka Kamienna vlévá zleva do řeky Bobr.\n\nMezi důležité obce, kterými říčka Kamienna protéká, patří například: Szklarska Poręba, Piechowice, Cieplice Śląskie-Zdrój (část města Jelení Hora) nebo Jelení Hora. Údolím říčky Kamienna probíhá železniční trať Jelení Hora–Kořenov číslo 311.\n"}
{"id": "1276335", "url": "https://cs.wikipedia.org/wiki?curid=1276335", "title": "František Vinant", "text": "František Vinant\n\nFrantišek Vinant (26. dubna 1934, Praha – 14. prosince 1980, Čelákovice), vlastním jménem František Petiška, byl český básník, prozaik a herec. Občanským povoláním byl lékař. Poezii publikoval pod počeštěným rodným jménem své matky, pod vlastním vystupoval v Divadle Járy Cimrmana.\n\nNejmladší syn Adeliny, roz. Winandtové, poprvé provdané Reitererové, poté za Františka Petišku, přednostu Úrazové pojišťovny dělnické v Praze. Manžel publicistky a historičky divadla PhDr. Ladislavy Petiškové, otec MUDr. Michaely a Mgr. Terezie Petiškových. Bratr Bedřicha Reiterera a spisovatele PhDr. Eduarda Petišky.\n\nPo maturitě na gymnáziu v Brandýse nad Labem (1953) absolvoval Lékařskou fakultu hygienickou UK (MUDr. 1960). Už za studií se stal asistentem na katedře hygieny práce a chorob z povolání. Současně se věnoval básnické tvorbě, kterou publikoval od roku 1957 v různých časopisech, 1963 spoluzakládal časopis Tvář, jehož byl v letech 1963–1964 šéfredaktorem. Poté pracoval jako obvodní lékař, od r. 1969 v Brandýse n. L. Od sezóny 1970/1971 působil až do své předčasné smrti také jako herec Divadla Járy Cimrmana. Jeho tvorba byla knižně vydána až posmrtně.\n\nJeho lyrická nota, blízká zprvu poezii Robinsona Jefferse a navazující později na básnický odkaz českých básníků Vladimíra Holana a Františka Halase, se promítla i do jeho povídek. Jeho básně z konce sedmdesátých let představují ojedinělou uměleckou výpověď o atmosféře společenského úpadku po roce 1968.\n\n\n\n"}
{"id": "1276336", "url": "https://cs.wikipedia.org/wiki?curid=1276336", "title": "Mount Evans", "text": "Mount Evans\n\nMount Evans je druhá nejvyšší hora pohoří Front Range, nachází se v Jižních Skalnatých horách.\nHora leží přibližně 55 km západně od Denveru, v Clear Creek County, v severní části Colorada.\nMount Evans je dvacátou sedmou nejvyšší horou Spojených států a čtyřicátou první nejvyšší horou Severní Ameriky. Hora tvoří jednu z dominant metropolitní oblasti Denveru a širokého okolí. Vystupuje 2 700 metrů nad východně ležící Velké roviny a je viditelná z dálky více než 150 kilometrů.\n"}
{"id": "1276343", "url": "https://cs.wikipedia.org/wiki?curid=1276343", "title": "Heliotrop", "text": "Heliotrop\n\nHeliotrop (ze spojení řeckých výrazů ἥλιος – \"Slunce\" a τρέπειν – \"obracet se\") je minerál, kryptokrystalická křemitá hmota, označovaná jako zelený druh jaspisu (neprůhledná odrůda chalcedonu) s červeně zbarvenými uzavřeninami neboli inkluzemi oxidů železa (hematitu). Na rozdíl od jaspisu však má heliotrop radiálně paprsčitou vnitřní strukturu. Odstíny zelené bývají od světlejších až po velmi temné, přecházející do černé nebo modré barvy. Někdy heliotrop obsahuje místo červených inkluzí skvrny žluté barvy.\n\nHeliotrop byl znám a popisován již od antických dob.\n\nNapříklad v díle Plinia Staršího \"Naturalis Historia\" z 1. století n. l. je tomuto kameni připisována magická schopnost způsobit neviditelnost. Heliotropu se přisuzovala též moc přivolat déšť, způsobit zatmění Slunce a uchovávat zdraví a mládí. Kromě toho se věřilo, že heliotrop zaručuje svému nositeli úctu, štěstí a slávu a chrání jej před výhrůžkami a násilím.\n\nV přírodovědně zaměřených spisech svatého Alberta Velkého (Albertus Magnus, přelom 12./13. století – 1280) je heliotrop zmiňován jako \"babylónský kámen\". Heliotropu se přezdívá též \"krvavý kámen\" (v anglojazyčných zemích \"Bloodstone\") podle středověké legendy, podle níž jeho zbarvení bylo způsobeno kapkami krve Ježíše Krista, které dopadaly na kameny pod křížem.\n\nHeliotrop je používán v esoterice a jako drahý kámen ve šperkařství.\n\nMezi známá světová naleziště heliotropu patří Čína, Brazílie, Indie (např. lokalita Morvi v districtu Radžkot ve státě Gudžarát), Spojené státy americké (několik desítek lokalit ve státech Kalifornie, Colorado, Connecticut, Georgia, Maine, New York, Oregon, Pensylvánie, Rhode Island a Texas), Austrálie (Ruby Well Gold Mine, Peak Hill Goldfield, Západní Austrálie), Bulharsko (Acheloj), Kanada (provincie Nové Skotsko), Německo (Elbingerode v Harzu, spolková země Sasko-Anhaltsko), Rumunsko (Seini v župě Maramureș a Techereu v župě Hunedoara), Slovensko (Sklené Teplice v okrese Žiar nad Hronom a Banský Studenec v okrese Banská Štiavnica) a Jihoafrická republika (Kuruman, Severní Kapsko).\n\nVýznamné výchozy horniny s výskytem heliotropu se nacházejí na ostrově Rùm ve skotském souostroví Vnitřní Hebridy ve Spojeném království, kde byl tento minerál v prehistorických dobách využíván podobně jako pazourek. Heliotropy se vyskytují též v polském Dolnoslezském vojvodství. Mezi světově registrovaná naleziště heliotropu patří i proslulá česká mineralogická lokalita Kozákov v Libereckém kraji.\n\n"}
{"id": "1276350", "url": "https://cs.wikipedia.org/wiki?curid=1276350", "title": "Porovnání protokolů pro instant messaging", "text": "Porovnání protokolů pro instant messaging\n\nTohle je tabulka porovnání protokolů pro IM. Obsahuje základní informace o takových protokolech.\n\nNote 1: \\v ~usr@a.b.com, část a.b.com je \"hostmask\" a může být buď server je připojen z nebo na \"plášť\", vydaného správcem serveru; realističtější příklad je ~myname@myisp.example.com . Tilda obecně naznačuje, že uživatelské jméno poskytnuté klientem IRC nebylo ověřeno pomocí služby Ident.\n\nNote 2: V usr@a.b.c/home, číst home znamená \"zdroj\", pomocí kterého je uživatel rozlišován na základě místa ze kterého je přihlášen, často simultánně, reálnějším příkladem by mohlo být user@xmppserver.example.com/home\n\nNote 3: Problém škálovatelnosti: Protokol se stává stále méně efektivním s přibývajícím počtem kontaktů.\n\nNote 4: Komunikace One-to-many/many-to-many primárně zahrnuje informaci o přítomnosti, vztah Vydavatel-odběratel a chatovací místnosti. Některé technologie podporují možnost distribuovat data pomocí multicast, což snižuje pravděpodobnost úzkého hrdla na straně odesílatele. Efektivní šíření informace od dostupnosti je v současnosti technologická výzva pro XMPP i SIP.\n\nNote 5: Objevily se zprávy od uživatelů, že filtry proti spamu jsou používány k omezení odkazů na jiné klienty a webová rozhraní.\n\nNote 6: Bez serverové protokoly nemají žádný centrální subjekt (obvykle firma) ovládající síť. Bez serverové sítě se skládají pouze z klientů. Takové systémy jsou obvykle extrémně odolné vůči sledování a cenzuře.\n\n"}
{"id": "1276356", "url": "https://cs.wikipedia.org/wiki?curid=1276356", "title": "Disociační drogy", "text": "Disociační drogy\n\nDisociační drogy narušují vnímání obrazu a zvuku a navozují pocity odloučení (disociace), děje se tak redukcí či blokováním signálů vědomí z jiných částí mozku. Způsobují především smyslovou deprivaci, halucinace a snům podobné stavy. Řadí se do skupiny halucinogenů. Mezi ně například patří PCP (andělský prach), ketamin, muscimol (muchomůrka červená), oxid dusný a dextrometorfan (DXM).\n"}
{"id": "1276358", "url": "https://cs.wikipedia.org/wiki?curid=1276358", "title": "Letiště Wondžu", "text": "Letiště Wondžu\n\nLetiště Wondžu ( – \"Wŏndžu Konghang\", IATA: WJU, ICAO: RKNW) je letiště u města Wondžu v provincii Kangwon v Jižní Koreji. Od centra města je vzdáleno přibližně deset kilometrů severně.\n\nVyužití letiště je převážně vojenské (za Korejské války odtud startovaly letouny Letectva Spojených států amerických).\n\nLétá odsud pravidelná linka společnosti Korean Air na mezinárodní letiště Čedžu na ostrově Čedžu na jihu Jižní Koreje.\n\n"}
{"id": "1276360", "url": "https://cs.wikipedia.org/wiki?curid=1276360", "title": "Alexandrinské divadlo", "text": "Alexandrinské divadlo\n\nAlexandrinské divadlo (rusky Александринский театр), celým názvem Leningradské státní akademické divadlo dramatu AS Puškina (rusky Ленинградский государственный академический театр драмы им. А. С. Пушкина) je divadlo v Petrohradě. Je to nejstarší ruské divadlo, jeho počátky resp. založení se datují do roku 1756. Bylo pojmenované na počest Alexandry Fjodorovny, manželky ruského cara Mikuláše I.\n\nBudova divadla byla postavena až v letech 1828-1832 v empirickém slohu pro carský herecký soubor z Petrohradu (vznik 1856). Jejím autorem byl architekt Carlo Rossi. Divadlo bylo otevřeno 31. srpna (12. září) 1832. Dnes stavba spadá pod UNESCO a v letech 2005-2006 prošla kompletní rekonstrukcí. Znovuotevření se konalo dne 30. srpna 2006 u příležitosti oslav 250. výročí divadla.\n\nNa divadelních prknech se hrají činoherní, operní a baletní vystoupení. V osmdesátých letech 19. století se hrály výlučně jen dramata, tragédie.\n\n"}
{"id": "1276363", "url": "https://cs.wikipedia.org/wiki?curid=1276363", "title": "Chrám Nanebevstoupení Páně (Almaty)", "text": "Chrám Nanebevstoupení Páně (Almaty)\n\nChrám Nanebevstoupení Páně je chrámem Ruské pravoslavné církve v kazašském městě Alma-Atě.\n\nChrám byl postaven v letech 1904 až 1907 podle plánů známého ruského architekta A. P. Zenkova. Sloužil a slouží početné komunitě pravoslavných křesťanů, kteří žijí v kazašské metropoli. V letech 1927 až 1995 byl násilně odňat pravoslavné církvi a využíván pro jiné účely (muzeum, výstavní a koncertní síň). V roce 1995 ho prezident Nursultan Nazarbajev vrátil původnímu vlastníku. V současnosti se zde denně konají pravoslavné liturgie. Chrám je vyobrazen i na kazašské minci v hodnotě 500 tenge a také na poštovní známce z roku 2003. Je zařazen mezi státní a kulturní památky země.\n\nChrám je vybudován v eklektickém architektonickém stylu, který nese prvky několika starších architektonických stylů. Jde hlavně o staroruské styly, které byly typické pro ruskou pravoslavnou architekturu. Lze zde najít i prvky neobarokního a neoklasicistní stylu. Dosahuje výšky 54 metrů. Součásti interiéru (ikonostas, ikony) byly vytvořeny v mistrovských dílnách v Moskvě a v Kyjevě.\n\n"}
{"id": "1276364", "url": "https://cs.wikipedia.org/wiki?curid=1276364", "title": "Falcon 9 v1.0", "text": "Falcon 9 v1.0\n\nFalcon 9 v1.0 byla první verze rakety Falcon 9, kterou navrhla a vyrobila společnost SpaceX, sídlící v Hawthorne v Kalifornii. Vývoj středně velké nosné rakety začal v roce 2005. První let přišel 4. června 2010 a byl úspěšný. Raketa Falcon 9 v1.0 následně vynesla čtyři nákladní lodě Dragon. Jeden let byl zkušební, druhý demonstrační a další dva už vezly zásoby pro Mezinárodní vesmírnou stanici v rámci kontraktu CRS s NASA.\n\nDvoustupňová raketa byla poháněna motory Merlin, které také vyrábí SpaceX. Motory spalují kapalný kyslík a letecký petrolej. Nosnost byla 10 450 kg na nízkou oběžnou dráhu a 4 540 kg na přechodovou dráhu ke geostacionární. Všechny uskutečněné lety rakety vedly ale jen na nízkou dráhu.\n\nRaketa byla v roce 2013 nahrazena vylepšenou verzí Falcon 9 v1.1, ta letěla poprvé v září 2013. Z pěti startů Falconu v1.0 v letech 2010 až 2013 všechny úspěšně doručili svůj primární náklad, jen jednou došlo ke ztrátě sekundárního nákladu.\n\nPrvní stupeň verze 1.0 byl použit při prvních pěti letech rakety Falcon 9 a byl poháněn devíti motory Merlin 1C, které vyráběla SpaceX. Motory byly uspořádány do mřížky 3x3 a každý z těchto motorů měl tah v nulové nadmořské výšce 556 kN, takže celkový tah motorů při startu byl přibližně 5000 kN.\n\nStěny a kopule nádrží byly vyrobeny ze slitiny lithia a hliníku. SpaceX využívá svařování třením, což je technika s nejvyšší pevností a spolehlivostí, kterou má k dispozici.\n\nJako zapalovač prvního stupně byl použit samozápalný triethylhliník-triethylboran.\nDruhý stupeň byl poháněn jedním motorem Merlin 1C upraveným pro použití ve vakuu, s expanzním poměrem 117:1 a nominální dobou hoření 345 sekund. Pro zvýšení spolehlivosti restartu měl motor duální redundantní zapalovače triethylhliník-triethylboran.\n\nMezistupeň mezi prvním a druhým stupněm byl vyroben z uhlíkových vláken s jádrem z hliníku. Pro upevnění byly použity znovupoužitelné upínací kleštiny a pneumatický tlačný systém pro oddělení. Spojení mělo dvanáct upevňovacích bodů (u pozdější verze 1.1 byl počet bodu snížen na tři).\n\nNádrž druhého stupně byla potom kratší verze nádrže prvního stupně a používala většinu stejných výrobních postupů a materiálů. To šetří peníze při výrobě.\n\nJako řídící motory byly použity čtyři motory Draco. Trysky byly použity k držení stabilní polohy při oddělování nákladu, případně se daly použít pro roztočení nákladu na maximálně pět otáček za minutu.\n\nSpaceX používá více redundantních letových počítačů odolných proti chybám v návrhu. Každý motor Merlin je řízen třemi hlasovacími počítači, z nichž každý má dva fyzické procesory, které se navzájem neustále kontrolují. Software běží na Linuxu a je napsán v jazyce C++.\n\nZatímco SpaceX utratila své peníze za vývoj své první rakety Falcon 1, vývoj Falconu 9 byl urychlen koupí několika předváděcích letů pro NASA. Začalo to programem COTS v roce 2006. SpaceX byla vybrána z více než dvaceti společností, které předložili své návrhy. Podle Elona Muska by vývoj bez peněz od NASA trval déle.\n\nNáklady na vývoj Falconu 9 v1.0 byly přibližně 300 milionů amerických dolarů. Pokud zahrneme některé z nákladů na vývoj Falconu 1, které přispěli k vývoji Falconu 9, tak by částka činila 390 milionů.\n\nNASA také hodnotila náklady na Falcon 9 pomocí nákladového modelu NASA‐Air Force Cost Model (NAFCOM) - tradiční přístup pro vojenské a civilní zakázky a náklady by vyšly na 3,6 miliardy, případně při více obchodním přístupu na 1,6 miliardy amerických dolarů.\n\nV prosinci 2010 výrobní linka SpaceX vyrobila jeden nový Falcon 9 (a loď Dragon) za tři měsíce.\n\nSpaceX se ze začátku snažila o znovupoužitelnost prvních stupňů jak u Falconu 1, tak u Falconu 9. Počáteční přístup počítal s použitím padáků, ale tento způsob byl nakonec neúspěšný a SpaceX se zaměřila na motorické přistávání, které se začalo testovat na testovacím zařízení Grasshopper a následně na verzi 1.1.\n\nUž od začátku vývoje Falconu 9 SpaceX hovořila o možnosti zachraňovat první i druhý stupeň a o jejich vícenásobném použití. V roce 2011 začala SpaceX formálně financovat program rozvoje opakovaného použití s cílem vytvoření opakovatelně použitelného prvního a druhého stupně, při použití motorického přistávání. Později bylo od myšlenky zachraňovat i druhý stupeň upuštěno.\n\n\"Vlastní článek: Seznam letů Falconu 9 a Falconu Heavy\"\n\nVerze 1.0 startovala celkem pětkrát a pokaždé úspěšně vynesla loď Dragon na nízkou oběžnou dráhu. Z toho se Dragon třikrát úspěšně spojil s ISS. Při jednom z letů se nepodařilo na oběžnou dráhu umístit sekundární náklad, kterým byl prototyp nové generace satelitů Orbcomm.\n\n\n"}
{"id": "1276365", "url": "https://cs.wikipedia.org/wiki?curid=1276365", "title": "Gerald O'Grady", "text": "Gerald O'Grady\n\nGerald O'Grady (30. listopadu 1931 – 26. března 2019) byl americký pedagog. V letech 1954 až 1958 studoval na Wisconsinské univerzitě a později odešel do Anglie, kde studoval na oxfordské St. Antony's College. Počínaje rokem 1967 působil jako profesor angličtiny na Buffalské univerzitě. Později, v sedmdesátých letech, zde spoluzaložil fakultu mediálních studií. Anthony Bannon označil O'Gradyho přínos za celosvětový. Rovněž připravil řadu textů pro různé katalogy filmových výstav.\n"}
{"id": "1276366", "url": "https://cs.wikipedia.org/wiki?curid=1276366", "title": "Nedostavěný chrám v Panenském Týnci", "text": "Nedostavěný chrám v Panenském Týnci\n\nNedostavěný chrám Panny Marie je nedostavěná vrcholně gotická stavba s dokončenou barokní zvonicí v Panenském Týnci, jejíž založení inicioval pravděpodobně roku 1316 Plichta ze Žerotína, ale po požáru sousedního kláštera z roku 1382 musela být stavba podle upravených plánů znovu vystavěna. Byla zamýšlena v koncepci trojlodního dvouvěžového klášterního kostela, do dneška se dochovaly pouze kněžiště, a tři klenební pole trojlodí s portálem. Nekoncepční zvonice pochází z pozdější doby. Chrám je součástí komplexu, který je ohroženou nemovitou kulturní památkou.\n\nPodle některých psychotroniků je chrám postaven na silné zóně s pozitivní energií. I kvůli tomu je nejznámější památkou v městečku a ročně ho navštíví stovky lidí, oblíbený je také jako místo svatebních obřadů.\n\nPrvní chrám byl pravděpodobně dřevěné provizorium. Přesné datum založení kamenné stavby není známo, došlo k němu po roce 1321, hlavní stavební činnost se spojuje až s příchodem Parléřovy huti v 60.letech 14. století.. Také architektonické detaily, jako např. uspořádání baldachýnků na jižním portálu, poukazují na závěr 14. století. Nad portálem jsou dvě gotické orlice, které jsou znakem pánů ze Žerotína. To svědčí stejně jako písemná zpráva, že dílo umožnila bohatá nadace Jaroslava, Jarka a Habarta ze Žerotína klášteru z roku 1321. Habartova manželka Scholastika ze Šternberka byla podle legendy přítelkyní Anežky Přemyslovny Budování asi pokračovalo kvůli nedostatku prostředků volným tempem. Po požáru kláštera roku 1382 se pracovalo na západním průčelí.\n\nNejspíš po požáru staré jehlancové věže v roce 1744 byla postavena Jaroslavem ze Žerotína nová barokní zvonice a její umístění nevratně a definitivně znemožnilo dokončit původní koncept trojlodního dvouvěžového klášterního kostela. Chrám zkoumali Kamil Hilbert, Dobroslav Líbal a Helena Soukupová a shodli se v zařazení ke stavbám huti Petra Parléře. a upozornili na příbuznost severního portálu kostela Panny Marie před Týnem v Praze.\n\nV okolí chrámu stával také zámeček a kaple Nejsvětější Trojice sloužící jako hrobka Žerotínů. Tyto stavby se nedochovaly. Dochoval se ale klášter přestavěný na zámek.\n\nChrám tvoří 21 metrů dlouhé, 9 metrů široké a přes 20 metrů vysoké kněžiště se sedmibokým závěrem o třech klenebních polích, na které navazuje téměř čtvercové síňové trojlodí příčně podélného půdorysu, členěné čtyřmi osmibokými pilíři. Ze západní části zůstala zachována jižní zeď s portálem, polovina západní zdi a z ostatních zdí pouze základy. Tři lodní pilíře byly zbořeny a na čtvrtém částečně spočívá novější barokní zvonice.\n\nPodle některých psychotroniků stojí nedostavěný chrám na silné pozitivní zóně ve tvaru kříže, kde se údajně kříží dvě energetické zóny, a jejich síla se tím násobí. Tato energie prý má sílu léčit depresivní stavy, úrazy hlavy a mrtvice a vnášet optimismus do života. Chrám je nejznámější památkou v městečku a ročně ho navštíví stovky lidí. V ročníku 2014 soutěže DestinaCZe agentury CzechTourism chrám zvítězil v kategorii „Genius loci“ pro nejmagičtější místa a zároveň se stal i absolutním vítězem ročníku.\n\nChrám je oblíbený také jako místo svatebních obřadů, v jeho prostorách se jich ročně koná až stovka. Byl využit i pro natáčení několika filmů, například \"Kytice\" nebo \"Post Coitum\".\n\n\n\n"}
{"id": "1276367", "url": "https://cs.wikipedia.org/wiki?curid=1276367", "title": "SpaceX CRS-1", "text": "SpaceX CRS-1\n\nSpaceX CRS-1 (alternativně SpX-1, nebo jednoduše CRS-1) byl první zásobovací let kosmické lodi Dragon společnosti SpaceX k Mezinárodní vesmírné stanici (ISS) podstoupený v rámci kontraktu Commercial Resupply Services uzavřeného s NASA. Celkově šlo o třetí let Dragonu do vesmíru (pokud počítáme i demo lety C1 a C2+).\n\nV plánu bylo vypustit prototyp druhé generace satelitu Orbcomm. Z důvodu anomálie, která se vyskytla v době mezi přechodem na nadzvukovou rychlost a maximálním dynamickým namáháním, na jednom z devíti motorů prvního stupně došlo k automatickému vypnutí motoru a Falcon 9 tak letěl jen s osmi aktivními motory. To mělo za následek, že satelit Orbcomm zůstal na nižší oběžné dráze a během čtyř dnů zanikl v atmosféře.\n\n28. října 2012 astronaut Kevin Ford za pomoci robotické paže Canadarm2 odpojil loď od modulu Harmony a přemístil ji do vzdálenosti patnáct metrů od stanice, kdy ji uvolnil. Dragon pak provedl sérii tří zážehů a vzdálil se od stanice. Přibližně po šesti hodinách provedl deorbitační zážeh, který trval až deset minut. Servisní modul, na kterém jsou umístěné solární panely zanikl v atmosféře. Návratová kabina přistála na hladinu Tichého oceánu ve vzdálenosti několik stovek kilometrů od pobřeží jižní Kalifornie.\n"}
{"id": "1276371", "url": "https://cs.wikipedia.org/wiki?curid=1276371", "title": "Seznam dílů seriálu Huangovi v Americe", "text": "Seznam dílů seriálu Huangovi v Americe\n\nToto je \"'seznam dílů seriálu \"Huangovi v Americe\".\n\n<onlyinclude>\n</onlyinclude>\n\n"}
{"id": "1276384", "url": "https://cs.wikipedia.org/wiki?curid=1276384", "title": "Karel Švenk", "text": "Karel Švenk\n\nKarel Švenk (v německé podobě též Karl Schwenk, 17. března 1917 Praha – 1. dubna 1945 Karlsberg, během transportu do Mauthausenu) byl český kabaretiér, komik, hudební skladatel a spisovatel.\n\nNarodil se v rodině krejčovského mistra Rudolfa Schwenka (1880–??) a matky Kláry rozené Korálkové (1882–??), kteří byli oddáni 8. července 1906 v Budyni nad Ohří, Rudolf Schwenk byl v té době krejčím v Dolíně. Karel Švenk byl čtvrtým z pěti dětí. Podle policejní konskripce pobývala rodina v Drážďanech a Podmoklech, v roce 1914 se přestěhovala do Prahy.\n\nV letech 1934–1938 byl jedním ze sedmi členů a pianistou \"Klubu zapadlých talentů\", který spoluzakládal. Poslední vystoupení \"Klubu\" se konalo v \"Unitariii\" v pražské Anenské ulici.\n\nDne 24. listopadu 1941 byl odvezen transportem Ak, č. 171 z Prahy do koncentračního tábora Terezín. byl členem skupiny 342 mladých mužů, kteří měli připravit Terezínské ghetto pro příchod dalších vězňů.\n\nJe zachycen v nacistickém propagandistickém filmu \"Vůdce daroval Židům město\" (německy \"Theresienstadt. Ein Dokumentarfilm aus dem jüdischen Siedlungsgebiet\") ve společnosti loutkáře Otto Neumanna a tanečnice Kamily Rosenbaumové.\n\nDne 1. října 1944 byl přesunut transportem Em, č. 191 z Terezína do koncentračního tábora v Osvětimi. Krátce pracoval jako otrocká síla v továrně. Zemřel 1. dubna 1945 v dobytčím vagonu poblíž Karlsbergu během transportu do koncentračního tábora v Mauthausenu. Další zdroj uvádí o Švenkově smrti, že byl těsně před osvobozením zastřelen dohlížejícím esesákem ranou zezadu na hladovém pochodu u Karlových Var.\n\nByl talentovaným textařem, hercem a režisérem. V terezínském ghettu nastudoval několik aktuálních satirických her, zobrazujících na příměrech postavení židů ve fašistickém rasistickém systému. Spolupracoval na přípravě představení mj. s choreografkou Kamilou Rosenbaumovou, herci Jiřím Süsslandem, Vlastou Schönovou a Josefem Taussigem. Pro jeho tvorbu byla typická revuální forma autorského divadla, začlenění písní, hudby a tance. Inspirací mu byly často písně Osvobozeného divadla.\n\n\nNorbert Frýd\n\nJana Šedová\n\nOta Ornest\n\n"}
{"id": "1276385", "url": "https://cs.wikipedia.org/wiki?curid=1276385", "title": "Šuchrat Sa’dijev", "text": "Šuchrat Sa’dijev\n\nDoc. Šuchrat Samarovič Sa’dijev, kandidát historických věd ( Шӯҳрат Самарович Саъдиев, , * 8. listopadu 1954, Dušanbe, Tádžická SSR, Sovětský svaz) je tádžický historik a vysokoškolský pedagog.\n\nPo maturitě studoval historii na Tádžické státní univerzitě V. I. Lenina (dnes Tádžická národní univerzita), již ukončil v roce 1977. V letech 1977–1986 pracoval jako odborný asistent Katedry dějin KSSS v Ústavu umění. Následovala aspirantura a kandidátská disertace na Tádžické národní univerzitě. Od roku 2014 působí jako docent na Rusko-tádžické slovanské univerzitě v Dušanbe. Ve své odborné práci se zaměřuje především na dějiny Tádžikistánu.\n\n"}
{"id": "1276388", "url": "https://cs.wikipedia.org/wiki?curid=1276388", "title": "Čita (Aiči)", "text": "Čita (Aiči)\n\nČita ( ; \"Čita-ši\", anglickým přepisem Chita) je japonské přístavní město v prefektuře Aiči, v provincii Owari. 1. dubna 1955 vznikl sloučením městysů Okada-čó (岡田町), Jawata-čó (八幡町) a Asahi-čó (旭町) městys Čita (知多町 – Čita-čó). V roce 1970 mu byl přidělen status města. Město dostalo název podle poloostrova Čita a i podle okresu Čita-gun (知多郡), jehož součástí byly dříve jeho části. V roce 2016 mělo město 84 782 obyvatel a celkovou rozlohu 45,90 km² (průměrná hustota obyvatel je 1850/km²). Od roku 2013 je starostou města Tošio Mijadžima (* 1948).\n\nMěsto leží na severozápadní části poloostrova Čita, na východním břehu zálivu Ise (伊勢湾). Městem protékají řeky Šinano (信濃川), Minokawa (美濃川), Agui-gawa (阿久比川), Hinagagawa (日長川) a Jadagawa (矢田川). Na území města je několik rybníků, mezi nimi retenční nádrž Sóriike (佐布里池). Byly vytvořeny pro potřeby zemědělství. Jelikož město leží na mořském pobřeží, mají jeho kopce malou nadmořskou výšku, například kopec Takane (高根山) v části Jawata má 70 m. n. m. V Čitě je přístav (pod správou města Nagoja).\nVe městě je odborná škola pečovatelská, dvě vyšší střední školy, pět středních škol a deset základních škol.\nMěstem procházejí dvě železniční linie: Tokoname-sen (常滑線) se šesti nádražími a její odbočka Kówa-sen (河和線) s jedním nádražím. Tyto linky jsou napojeny na linku Nankó-sen (南港線) od Nagoje. Ve městě je 7 linií místní autobusové dopravy. Městem procházejí silniční tepny č. 155 a č. 247.\n\nČita má průmyslové objekty zejména při pobřeží, mezi nimi jsou tepelné elektrárny, chemický a petrochemický průmysl a rafinerie. Vnitřní část města je spíše zemědělského charakteru, závislá na zavodňování. Mezi místní speciality patří devětsil japonský \"Petasites japonicus\", zde nazývaný \"fuki\" (蕗) a šnytlík – malé cibulky.\nVe městě je (nebo bylo) celkem 13 buddhistických chrámů (od 69. do 81.), příslušejících \"poutní řadě čtyř provincií poloostrova Čita\" z celkem 88: mezi nimi: Džikó-dži (慈光寺), Daiči-in (大智院), Džiun-dži (慈雲寺), Seikó-in (栖光院), mimo tuto řadu ještě chrám Daikó-dži (大興寺), šintoistická svatyně Musan-džindža (牟山神社). Dále je zde hrad Ókusa-džó (大草城) ze 16. století. Na území města je archeologická lokalita Nanamagari kojó atogun (七曲古窯址群), byly zde nalezeny zbytky kamen z 12. a 13. století. Jsou zde parky Šin Maiko přímořský park a Park zeleně a květin Fureai v městské čtvrti Sóri (佐布里区, dříve ves Sóri ještě před tím, než byla roku 1906 přivtělena do Jawaty (八幡)).\n\n"}
{"id": "1276395", "url": "https://cs.wikipedia.org/wiki?curid=1276395", "title": "Fantastická čtyřka a Silver Surfer", "text": "Fantastická čtyřka a Silver Surfer\n\nFantastická čtyřka a Silver Surfer (uváděno též jako Fantastická 4 a Silver Surfer, v anglickém originále Fantastic Four: Rise of the Silver Surfer) je britsko-německo-americký akční sci-fi film z roku 2007, který natočil Tim Story. Snímek vychází z komiksů o týmu superhrdinů Fantastic Four, vydávaných vydavatelstvím Marvel Comics. Do amerických kin byl film, jehož rozpočet činil 130 milionů dolarů, uveden 15. června 2007, přičemž celosvětově utržil 289 047 763 dolarů. Hlavní role si z předchozího snímku \"Fantastická čtyřka\" z roku 2005 zopakovali Ioan Gruffudd, Jessica Alba, Chris Evans a Michael Chiklis.\n\nZatímco se Reed Richards a Sue Stormová připravují v New Yorku na svatbu, do zemské atmosféry vstoupí neznámý předmět, jenž dočasně mění lokální klima a který postupně na řadě míst vytváří obrovské díry do zemského povrchu. Fantastická čtyřka (v originále \"Fantastic Four\") zjistí, že oním neznámým je humanoid na létajícím stříbrném prkně, kterého pojmenují Silver Surfer. Skupinu požádá o pomoc americká armáda, která přivede i nečekaného spojence – Victora Von Dooma, o kterém si všichni mysleli, že je mrtvý.\n\n\n"}
{"id": "1276400", "url": "https://cs.wikipedia.org/wiki?curid=1276400", "title": "Tetrahalomethany", "text": "Tetrahalomethany\n\nTetrahalomethany jsou zcela halogenované deriváty methanu (všechny čtyři vodíky jsou nahrazeny halogeny), jejich obecný vzorec je CBrClFI.\n\nNacházejí se na pomezí mezi anorganickými a organickými sloučeninami a proto pro ně existují systematické názvy podle organického i anorganického názvosloví, například tetrafluormethan - fluorid uhličitý, tetrajodmethan - jodid uhličitý a dichlordifluormethan - dichlorid-difluorid uhličitý.\n\nKaždý halogen vytváří odpovídající halomethan, ovšem jejich stabilita klesá v řadě CF > CCl > CBr > CI z důvodu klesající energie vazby.\n\nExistují jednoduché tetrahalomethany (CF, CCl, CBr a CI) i složené (např. CClF).\n\nFluorované a chlorované, někdy i bromované halomethany se používají jako chladiva.\n\n"}
{"id": "1276405", "url": "https://cs.wikipedia.org/wiki?curid=1276405", "title": "Lawrence Weiner", "text": "Lawrence Weiner\n\nLawrence Weiner (* 10. února 1942) je americký konceptuální umělec. Narodil se v newyorském Bronxu jako syn majitele obchodu s cukrovinami. Pochází z židovské rodiny. Docházel na Stuyvesantovu střední školu, kterou dokončil ve věku šestnácti let. Následně vystřídal několik povolání, včetně práce na ropném tankeru a v docích. Později studoval na Hunter College, avšak po necelém roce odešel a vydal se na cestu po Severní Americe. Později se vrátil zpět do New Yorku. V roce 1968 zveřejnil knihu \"Statements\", v níž popisoval různé projekty. Rovněž uveřejnil umělecký manifest, v němž tvrdí, že: \"1) Umělec může dílo realizovat, 2) Dílo může být vytvořeno (někým jiným) a 3) Dílo nemusí být vůbec vytvořeno.\" Jeho díla byla vystavována v mnoha muzeích po celém světě, včetně Sanfranciského muzea moderního umění, londýnské Tate Gallery a Filadelfského muzea umění. V roce 2010 vytvořil anglicko-českou instalaci speciálně pro výstavu v Českých Budějovicích. Dne 17. dubna 2017 byl spolu s velšským hudebníkem Johnem Calem oceněn newyorským kulturním zařízením The Kitchen.\n\n"}
{"id": "1276406", "url": "https://cs.wikipedia.org/wiki?curid=1276406", "title": "SpaceX CRS-2", "text": "SpaceX CRS-2\n\nSpaceX CRS-2 (alternativně SpX-2, nebo jednoduše CRS-2) byl druhý zásobovací let kosmické lodi Dragon společnosti SpaceX k Mezinárodní vesmírné stanici (ISS) podstoupený v rámci kontraktu Commercial Resupply Services uzavřeného s NASA. Celkově šlo o čtvrtý let Dragonu do vesmíru (pokud počítáme i demo lety C1 a C2+). Při tomto letu byl poprvé využit nehermetizovaný nákladní prostor.\n\nKrátce po oddělení od druhého stupně byl zaznamenán problém na pohonném systému lodi. Porucha byla zaznamenána na třech ze čtyř bloků motorů Draco. Pro zakotvení lodi u stanice musí být v provozu tři ze čtyř bloků motorů Draco. To způsobilo, že Dragon nerozložil své solární panely. Pomocí příkazů ze Země byly solární panely rozvinuty. Podařilo se vyřešit i problémy s pohonným systémem a Dragon se k ISS připojil podle plánu 2. března.\n"}
{"id": "1276408", "url": "https://cs.wikipedia.org/wiki?curid=1276408", "title": "Palmovka (usedlost v Libni)", "text": "Palmovka (usedlost v Libni)\n\nUsedlost Palmovka v Libni v Praze 8 stála na východní straně křižovatky ulic Sokolovská a Zenklova. Podle této usedlosti jsou pojmenovány křižovatka Palmovka, divadlo a stanice metra.\nHospodářská stavení se zahradou a polnostmi zde existovala již na počátku 19. století.\n\nRoku 1889 koupil usedlost a její polnosti podnikatel Vojtěch Švarc. Parcelací polí získal síť stavebních pozemků od křižovatky až k železničnímu náspu severní dráhy. Pozemky rozprodal a místo bylo brzy zastavěno novou libeňskou čtvrtí s obytnými domy a dvěma továrnami (parní pila a klouboučnický závod). Grunt Palmovky získal směnou se Švarcem libeňský stavitel Alfonz Wertmüller, který z tohoto daroval obci prostorný pozemek na školu.\n\n\n\n"}
{"id": "1276411", "url": "https://cs.wikipedia.org/wiki?curid=1276411", "title": "Agressor", "text": "Agressor\n\nAgressor je francouzská thrash/death metalová hudební skupina z Antibes založená roku 1986 zpěvákem a kytaristou Alexem Colin-Tocquainem. Společně s kapelami Massacra a Loudblast patří mezi průkopníky death metalu ve Francii.\n\nDebutní studiové album vyšlo roku 1990 a nese název \"Neverending Destiny\".\n\n\n\n\n\n"}
{"id": "1276423", "url": "https://cs.wikipedia.org/wiki?curid=1276423", "title": "Gesche Gottfried", "text": "Gesche Gottfried\n\nGesche Margarethe Gottfried, rozená Gesche Margarethe Timm (6. březen 1785 - 21. duben 1831), byla německá sériová vražedkyně, která zabila své děti, manžela, snoubence a své rodiče. Byla poslední veřejně popravenou osobou ve městě Brémy.\n\nGesche Gottfried se narodila do chudé rodiny. Měla bratra, dvojče, jménem Johann Timm Junior. Její rodiče se více věnovali jemu, než ji. Důvody vražd Gesche Gottfried jsou nejasné a široce se diskutuje o tom, že již v dětství trpěla Munchausenovým syndromem, velmi běžnou psychickou poruchou u sériových a masových vrahů.\n\nOběťmi Gesche Gottfried byly: její manžel, snoubenec, její děti a rodiče. Vraždila je tak, že jim podala arzen, který vmíchala do jídla.\n\nOběti:\n\nDne 6. března 1828, v den svých 43. narozenin, byla Gesche Gottfried zatčena a poté odsouzena ke smrti stětím. Dne 21. dubna 1831 byla veřejně popravena a byla to poslední veřejná poprava v historii Brém.\n"}
{"id": "1276429", "url": "https://cs.wikipedia.org/wiki?curid=1276429", "title": "Kostel svatého Oldřicha (Novosedly)", "text": "Kostel svatého Oldřicha (Novosedly)\n\nKostel svatého Oldřicha je římskokatolický farní kostel v obci Novosedly v okrese Břeclav. Jednolodní kostel s románským jádrem pochází ze 13. století, v pozdějších dobách upravovaný a rozšiřovaný. Je chráněn jako kulturní památka.\n\nPoprvé je kostel v Novosedlech zmiňován roku 1276. Pozdně románský kostel však vznikl již v první polovině 13. století, tvořila jej plochostropá loď s apsidou kněžiště. Během 3. čtvrtiny 13. století došlo ke zboření apsidy a vybudování a zaklenutí většího gotického kněžiště. Pravděpodobně v téže době byla také k jižní zdi lodi přistavěna obdélná kaple, zakončená apsidou. Podzemní prostor pod touto apsidou snad sloužil jako studniční kaple (kult svatého Oldřicha), později byl přeměněn na kostnici. Kolem roku 1500 byla loď kostela opatřena klenbou. Pravděpodobně ve 2. polovině 17. století proběhla stavba věže. Roku 1774 bylo zřejmě dřevěné zvonicové patro nahrazeno zděným, dále byla zaklenuta boční kaple. Dříve samostatný prostor kaple byl před rokem 1828 propojen s lodí proražením otvorů v jižní zdi lodi. Původní malá sakristie byla roku 1811 zvětšena do současné podoby. Roku 1891 došlo k zazdění dvou oken kněžiště a úprava dalších do gotické podoby. V roce 1909 byla původní kruchta nahrazena novou a došlo k úpravě oken kaple.\n\nKostel svatého Oldřicha stojí na návsi v centru obce. Jedná se o jednolodní orientovanou stavbu. Pozdně románskou obdélnou loď doplňuje gotické, polygonálně zakončené kněžiště. K jeho severní zdi přiléhá čtyřboká sakristie. V ose západního průčelí lodi stojí věž hranolového půdorysu. Přístup na kruchtu a věž je válcovým točitým schodištěm, stojícím u severní strany lodi. K jižní zdi lodi přiléhá obdélná kaple svatého Rocha, zakončená apsidou. Pod apsidou je prostor s kruhovým půdorysem, završený kopulí a přístupný schodištěm. Kněžiště je zajištěno stupňovanými opěrnými pilíři. Na jeho jižní straně je jedno původní okno s lomeným zaklenutím. V severní zdi lodi jsou umístěna částečně zazděná původní románská okna s půlkruhovým zaklenutím (obdobná jsou i v půdním prostoru jižní zdi). Pod nimi se nachází pozdější gotická lomená okna. Věž kostela je opatřena nárožními pilastry. V podvěží zaklenutém křížovou klenbou se nachází hlavní vstup do kostela. Další vstup je v západním průčelí kaple svatého Rocha. Loď je zaklenuta třemi poli křížové klenby, navazující chórový prostor a kněžiště má dvě pole křížové klenby a paprsčitý závěr. Loď a chórový prostor odděluje půlkruhově zaklenutý, zděný vítězný oblouk. V západní části lodi stojí novogotická hudební kruchta. Jižní zeď lodi je propojena s kaplí dvěma otvory s lomeným zaklenutím. Kaple svatého Rocha má valenou klenbu, apsida je zakončena konchou.\n\nV interiéru kostela se nachází hlavní oltář z roku 1801 s obrazem \"Oslava svatého Oldřicha\" od Ferdinanda Lichta. Dva boční protějškové retabulární oltáře obsahují hlavní obrazy \"Smrt sv. Josefa\" (F. Licht, 1801) a \"Smrt sv. Barbory\" (anonym, konec 18. stol.). V boční kapli je oltář z počátku 18. století, s původním obrazem sv. Rocha.\n"}
{"id": "1276430", "url": "https://cs.wikipedia.org/wiki?curid=1276430", "title": "Tapenáda", "text": "Tapenáda\n\nTapenáda ( \"tapenade\") je pokrm francouzské kuchyně, populární zejména v jižní části země. Název pochází z provensálského výrazu pro kapary – \"tapenas\". \n\nTapenáda má podobu pasty z rozmělněných vypeckovaných oliv, kapar, ančoviček a olivového oleje, může se přidat také česnek, citronová šťáva, piniové oříšky, provensálské koření, černý pepř nebo chilli paprička. Existují dva základní druhy: černá tapenáda (\"tapenade noire\") z černých oliv a zelená tapenáda (\"tapenade verte\") ze zelených oliv. Připravuje se také tapenáda ze sušených rajčat. Tapenáda se podává vychlazená, bývá předkrmem jako pomazánka na pečivo nebo dip k vejci natvrdo, sýru nebo nakrájené zelenině, také se používá v teplé kuchyni jako součást nádivky do ryb nebo drůbeže. Zapíjí se vínem, nejčastěji růžovým.\n\nJako předchůdce tapenády je zmiňován recept \"Olivarium conditurae\", kaše z oliv, celerové nati a routy vonné, o které se zmiňuje již Columella v prvním století našeho letopočtu. Šéfkuchař a spisovatel Jean-Baptiste Reboul uvádí, že první moderní tapenáda byla připravena okolo roku 1880 v restauraci \"La Maison Dorée\" v Marseille.\n\n"}
{"id": "1276431", "url": "https://cs.wikipedia.org/wiki?curid=1276431", "title": "Eradikal Insane", "text": "Eradikal Insane\n\nEradikal Insane je francouzská death metalová hudební skupina z Marseille založená roku 2004. K březnu 2017 ji tvoří kytaristé a zakladatelé Nicolas a Florian Escoffierové, zpěvák Cyril “J.Trom” Van Zandijcke, bubeník s pseudonymem R a baskytarista Ben.\n\nDebutní studiové album vyšlo roku 2015 a nese název \"Mithra\".\n\n\n\n\n\n"}
{"id": "1276433", "url": "https://cs.wikipedia.org/wiki?curid=1276433", "title": "SpaceX CRS-3", "text": "SpaceX CRS-3\n\nSpaceX CRS-3 (alternativně SpX-3, nebo jednoduše CRS-3) byl třetí zásobovací let kosmické lodi Dragon společnosti SpaceX k Mezinárodní vesmírné stanici (ISS) podstoupený v rámci kontraktu Commercial Resupply Services uzavřeného s NASA. Celkově šlo o čtvrtý let Dragonu do vesmíru (pokud počítáme i demo lety C1 a C2+). Poprvé byla při vynášení Dragonu použita verze Falcon 9 v1.1. Při tomto letu se také Falcon 9 v1.1 poprvé pokusil o přistání na mořskou hladinu.\n\nNěkteré zajímavé položky z nákladu:\n\nKromě primárního nákladu vynášel Dragon i pět cubesatů.\n\nCelkový náklad při návratu byl 1600 kg.\n"}
{"id": "1276434", "url": "https://cs.wikipedia.org/wiki?curid=1276434", "title": "Adolf Strauss", "text": "Adolf Strauss\n\nJméno a příjmení Adolf Strauss nosí více známých osob:\n"}
{"id": "1276435", "url": "https://cs.wikipedia.org/wiki?curid=1276435", "title": "Falcon 9 v1.1", "text": "Falcon 9 v1.1\n\nFalcon 9 v1.1 byla druhá verze rakety Falcon 9 od společnosti SpaceX. Raketa byla vyvinuta v letech 2011–2013, první start proběhl v září 2013 a poslední v lednu 2016. Rakety Falcon 9 navrhuje, vyrábí a provozuje SpaceX. Verze 1.1 nahradila verzi 1.0 v zásobovacích letech CRS k ISS.\n\nFalcon 9 v1.1 byl významným zlepšením Falconu 9 v1.0, přičemž tah i hmotnost vzrostly o 60 procent. První let verze 1.1 proběhl 29. září 2013 při vynášení satelitu CASSIOPE, byl to celkově šestý let rakety Falcon 9.\n\nOba stupně rakety využívají jako palivo kapalný kyslík a letecký petrolej. Falcon 9 v1.1 dokázal na nízkou oběžnou dráhu vynést až 13 150 kg a na přechodovou dráhu ke geostacionární 4 850 kg. To řadí Falcon 9 mezi nosiče se střední nosností.\n\nV dubnu 2014 vynesl Falcon 9 v1.1 zásobovací loď Dragon k ISS. Byl to třetí operační let v rámci smlouvy CRS s NASA a první let této verze s Dragonem. Tato verze byla také určena k dopravě astronautů na ISS na základě smlouvy Commercial Development Crew s NASA, která byla podepsána v září 2014, nynější plány ale počítají s použitím verze Block 5.\n\nFalcon 9 v1.1 byl průkopníkem v rozvoji znovupoužitelných raket. SpaceX začala u této verze testovat možnosti návratu prvního stupně. Při letech, kde hmotnost nákladu umožňovala provedení pokusu o přistání začala SpaceX nejdříve s pokusy o přistání na vodní hladinu. Po zvládnutí této fáze začala s pokusy o přistání na autonomní plošinu ASDS umístěnou na moři. Tyto pokusy nedopadly úspěšně, ale s každým pokusem se úspěchu přibližovali. První úspěšné přistání prvního stupně ale přišlo až s verzí 1.1 FT při přistání na pevninu v prosinci 2015.\n\nHmotnost i tah se zvýšili o 60 procent. Palivové nádrže se prodloužili také o 60 %, což vede k větší náchylnosti k ohýbání během letu. Motory na prvním stupni byly nahrazeny modernizovanou verzí Merlin 1D. Tato zlepšení zvýšila užitečné zatížení až na 13 150 kg na LEO. Mezistupeň mezi prvním a druhým stupněm byl přepracován a počet upevňovacích bodů se snížil z dvanácti na tři. Také byl aktualizován řídící software.\n\nNa prvním stupni se změnilo uspořádání motorů, uspořádání se nazývá octaweb. Cílem bylo zjednodušení výrobního procesu a zvětšení prostoru pro naklánění centrálního motoru. Pozdější verze 1.1 měly čtyři rozkládací přistávací nohy, používané při pokusných přistáních.\n\nPo prvním startu verze 1.1 v září 2013, při kterém došlo k selhání restartu druhého stupně (až po úspěšném vynesení nákladu) byl vylepšen systém zapalování.\n\nŠestý let Falconu 9 (první let v1.1) byl prvním letem, při kterém byl použit aerodynamický kryt. Při předchozích letech byla vynášena loď Dragon, která není kryta externím aerodynamickým krytem.\n\nPrvní stupeň je poháněn devíti motory Merlin 1D. Vývoj a testování prvního stupně bylo dokončeno v červenci 2013.\n\nCelkový tah prvního stupně je u hladiny moře 5 885 kN a doba hoření 180 sekund. V prostředí mimo atmosféru se tah zvýší na 6 672 kN. Motory jsou uspořádané do octawebu, osm motorů je uspořádáno do kruhu po obvodu a devátý je uprostřed tohoto kruhu. Tato změna umožnila zjednodušit výrobní proces a poskytuje centrálnímu motoru větší prostor pro naklánění.\n\nV rámci snahy SpaceX o vytvoření znovupoužitelného prvního stupně byl první stupeň vybaven čtyřmi přistávacími nohami a roštovými kormidly pro ovládání stupně při sestupu. Roštová kormidla byla nejdříve testována na F9R Dev1. Poprvé byla roštová kormidla použita při letu CRS-5, ale hydraulická kapalina došla ještě před plánovaným přistáním.\n\nSpaceX se rozhodla pro výrobu opakovatelně použitelných prvních stupňů Falconu 9 a Falconu Heavy, které umožňují vertikální přistání. Tato technologie se nejdřive zkoušela na testovacím zařízení Grasshopper.\n\nStejně jako u verze 1.0 používá první stupeň k zapalování samozápalný triethylhliník-triethylboran.\n\nPoužití devíti motorů na prvním stupni takétéž umožňuje dokončení mise i když jeden motor selže. Tuto možnost měla už verze 1.0.\n\nHlavní přívodní trubky z nádrží na kapalný kyslík a letecký petrolej mají v průměru 10 cm.\n\nDruhý stupeň pohání jeden motor Merlin 1D upravený pro fungování ve vakuu.\n\nMezistupeň, který spojuje první a druhý stupeň je vyrobený z uhlíkových vláken s jádrem z hliníku. Pro oddělení stupňů je použit pneumatický systém. Palivové nádrže jsou vyrobeny ze slitiny hliníku a lithia. Nádrž druhého stupně je potom vlastně jen zmenšenou verzí nádrží z prvního stupně.\n\nAerodynamický štít je 13 metrů dlouhý a v průměru má 5,2 metru. Testování bylo dokončeno na jaře 2013 v zařízení NASA, kdy byl simulován akustický šok, mechanické vibrace a elektrostatické podmínky vybití. Testy byly provedeny v plné velikosti ve vakuové komoře. SpaceX zaplatila za testování v zařízení NASA 581 300 dolarů. NASA přitom do testovacího zařízení Plum Brook od roku 2007 investovala 150 milionů dolarů.\n\nPrvní a zároveň úspěšné použití aerodynamického krytu proběhlo 13. září 2013 při vynášení družice CASSIOPE.\n\nSpaceX používá více redundantních letových počítačů odolných proti chybám v návrhu. Každý motor Merlin je řízen třemi hlasovacími počítači, z nichž každý má dva fyzické procesory, které se navzájem neustále kontrolují. Software běží na Linuxu a je napsán v jazyce C++.\n\nTest systému zapalování pro první stupeň Falconu 9 v1.1 byl proveden v dubnu 2013. Dne 1. června 2013 došlo k desetisekundovému zážehu prvního stupně a zážeh v plné délce tří minut proběhl v následujících dnech.\n\nV září 2013 se celková výrobní plocha zvýšila na téměř 93 000 metrů čtverečních a továrny byly upraveny tak, aby dosahovaly výrobní rychlosti až 40 raketových stupňů ročně. Rychlost výroby v listopadu 2013 byla jeden Falcon 9 za jeden měsíc.\n\nUž první kusy verze 1.1 obsahovaly některé prvky pro znovupoužitelnost. Byly to například restartovatelné motory na prvním stupni a konstrukce byla připravena na přidání přistávacích nohou. K uvedení Falconu 9 v1.1 došlo dva roky poté, co se SpaceX zavázala k financování rozvoje znovupoužitelnosti, s cílem dosažení rychlého a úplného znovupoužití obou stupňů, ze soukromých zdrojů.\n\nOpakovatelně použitelný první stupeň byl od roku 2012 testován na zařízení Grasshopper, který se pohyboval jen v malých výškách. Grasshopper vykonal celkem osm testovacích letů a maximální dosažená výška byla 744 metrů.\n\nV březnu 2013 SpaceX oznámila, že počínaje prvním letem Falconu 9 v1.1 bude první stupeň vybaven tak, aby byl schopný kontrolovaného sestupu. Při startech, kde to hmotnost nákladu umožňovala, tak první stupeň prováděl zpětné brzdící zážehy a zkoušelo se přistávání na vodní hladinu. Po úspěšném dokončení několika takovýchto pokusů se přešlo na testování přistávání na autonomní přistávací plošinu ASDS. Verze 1.1 se pokusila celkem třikrát přistát na plošině, ale pokaždé neúspěšně. Poslední pokus v lednu 2016 byl ale velice blízko úspěchu, kdy stupeň v pořádku dosedl na plošinu, ale zámek jedné z nohou byl uvolněný a stupeň se tak skácel na plošinu a explodoval.\n\nK prvnímu úspěšnému přistání rakety Falcon 9 ale došlo ještě v prosinci 2015, kdy verze 1.1 FT úspěšně přistála na pevnině.\n\nFalcon 9 v1.1 startoval z rampy SLC-40 na Mysu Canaveral a z rampy SLC-4E na Vandenbergově letecké základně.\n\nCena komerčního letu Falconu 9 v1.1 byla v říjnu 2015 61,2 milionu $. Oproti tomu, v říjnu 2013 to bylo 56,5 milionu $.\n\nZásobovací lety na ISS na v rámci smlouvy CRS stály průměrně 133 milionů (jedná se o průměr z celkové částky za lety CRS-1 až CRS-12). V ceně je zahrnuta loď Dragon, která byla pro každý let vyrobena nová.\n\n\"Vlastní článek: Seznam letů Falconu 9 a Falconu Heavy\"\n\nPrvní start verze 1.1 proběhl 29. září 2013. Úspěšných letů bylo čtrnáct z celkových patnácti, raketa selhala při letu CRS-7, kdy explodovala při startu. Poslední let proběhl 17. ledna 2016.\n\n\n"}
{"id": "1276437", "url": "https://cs.wikipedia.org/wiki?curid=1276437", "title": "Helena Orleánská", "text": "Helena Orleánská\n\nHelena Orléanská (13. června 1871 - 21. ledna 1951) byla členkou sesazeného francouzského rodu Bourbon-Orléans a sňatkem vévodkyní z Aosty. Přestože o její ruku žádal dědic britského i ruského trůnu, kvůli náboženským rozdílům byly nabídky odmítnuty.\n\nHelena se narodila jako třetí z osmi dětí Filipa Pařížského a Marie Isabely Orléanské. Její otecbyl vnukem Ludvíka Filipa I. a od roku 1842 do svržení dynastie v roce 1848 byl dědicem trůnu. Stejně jako dva její sourozenci, i Helena se narodila v exilu v York House v Twickenhamu, Anglii, krátce předtím, než byl zrušen zákon o vyhnání dynastie z Francie. Na konci června byla rodina poslána zpět do Francie, kde se usadila v \"Hotelu Fould\" na Rue du Faubourg-Saint-Honoré, jako hosté jejich strýce, Jindřicha Orléanského, jehož bohatství a majetky ve Francii nebylo v roce 1852 zkonfiskováno, na rozdíl od ostatních orléanských princů. 21. prosince 1872 přijalo Národní shromáždění zákon o restituci, povolilo odškodnění ve výši 40 milionů z osmdesáti milionů franků v hodnotě majetku, který byl Orléanským zabaven, ačkoli skutečného navrácení majetku se dočkali až po několika letech.\n\nV roce 1883 zemřel bez potomků poslední legitimní princ z mužské linie Ludvíka XV., Jindřich, hrabě z Chambord. Francouzští royalisté tak, kromě paličatých legitimistů, spatřovali v pařížském hraběti dědice francouzské koruny. Nicméně, oslavy v Paříži na jaře 1886, před uzavřením manželství v Lisabonu Heleniny starší sestry Amélie s Karlem Portugalským, vyvolaly tak jasné vyjádření podpory královskému rodu Orléans, že 22. července Francouzská republika neponechala nic náhodě a pro jistotu vyhnala všechny hlavy bývalých královských dynastií, Orléans a Bonaparte, ze země. Téměř všichni Orléanští okamžitě opustili Francii, Helena s rodiči odjela n návštěvu Tunbridge Wells v Anglii, a pak odcestovali do Skotska a nakonec se usídlili v Sheen House v East Sheen v Anglii. V roce 1890 se přestěhovali do Stowe House, Buckingham, Anglie.\n\nVětšina Heleniných sourozenců měla dobré partie, sestra Amélie se stala portugalskou královnou, bratr orléanský vévoda Filip se oženil s arcivévodkyní Marií Doroteou Rakouskou a sestra Isabela s vévodou de Guise. Helenini rodiče doufali, že se jejich dcera provdá za dědice některého z trůnů. Tyto naděje byly rozdmýchány tím, že Helena byla považována za velkou krásku a jeden současník uvedl, že byla \"ztělesněním ženské krásy a zdraví, proslula jako půvabná atletka a okouzlující lingvistka.\"\n\nAlbert Viktor, vévoda z Clarence a Avondale (\"Eddy\") byl nejstarším synem budoucího Eduarda VII. a vnukem královny Viktorie. Během jara a léta 1890 se Helena a Eddy seznámili v domácnosti jeho sestry Luisy. S podporou svých matek se do sebe Helena s Eddym zamilovali. 29. srpna 1890 dostal Clarence povolení setkat se o samotě se svou babičkou v Balmoralu a přivedl s sebou Helenu. Manželství s katoličkou by pro Eddyho znamenalo ústavní propadnutí jeho nároku na trůn, v souladu s Act of Settlement (1701), ale Helena nabídla, že se stane anglikánkou. Když královna Viktorie vyjádřila překvapení nad Heleninou nabídkou, Helena se rozplakala a trvala na tom, že je ve jménu láky ochotna toto udělat. Pár proil o její pomoc, a tak královna souhlasila, že je podpoří, ale varovala je, že existuje množství překážek, které by mohly činit úspěch nepravděpodobným. Královna očekávala, že Helenin otec nebude souhlasit se změnou víry své dcery.\n\nClarence nabídl, že se v případě potřeby vzdá svých nároků na trůn a napsal svému bratroviː \"Nemáš tušení, jak tu sladkou dívku miluji, mám pocit, že bez ní nemohu žít\". Jeho matka se sňatkem souhlasila, stejně jako jeho otec.\n\nNicméně, královniny obavy se ukázaly jako oprávněné. Její premiér, Lord Salisbury, vyjádřil 9. září královně písemně námitkyvůči sňatku. Helenin otec sňatek odmítal, nemohl dceři dovolit konvertovat a informoval o tom královnu. Helena požádala papeže Lva XIII., aby jí povolil konvertovat, ale ten se přiklonil na stranu jejího otce a tím záležitost skončila.\n\nClarence se nikdy přes své city k Heleně nepřenesl a jejich vztah je připomínán u jeho hrobu korálkovým věncem, na kterém je napsáno jediné slovo - \"HELENE\". Clarence se později zasnoubil s Marií z Tecku, ke svatbě však nikdy nedošlo, protože Eddy zemřel ještě před svatbou a Marie se provdala za jeho mladšího bratra Jiřího.\n\nHelena byl první možnou nevěstou nejstaršího syna Alexandra III. Alexandroviče a Marie Fjodorovny, careviče Mikuláše. Vztah nepostupoval přátelsky a tak se Mikuláš koncem roku 1894 oženil s Alix Hesenskou.\n\nObjevila se naděje, že by se Helena mohla provdat za nejstaršího syna a dědice Umberta I., neapolského prince. Několik let před svatbou s vévodou z Aosty, Helena odcestovala do Neapole, aby vzbudila pozornost krále a královny. K manželství však nedošlo a neapolský princ se nakonec v roce 1896 zasnoubil s Elenou Černohorskou. Nevyšel ani sňatek s Alfonsem z Porto, bratrem manžela Heleniny sestry Amélie.\n\n25. června 1895 se Helena v kostele svatého Rafaela v Kingstonu na Temži provdala za Emanuela Filiberta z Aosty. Nebyla to tak významná partie, jakou si přáli její rodiče, ale Emanuel byl hlavou vedlejší větve italské královské rodiny. Svatby se zúčastnilo několik významných osobností, včetně korunního prince Viktora Emanuela Italského a vévody a vévodkyně z Connaughtu.\n\nPár měl dva synyː\n\n\nHelena v roce 1931 ovdověla a roku 1936 se podruhé provdala za Colonela Ottu Campiniho (1872 - 1951).\n"}
{"id": "1276438", "url": "https://cs.wikipedia.org/wiki?curid=1276438", "title": "Kruševo", "text": "Kruševo\n\nKruševo ( , arumunsky , , , nebo ) je město v Pelagonském regionu v Severní Makedonii, v roce 1903 hlavní město Kruševské republiky. V roce 2002 zde žilo 5 330 obyvatel.\n\n\n"}
{"id": "1276439", "url": "https://cs.wikipedia.org/wiki?curid=1276439", "title": "Adolf Strauss (skladatel)", "text": "Adolf Strauss (skladatel)\n\nAdolf Strauss (16. srpna 1902 Žatec - patrně 28. září 1944 koncentračního tábora Osvětim) byl český hudební skladatel.\n\nNarodil se v Žatci v židovské rodině obuvníka Josefa Strausse a jeho ženy Rozi rozené Levi. Hudbu studoval na pražské konzervatoři a živil se hrou v pražských kavárnách. V důsledku antisemitských nepokojů v Praze pokračoval ve studiu na konzervatoři v Lipsku, kde se stal dirigentem v Kristallpalastu. V roce 1923 vydal v Lipsku také svoji první kompozici \"\"Karawanen Fox Trot\"\", tato skladba byl v těchto létech často hrána v rozhlase. Když nacisté získali moc v Německu a hudebníci odmítli hrát pod židovským dirigentem, Adolf a jeho manželka Marie se rozhodli vrátit se do Československa. Usadili se v Chebu, kde si otevřeli obchod s obuví. Jeho manželka Marie Straussová se stala vedoucí tohoto obchodu, zatímco Adolf Strauss pokračoval v komponování. V Chebu vytvořil svou první operetu \"\"Eine Nacht als Pascha\"\", která se však ztratila. Během války působil v pražském ghettu a dne 4. prosince 1941 byl transportem J, č. 586 deportován do koncentračního tábora v Terezíně, kde zůstal aktivní jako hudebník. Dne 28. září 1944 odjel transportem Ek, č. 196 do koncentračního tábora Osvětim. Straussova manželka Maria válku přežila a žila v Lipsku.\n\n"}
{"id": "1276440", "url": "https://cs.wikipedia.org/wiki?curid=1276440", "title": "Mezinárodní letiště Čedžu", "text": "Mezinárodní letiště Čedžu\n\nMezinárodní letiště Čedžu ( – \"Čedžu kukče konghang\", IATA: CJU, ICAO: RKPC) je mezinárodní letiště v Jižní Koreji, druhé největší v zemi po mezinárodním letišti Inčchon ležícím u hlavního města Soulu. Letiště Čedžu leží na jihu Koreje u stejnojmenného města na stejnojmenném ostrově v stejnojmenné provincii. Je umístěno u mořského pobřeží prakticky ve městě samotném – od centra je vzdáleno jen zhruba tři kilometry. Bylo otevřeno v roce 1968.\n\n"}
{"id": "1276446", "url": "https://cs.wikipedia.org/wiki?curid=1276446", "title": "SpaceX CRS-4", "text": "SpaceX CRS-4\n\nSpaceX CRS-4 (alternativně SpX-4, nebo jednoduše CRS-4) byl čtvrtý zásobovací let kosmické lodi Dragon společnosti SpaceX k Mezinárodní vesmírné stanici (ISS) podstoupený v rámci kontraktu Commercial Resupply Services uzavřeného s NASA. Celkově šlo o šestý let Dragonu do vesmíru (pokud počítáme i demo lety C1 a C2+). Ta samá kabina Dragonu C106 poletí i při misi CRS-11.\n\nRapidScat je zařízení pro sledování povrchu oceánů, rychlosti větrů a pozorování hurikánů.\n\n"}
{"id": "1276449", "url": "https://cs.wikipedia.org/wiki?curid=1276449", "title": "Les Twins", "text": "Les Twins\n\nLes Twins je francouzské umělecké duo, které tvoří bratři, identická dvojčata Laurent („Lil Beast“) a Larry Bourgeois („Ca Blaze“). Věnují se především tanci, vytváření choreografií, modelingu a zpěvu. Patří mezi světové špičky v New Style hip hopu. Své originální choreografie a pohyby jezdí vyučovat po celém světě včetně České republiky. Jsou také členy tanečních skupin Criminalz Crew a Veteranz, s níž účinkovali v Cirque du Soleil Michael Jackson Immortal World Tour.\n\nPoznávacími znaky bratrů je bohatý afro účes, výška 196 cm a svérázný módní styl. Často nosí kalhoty naopak, nákolenky, nákrčníky i tzv. dámské oblečení (př. sukně). Mají zálibu v nošení mnoha výrazných módních doplňků. \n\nPochází ze Sarcelles, což je předměstí Paříže. Narodili se 6. prosince 1988 do velké rodiny guadeloupského původu. Tanci se věnují podle svých slov od 2 let.\n\nV roce 2008 se zúčastnili soutěže Incroyable Talent, což je francouzská verze britského pořadu Britain's Got Talent. O tři roky později vyhráli prestižní mezinárodní taneční soutěž Juste Debout 2011 v kategorii New Style Hip Hop. Mezi jejich další významné počiny můžeme řadit mimo jiné úspěšnou spolupráci s Beyoncé, se kterou mnohokrát vystupovali (třeba na Billboard Awards 2011), objevili se v několika jejích videoklipech a dokonce ji jako jediní mužští tanečníci doprovodili na její Mrs. Carter Show World Tour. Spolupracovali ale i s dalšími hvězdami, například Meghan Trainor (videoklip k Lips Are Movin), Davidem Guettou (videoklip k Play Hard), Missy Elliot, Maître Gims aj. Dále se ukázali i v několika reklamách (Adidas, H&M, Beats by Dre ad.) a dokázali se prosadit i jako modelové (př. Paris Fashion Week 2010). Věnují se i hudbě. Ve videoklipech ke svým písním samozřejmě také využívají svých tanečních schopností (př. píseň You Don't Know Me). \n\nMezi své největší taneční vlivy řadí především Michaela Jacksona a devět svých sourozenců, kteří jsou také tanečníky. \n\nLes Twins říkají, že jejich cílem je zpopularizovat tanec. Nechtějí, aby tzv. background dancers byli viděni jenom jako „křoví“ zpěváka. I proto například říkají, že \"„netancují pro Beyoncé, ale s Beyoncé“\".\n"}
{"id": "1276450", "url": "https://cs.wikipedia.org/wiki?curid=1276450", "title": "Rina Dechter", "text": "Rina Dechter\n\nRina Dechter je profesorkou počítačové vědy na Donald Bren School of Information and Computer Sciences na University of California, Irvine. Její výzkum se zabývá umělou inteligencí. V roce 2013 byla zvolena členkou Association for Computing Machinery.\n\nDechter získala bakalářský titul z matematiky a statistiky na Hebrejské univerzitě v roce 1973, magisterský titul z aplikované matematiky pak na Weizmannově institutu věd v roce 1976 a doktorát z počítačové vědy na Kalifornské univerzitě v Los Angeles v roce 1985.\n\nV letech 1988 až 1990 byla Dechter docentkou počítačové vědy v Technionu, poté se přesunula na University of California, Irvine, kde se v roce 1996 stala profesorkou. V letech 2005 až 2006 působila na Radcliffe Institute for Advanced Study v rámci Harvardovy univerzity. Je šéfredaktorkou vědeckého časopisu \"Artifical Intelligence\", do této funkce byla zvolena v roce 2011.\n\nDechter napsala text o programování s omezujícími podmínkami nazvaný \"Constraint Processing\", který byl v roce 2003 vydán vydavatelstvím Morgan Kaufmann Publishers. Byl označen jako hodnotný akademický zdroj. Také je spoluautorkou knihy \"Heuristics, Probability, and Causality\".\n\nV roce 1991 Dechter získala od Národní vědecké nadace ocenění Presidential Young Investigator Award, v roce 1994 se stala členkou American Association for Artificial Intelligence a v roce 2007 získala od Association of Constraint Programming ocenění za vynikající výzkum. V roce 2013 se stala členkou Association for Computing Machinery.\n"}
{"id": "1276453", "url": "https://cs.wikipedia.org/wiki?curid=1276453", "title": "Muzeum v Bílsku-Bělé – Tkalcovský dům", "text": "Muzeum v Bílsku-Bělé – Tkalcovský dům\n\nTkalcovský dům – tkalcovna, je pobočka Muzea v Bílsku-Bělé, ve kterém je zrekonstruován soukenický dům a dílna z 18. století. Tkalcovna se nachází v Bílsku-Bělé na ulici Sobieského a je součástí Stezky dřevěné architektury ve Slezském vojvodství.\n\nTkalcovský dům v Bílsku-Bělé se nachází na ulici Sobieského na Górnym Przedmieściu (Horní předměstí), v dřevěném roubeném domě s charakteristickým zašalovaným podkrovím. Dům představuje unikátní příklad řemeslné architektury z 18. století, která byla zničena v době požárů města v letech 1808 a 1836.\n\nAž do 20. století byla v domě soukenická dílna. Nejsou známy širší informace o vlastnících objektu, pravděpodobně to byly rodiny: Bartke (18. století) a Bathelt (19. století). Od roku 1873 vlastnil dům Carl Nowak, po jeho smrti jeho žena Marie. Na začátku 20. století byla zde ševcovská dílna Antona Polończyka, fungovala až do druhé světové války, a v poválečném období byl činžovním domem. V roce 1974 syn Antona, Viktor Polończyk, daroval dům do Skarbu Panstwa (Národní poklad) k muzejním účelům. Po dlouholetých konzervatorských a restaurátorských pracích v roce 1992 byl dům Oblastním muzeem v Bílsku-Bělé zpřístupněn veřejnosti.\n\nExpozice muzea představuje vnitřek domu a dílny, který patří cechovnímu mistru, ve vrcholném období cechu. Ukazuje jeho fungování na přelomu 19. a 20. století, čili období zanikající ruční tvořivosti, které bylo od druhé poloviny 19. století velmi rychle vytlačováno mechanickými dílnami.\n\nDům je rozdělen stěnou na dvě části. Dílnu, která se nachází na levé straně, a na obytnou část, která je na pravé straně od vchodu do domu. Největší část zaujímá tkalcovna, ve které jsou umístěny především předměty vážící se k práci tkalce. Uprostřed nich je postaven bytelný tkalcovský stav z poloviny 18. století, které sloužilo k výrobě vlněných tkanin a také jsou zde předměty sloužící k přípravě a snování osnovy.\n\nČást dílny sloužila jako kancelář, kde byly vyřizovány cechovní potřeby a kde se rozhodovalo v různých sporech a vášních mezi členy cechu. Jsou zde mimo jiné vystaveny cechovní dokumenty a památky, např. železná skříň, která sloužila jako \"pancéřová\" pokladna cechu. Místnost sloužila také jako ložnice a obývací místnost pro čeledína.\n\nZ dílny přes frontální část síně vede cesta do kuchyně – místnosti, kde se soustředil život celé rodiny. Proto jsou vedle kuchyňského nádobí a náčiní také předměty denní potřeby, jsou zde předměty svázány s tkalcovstvím. Také je zde, menší tkalcovský stav, který pochází z 19. století, na kterém se provádí ukázka praktického tkaní pro návštěvníky. Vedle kuchyně je ložnice a místnost připomínající salon.\n\n\n"}
{"id": "1276455", "url": "https://cs.wikipedia.org/wiki?curid=1276455", "title": "Makedonski Brod", "text": "Makedonski Brod\n\nMakedonski Brod ( ) je město v Jihozápadním regionu v Severní Makedonii, ve stejnojmenné opštině. V roce 2002 zde žilo 3 740 obyvatel.\n\nLeží na řece Treska, cca 60 kilometrů od hlavního města Skopje.\n\nNázev města pochází od mostu, stojícího již ve starověku nad řekou Treska na silnici mezi městy Prilep a Kičevo. Makedonski Brod je střediskem regionu Poreče, ležícího mezi pohořími Karadžica, Suva Gora a Dautica.\n\n"}
{"id": "1276456", "url": "https://cs.wikipedia.org/wiki?curid=1276456", "title": "Paul Adam Soppa", "text": "Paul Adam Soppa\n\nPaul Adam Soppa ( Koppenfeld - Praha) byl od roku 1939 do roku 1945 velitelem vězeňského oddělení gestapa v pankrácké věznici v Praze. Těsně před vypuknutím pražského povstání v květnu 1945 unikl do amerického pásma. Tady byl zajat a následně vydán Československé komisi pro stíhání válečných zločinců. Pro retribuční trestné činy byl odsouzen k trestu smrti a popraven ve věznici, ve které po celou dobu protektorátu působil.\n\nPaul Soppa se narodil 2. června roku 1905 v německé obci Koppenfeld.\n\nDo SS vstoupil v roce 1933 a postupně se propracoval až do hodnosti SS-Untersturmführer (poručík). V roce 1934 byl Paul Soppa čtyři měsíce vězněn v litoměřické věznici. V roce 1937 se stal vrchním vězeňským dozorcem ve vězení říšského vedení gestapa v Berlíně. Ještě před vznikem protektorátu byl zatčen a krátkou dobu strávil v pankrácké věznici. Bylo mu kladeno za vinu, že organizoval fašistické bojůvky v československém pohraničí a účastnil se násilných rozvratných akcí. Po prošetření těchto aktivit byl Paul Adam Soppa propuštěn na svobodu.\n\nPrvním velitelem pankrácké věznice, která spadala pod pražskou úřadovnu gestapa byl od dubna 1939 Albert Seidl. Ještě během roku 1939 ho ale ve funkci velitele vězeňského oddělení gestapa pankrácké věznice vystřídal Paul Adam Soppa a v této funkci setrval až do konce německé okupace. Paulu Soppovi byli podřízeni službukonající příslušníci ochranného oddílu SS, příslušníci nacistické bezpečnostní služby SD, příslušníci německé ochranné policie SCHUPO a protektorátní strážníci, kteří byli zařazeni k dozorčí výpomoci při vycházkách vězňů. Do pravomoci Paula Soppy spadala i věznice gestapa na Karlově náměstí (byla zrušena v červnu 1944) a pobočka vězeňského oddělení gestapa v Malé pevnosti Terezín (zřízena v roce 1940 a užívána až do května 1945).\n\nV červenci 1944 se Paul Soppa zúčastnil v Petschkově paláci porady s německým právníkem, úředníkem gestapa a důstojníkem SS Ernstem Gerkem. Na základě pokynů ARLZ (Auflockerung - Räumung - Lähmung - Zerstörung v překladu: Uvolnění - vystěhování - paralýza - zničení = německý plán taktiky spálené země) společně vypracovali detaily likvidace vězňů v případě nepokojů nebo pro případ blížící se fronty. Na přelomu dubna 1945 a května 1945 byl na příkaz Soppy realizován jeden z bodů tohoto plánu: podminování vězeňského křídla pankrácké věznice - místa, kde byli umístěni vězni odsouzení na smrt. Ve stejné době byly s jeho vědomím v kotelně pankrácké věznice páleny dokumenty pražského gestapa.\n\nSoppovu útěku z Prahy počátkem května 1945 předcházela dohoda o předání věznice povstalcům výměnou za nebránění německému personálu věznice v odchodu. Dne 5. května 1945 opustil Paul Soppa (spolu s jinými nacisty) pankráckou věznici připraveným autobusem. Od pražského policejního ředitelství pak jeli policejním autobusem směrem na Mělník, kde byla říšská hranice nejblíže. Posléze byl Paul Adam Soppa zadržen a dostal se do tábora zajatců v americkém pásmu. V prosinci roku 1945 byl Československou komisí pro stíhání válečných zločinců náhodou objeven v táboře v Dachau. V únoru 1946 byl pak převezen do Prahy.\n\nO jeho zatčení aktuálně informoval deník Lidová demokracie ze dne 18. prosince 1945 takto:\n\nPaul Soppa byl pro retribuční trestné činy podle §2; §3, odstavce 1; §7, odstavce 3; §5, odstavce 1a) a §10 retribučního dekretu odsouzen k trestu smrti a 3. února 1947 v pankrácké věznici popraven.\n\n"}
{"id": "1276464", "url": "https://cs.wikipedia.org/wiki?curid=1276464", "title": "Fotbal na Athénských olympijských mezihrách", "text": "Fotbal na Athénských olympijských mezihrách\n\nFotbalový turnaj v rámci Athénských olympijských meziher se hrál od 23. do 25. dubna 1906 na stadioně Neo Faliro v Pireu a byl prvním mezinárodní fotbalovou soutěží na řeckém území. Turnaj měl neoficiální charakter a zúčastnily se ho výběry tří měst: Athény (reprezentované klubem Ethnikos GS), Soluň (tým Omilos Filomuson Thessaloníké, tvořený převážně hráči řecké národnosti, i když Soluň tehdy ležela na tureckém území) a Smyrna (výběr tvořený místními Angličany, Francouzi a Armény). Díky příbuzenským vztahům mezi řeckou a dánskou královskou rodinou se podařilo zajistit účast dánských fotbalistů, kteří tehdy patřili k nejlepším na kontinentu (protože však oficiální reprezentace měla v té době již sjednaný program, odcestoval do Athén výběr města Kodaně).\n\nPrůběh turnaje byl charakteristický pro počátky fotbalu: divoké výsledky a organizační zmatky, jména střelců branek se nedochovala, také celková skóre jednotlivých zápasů jsou ve zdrojích uváděna různě. Rec.Sport.Soccer Statistics Foundation je přebírá z oficiálního bulletinu meziher následovně:\n\n\n\nPrvní poločas vyhráli Dánové 9:0. Hráči Athén, deprimováni jednoznačným průběhem, se rozhodli do druhého poločasu už nenastoupit. Měli se pak utkat s oběma poraženými semifinalisty o celkové druhé místo, to ale také odmítli a byli z turnaje vyřazeni.\n\n\n\nMezinárodní olympijský výbor považuje celé Athénské mezihry roku 1906 za neoficiální a neuvádí jejich výsledky ve svých přehledech.\n"}
{"id": "1276465", "url": "https://cs.wikipedia.org/wiki?curid=1276465", "title": "Trocha klidu", "text": "Trocha klidu\n\nTrocha klidu je česká pop-rocková hudební skupina pocházející ze Šumperka. \n\nKapela vznikla v březnu 2014, kdy se dali dohromady Daniel Holý a Michal Juřička, s vizí psát české zpěvné písničky. Prvotní složení bylo žánrově zařaditelné k folku, ale od roku 2016, kapela hraje i s elektrickou kytarou, baskytarou a bicími a řadí se k pop-rocku. \n\nV roce 2014 vydali podomácku nahrané CD s názvem \"Pořiť si.\" \n\nV březnu 2015 vyhráli soutěž o předkapelu Chinaski v rámci Rockfield tour 2015. V tu dobu s nimi hrál i cajonista Jakub Mrkva. \n\nOd září 2016 hrají v současné sestavě s bicími, elektrickou kytarou a baskytarou. Roku 2017 odjeli jarní turné s kapelami UDG a OVOCE. V létě si zahráli na kultovním festivalu České a Moravské hrady. V září vydali debutové EP \"Trocha k Vám,\" v čele se singlem k písni \"Zebra\", k němuž byl na Islandu natočen videoklip. \n\n\nEe\n\nEP\n\n\n\n"}
{"id": "1276467", "url": "https://cs.wikipedia.org/wiki?curid=1276467", "title": "Inhumate", "text": "Inhumate\n\nInhumate je francouzská grindcore/death metalová hudební skupina z obce Brumath v Alsasku založená roku 1990 baskytaristou Fredem Antonem. \n\nDebutní studiové album vyšlo roku 1996 a nese název \"Internal Life\".\n\n\n\n+ několik split nahrávek\n\n"}
{"id": "1276473", "url": "https://cs.wikipedia.org/wiki?curid=1276473", "title": "Hollis Frampton", "text": "Hollis Frampton\n\nHollis Frampton (11. března 1936 – 30. března 1984) byl americký experimentální filmový režisér. Jeho manželkou byla fotografka Marion Faller, s níž často spolupracoval. Narodil se v ohijském městě Wooster a většinu dětství strávil s prarodiči z matčiny strany. Ve svých patnácti letech nastoupil na Phillips Academy v massachusettském Andoveru. Později se usadil v New Yorku, kde se začal více zajímat o film. Natočil několik desítek experimentálních snímků, jedním z nich je například \"Zorns Lemma\". Později se věnoval pedagogické činnosti na Buffalské univerzitě. Zemřel na rakovinu ve věku 48 let v Buffalu.\n\n"}
{"id": "1276477", "url": "https://cs.wikipedia.org/wiki?curid=1276477", "title": "Vlnovec", "text": "Vlnovec\n\nVlnovec (\"Ceiba\") je rod rostlin z čeledi slézovité. Jsou to malé až velmi mohutné stromy s dlanitě složenými listy a pětičetnými květy. Plodem je tobolka se semeny obklopenými četnými vlákny. Rod zahrnuje 17 druhů a je rozšířen v tropické Americe, v menší míře i v rovníkové Africe. Vlivem lidské činnosti se některé druhy rozšířily i do tropů jiných kontinentů. Vlnovce rostou zejména v sezónně suchých lesích, v menší míře i v tropickém deštném lese. Nejznámějším druhem je vlnovec pětimužný, ikonický strom jihoamerických pralesů. Je to gigantický strom se širokou korunou, dorůstající výšky až 70 metrů. Je pěstován v tropech různých kontinentů jako zdroj rostlinných vláken, známých jako kapok. Vlnovec nádherný a příbuzné druhy s nápadnými květy se pěstují v tropech a subtropech jako okrasné dřeviny. V minulosti byly tyto druhy řazeny do rodu \"Chorisia\", který byl spojen s rodem vlnovec.\n\nVlnovce jsou opadavé stromy, dorůstající obvykle výšky od 5 do 20 metrů. Nejvyšším druhem je vlnovec pětimužný, dorůstající výšky 30 až 50, výjimečně až 70 metrů. Nejmenším druhem je naproti tomu \"Ceiba jasminodora\" z brazilské oblasti Minas Gerais, což je malý stromek dorůstající stěží výšky 2 metrů. Kmen některých zástupců je láhvovitě nebo vřetenovitě ztlustlý, u báze s velkými kořenovými náběhy. V mládí jsou kmeny a větve většiny druhů pokryté ostrými, kuželovitými ostny, které později opadávají. Větve mají charakteristický patrovitý růst. Listy jsou dlanitě složené ze 3 až 9 eliptických nebo obkopinatých lístků, lysé nebo hvězdovitě chlupaté. Lístky jsou celokrajné nebo na okraji pilovité. Na bázi i na vrcholu řapíku je pulvinus. Palisty jsou opadavé.\n\nKvěty jsou pětičetné, pravidelné až lehce dvoustranně souměrné, úžlabní nebo téměř vrcholové, jednotlivé nebo ve svazečcích, stopkaté. Některé druhy mají květy velmi nápadné. Kalich je miskovitý až zvonkovitý, vytrvalý, na vrcholu nepravidelně dvou až pětilaločný nebo uťatý. Korunní lístky jsou růžové, purpurové, žluté nebo bílé, čárkovité, obkopinaté nebo podlouhlé, hustě pokryté bílými nebo zlatavými hvězdovitými chlupy, delší než kalich, přirostlé k bázi tyčinkové trubičky. Tyčinek je 5 až 15, nitky jsou na bázi nebo kompletně celé srostlé v trubičku. Semeník je svrchní nebo polospodní, srostlý z 5 plodolistů a se stejným počtem komůrek obsahujících mnoho vajíček. Čnělka je na vrcholu kyjovitá nebo pětilaločná. Plodem je kožovitá až dřevnatá pouzdrosečná tobolka pukající 3 až 5 chlopněmi, s vytrvalým křídlatým středním sloupkem. Obsahuje mnoho semen obklopených hedvábitými vlákny. Semena jsou poměrně malá, kulovitá až vejcovitá, s tvrdým osemením.\n\nRod vlnovec zahrnuje v současném pojetí 17 druhů. Je rozšířen v tropické Americe a rovníkové Africe. Největší počet druhů roste v Brazílii (11 druhů, z toho 6 endemických). Největší areál má vlnovec pětimužný, rozšířený od jižního Mexika po Bolívii a vyskytuje se i na Karibských ostrovech. Vlivem dálkového přenosu se vyskytuje i v rovníkové Africe, kde je rozšířen od západní Afriky na východ po Čad a na jih po Angolu. Lidskou činností byl zavlečen i do tropů jiných kontinentů a je poměrně běžný např. v jižní a jihovýchodní Asii. Také vlnovec nádherný (\"Ceiba speciosa\", syn. \"Chorisia speciosa\") je rozšířen na rozsáhlém území od Kostariky až po severní Argentinu. \n\nPřevážná většina druhů roste v sezónně suchých tropických lesích. Vlnovec pětimužný, vlnovec nádherný a \"C. samauma\" rostou také ve vlhkých tropických deštných lesích, vlnovec pětimužný dokonce i na zaplavovaných půdách. Všechny druhy jsou sezónně opadavé. Druh \"C. lupuna\" roste jako jediný výhradně v tropickém deštném lese.\n\nVlnovce mají rozličné způsoby opylování.\nKvěty vlnovce pětimužného se otevírají na noc, silně voní, obsahují hojný nektar a jsou přizpůsobené opylování netopýry. Pyl je lepkavý. V některých suchých oblastech Latinské Ameriky představují květy významný zdroj vody i potravy pro netopýry jako je vampýr dlouhojazyčný (\"Glossophaga soricina\") nebo listonos světlý (\"Phyllostomus discolor\"). Na květech byla také pozorována drobná medvídkovitá šelma kynkažu (\"Potus flavus\"). Květy navštěvují i různé můry, které se však nepodílejí na opylování, a po rozednění i včely. Své opylovače si tento druh našel i v tropické Asii, kde květy navštěvují kaloni (zejména kaloň krátkonosý, kaloň indický a kaloň Leschenaultův). Na ostrovech Samoa, kam byl rovněž zavlečen, má tento druh jediného opylovače, kaloně tongánského (\"Pteropus tonganus\"). V některých populacích mají vlnovce pětimužné květy striktně cizosprašné, zatímco jinde probíhá i samoopylení. Netopýři opylují také květy \"Ceiba erianthos\" a některých dalších druhů. Naproti tomu květy \"Ceiba chodatii\" obsahují málo nektaru a opylují je lišajové podobně jako květy druhů \"C. jasminodora\" a \"C. schottii\". Květy vlnovce nádherného a pravděpodobně i \"C. crispiflora\" opylují zejména denní motýli. Navštěvují je také kolibříci, jako opylovači ale v tomto případě nejsou příliš efektivní. Specializovanou vazbu s kolibříky má naopak druh \"C. pubiflora\".\nSemena vlnovců jsou obklopena dlouhými vlákny a šíří se zejména větrem. Na jejich šíření se zřejmě podílejí i papoušci.\n\nVlnovec pětimužný je jedním z nejmohutnějších stromů Latinské Ameriky. Dorůstá běžně výšek okolo 40 až 50 metrů a má velmi širokou, polokulovitou korunu, která se vypíná nad horním korunním patrem tropického deštného lesa.\nStrom hraje zásadní roli v životě četných indiánských kmenů Latinské Ameriky, kteří jej mají v úctě. Je vnímán jako 'strom života' a ve spiritualitě spojován s duchy pralesa. Je národním stromem Guatemaly. Je to posvátný strom černošských Kubánců a uctívají jej potomci Mayů.\n\nRod \"Ceiba\" je v rámci čeledi slézovité řazen do podčeledi \"Bombacoideae\". V minulosti byl spolu s řadou dalších rodů řazen do čeledi \"Bombacaceae\" (cejbovité, bombaxovité), která byla v systému APG sloučena s čeledí \"Malvaceae\". V monografii rodu \"Ceiba\", vydané v roce 2003, je uvedeno celkem 17 druhů. Celkem 7 z nich je řazeno do skupiny velmi blízce příbuzných druhů, označované jako \"Ceiba insignis\" agg. Tyto druhy byly v minulosti řazeny do samostatného rodu \"Chorisia\", který byl sloučen s rodem \"Ceiba\". Základním rozlišovacím znakem těchto 2 rodů byla u \"Chorisia\" přítomnost dvoulaločných staminodií, obklopujících bázi tyčinek srostlých v trubičku.\n\n\nVlnovec pětimužný poskytuje rostlinná vlákna, známá jako kapok. Vlákna jsou bílá nebo nažloutlá, 10 až 40 mm dlouhá, houževnatá a odolná vůči škůdcům. Využívají se zejména jako vycpávkový a izolační materiál a někdy se spřádají s jinými vlákny, zejména s bavlnou. Strom je komerčně pěstován v Karibiku, v tropické Africe, v Asii i na Madagaskaru. Podobná vlákna poskytují i některé jiné druhy vlnovce. Vlnovec nádherný a další blízce příbuzné druhy s pohlednými květy (\"C. chodatii\", \"C. crispiflora\", \"C. insignis\", \"C. pubiflora\", \"C. schottii\"), řazené v minulosti do rodu \"Chorisia\", jsou pěstovány v tropech a subtropech jako okrasné dřeviny. Lze se s nimi setkat i ve Středomoří. Byly též vypěstovány kulturní hybridy a kultivary.\n\nDřevo vlnovce pětimužného je velmi lehké (hustota 0,25 g/cm), snadno opracovatelné. Není odolné vůči škůdcům a rozkladu. Používá se zejména na bedny a obalové materiály, lehké stavby, k výrobě lodí a dlabaných kánoí, zemědělského náčiní a podobně.\nPodobné využití má i dřevo \"C. insignis\".\nKořeny, kůra, listy a latex vlnovce pětimužného slouží v domorodé medicíně k léčení celé řady chorob. Latex se používá při výrobě slaměných klobouků proti dešti.\n\n"}
{"id": "1276479", "url": "https://cs.wikipedia.org/wiki?curid=1276479", "title": "Seznam dílů seriálu Detroit 1-8-7", "text": "Seznam dílů seriálu Detroit 1-8-7\n\nToto je seznam dílů seriálu \"Detroit 1-8-7\". Americké policejní drama \"Detroit 1-8-7\" vysílala americká stanice ABC.\n\n<onlyinclude>\n</onlyinclude>\n\n"}
{"id": "1276483", "url": "https://cs.wikipedia.org/wiki?curid=1276483", "title": "Euspinolia militaris", "text": "Euspinolia militaris\n\nEuspinolia militaris je druh bezkřídlých vos z čeledi kodulkovití. Pro své černobílé zbarvení se pro vosu vžil anglický název \"panda ant\", což znamená „pandí mravenec“. Jedná se o parazitický druh, který si jako hostitele vybírá vosy, včely či čmeláky.\n\n\"Euspinolia militaris\" vykazuje pohlavní dimorfismus. Samice připomíná mravence (kodulkám se někdy také říká \"velvet ants\" - sametoví mravenci), je bezkřídlá a porostlá chlupy. Samec je větší než samice, liší se barevně, je okřídlený a na rozdíl od samice nemá žihadlo. Jejich zbarvení velmi připomíná pandu velkou. Průměrně jsou dlouzí 8 mm a vysocí až 3 mm. Mají jednu z nejpevnějších vnějších koster mezi vosami.\n\nPoprvé byla \"Euspinolia militaris\" pozorována v pobřežním regionu Chile. Žije i v Argentině a také na jihozápadě Spojených států a v některých částech Mexika. Dává přednost suchým teplým oblastech, kde je hodně štěrku a písku.\n\n\"Euspinolia militaris\" je samotář, nežije v hnízdech nebo jakémkoliv společenství. Je to cizopasník a svá vajíčka samice klade do vosího, včelího či čmeláčího hnízda. Larvy se živí larvou či nymfou hostitele, kterou nakonec zcela zlikvidují. Mají velmi bolestivé bodnutí, jenž může omráčit i podstatně většího živočicha, proto se jim (stejně jako jiným kodulkám) s nadsázkou přezdívá \"cow-killers.\" Samice bývá aktivní přes den, samec přes noc. Samice běhá čile po zemi a vyhledává hnízda potenciálních hostitelů. Žije po dobu dvou let. Hlavní zdroj potravy dospělých jedinců je nektar, samice mohou zabíjet a požírat i housenky či larvy.\n\nSamec samici z výšky snadno identifikuje, zvedne ji do vzduchu a za letu se spáří. Po páření samice naklade vajíčka do cizího hnízda. Za svůj život může naklást až 2000 vajíček. Většina vajíček je hostiteli zlikvidována.\n\n"}
{"id": "1276485", "url": "https://cs.wikipedia.org/wiki?curid=1276485", "title": "Reinhardtsdorf-Schöna", "text": "Reinhardtsdorf-Schöna\n\nReinhardtsdorf-Schöna je obec v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nObec leží v oblasti Saského Švýcarska na česko-německé státní hranici. Severní a východní okraj tvoří řeka Labe, jejímž údolím prochází železniční trať Děčín – Dresden-Neustadt. K nejvyšším vrcholům v okolí patří stolové hory Zirkelstein (385 m) a Kaiserkrone (351 m).\n\nObec Reinhardtsdorf-Schöna vznikla roku 1973 sloučením do té doby samostatných obcí.\n\nReinhardtsdorf-Schöna se dělí na 3 místní části:\n\n\n\n\n"}
{"id": "1276490", "url": "https://cs.wikipedia.org/wiki?curid=1276490", "title": "Falcon 9 FT", "text": "Falcon 9 FT\n\nFalcon 9 FT (Full Thrust, taká známá jako v1.2 s variantami Block 1 až Block 5) je třetí verze rakety Falcon 9 od společnosti SpaceX. Navržena byla v letech 2014 a 2015, první start přišel v prosinci 2015. První let posledního vývojového stupně (Block 5) proběhl 11. května 2018, kdy byla vynesena družice Bangabandhu-1.\n\nV prosinci 2015 se tato raketa stala první, u které se podařilo motorické přistání prvního stupně. To bylo výsledkem předchozích pokusů s testovacími raketami Grasshopper a F9R Dev1 a testů přistávání verze 1.1.\n\nFalcon 9 FT je podstatnou inovací předchozí verze 1.1, která prodělala svůj poslední let v lednu 2016. Byl zvýšen tah motorů prvního a druhého stupně a začalo se s tankováním podchlazenějšího paliva. To umožňuje natankování většího množství. Po nehodě ze září 2016, kdy došlo k výbuchu druhého stupně ještě před testovacím zážehem, bylo od používání podchlazenějšího paliva dočasně upuštěno, ale s Blockem 5 se podchlazenější palivo opět vrátilo.\n\nV roce 2015 SpaceX oznámila řadu změn na verzi Falcon 9 v1.1. Kolem názvosloví nové verze nebylo úplně jasno, a tak se používaly (používají) různé názvy: \"Falcon 9 v1.1 Full Thrust\", \"Falcon 9 v1.2\", \"Enhanced Falcon 9\", \"Full-Performance Falcon 9\", \"Upgraded Falcon 9\" a \"Falcon 9 Upgrade\".\n\nCEO SpaceX, Gwynne Shotwell, v březnu 2015 oznámila, že nová verze bude mít zvýšený výkon a efektivnější výrobu:Takže, máme vyšší tah motorů, dokončili jsme vývoj a provádíme kvalifikační zkoušky. To co jsme také udělali bylo, že jsme trochu změnili strukturu. Chci v mém závodě stavět pouze jednu nebo dvě verze jader, nic víc, to by nemuselo být dobré z pohledu zákazníka. Hlavně se jedná o 30% navýšení výkonu, možná trochu víc. To způsobí, že budeme schopni přistávat s prvním stupněm na ASDS i při letech na GTO.Podle prohlášení SpaceX z května 2015 verze FT nebude potřebovat novou certifikaci pro zakázky vládních organizací, ale proběhne rychlejší proces.\n\nPůvodně společnost SES oznámila, že první náklad nové verze FT bude jejich satelit SES-9. Později byl ale tento plán změněn a prvním vyneseným nákladem byla družice ORBCOMM-2. Bylo to způsobeno tím, že SES-9 vyžadoval restart druhého stupně, zatímco vynesení družice ORBCOMM OG2 ne. To umožnilo provedení dalších zkoušek druhého stupně.\n\nModernizovaný první stupeň začal kvalifikační testy v McGregoru v září 2015. První ze dvou zkušebních zážehů byl uskutečněn 21. září 2015 a zahrnoval použití podchlazenějšího paliva a vylepšené motory Merlin 1D, u kterých byl změněn tvar trysky. Motory dosáhly maximálního výkonu a start byl plánován na ne dříve než 17. listopadu 2015.\n\nFalcon 9 FT uskutečnil svůj první let 22. prosince 2015 při vynášení satelitu ORBCOMM-2. První stupeň úspěšně přistál na pevnině na plochu LZ-1 na Mysu Cenaveral.\n\nLetectvo Spojených států certifikovalo aktualizovanou verzi rakety, která má být použita pro vynášení vojenských nákladů.\n\nV únoru 2017 média uvedla, že blížící se vyšetřující zpráva úřadu americké vlády určí vzor trhlin lopatek turbočerpadla motoru. NASA považuje trhliny za potenciálně nebezpečné a požaduje jejich odstranění před začátkem pilotovaných misí. Tento nedostatek vyřešila verze Block 5.\n\nHlavním důvodem vytvoření této verze bylo usnadnění opětovného použití i pro náročnější mise, včetně velkých komunikačních satelitů mířících na GTO.\n\nStejně jako u dřívějších verzí Falconu 9, a stejně jako u raket Saturn z programu Apollo, umožňuje přítomnost více motorů na prvním stupni dokončení mise, i když jeden z motorů prvního stupně selže.\n\nPokud by byl použit pouze první stupeň, bez druhého stupně a nákladu, dokázal by sám dosáhnout nízké oběžné dráhy. Nosnost k Marsu je 4020 kg.\n\nMezi změny oproti verzi Falcon 9 v1.1 patří:\n\nV roce 2017 začala SpaceX s postupnými změnami rakety Falcon 9 FT a tato mírně upravená verze byla nazvána Block 4. Nejdříve byl takto upraven pouze druhý stupeň, přičemž první stupeň byl pořád ve verzi Block 3. V této konfiguraci letěly tři mise, konkrétně NROL-76, Inmarsat-5 F4 a v červenci 2017 Intelsat 35e. Block 4 by měl být přechodem mezi Blockem 3 a Blockem 5. První stupeň by měl ve verzi Block 4 disponovat hlavně mírně zvýšeným tahem motorů, který bude realizován pouze softwarovou úpravou. Prvním letem kompletní rakety ve verzi Block 4 byla 14. srpna 2017 mise CRS-12.\n\nPrvní let by měl přijít koncem roku 2017. Změny v této verzi by měly být zaměřeny hlavně na znovupoužitelnost. Tah motorů by měl být zvýšen o 10 %, \"Block 5\" bude mít nový octaweb, ve kterém je uloženo devět motorů Merlin, a nový heliový systém. Znovupoužitelnost také usnadní možnost složit přistávací nohy, k tomu se využívají navijáky, které jsou umístěné na nástavci na vrcholu stupně, který se využívá při manipulaci se stupněm pomocí jeřábu. Až do verze Block 4 se po přistání musely nohy vždy odmontovat. První stupeň by měl být schopen deseti použití bez renovace, nutná by měla být jen inspekce.\n\nNovinkou této verze měla být také nová roštová kormidla vyrobena z titanu, který lépe snáší vysoké teploty, protože ta jsou u původní verze Block 3 vyrobena z hliníku a tepelná ochrana je zajištěna ablativním nátěrem, to ztěžuje znovupoužitelnost. Titanová kormidla se ale poprvé objevila už při letu Iridium NEXT 2, při které letěla varianta Block 3. Nová kormidla také zajišťují lepší ovladatelnost, čehož bude využito odlišným profilem letu při návratu, kdy stupeň poletí atmosférou déle, tím se více zpomalí a ušetří palivo.\n\nPo nehodě před statickým zážehem se satelitem Amos-6 začala SpaceX s vývojem nových COPV nádrží na helium. Za viníka nehody byla totiž označena závada na těchto nádržích, která byla způsobena používáním vysoce podchlazeného paliva. Původně bylo oznámeno, že nové nádrže budou součástí verze Block 5, ale později vyšlo najevo, že nové nádrže budou poprvé použity až při misi DM-1.\n\nSpaceX nějakou dobu vyvíjí autonomní systém, jako alternativu k tradičnímu pozemnímu systému, který využívají ostatní rakety. Tento systém létal z počátku ve stínovém režimu, kdy sledoval všechny údaje, ale do průběhu letu nemohl zasáhnout.\n\nV únoru 2017 při letu CRS-10 měl systém poprvé raketu plně pod kontrolou. Nebylo tak nutné používat historický systém pozemních radarů, sledovacích počítačů a pozemního personálu v bunkrech, jako se provádělo posledních šedesát let. Tento nový systém, který sám vyhodnotí nutnost případné autodestrukce rakety, sníží náklady a zvýší flexibilitu startů, protože již nebude nutné připravovat pozemní systém, jehož příprava trvá dva dny. Měl by být používán při všech následujících letech.\n\nFalcon 9 FT využívá delší a pevnější mezistupeň. Skládá se z jádra z hliníkové voštiny obklopené vrstvou z uhlíkových vláken. První stupeň má čtyři nasaditelné přistávací nohy, které jsou během startu přiklopeny k raketě. Vyšší výkon je primárně určen k možnosti přistání prvního stupně. V případě potřeby ale může být použit k vynesení těžšího nákladu bez možnosti první stupeň zachránit.\n\nRampa SLC-40 na Mysu Canaveral pro lety na LEO a geostacionární dráhu, rampa SLC-4E na Vandenbergově letecké základně pro lety na polární dráhu, rampa LC-39A v Kennedyho vesmírném středisku.\n\nV srpnu 2014 SpaceX oznámila a zahájila stavbu plně komerčního kosmodromu na Boca Chica v Texasu.\n\nPři startech z Mysu Canaveral využívá SpaceX při přistávání na pevninu bývalý Startovací komplex 13, na jehož místě byly vybudovány Přistávací plochy 1 a 2, tedy dvě kruhové betonové plochy. Pro starty ze západního pobřeží SpaceX na místě rampy SLC-4W na Vandenbergově letecké základně také vybudovala betonovou přistávací plochu.\n\nNa začátku roku 2014 SpaceX začala s přestavbou člunů na autonomní přistávací plošiny ASDS. Vybavila je systémem stabilizace a velkou přistávací plochou. Plošina se při letech, kdy není dostatek paliva pro návrat prvního stupně na pevninu, umístí několik stovek kilometrů od pobřeží.\n\nVyužívají se dvě plošiny. Jedna s názvem \"Just Read the Instructions\" kotví v Tichém oceánu a slouží při letech z Vandenbergovy letecké základny. Druhá, \"Of Course I Still Love You,\" kotví v Atlantiku a používá se při letech z Mysu Canaveral.\n\nZatím byly všechny lety Falconu 9 FT úspěšné. Jednou došlo ke zničení rakety i s nákladem ještě před testovacím zážehem.\n\n\n\n"}
{"id": "1276492", "url": "https://cs.wikipedia.org/wiki?curid=1276492", "title": "Marek Vrabec", "text": "Marek Vrabec\n\nMarek Vrabec (* 17. února 1971) je hudební organizátor a impresário, zakladatel a prezident mezinárodního hudebního festivalu Struny Podzimu. V letech 2013 - 2018 byl současně uměleckým ředitelem festivalu Dvořákova Praha. \n\nŽije v Praze a má čtyři děti.\n\nMarek Vrabec je absolventem hudební konzervatoře Teplice v oboru bicí nástroje a pražské akademie múzických umění (AMU) v oboru hudební management. Studium Akademie múzických umění na nějaký čas přerušil a věnoval se praxi v hudebním průmyslu. Po výhře konkursu na post \"impresária\" v agentuře Pragokoncert zde dva roky pracoval jako umělecký administrátor. Následně se ke studiu AMU vrátil. \n\nStrávil rok na stáži v Kennedyho centru ve Washingtonu, kde získal vzdělání managementu na světové úrovni.\n\nFestival Struny Podzimu je mezinárodní hudební festival, jehož první ročník se uskutečnil roku 1996, probíhá v podzimních měsících v Praze. Festival vznikl za vlády prezidenta Václava Havla, a právě prezidentská kancelář byla zakladatelem a pořadatelem. Václav Klaus jej po svém nástupu z Pražského hradu vypověděl. \n\nDo programu spadají umělci z okruhu jazzové, klasické i světové hudby. Mezi spolupořadatele, po tom, co festival opustil Pražský hrad, patří například Národní divadlo, Národní muzeum, Nadace Dagmar a Václava Havlových vize 97 a další. Marek Vrabec je zakladatelem i nynějším uměleckým ředitelem festivalu. \n\nNa jaře se tradičně koná donátorské Jarní Gala, podle amerického vzoru, který měl Marek Vrabec možnost vidět na stáži v Kennedyho centru v USA. \n\nNa festivalu Struny Podzimu vystupovali světoví umělci jako violoncellista Yo-Yo Ma, saxofonista Sonny Rollins, pianistka Azlza Mustafa Zadeh a další. \n\nFestival také umožnil domácímu publiku spatřit umělce jako Bobby McFerrin, Brad Mehldau, Christian Thielemann v České republice vůbec poprvé.\n\nFestival byl označen New York Times za jeden z nejinovativnějších hudebních podniků v Česku, díky svému originálnímu programovému plánu.\n\nFestival Dvořákova Praha je mezinárodní hudební festival klasické hudby, odehrávající se v Praze. Jeho první ročník se uskutečnil roku 2008. Festival propaguje život a dílo Antonína Dvořáka. Začíná vždy 8. září, k výročí Dvořákova dne narození. Festival je členem asociace hudebních festivalů ČR.\n\nVedení festivalu po pěti letech působení Vladimíra Darjanina převzal Marek Vrabec v roce 2013. Na festivale Dvořákova Praha vystupovali umělci jako Izraelská filharmonie s dirigentem Zubinem Mehtou, Česká filharmonie s dirigentem Jiřím Bělohlávkem, houslista Daniel Hope, pianista Krystian Zimerman, Ivo Kahánek a další.\n\nOd roku 2008 nabízí festival Dvořákova Praha členství v Klubu Mladých, jako podporu a vzdělání studentů v oblasti vážné hudby. \n\nFestival Dvořákova Praha vzbudil sympatie u ředitele Kennedyho centra ve Washingtonu D.C., který se o festivale a o Marku Vrabci zmínil ve svém článku na americkém agregátoru novinek a blogu The Huffington Post. \n\n"}
{"id": "1276494", "url": "https://cs.wikipedia.org/wiki?curid=1276494", "title": "Kazandibi", "text": "Kazandibi\n\nKazandibi nebo také kazan dibi je turecký dezert a typ karamelizovaného mléčného pudinku. Jeho anglický název je \"Cink\". Byl vyvinut v kuchyních Osmanského paláce a je to jeden z nejvíce populárních tureckých dezertů.\n\nTradičně se vyrábí z tavuk göğsü, sladkého pudinku s kuřecím masem, který se uvaří a zespodu opálí. Některé varianty kazandibi používají mléčný pudink muhallebi místo tavuk göğsü.\n"}
{"id": "1276495", "url": "https://cs.wikipedia.org/wiki?curid=1276495", "title": "Arnold Palmer", "text": "Arnold Palmer\n\nArnold Daniel Palmer (10. září 1929, Latrobe, Pensylvánie – 25. září 2016, Pittsburgh, Pensylvánie) byl americký profesionální golfista, který je považován za jednoho z největších hráčů v golfové historii. Od roku 1955 vyhrál řadu turnajů jak na PGA Tour tak na okruhu dnes známém jako PGA Tour Champions. Byl přezdívaný The King (Král). Byl jednou z nejpopulárnějších postav golfu a první superstar golfu v televizním věku, který začal v 50. letech 20. století.\n\nArnold Palmer se narodil v Latrobe v Pensylvánii Doris Palmerové (rozené Morrisonové) a Milfredu Jerome \"Deaconu\" Palmerovi. Hrát golf se naučil od svého otce, který v mladém věku trpěl obrnou. Jeho otec byl hlavním správcem hřiště v Latrobe Country Clubu, díky čemuž ho mohl Arnold při údržbě hřiště doprovázet.\n\nPalmer navštěvoval vysokou školu Wake Forest Collage, kde získal golfové stipendium. Studia zanechal po smrti blízkého přítele Buda Worshama (1929-1950) a narukoval do pobřežní stráže Spojených států amerických, kde sloužil tři roky. Na základně v New Jersey postavil devítijamkové hřiště, a nadále zdokonaloval své golfové dovednosti. Po skončení služby se Palmer vrátil na školu a pokračoval v soutěžním golfu.\n\nPo vítězství na amatérském mistrovství USA v Detroitu v roce 1954 se rozhodl stát profesionálním golfistou. \"Toto vítězství bylo zlomem v mém životě,\" říkal. \"Díky němu jsem uvěřil, že dokážu soutěžit na nejvyšší úrovni.\" Když se reportéři ptali Genea Littlera kdo je ten mladý golfista, který odpaluje míčky na cvičném odpališti, řekl: \"To je Arnold Palmer. Jednoho dne to bude skvělý hráč. Když udeří do míčku, země se otřese.\"\n\nPo vítězství v Detroitu Palmer skončil v práci, kterou v té době měl v prodejně barev, a vydal se na turnaj Waite Memorial v Shawnee-on-Delaware v Pensylvánii. Tam se seznámil se svou budoucí manželkou, Winifred Walzer, se kterou byl ženatý 45 let až do její smrti v roce 1999.\n\nDne 17. listopadu 1954 Palmer oznámil svůj úmysl stát se profesionálním hráčem. Řekl přitom: \"Co ostatní lidé hledají v poezii, jsem našel v letu dobrého odpalu.\"\n\nPalmerův první vítězný turnaj (v jeho nováčkovské sezóně) bylo roku 1955 Canadian Open, kde vyhrál 2.400 dolarů. Vylepšil si tím své herní postavení na několik příštích sezón. Palmerovo charisma hrálo velkou roli v tom, že se golf v 50. a 60. letech stal atraktivním televizním programem, což připravilo půdu pro popularitu, které se těší dodnes. První vítězný major, Masters v roce 1958, upevnil jeho pozici hlavní hvězdy golfu. V roce 1960 se stal prvním klientem začínajícího sportovního agenta Marka McCormacka.\n\nV pozdějších rozhovorech McCormack uvedl pět vlastností, které přispívaly k Palmerově tržní hodnotě: pohledný vzhled; jeho relativně skromný původ (jeho otec byl správce hřiště a později klubový profesionál v Latrobe, což byl skromný klub); způsob, jakým hrál golf, když riskoval a přitom se nenechal ovládat emocemi; řada vzrušujících vítězství v době raného televizního vysílání golfových turnajů; a jeho přívětivost.\n\n\"Nikdo jiný se tolik nezasloužil o popularitu sportu, jako Palmer.\" říká Adam Schupak z časopisu Golf Week \"Svou osobností přenesl golf z venkovských klubů do hlavního proudu. Jednoduše řečeno, udělal z golfu cool věc.\"\n\nV roce 2000 byl zařazen mezi šest největších hráčů všech dob v žebříčku magazínu Golf Digest a do roku 2008 vydělal odhadem 30 milionů dolarů.\n\nPalmer byl v roce 2004 oceněn Prezidentskou medailí svobody a v roce 2009 Zlatou medailí Kongresu. Byl prvním golfistou, který získal Prezidentskou medaili svobody a druhým, po Byronu Nelsonovi, kterému byla udělena Zlatá medaile Kongresu.\n\nPalmer byl dvakrát ženatý. Se svou první ženou, Winnie Walzerovou, byl ženatý 45 let. Zemřela 20. listopadu 1999 ve věku 65 let po komplikacích v důsledku rakoviny vaječníků. Měli spolu dvě dcery. Se svou druhou ženou, Kathleen Gawthorpovou, se oženil na Havaji v roce 2005.\n\nPalmerův vnuk, Sam Saunders (*1987), je taktéž profesionální golfista. Učil se hrát na hřišti Bay Hill, kde ve svých 15 letech vyhrál klubové mistrovství. Díky golfovému stipendiu navštěvoval Clemons University v Jižní Karolíně, profesionálem se stal v roce 2008. Saunders uvedl, že Palmerova rodinná přezdívka byla \"Dumpy\" (zavalitý).\n\nPalmer během jarních a letních měsíců pobýval v Latrobe a v zimě v Orlandu a La Quinta v Kalifornii. Orlando poprvé navštívil v roce 1948 během vysokoškolského utkání. Když se usadil v Orlandu, pomohl městu stát se rekreační destinací, \"změnil celý stát Florida na golfový ráj\". To mimo jiné znamenalo vybudovat jeden z hlavních turnajů PGA Tour nebo přispět na stavbu nových nemocnic. Když se Tiger Woods dověděl o Palmerově smrti, řekl: \"Moje děti se narodily ve Winnie Palmer Hospital for Women & Babies a kromě jeho úspěchů v golfu se bude vzpomínat i na jeho filantropickou práci.\" Na jeho počest byl pojmenován Bulvár Arnolda Palmera v Nortonu.\n\nOd roku 1958 byl členem Svobodných zednářů.\n\nPalmer byl od dětství fanouškem skotského fotbalového klubu Rangers F.C.\n\nArnold Palmer zemřel 25. září 2016 v University of Pittsburgh Medical Center, zatímco čekal na operaci srdce. Byl hospitalizován o tři dny dříve, k provedení srdečních testů. Po pohřbu byl zpopelněn a jeho popel byl rozptýlen v Latrobe Country Club.\n\nNecelý týden po jeho smrti byla Palmerova památka uctěna oběma týmy během Ryder Cupu 2016 v Hazeltine. Pocty zahrnovaly minutu ticha při zahajovacím ceremoniálu, umístění Palmerova bagu na první odpaliště nebo proslovy kapitánů obou týmů.\n"}
{"id": "1276497", "url": "https://cs.wikipedia.org/wiki?curid=1276497", "title": "Horná Ždaňa", "text": "Horná Ždaňa\n\nHorná Ždaňa je obec na Slovensku v okrese Žiar nad Hronom v Banskobystrickém kraji ležící na rozhraní pohoří Vtáčnik, Kremnické vrchy a Štiavnické vrchy. V blízkosti obce se nacházejí známé termální koupele Sklené Teplice a termální koupaliště Vodný ráj Vyhne.\n\nPrvní písemná zmínka o obci jako majetku hradu Revište pochází z roku 1391. V obci je římskokatolický kostel Nejsvětější Trojice.\n\n\n"}
{"id": "1276498", "url": "https://cs.wikipedia.org/wiki?curid=1276498", "title": "Adam Sikora", "text": "Adam Sikora\n\nAdam Sikora (21. prosince 1846 Horní Žukov – 26. července 1910 Budapešť) byl polský národní činitel, sociální aktivista a filantrop.\n\nNarodil se 21. prosince 1846 v Horním Žukově. Absolvoval gymnázium v Těšíně, po jeho ukončení pracoval jako knihař. Od založení v Těšíně v roce 1873 Towarzystwa Oszczędności i Zaliczek, pracoval v této instituci jako účetní až do své smrti (1910). Díky své pracovitosti, svědomitosti a obětavosti přinesl svému zaměstnavateli mnoho úspěchů. Byl aktivním činitelem Macierzy Szkolnej Księstwa Cieszyńskiego, Polskiego Towarzystwa Gimnastycznego \"Sokół\", které založil, Czytelni Polskiej, Towarzystwa Domu Narodowego, Towarzystwa Pomocy Naukowej. V květnu 1909 za své celoživotní úspory, 15 000 rakouských korun, Adam Sikora zakoupil pozemek mezi Těšínem a Svibicí pro Macierz Szkolną Księstwa Cieszyńskiego. Vznikl zde park s možností organizování různých společenských a sportovních akcí. Park byl pojmenován po svém zakladateli. V roce 1936 polská veřejnost věnovala svému dárci obelisk, který se do dnešní doby nezachoval, byl zničen ve 2. světové válce. V roce 1989 u příležitosti 80. výročí vzniku parku místní organizace PZKO v Českém Těšíně věnovala pamětní tabuli zakladateli parku. Adam Sikora se nedožil oficiálního otevření parku, jelikož zemřel náhle 26. července 1910 v Budapešti a tam byl také pohřben.\n\nByl to mimořádně skromný člověk, nikdy nehledal vyznamenání a pocty. Jeho mottem bylo: \"„u nás je třeba více pracovat a méně mluvit“.\"\n\n"}
{"id": "1276499", "url": "https://cs.wikipedia.org/wiki?curid=1276499", "title": "Josef Antonín Štěpán", "text": "Josef Antonín Štěpán\n\nJosef Antonín Štěpán, psán také Joseph (Giuseppe) Anton Steffan, (14. března 1726 Kopidlno – 12. dubna 1797 Vídeň) byl český hudební skladatel.\n\nNarodil se 14. března 1726 v Kopidlně. Jeho otec, Jan Štěpán, byl místní kantor a poskytl synovi základní hudební vzdělání. Jako chlapec zpíval ve sboru kostela sv. Jakuba Většího v Kopidlně. V roce 1741, během válek o rakouské dědictví vtrhli do Čech Prusové a na útěku před nimi se Josef Antonín dostal do Vídně, kde vyhledal pomoc hraběte Františka Jindřicha Šlika, který měl v Kopidlně kapelu. S podporou hraběte se stal žákem dvorního skladatele Georga Christopha Wagenseila. Studoval hru na cembalo a kompozici a příležitostně zastupoval Wagenseila při výuce členů císařské rodiny. Patrně v roce 1763 byl Štěpán jmenován dvorním klavíristou a v roce 1766 se stal na doporučení svého učitele dvorním učitelem klavíru. K jeho žákyním patřily dcery císařovny Marie Terezie: Marie Antoinetta (později manželka Ludvíka XVI. a královna francouzská) a Marie Karolina (později manželka Ferdinanda I. a královna neapolsko-sicilská). \n\nNejvětších úspěchů dosáhl Štěpán v letech 1761–1785. Řídil vyučování zpěvu císařských granátníků ve školách a dále působil v šlechtických a měšťanských rodinách ve Vídni. V roce 1775 musel kvůli slábnoucímu zraku odejít z císařských služeb. Po nezdařené operaci šedého zákalu oslepl úplně. Zemřel 5. srpna 1797 ve Vídni.\n\nTěsně před svou smrtí napsal pro kostel v Kopidlně requiem. Celé své jmění (2 290 zlatých) odkázal kopidlnské škole.\n\nJeho skladatelský odkaz tvoří převážně skladby pro klavír.\n\nKomponoval německé písně, které vyšly ve sbírce Sammlung deitscher Lieder v letech 1778–1782, z nichž mnohé se staly velmi populární (např. \"Ich war erst sechzehn Jahre alt, Das Veilchen in Hornung\" aj.)\n\nNapsal také oratorium \"Der unschuldig angeklagte Weltheiland\", několik kostelních písní a requiem.\n\n\n"}
{"id": "1276500", "url": "https://cs.wikipedia.org/wiki?curid=1276500", "title": "Kráľov Brod", "text": "Kráľov Brod\n\nKráľov Brod ( ) je obec na Slovensku v okrese Galanta. Dne 31. 12. 2015 zde žilo 1 183 obyvatel. Součástí obce jsou místní části Slovenské Pole a Máčonáš. V obci se nachází římskokatolický kostel sv. Imricha z roku 1836.\n\nNa území dnešní obce existovala ve středověku obec Svätý Michal, která však byla na přelomu 15. a 16. století zcela zničena a opuštěna.\n"}
{"id": "1276506", "url": "https://cs.wikipedia.org/wiki?curid=1276506", "title": "Yyrkoon", "text": "Yyrkoon\n\nYyrkoon byla francouzská hudební skupina z Amiens v Pikardii založená roku 1995 ve složení: Stéphane Souteyrand (kytara & klávesy), Laurent Harrouart (bicí), Paul Banas (vokály & kytara) a Sébastien Caron (baskytara). Název byl převzat od jedné z postav vyskytující se ve fantasy dílech anglického spisovatele Michaela Moorcocka. Na demu \"Oath, Obscure, Occult…\" z roku 1996 a na debutním studiovém albu z roku 1998 s názvem \"Oniric Transition\" se zvuk kapely blížil dark/black metalu. Pozdější tvorba kapely by se dala popsat jako melodic death metal s prvky thrash metalu. V roce 2007 se skupina rozpadla.\n\n\n\n\n"}
{"id": "1276507", "url": "https://cs.wikipedia.org/wiki?curid=1276507", "title": "Mezinárodní letiště Čchongdžu", "text": "Mezinárodní letiště Čchongdžu\n\nMezinárodní letiště Čchongdžu ( – \"Čchŏngdžu kukče konghang\", IATA: CJJ, ICAO: RKTU) je mezinárodní letiště u města Čchongdžu v provincii Severní Čchungčchong v Jižní Koreji. Leží přibližně osm kilometrů severně od centra města.\n\nLetiště bylo založeno v roce 1978 jako letecká základna Letectva Korejské republiky. Částečně slouží nadále jako vojenská letecká základna, startují odtud korejské letouny McDonnell F-4 Phantom II. Současně jako civilní mezinárodní letiště přitom funguje od dubna 1997.\n"}
{"id": "1276511", "url": "https://cs.wikipedia.org/wiki?curid=1276511", "title": "Sagamihara (Kanagawa)", "text": "Sagamihara (Kanagawa)\n\nSagamihara ( ; \"Sagamihara-ši\") je jedno z největších japonských měst v prefektuře Kanagawa (v této prefektuře je to třetí největší - po Jokohamě a Kawasaki), v provincii Sagami. Je položeno na severním okraji prefektury.\n\nV roce 2016 mělo město 721 686 obyvatel a celkovou rozlohu 328,91 km² (průměrná hustota obyvatel je 2190/km²).\n\nMěsto se člení na tři větší části (čtvrti): Midori-ku (緑区), Čúó-ku (中央区) a Minami-ku (南区). Město leží na levém břehu řeky Sagamikawa (相模川), na plošině Sagamino-daiči (相模野台地). Městem protékají řeky Hatogawa (鳩川), Ubagawa (姥川), Dóhogawa (道保川), Sakaigawa (境川), Dóšigawa (道志川), Nakacugawa (中津川) i její přítok Hajatogawa (早戸川). Na západ od města se rozkládá pohoří Tanzawa (丹沢山地). Na jihovýchod od města je Tokijský záliv. Na jih od města je záliv Sagami.\n\n\n\n"}
{"id": "1276513", "url": "https://cs.wikipedia.org/wiki?curid=1276513", "title": "Čolek dravý", "text": "Čolek dravý\n\nČolek dravý (\"Triturus carnifex\"), také čolek jihoevropský, je mlokovitý obojživelník obývající Itálii, severozápad Bosny a Hercegoviny, Slovinsko, Chorvatsko, jih Švýcarska, dále Rakousko a západ Maďarska, žije i v Česku, a sice v oblasti jižní Moravy při povodí řeky Dyje. Do některých dalších částí Evropy byl introdukován. Druh je ohrožen ztrátou přirozeného prostředí.\n\nČolek dravý je největším druhem svého rodu, samice jsou větší než samci a měří celkově asi 180 mm, samci dosahují velikosti okolo 150 mm. Různé populace se liší ve velikosti, rovněž zbarvení je v různých lokalitách odlišné. Biologie čolka dravého se podobá biologii čolka velkého. Dospělci se na zemi živí žížalami, stejnonožci či měkkýši, ve vodě konzumují potravu menší. Rozmnožování probíhá ve stojatých až mírně průtočných vodách od dubna do června a během této doby žijí čolci ve vodě. Samice jednotlivě naklade až 250 vajíček, ze kterých se asi za dva týdny vylíhnou larvy. Ty měří 8,7 až 12 mm a dospělci se z nich stávají za dva až tři měsíce. Čolek dravý zimuje v podzemí, samice s nedospělými jedinci někdy i ve vodě.\nČolek dravý patří do čeledi mlokovití a rodu \"Triturus\". Může tvořit hybridy s ostatními čolky, zvláště pak s čolkem velkým (\"Triturus cristatus\"), s nímž se kříží například severně od pohoří Alp, existují ale též kříženci například s čolkem dunajským (\"Triturus dobrogicus\").\nV západní části Balkánu žije oddělená populace, která byla až do roku 2007 vedena jako poddruh \"Triturus carnifex macedonicus\". V daném roce však byla kvůli neobjasněné fylogenezi rodu \"Triturus\" provedena molekulární analýza, která tento poddruh vyčlenila jako samostatný druh \"Triturus macedonicus\".\n\nDruh popsal Joseph Nicolaus Laurenti v roce 1768. Existuje několik vědeckých synonym: \"Molge cristatus carnifex var. neapolitana\", \"Triton (Alethotriton) cristatus platycephalus\", \"Triton (Neotriton) carnifex\", \"Triton cristatus carnifex forma alpina\", \"Triton cristatus var. carnifex\", \"Triturus carnifex carnifex\", \"Triturus cristatus carnifex\" a \"Triturus cristatus platycauda\". Alternativní český název pro druh je čolek jihoevropský.\n\nČolek dravý obývá Itálii, severozápad Bosny a Hercegoviny, Slovinsko, Chorvatsko, jih Švýcarska, dále Rakousko a západ Maďarska, v Česku žije při povodí řeky Dyje na jižní Moravě (možný výskyt je v jižních Čechách) v blízkosti rakouských hranic. Na českém území byl objeven roku 1997, objevitelem se stal Antonín Reiter, zoolog pracující v městském muzeu ve Znojmě. Na Slovensku nebyl jeho výskyt zjištěn. Introdukován byl například do Spojeného království, Nizozemska či Belgie. Jednalo se převážně o zvířata, která utekla z terárií. Nepůvodní populace se vyskytuje také v oblasti Ženevského jezera, kam byli čolci zavlečeni buďto začátkem 20. století, nebo roku 1967, a na Azorách.\n\nČolek dravý obývá řadu biotopů, žije například v blízkosti travnatých porostů či křovin, nevadí mu ani suché oblasti s bukovým porostem, v severní Itálii se přizpůsobil životu na rýžových polích. Je sladkovodní a během období rozmnožování vyhledává stojaté vody. Může žít až do nadmořské výšky 2 140 m, v Česku obývá nejčastěji nížinaté oblasti mezi 200 až 250 m n. m.\n\nČolek dravý je největším druhem svého rodu, má robustní postavu se širokým hřbetem a zaobleným čenichem, končetiny jsou krátké a silně stavěné. Samice měří od čenichu po kloaku 55 až 88 mm (celková délka těla činí zhruba 180 mm), velikost samců mezi čenichem a kloakou činí 54 až 80 mm (celková délka těla asi 150 mm); samice jsou vždy větší než samci. Různé populace potom mohou dosahovat odlišných velikostí (jedinci žijící v chladných oblastech s vyšším úhrnem srážek, kteří mají krátké období aktivity, jsou obvykle větší).\n\nZbarvení druhu je variabilní a závisí na lokalitě, čolci draví z různých oblastí mohou vypadat zcela odlišně; v Česku jsou obvykle hnědaví a kaštanoví (často i do žlutohněda) se sytě oranžovočerveným břichem. Vzácné je namodralé zbarvení, zatímco například v Rakousku nebo Itálii žijí i jedinci zbarvení modrošedě. Spodek těla je poset černými skvrnami, jež mohou mít různé tvary, až do sebe splývat. Zády se táhne oranžovohnědá až světle oranžová páteřní linka, vyvinout se však může neúplná anebo vůbec žádná. Mají ji pouze samice a mladí čolci. Tělo je pokryto šedě lemovanými skvrnami černého zabarvení. Hrdlo má zbarvení žlutooranžové, naoranžovělé (obě barevné varianty jsou navíc doplněny o nahnědlý nádech), případně hnědočerné, šedočerné a je poseté tečkami nebo mramorovaným vzorem. Samice jsou zbarveny méně pestrými barvami než samci, kterým se navíc v období rozmnožování zvýrazní jejich ploutevní lem, jenž je vlnitý a hladký. Kůží čolci vylučují toxický sekret, přesto však tvoří potravu pro řadu predátorů.\n\nZe všech druhů rodu \"Triturus\" se nejvíce podobá čolkovi velkému (\"Triturus cristatus\"). Liší se hladším povrchem kůže, většími končetinami a kořenem ocasu a také počtem hrudních obratlů; čolek velký má o jeden víc.\n\nBiologie čolka dravého se podobá biologii čolka velkého, rozdíly mezi těmito druhy jsou zkoumány. Aktivitu projevuje čolek dravý hlavně v noci. Je pozemním druhem, ale během období páření žije ve vodě. Útočiště hledá v podzemí a preferuje pórovitý terén, ukrývá se například na propustných svazích, pod kameny či usazeným bahnem. Zde tráví i zimní měsíce. Probouzí se během března a dubna podle podmínek, poté se čolci páří. Po skončení období rozmnožování samci opouštějí vodní prostředí a žijí dále na souši, kdežto samice s nedospělými jedinci jsou ve vodě až do srpna, někdy i celý rok, v tomto případě zde potom přezimují. Ve volné přírodě je nejvhodnější pro sledování čolka dravého období mezi koncem března a polovinou května.\n\nLarvy čolků dravých se živí vodními bezobratlými, jinými larvami či pulci. Dospělci na souši loví kořist větší, například hmyz, žížaly, stejnonožce a měkkýše, ale i drobné obratlovce. Ve vodě pak potravu tvoří menší bezobratlí, například larvy hmyzu. Konzumují zde však i mladé čolky a pulce. Kanibalismus byl u tohoto druhu zaznamenán jak u dospělců, tak u larev.\n\nRozmnožování u čolků dravých probíhá především od dubna do června, někdy však lze nalézt náhradní snůšky vajíček i v červenci. Během dubna se samici zvětší hmotnost vaječníků a jater, u samců dosahují varlata největší hmotnosti v červenci a játra v dubnu. Mimoto jsou v období rozmnožování čolci těžší. Páření probíhá v neznečistěných stojatých či mírně průtočných vodách, někdy i v uměle vytvořených prostředích s vegetačním krytem, oblíbeným místem jsou například pískovny či menší rybníky. Preferovaná hloubka u stojatých vod činí 40 až 80 cm, u průtočných pak minimálně 20 cm, aby se v případě hrozícího nebezpečí ukryli v hlubině. Před samotným pářením čolci provádějí složité svatební tance, při kterých se samice dotýká ocasu samečka. Ten následně odloží své spermie a samice zvednutím kloaky oplodní vajíčka. Poté naklade asi 250 vajíček (jedno je velké 4,9−5,6 mm). Každé ukládá samostatně, například na lodyhy listů či na různé předměty (hlavně v průtočných vodách). Asi za 14 dní se vylíhnou larvy. V důsledku letální mutace na prvním chromozomu se většinou polovina snůšky zničí ještě během vývoje.\n\nLarva měří asi 8,7 až 12 mm. V průběhu vývoje se jí vytváří ploutevní lem s šedočernými až černými skvrnami. Zbarvení celého těla je šedožluté až běložluté. Po boku se jí obvykle táhne skvrna oranžové, případně špinavě žluté barvy, která může zasahovat až na břicho; pomocí tohoto znaku lze larvu čolka dravého odlišit od larev ostatních čolků – dunajského a velkého. Za dva až tři měsíce se larvy proměňují v čolky. Pohlavní dospělosti je u samic dosaženo v 3,6 letech života (± 0,1 roku), u samců v 3,8 letech života (± 0,1 roku). Čolek dravý je poměrně dlouhověký, může dosáhnout i věku 18 let.\n\nNebezpečí pro čolka dravého představuje ničení přirozeného prostředí. Je citlivý na kvalitu vody a navíc se nedokáže přesouvat na větší vzdálenosti. Lesy a louky jsou odvodňovány či přeměněny na pole. Čolci přicházejí o vodní plochy, přičemž se často jedná o místa, v nichž se rozmnožují. Ke znehodnocení ploch dochází například v důsledku eutrofizace nebo desikace, ale také turismem, jak je tomu i v blízkosti maďarského skanzenu Népi műemlékegyüttes. Rovněž vysazování dravých ryb, které se čolky či jejich larvami živí, představuje hrozbu. Ryby živící se planktonem čolky obírají o potravu. Stavy druhu snižuje také zvýšený autoprovoz.\n\nMezi obojživelníky žijícími na evropském kontinentu patří čolek dravý k zástupcům s nejvíce klesající populací. Protože je však počet jedinců velký a druh má schopnost přizpůsobit se mnoha stanovištím, Mezinárodní svaz ochrany přírody (IUCN) jej považuje za málo dotčený. Chráněn je podle Směrnice o stanovištích a zapsán ve druhé příloze Úmluvy o ochraně evropských planě rostoucích rostlin, volně žijících živočichů a přírodních stanovišť. V Česku patří mezi nejvzácnější obojživelníky a Červený seznam České republiky jej vede jako kriticky ohrožený druh. Pro jeho zachování je důležitá ochrana míst, kde se druh rozmnožuje, a vytváření nových vodních nádrží.\n\nČolek dravý se vyskytuje v řadě chráněných oblastí.\n\n"}
{"id": "1276516", "url": "https://cs.wikipedia.org/wiki?curid=1276516", "title": "Josef Churavý", "text": "Josef Churavý\n\nPlukovník (brigádní generál in memoriam) Josef Churavý (27. října 1894 Olomouc – 30. června 1942 Praha) byl vlastenec, důstojník Československé armády, zástupce velitele Vojenského zeměpisného ústavu (VZÚ) Praha, významná osobnost protifašistického odboje, představitel vedení druhé garnitury vojenské odbojové organizace Obrana národa.\n\nPlukovník (brigádní generál in memoriam) Josef Churavý (27. října 1894 Olomouc – 30. června 1942 Praha) získal bojové zkušenosti jako příslušník československých legií v Rusku. Po návratu do vlasti se stal vysokým důstojníkem prvorepublikové Československé armády. Jako plukovník v době počátku německé okupace působil ve funkci zástupce velitele Vojenského zeměpisného ústavu (VZÚ) Praha. Spolu se svými spolupracovníky zorganizoval odvoz a ukrytí různých přístrojů, geografických podkladů a materiálů před německými okupanty mimo objekt VZÚ. Za tuto činnost byl 9. července 1940 v nepřítomnosti odsouzen k trestu smrti pro nevěrnost a sabotáž. Odešel do ilegality a zapojil se do vedení vojenské odbojové organizace Obrana národa, jejímž cílem bylo vybudování podzemní armády a v případě příznivých okolností boj proti německým okupantům. Jako jeden z vedoucích členů DOMU (tzv. Domácí Odboj MUzikantů) působil téměř dva roky v ilegalitě. Spolupracoval s odbojovou skupinou Tři králové – Balabán, Mašín a Morávek. Po svém zatčení gestapem 9. října 1941 byl několik týdnů surově vyslýchán. Odpovídal na všechno, co se týkalo jeho osoby, ale jiná jména ani adresy spolupracovníků neprozradil. Po více jak půl roce věznění byl dne 30. června 1942 za druhé heydrichiády odsouzen k trestu smrti podruhé a ještě téhož dne byl v 19,30 hod. v Praze na kobyliské střelnici popraven společně s podplukovníkem Josefem Mašínem a některými dalšími členy Obrany národa. Po skončení druhé světové války byl Josef Churavý posmrtně vyznamenán Československým válečným křížem a povýšen do hodnosti brigádního generála. V roce 2011 byl vyznamenán Křížem obrany státu a dva roky poté propůjčil prezident republiky Miloš Zeman Vojenskému geografickému a hydrometeorologickému úřadu (VGHMÚř) v Dobrušce čestný název „generála Josefa Churavého“.\n\nJosef Churavý se narodil 27. října 1894 v Olomouci v domě na Dolním náměstí 170/19. Zde bydlela jeho matka Marie Anna Fišera (Fischera) (* 1873) spolu se svými rodiči. Josefovým dědečkem byl otec Marie, stolařský mistr Josef Fišera (Joseph Fischera) (1847–1929) a Josefovou babičkou byla mistrova manželka Terezie Fišera (Theresie Fischera, rozená Gottwald) (1840–1939). Marie byla v rodině stolaře Fišera jeho nejstarší dcerou (* 1873). Kromě ní měl Josef Fišera ještě další dvě dcery: mladší dceru Julii Fišera (* 1875) a nejmladší dceru Terezii Fišera (* 1881). V době narození Josefa bylo jeho matce Marii 21 let a s otcem Josefa nebyla ve svazku manželském. Proto dostal nemanžeslký Josef jméno po svém dědečkovi Josefu Fišerovi a příjmení po své svobodné matce Fišera. Biologickým otcem malého Josefa Fišery byl Václav Churavý (* 1869). Václavu Churavému bylo 25 let a pocházel ze západních Čech z vesnice Chrašťovice (dnes část obce Mladotice). I když byl vyučený truhlář, pracoval jako kočí na panství na Olomoucku, kde se seznámil s Marií Fišerovou, která na statku pracovala jako služebná. Majitel panství zřejmě nedal souhlas Marii a Václavovi ke sňatku vzhledem k nevalné hospodářské situaci na panství (to údajně později zbankrotovalo), takže nastávající matka odjela do Olomouce ke svým rodičům, kde porodila syna Josefa. Malý Josef Fišera vyrůstal v Olomouci a vychovávali jej rodiče jeho matky – dědeček a babička Fišerovi. Nesezdaní Josefovi rodiče Marie a Václav patrně dál pokračovali ve službě v Uhrách. Majitel statku později pomohl Václavovi k místu bankovního poslíčka v Praze a tak se Josefovi rodiče (již jako manželé) přestěhovali (okolo roku 1900) za prací do Prahy. Po jejich sňatku si svého syna „adoptovali“ a tím došlo (v jeho pěti letech) ke změně příjmení po otci na Churavý. V roce 1905 přestal být Josef jedináčkem, když se mu narodila sestřička Marie.\n\nJiž na obecné škole se Josef Churavý výborně učil a učitelé také přemluvili Josefovy rodiče, aby jej nechali dále studovat na české vyšší žižkovské reálce v Praze. Studia na této škole (v letech 1905 až 1912) završil Josef Churavý dne 8. července 1912 maturitou jako jeden z jejích nejlepších studentů. Na nátlak profesorů a částečně i proti vůli rodičů pokračoval Josef Churavý od podzimu roku 1912 ve studiu strojního inženýrství na pražské České vysoké škole technické (tehdy to byla fakulta strojní a elektrotechnická dohromady). Zde však stačil absolvovat pouhé čtyři semestry, když vypukla první světová válka. Po první státnici (v roce 1914) musel Josef Churavý studia zanechat a narukovat do rakouské armády.\n\nNa podzim roku 1914 byl Josef Churavý odveden a po absolvování půlroční školy pro důstojníky dělostřelectva byl v srpnu 1915 ve funkci velitele čety poslán na ruskou frontu. Do ruského zajetí padl v říjnu 1915, následně prošel několika ruskými zajateckými tábory a když se naskytla příležitost přihlásil se (v listopadu 1917) do československých legií.\n\nVe funkci dělostřeleckého důstojnického čekatele se Josef Churavý s československými legiemi účastnil bojů proti bolševikům na Nikolajevské frontě. Na jaře 1918 byl jako jeden z prvních zařazen do československého dělostřeleckého divizionu v Irkutsku. V polovině roku 1919 byl přemístěn k československé důstojnické škole ve Sljuďance, kde působil jako učitel v dělostřeleckém oddělení. V hodnosti poručíka ruských legií spolu s ostatními učiteli důstojnické školy připlul Josef Churavý v únoru 1920 japonskou lodí Shunko-Maru z Vladivostoku do vlasti.\n\nPo svém návratu do vlasti pokračoval Josef Churavý krátce ve studiu na technice. Nebyl však dostatečně finančně zajištěn, chtěl se oženit a tak vysokoškolská studia nedokončil a volil raději návrat do armády. V červnu 1920 nastoupil službu na ministerstvu obrany. V hodnosti nadporučíka absolvoval kurz pro výchovu důstojníků generálního štábu a po úspěšném absolvování Válečné školy (v letech 1922 až 1923) byl v hodnosti kapitána zařazen do generálního (tehdy hlavního) štábu. Výborné studijní výsledky i předchozí pedagogická praxe z pobytu v Rusku jej předurčili do role profesora na Válečné škole. S přestávkami (v součtu asi čtyři roky) zde vyučoval (mezi léty 1924 až 1934) nejprve předměty „balistiku“ a „zeměpis“ a později (i jako externista) „taktiku dělostřelectva“.\n\nJako důstojník generálního štábu procházel v letech 1926 až 1934 mnoha funkcemi, včetně velitelských u dělostřeleckého pluku v Praze-Ruzyni. Počátkem dubna 1934 byl Josef Churavý trvale funkčně přidělen k pražskému Vojenskému zeměpisnému ústavu (VZÚ). Mezi léty 1937 až 1938 působil na Ředitelství opevňovacích prací (ŘOP) v Praze – instituci, která před druhou světovou válkou koordinovala výstavbu československých pohraničních opevnění. V průběhu 30. let dvacátého století pracoval Josef Churavý i vědecky – redigoval odborné periodikum „Dělostřelecké rozhledy“, do něhož přispíval zejména články z oboru „balistické matematiky“. Od 30. září 1938 byl Josef Churavý jmenován na funkci zástupce velitele v pražském Vojenském zeměpisném ústavu (VZÚ) a zde jej také zastihl i 15. březen 1939.\n\nK vojenské zeměpisné službě nastoupil Josef Churavý začátkem dubna 1934 a nejprve se podílel na tvorbě mapového díla. Po půlročním působení ve VZÚ byl ustanoven přednostou odboru pro popis a statistiku válečných jevišť. Po podpisu Mnichovské dohody (30. září 1938) byl Churavý jmenován zástupcem velitele VZÚ, kterým byl plukovník zeměpisné služby PhDr. Jiří Čermák. Od podzimu roku 1938 zhotovovali a ukrývali někteří příslušníci VZÚ kopie a duplikáty geodetických a kartografických podkladů a map s jediným cílem: aby se nacistům nedostal do rukou výsledek dvacetileté práce VZÚ, jehož by mohlo být zneužito. V březnu 1939 vydal Josef Churavý správci materiálu ve VZÚ kapitánu Aloisi Hrdličkovi a dalším zaměstnancům nařízení, aby veškerý materiál z tajného oddělení generálního štábu byl neprodleně připraven k odvozu. Krátce nato byl tento materiál skutečně odvezen v několika krytých nákladních autech. Z Vojenského zeměpisného ústavu tak bylo (do konce roku 1939) vyvezeno asi 25 nákladních aut rozličného materiálu, který německá branná moc mohla potřebovat – zejména cenné přístroje, teodolity, dalekohledy, tisíce filmů a leteckých snímků, litografických ploten, negativů, elaborátů a dalšího materiálu (v celkové hodnotě asi 1 milion říšských marek, tj. tehdejších 10 milionů protektorátních korun). Tento zeměměřičský materiál byl ukryt na různých místech Prahy (např. v objemných sklepech ministerstva vnitra (MV) v Praze III. na Tržišti, ostatek ve smíchovské kapli v Holečkové ulici, proměněné na archiv). Nejhodnotnější přístroje dal plukovník Churavý uskladnit ve dvou bednách a tajně zakopat.\n\nDne 15. března 1939 byl Vojenský zeměpisný ústav (VZÚ) obsazen německou armádou. Tehdejší velitel ústavu plukovník zeměpisné služby PhDr. Jiří Čermák zrušil s okamžitou platností popisný odbor a nařídil skartovat jeho veškerou dokumentaci, aby nemohla být zneužita okupanty. Jeho zástupce plukovník Josef Churavý svým rozhodným zásahem u tehdejší protektorátní vlády dosáhl toho, že VZÚ byl dne 18. dubna 1939 převzat ministerstvem vnitra, byl přejmenován na „Zeměpisný ústav ministerstva vnitra“ (ZÚMV) a v této pozměněné formě vlastně přetrval celých šest let nacistické okupace. Po vyhlášení protektorátu byla československá armáda rozpuštěna a bývalý plukovník Josef Churavý byl převeden jako vrchní odborový rada do odboru Ministerstva vnitra (MV). Do konce roku 1939 zůstal ústav zachován jako původní celek v původní budově a s původním vedením. Koncem roku 1939 musel ZÚMV opustit svoji historickou budovu v Bubenči a předat veškeré podklady a techniku německé správě. ZÚMV byl přestěhován do Veletržního paláce, reprodukční odbor a fotogrammetrické oddělení do bývalé tiskárny firmy Šulc v Praze VII – pozdější tiskárny podniku Kartografie.\n\nPodezření, že se materiál VZÚ odcizuje pojal říšský Němec a vysoký úředník Říšského zeměměřičského úřadu (Reichsamt für Landesaufnahme (RfL)) Dipl. Ing. F. Seidel (pověřený Němci dozorčí správou nad VZÚ) koncem roku 1939. Po jednání (na konci ledna 1940) se Slováky v Bratislavě (o jejich nároku na část výzbroje VZÚ) už bezpečně zjistil, že mnohé přístroje ve VZÚ chybí. Po návratu do Prahy nařídil zatknout plukovníka zeměpisné služby PhDr. Jiřího Čermáka, plukovníka Josefa Churavého, štábního kapitána Aloise Hrdličku a další. Rozsáhlé zatýkání důstojníků VZÚ započalo 6. února 1940. Mnozí z nich byli dlouhodobě vězněni nebo posláni do koncentračních táborů. Některým bývalým příslušníkům VZÚ se podařilo dostat do zahraničního odboje (např. generál Alfréd Ressel, plukovník generálního štábu Bohumír Kobliha), jiní se zapojili do vojenského domácího odboje (např. plukovník Josef Churavý, plukovník generálního štábu profesor Dr. Ing. Vlastimil Blahák), jiní se zúčastnili Slovenského národního povstání (SNP) a partyzánského boje. I když byly části ukrytého materiálu vyvezeného z VZÚ nedůslednou konspirací Němci nakonec objeveny, ukrytí geografických materiálů a jejich duplikátů umožnilo po osvobození v květnu 1945 rychlou obnovu činnosti a produkce vojenské zeměpisné služby.\n\nDne 5. února 1940 se gestapo vyptávalo domovníka v místě bydliště (Lucemburská 1302/35, Praha 3 – Žižkov) na Josefa Churavého. Churavý tuto klíčovou informaci vyhodnotil správně a v noci z 5. na 6. února 1940 již doma nepřespal. Když následujícího dne (6. února 1940) přišlo gestapo k Churavému do bytu „na ostro“, manželka Marie svého chotě před gestapem úspěšně kryla, předstírala několik hodin, že čeká na jeho návrat a pozdržela tím jejich postup. Další pokus zatknout Josefa Churavého na pracovišti VZÚ se gestapu také nezdařil. Dne 6. února 1940 jej gestapo nezastihlo ani v kanceláři VZÚ, kde nechal vzkaz, že si jde na berní úřad vyřídit nějaké daňově věci. Ještě dopoledne 6. února 1940 se Churavý vrátil opět k budově VZÚ, avšak byl před budovou varován svým vzdáleným příbuzným majorem Jindřichem Vilkou, že gestapo na něho v budově čeká. Uchýlil se tudíž definitivně do podzemí (ilegality), kde setrval celého půldruhého roku, až do svého zatčení.\n\nZa odstranění důležitého vojenského materiálu byl Josef Churavý ze své funkce zástupce velitele VZÚ suspendován. Pro „nevěrnost a sabotáž“ byl 9. července 1940 odsouzen v nepřítomnosti německým vojenským polním soudem branné moci ke ztrátě čestných práv občanských, k zabavení majetku a k trestu smrti.\n\nPo desetileté známosti s Marií Volfovou se s ní Josef Churavý v únoru roku 1922 oženil. V následujícím roce se jim narodil syn Václav (ročník 1923) a o tři roky později syn Miloslav (ročník 1926). Václav chodil na stejné gymnázium, které před ním navštěvoval jeho otec Josef, jenž i nadále (až do svého odchodu do ilegality) na žižkovském reálném gymnasiu angažoval jako předseda rodičovského sdružení. Prudký zvrat v rodině nastal po přechodu Josefa Churavého do „podzemí“ a po jeho odsouzení k smrti. Rodina se ocitla rázem bez příjmů, ale v tomto případě pomohly finanční pomocí ilegální odbojové organizace a rovněž Legionářské bytové a stavební družstvo, které rodině umožnilo bydlet na stávající adrese (Lucemburská 1302/35, Praha 3 – Žižkov) bez placení nájemného.\n\nPrvní dvě noci v ilegalitě strávil Josef Churavý u svého tchána Antonína Wolfa, ale potom mnohokrát musel místa svého pobytu konspirativně měnit. Pochopitelně se musel vzdát nejen svého předsednictví rodičovského sdruženi na žižkovském reálném gymnasiu, ale též nekompromisně opustit veškeré společenské aktivity i v ostatních organizacích (Sokol) a přestat se stýkat se svými přáteli a vzdálenějšími příbuznými.\n\nNa jeho hlavu byla vypsána velká odměna, a tak mu nezbývalo než se smířit se životem politického psance. Tajně se stýkal s rodinou, která mu i v ilegalitě dle svých možností pomáhala. Se svými syny se setkával na předem domluvených místech. Místa setkávání byla často velice zvláštní (různé byty, veřejná prostranství, modlitebny apod.) Josef Churavý v ilegalitě nevystupoval pod svým pravým jménem. Užíval několika krycích jmen, zejména Vlk, Wolf, Antonín Wolf, Novák, Kroupa, redaktor Válek a jiné. Byl vybaven falešnými průkazy totožnosti, které uměl opatřovat i jiným odbojářům.\n\nJiž krátce po 15. březnu 1939 byla založena vojenská protinacisticky orientovaná odbojová organizace Obrana národa (ON), jejíž členskou základnu tvořili převážně důstojníci likvidovaného Ministerstva národní obrany a Hlavního štábu. Na přelomu let 1939 a 1940 byla zásahem gestapa část velitelů první garnitury ON pozatýkána a ve vedoucích strukturách ON došlo k obměně a nástupu tzv. druhé garnitury. Počátkem roku 1940 se ON částečně zregenerovala, opustila cíl vytvořit komplexní „podzemní armádu“ a přešla na strukturální model náhodně poskládaných a dobře zakonspirovaných ilegálních skupin, jejichž hlavními činnostmi byla práce zpravodajská, sabotážní a diverzní. Josef Churavý se do ilegální práce v ON zapojil v únoru 1940 jako profesionál a brzy se stal jedním z čelných představitelů druhé garnitury. Shodou okolností to bylo právě v únoru 1940, kdy se generál Bedřich Homola ujal velení v „resuscituované“ ON a Josef Churavý od počátku spolupracoval s jeho štábem.\n\nKdyž na úrovni velení druhá garnitura ON navázala užší spolupráci se socialistickou skupinou tzv. „odborářů“ sdružených v Petičním výboru Věrni zůstaneme (PVVZ), stal se Josef Churavý styčným důstojníkem mezi oběma ilegálními organizacemi. Churavý se aktivně podílel na formování jednotného programu domácího odboje a současně i na zpravodajské práci.\n\nV květnu roku 1940 vzniklo Ústřední vedení odboje domácího (ÚVOD) původně jako centrální zastřešující orgán pro nejvýznamnější odbojové organizace působící na území Protektorátu Čechy a Morava. Tato organizace měla koordinovat činnost tří nejvýznamnějších nekomunistických odbojových organizací: Obrany národa (ON), Petičního výboru Věrni zůstaneme (PVVZ) a Politického ústředí (PÚ). (PÚ vzniklo již v létě 1939, bylo tvořeno příslušníky prvorepublikových politických stran a jeho cílem bylo udržování zpravodajských kontaktů s exilovou vládou v Londýně a se zahraničním odbojem.) Na schůzích pléna ÚVODu byly jednotlivé ilegální organizace paritně zastoupeny a měly zde i své pověřené osoby: Obranu národa (ON) zastupoval plukovník Josef Churavý a podplukovník Josef Balabán; Politické ústředí (PÚ) pak Dr. Václav Holý a štábní kapitán Antonín Pešl a Petiční výbor Věrni zůstaneme (PVVZ) pánové JUDr. Karel Bondy a František Andršt.\n\nJak postupoval čas „odboráři“ sdružení v Petičním výboru Věrni zůstaneme (PVVZ) postupně přebírali vedoucí organizační roli v Ústředním vedení odboje domácího (ÚVOD) a snažili se prosadit, aby se jejich politická a programová koncepce stala koncepcí celého zastřešujícího ÚVODu. V této jejich snaze našli oporu i v řadách důstojníků ON, zejména pak u plukovníka Josefa Churavého. Churavý nejprve v PVVZ zastupoval ON v roli styčného důstojníka, ale později přecházel z práce pro Obranu národa ku práci pro PVVZ. To vyvrcholilo tím, že se Churavý stal také členem ilegální organizace PVVZ a podílel se na formování jednotného programu domácího odboje.\n\nČinnost Josefa Churavého v odboji byla velice různorodá ale těžiště jeho odborného působení bylo v oblasti vojenského zpravodajství. Zpravodajské informace shromážděné z různých zdrojů domácího odboje vyhodnocoval, prověřoval a sumarizoval ještě před jejich dalším odesláním do zahraničí (nejen exilové vládě do Londýna). Tyto informace se dostávaly za hranice protektorátu pomocí kurýrů nebo lidí, kteří byli na útěku z Němci obsazeného území. Josef Churavý pomáhal takového kurýry vysílat a také organizoval nelegální přechody lidí – uprchlíků přes hranice protektorátu. Další cestou pro zpravodajské informace byly tajné (ilegální) vysílačky Obrany národa (ON) a Ústředního vedení odboje domácího (ÚVODu). Churavý zajišťoval nejen bezpečná místa pro tato „stacionární“ zařízení, ale také tolik potřebné speciální elektrotechnické součástky (např. krystaly), podpůrná radiotelegrafická zařízení a školené operátory (radiotelegrafisty).\n\nSoučástí organizátorské práce Churavého v odboji bylo i zajišťování ilegálních bytů pro ostatní odbojáře. S tím byla spojena i oblast sociální péče o rodiny emigrovaných vojáků, oběti nacistického teroru či podpora rodin těch, kteří uprchli za hranice nebo byli dlouhodobě vězněni. Ilegální práce byla finančně nákladná a peněžní prostředky se soustřeďovaly obtížné. Domácí odboj byl zčásti financován i ze zahraničí. Josef Churavý sháněl finanční prostředky pro potřeby běžného „provozu“ odboje. Z domácích pramenů mu pomáhala získávat prostředky paní Růžena Pelantová, ředitel Charity Eduard Oliva, Anna Pollertová a mnozí jiní.\n\nPlukovník Josef Churavý úzce spolupracoval též s podplukovníkem Josefem Balabánem, podplukovníkem Josefem Mašínem a štábním kapitánem Václavem Morávkem, kteří jsou dodnes známi pod označením odbojová skupina Tři králové. Méně známou skutečností už je, že je ve své době takto označovali výhradně příslušníci gestapa. Oni sami sebe nazývali Tři mušketýři. A stejně jako tři mušketýři Alexandra Dumase, i oni byli ve skutečnosti čtyři: Jejich d'Artagnanem byl právě plukovník Josef Churavý. Ke spolehlivým odbojovým spolupracovníkům Josefa Churavého dlužno počítat i Magdu Rezkovou, která již od jara 1940 poskytovala obětavě a neohroženě svoji pomoc jak Churavému, tak i Václavu Morávkovi a radiotelgrafistovi Františku Peltánovi. Po zatčení podplukovníka Josefa Balabána (22. dubna 1941) jej Churavý zastupoval především v oblasti vojenského zpravodajství. Po zatčení podplukovníka Josefa Mašína (13. května 1941) organizoval Churavý částečně odbojovou činnost místo něho. I když se německý dvojitý agent A-54 (alias „René“ – Paul Thümmel) kontaktoval se Třemi králi hlavně prostřednictvím štábního kapitána Václava Morávka, setkal se alespoň jednou i s plukovníkem Josefem Churavým.\n\nZajímavý obrázek o tom, co všechno vědělo gestapo o odboji poskytuje „Schéma činnosti a vedení některých odbojových skupin v protektorátu v letech 1939 až 1941“. Na schématu je uvedeno několik údajů, které se vztahují k problematice probírané v tomto hesle:\n\nNa naléhání paní Kvapilové a Linhartové odešel 8. května 1941 plukovník Josef Churavý na schůzku s bývalým rotmistrem československé armády Antonínem Neradem z Braníka, který sice vystupoval jako bojovník za svobodu a člen odbojové skupiny „Všeobecné národní hnutí“ (častěji známé jako „prstýnkáři“), ale byl ve skutečnosti agent (konfident) gestapa. Od té doby Churavého gestapo stále sledovalo až do 9. září 1941, kdy se mu podařilo z hledáčku gestapa opět zmizet.\n\nZatýkací akce pražského gestapa, provedená v noci z 8. října 1941 na 9. října 1941 (přesněji: v sobotu 9. října 1941 kolem 02:30 nad ránem) cílila na docenta Vladimíra Krajinu. Zátah se odehrál na Letné, v konspiračním bytě klempíře \"Josefa Rozuma\", kde se měl Krajina údajně tou dobou vyskytovat. Místo Vladimíra Krajina však gestapo v bytě překvapilo neznámou a podezřelou osobu. Ta byla zasahujícími příslušníky gestapa ihned zatčena. Jednalo se o sovětského zpravodajského rezidenta (vedoucí agent cizí rozvědky v protektorátu) – doktora přírodních věd (RNDr.) majora letectva Josefa Jedličku. Při zatčení se chtěl Josef Jedlička zastřelit, ale v tom mu pohotově zabránil jeden z příslušníků zatýkacího komanda – kriminální tajemník Klaus Petereit. V tomto bytě se měl Josef Jedlička setkat s přiděleným šifrantem od Politického ústředí (tj. mineralogem RNDr. Radimem Nováčkem), kterému měl předat k zakódování další zpravodajské informace určené jako radiové depeše pro centrálu sovětské vojenské rozvědky GRU.\n\nPři brutálním výslechu major Josef Jedlička prozradil, že působí v protektorátu jako sovětský zpravodajský rezident a že se večer (tj. 9. října 1941) má na vltavském nábřeží setkat s důležitou osobou v domácím odboji – s „Kaprem“ (plukovníkem Josefem Churavým). Tato informace spolu s dalšími výpověďmi Jedličky doplněnými informacemi (podvodnou lstí vylákanými) od Jedličkovy manželky Magdy a následné zatčení dalších osob, měly tragický dopad na členy ilegální odbojové organizace „Julek“, „Radiotelegrafické skupiny Obrany národa (ON) – východ“ a rovněž na další odbojové spolupracovníky.\n\nJosef Churavý se dozvěděl o Jedličkově zatčení těsně před schůzkou, ale přesto se osudově na místo setkání vypravil. Později zjistil, že by jej stejně za několik dní gestapo zatklo, neboť sledovali JUDr. Karla Bondyho (z PVVZ), s nímž se v té době stýkal. Tak by dostali jak jeho, tak i dokumenty, které měl v ilegálním bytě u sebe.\n\nMísto majora Josefa Jedličky čekal na Churavého (alias „Kapra“) dne 9. října 1941 ve 21 hodin na nábřeží Na Františku komisař Willi Abendschön oblečený do Jedličkových šatů. (oba měli zezadu obdobnou postavu). A nebyl sám. Celé nábřeží bylo obklíčeno dvěma kordony české i německé policie, v záloze byla připravena i říční policie s motorkami. Gestapo mělo od Jedličky „Kaprův“ popis a tak nebylo složité přepadnout Churavého zezadu a ihned mu nasadit pouta, aby nemohl použít zbraň. Zatčený byl odvezen do Petschkova paláce (od roku 1757 do 1946 to byla Bredovská ulice, nyní 2016 je to ulice Politických vězňů 929/20), kde celou noc proseděl na židli.\n\nRáno jej začali gestapáci Oskar Fleischer, Dittmar Bingel a Karl Herschelmann (Karel Herschelmann) vyslýchat. Churavý odpovídal na všechno, co se týkalo jeho samého, ale prozradit kde bydlel, s kým a kde se měl setkat nechtěl. Nakonec pod tlakem brutálních výslechových metod musel prozradit adresy některých svých ilegálních bytů, především adresu nejčerstvější. Gestapo tyto adresy většinou znalo i z výslechů, konaných v jiných odděleních. Na adresu posledního ilegálního bytu gestapo neprodleně odjelo a vrátilo se zpět s kufříkem prádla a bytnou paní Kratochvílovou, která jim řekla, že v bytě plukovník Churavý nic jiného neměl. Gestapo hledalo především psací stroj a aktovku s dokumenty. Na žádost Churavého nakonec paní Kratochvílová řekla, že jeho věci odpoledne (10. října 1941) odnesla nějaká „paní Věra“. Tu později také zatkli, ale ta vše popřela. Věci doličné tak zmizely ze světa. „Paní Věra“, kterou ani Churavý a ani paní Kratochvílová neprozradili, byla ve skutečnosti odbojářka Anna Pollertová – tajemnice PVVZ. Ta odnesla z inkriminovaného bytu (těsně před prohlídkou gestapa) nejen psací stroj a kufr s písemnostmi, ale i větší částku „odbojářských“ peněz.\n\nV okamžiku zatčení našlo gestapo u Churavého peněžní stvrzenku – výdajový doklad na několik tisíc korun podepsaný příjemcem jménem „René“. Stejné krycí jméno bylo objeveno v dešifrovaných radiových zprávách (určených exilové vládě do Londýna) zabavených gestapem při zátahu na ilegální vysílačku Sparta v jinonickém akcízu v noci ze 3. na 4. října 1941. Kontrašpionážní oddělení gestapa v té době usilovně pátralo po neznámém německém zrádci „X“. Ten působil jako zasvěcený informátor předávající domácímu odboji důležité informace odesílané do Londýna. Ale Churavý k osobě Reného nemohl nic konkrétního uvést. Viděl jej pouze v přítmí osobního auta při předávání peněz a při podpisu stvrzenky. (Spojení s „Reném“ udržoval za ÚVOD výhradně štábní kapitán Václav Morávek.)\n\nPo neúspěšném zátahu na odbojáře Dr. Rudolfa Mareše v rodinné vilce na okraji Prahy ve Lhotce – Zálesí a jeho „ponoru“ do ilegality načas gestapo ztratilo jeho stopu a domnívalo se, že Mareš emigroval. Po zatčení plukovníka Josefa Churavého získalo gestapo jeho zápisky, ze kterých bylo patrno, že Rudolf Mareš neopustil protektorát, ale že pracuje dále pro odboj, skrytý v ilegalitě. Ve snaze zvýšit šanci na jeho dopadení pokusili se neúspěšně zatknout i jeho manželku Ludmilu Marešovou. Té se podařilo uniknout, ale byla nucena se dále skrývat. První noc strávila Ludmila Marešová u paní Blažkové – dcery biskupa Vančury. Pak se jí ujala Anna Pollertová, která už v té době pobývala rovněž v ilegalitě a pracovala jako tajemnice odbojové organizace PVVZ. Ludmila Marešová se skrývala téměř až do konce války (mimo jiné i na evangelické faře v Prosetíně), i když po zatčení jejího manžela (12. července 1942) po ní gestapo přestalo pátrat.\n\nJistý obrat v přístupu gestapa k Josefu Churavému nastal po 17. prosinci 1941, kdy se výslechů Churavého ujal osobně vrchní odborový rada komisař Wilhelm Schultze. Slušnější jednání ze strany gestapa bylo motivováno záměrem, že by je Churavý mohl přivést na stopu německého zrádce – dvojitého agenta vystupujícího pod krycím označením „René“. Komisař Wilhelm Schultze proto ještě před vánocemi 1941 vezl Josefa Churavého do Berlína a pak do Liberce, ale tato akce neměla žádný výsledek. Ani další dva pokusy Churavého vybrat z předložených fotografií pravděpodobnou osobu „Reného“ nevedly k cíli. Jedním z vybraných byl funkcionář NSDAP pracující na Liberecku a druhým byl důstojník abwehru v Berlíně. Oba byli v poutech dopraveni do Prahy, leč výslechy nikam nevedly. Vysoce postaveným Němcem s krycím jménem „René“ byl ve skutečnosti Paul Thümmel. Ten pro československou výzvědnou službu Františka Moravce pracoval již od roku 1936 pod krycím označením A-54. V době předávání zpráv československé rozvědce pracoval v kontrašpionážním úseku abwehru v Praze. Gestapo tohoto dvojitého agenta nakonec odhalilo a 20. března 1942 zatklo a uvěznilo.\n\nNejprve byl Josef Churavý vězněn v pankrácké věznici v cele číslo 7 v přízemí německého oddělení. Zde byl zpočátku sám, ale pak s ním sdíleli celu postupně i další odbojáři. Nejprve to byl člen jinonické odbojové skupiny Antonín Springer z Hlubočep, jenž byl (po 15. listopadu 1941) vystřídán elektrotechnikem Jiřím Řandou z Holešovic. V únoru 1942 byl Churavý přemístěn na celu číslo 58 v I. poschodí a bylo mu dovoleno číst Hitlerův „Mein Kampf“. Na výslechy (s použitím tvrdých metod) byl odvážen do Petschkova paláce. Zprávy rodině o průběhu vyšetřování, podmínkách věznění a svých nadějích a přáních pašoval za zdi věznice pomocí motáků ukrytých ve špinavých kapesnících. Ani po zabavení všech psacích potřeb Churavý v této činnosti neustal. Musel si však vystačit s psaním na toaletní papír ostrým hrotem z kousku válečného mýdla. Poslední moták předal tajně Churavý své rodině v polovině dubna 1942 při setkání v Petschkově paláci. Stejně jako ty předchozí byl psán mýdlem na toaletním papíře a ukryt ve špinavém kapesníku. Od té doby už nebyly Churavému povoleny žádné návštěvy a ani se mu nepodařilo poslat další moták.\n\nKrátce před popravou bylo plukovníku Josefu Churavému ještě naposledy umožněno navštívit rodinu. Rozloučit se však stačil pouze se svými syny. I v této situaci pamatoval především na bezpečí svých nejbližších, které nenápadně instruoval o tom, že gestapo netuší o jejich dřívějších tajných schůzkách.\n\nPřibližně měsíc po atentátu na Reinharda Heydricha (27. května 1942) během tzv. druhé heydrichiády byl dne 30. června 1942 Josef Churavý podruhé odsouzen stanným soudem k trestu smrti. Ještě téhož posledního červnového dne roku 1942 v 19:30 večer byl společně s podplukovníkem Josefem Mašínem, jeho spolupracovníky a některými dalšími členy vojenské ilegální organizace Obrana národa popraven na Kobyliské střelnici. Jeho tělo bylo s ostatními zastřelenými převezeno do Strašnic, spáleno ve Strašnickém krematoriu a popel rozptýlen na zelenou plochu umístěnou poblíž objektu.\n\nRodina byla o exekuci Churavého zpravena se zpožděním několika týdnů. Jeho manželka Marie Churavá byla v září 1943 společně se svým bratrem Antonínem Wolfem zatčena. Oba byli vězněni asi 7 měsíců na Pankráci, poté byli deportováni do koncentračního tábora. Oba druhou světovou válku přežili a domů se vrátili po jejím skončení. Součástí potrestání rodiny Churavých za odboj proti nacizmu bylo i zabavení veškerého cennějšího majetku (včetně nemovitosti) a odnětí všech státních podpor a výhod. Po dobu matčiny nepřítomnosti se o oba syny starali jejich prarodiče. Zatímco starší syn Václav byl totálně nasazen a pracoval v ČKD, mladší syn Miloslav studoval na gymnáziu. Po osvobození byl rodině veškerý zabavený majetek (včetně nemovitosti) vrácen.\n\nJosef Churavý byl před druhou světovou válkou oceněn následujícími medailemi a vyznamenáními:\n\nJosef Churavý byl posmrtně (in memoriam) po druhé světové válce povýšen, vyznamenán a oceněn:\n\n\n\n\n\n\nOsobnost Josefa Churavého se stala inspirací pro vznik několika uměleckých děl:\n\n\n\n\n\n\n\n\n\n\n\n\n\n\n\n\n"}
{"id": "1276518", "url": "https://cs.wikipedia.org/wiki?curid=1276518", "title": "Jerofej Pavlovič Chabarov", "text": "Jerofej Pavlovič Chabarov\n\nJerofej Pavlovič Chabarov (, kolem 1603, Svjatica, Velikousťužský újezd – srpen 1670, Usť-kirenský ostroh) byl ruský průkopník a podnikatel, který se podílel na připojení Poamuří k Rusku.\n\nJerofej Chabarov se narodil kolem roku 1603, pocházel z rolnické rodiny z okolí města Velikij Usťug, na severu evropské části Ruska. Jeho otcem byl Pavel Ivanovič Chabarov, který měl tři syny – Nikitu, Jerofeje a Nikifora. Rodina žila ve vesnici Svjatica na řece Dvině, u vesnice Dmitrijevo, ve Velikousťužském újezdu. Svjaticu smyla povodeň, načež roku 1626 Pavel Chabarov koupil statek ve vsi Vystavok Lenivcev v sousedním Solvyčegodském újezdu (dnes region leží v Kotlasském rajónu Archangelské oblasti), kde byli ještě ve 40. letech 17. století jako majitelé statku a související půdy zapsáni bratři Jerofej a Nikifor Chabarovové. Třetí bratr, Nikita, je k roku 1626 doložen v Dmitrijevu.\n\nRoku 1625 se Jerofej Chabarov účastnil své první sibiřské cesty, když se plavil z Tobolska na poloostrov Tajmyr a do Mangazeje. Roku 1628 vedl výpravu na řeku Chetu. V Mangazeji a na Tajmyru je Jerofej Chabarov připomínán s příjmením Svjatickij, podle rodné vesnice. Působil tam s ním i bratr Nikifor. Roku 1630 se vrátil z Mangazeje do Tobolska.\n\nOd roku 1632 obchodoval s kožešinami na horním toku Leny. Roku 1639 u Usť-Kutského ostrohu na Leně u ústí Kuty objevil zdroje soli a postavil zde solivar. Roku 1641 postavil mlýn u Usť-Kirenského ostrohu, vlastnil a obdělával pozemky, postavil další mlýn v Čečujsku. Podnikání mu nevydrželo dlouho, vojevoda Pjotr Golovin po něm nejdříve požadoval vyšší odvody a pak mu zabavil jmění a uvěznil ho v Jakutském ostrohu. V Jakutsku Chabarov zůstával do roku 1645..\n\nRoku 1648 přišel do Jakutska nový vojevoda, Dmitrij Francbekov. Chabarov ho požádal o vypravení oddílu na Amur, do „daurské země“, kterému se chtěl postavit do čela. Francbekov souhlasil.\n\nRoku 1649 se Chabarov s oddílem 70 lidí vypravil na z Jakutského ostrohu po Leně a Oljokše a pak na jih k Amuru, ke kterému se dostal u ústí řeky Urky, kde leželo městečko daurského náčelníka Lavkaje. Chabarov a jeho lidé však našli osadu prázdnou, neboť domorodci ze strachu před Rusy uprchli. Prázdných bylo i několik dalších sídel. Na jaře 1650 se vrátil do Jakutska se zprávami a pro posily. Také toho roku požádal úřady v Moskvě o souhlas s přesídlením své ženy Vasilisy s dcerou, vnukem a příbuznou za ním, protože dosud žili na Usťugu. Moskevské úřady souhlasily.\n\nNa podzim 1650 se silnějším oddílem dobyl městečko náčelníka Albazy, pozdější Albazino, a po přezimování v něm se na jaře vydal dále po proudu Amuru. Daurská a ďučerská městečka a osady podél řeky si podroboval silou, pobral mnoho zajatců a skotu. V průběhu pochodu sestavil mapu řeky Amur, první evropskou mapu Poamuří. Zimu 1651/52 Chabarovovi kozáci strávili na Ačanském ostrožku. Dne 24. března tam na ně zaútočila armáda mandžuské říše Čching o 2000 mužích s 6 kanóny. Rusové bitvu u Ačanského ostrohu vyhráli, podle pozdější zprávy Chabarova v bitvě padlo téměř 700 útočníků, ale pouze 10 Rusů. Nicméně přes vítězství se cítili nejistě a stáhli se na střední Amur.\n\nNad ústím Sungari Chabarov v červnu 1652 potkal posilový oddíl, ale pod dojmem zpráv o šestitisícové mandžuské armádě táhnoucí proti němu, ustoupil na severozápad výše po Amuru.\n\nV dubnu 1652 narazil na oddíl kozáků pod velením Treťjaka Čečigina vracející se z Jakutska se střelným prachem, olovem a posilami. Ukázalo se, že Čečigin poslal napřed předvoj, který se s Chabarovem minul. Kozáci chtěli plout dolů po Amuru hledat své druhy, ale Chabarov odmítl a rozkázal vydat se naopak proti proudu. To vyvolalo odpor mezi kozáky a začátkem srpna i rozkol – 136 kozáků pod velením Stěpana Poljakova se odtrhlo a vydali se po proudu Amuru. Dostali až na jeho dolní tok do země Giljaků, kde se usadili. Chabarov se vydal za nimi a 30. září se objevil u stěn jejich ostrohu, nechal postavit zimoviště v jejich blízkosti a pak na ně nechal střílet z děl a zbít na smrt dvanáct z nich, chycených mimo ostroh. Ostatní rebelové se pak vzdali, ale přes písemné záruky opaku je Chabarov nechal zbít, až několik z nich zemřelo. Jejich ostroh 7. února 1653 spálil.\n\nV srpnu 1653 na Amur doputoval moskevský šlechtic Dmitrij Zinovjev pověřený uspořádáním záležitostí v Poamuří. Ze žalob Chabarovových kozáků zjistil, že Jerofej Chabarov posílal do Jakutska nepravdivé přikrášlené zprávy o své činnosti, v rozporu s instrukcemi se choval násilně a krutě jak ke kozákům, tak k místnímu obyvatelstvu, které proto od Rusů utíkalo a země pustly. Zinovjev proto Chabrova zatkl, velením na Amuru pověřil Onufrije Stěpanova a s vězněným Chabarovem se vrátil do Moskvy.\n\nDo Moskvy Zinovjev s Chabarovem dorazil v prosinci 1654. Vyšetřování Chabarovovy činnosti na Amuru skončilo osvobozením Poljakova a ostatních vůdců protichabarovské vzpoury. Chabarov také žaloval Zinovjeva z toho, že si přisvojil jeho majetek, a na podzim 1655 spor vyhrál.\n\nRoku 1655 Chabarov sepsal podání carovi Alexeji Michajloviči, ve kterém podrobně vyčíslil své zásluhy při osvojování sibiřských a daurských území. Car rozhodl, že Chabarov sice nedostane peněžní odměnu, nicméně byl povýšen na syna bojarského a poslán na Sibiř do Usť-Kutského ostrohu spravovat tamní volosť. Současně mu vláda uložila zaplacení nákladů za vybavení jeho amurských expedic, v závratné výši 4 850 rublů.\n\nZ Moskvy Chabarov odjel v červenci 1656, na Lenu dorazil v srpnu 1657 a do května 1659 byl \"prikazčikom\" v Kirensku. Potom odjel do Tugirského ostrožku a v srpnu 1659 do Jakutska. V červenci 1660 ho jakutský vojevoda poslal pod stráží do Čečujsku, aby tam hospodařil na své půdě. Zůstal tam do roku 1665, přičemž dvakrát, v letech 1663 a 1664, navštívil Jakutsk. Stále dlužil státu za amurskou výpravu 4 382 rublů, 22 altynů a 2 děngy. Jako splátku dluhu mu jakutský vojevoda I. F. Goleniščov-Kutuzov zabavil mlýn u Čečujska. Chabarov se placení dluhu vyhýbal a roku 1665 z Čečujska odjel do Kirensku v ilimském újezdu. Aby uchránil svůj tamní majetek před zabavením, daroval mlýn (ohodnocený na tisíc rublů) a související pozemky u Kirenska tamnímu klášteru.\n\nRoku 1667 ho ilimský vojevoda pověřil odvezením jasaku a hlášením do Moskvy. Vyjel koncem července 1667, zastavil se v Tobolsku u tamního vojevody a podal žádost o vypravení na Amur v čele oddílu o sto mužích, s nímž chtěl „stavět města a ostrožky a zavést pěstování obilí, aby panovník měl zisk z výběru jasaku a ze zemědělství“. Do Moskvy dorazil v únoru 1668, několik týdnů po své žádosti a opět žádal o vyslání na Amur s tím, že na svůj účet vypraví a zásobí na cestu 100 lidí. Po návratu do Kirensku v něm opět do podzimu 1669 zastával funkci \"prikazčika\".\n\nJak vyplývá z analýzy ruského historika Georgije Krasnoštanova z roku 2004, založené na žádosti kirenského kláštera z února 1671 o převzetí Chabarovových pozemků v souladu s jeho závětí, zemřel Chabarov v srpnu 1670.\n\nMěl dva syny, Andreje a Maxima.\n\nPo Chabarovovi jsou pojmenovány:\n\nRoku 2016 byl ve Velikom Usťugu odhalen pomník Jerofeje Chabarova.\n\n"}
{"id": "1276522", "url": "https://cs.wikipedia.org/wiki?curid=1276522", "title": "Seznam Lego filmů a televizních seriálů", "text": "Seznam Lego filmů a televizních seriálů\n\nToto je seznam filmů a televizních seriálů vyrobené společností Lego Group a/nebo na základě Lego stavebnice.\n"}
{"id": "1276524", "url": "https://cs.wikipedia.org/wiki?curid=1276524", "title": "Morin chuur", "text": "Morin chuur\n\nMorin chuur (; také známý pod názvem \"morin khuur\", nebo \"horsehead fiddle\") je tradiční mongolský smyčcový strunný hudební nástroj. Je to jeden z nejdůležitějších hudebních nástrojů Mongolů a je považován za symbol mongolského národa. Je také zapsán na seznamu nehmotného dědictví UNESCO.\n\nNástroj se skládá z dřevěného těla lichoběžníkového tvaru, ke kterému jsou připnuty dvě struny tradičně laděné do tónů B a F. Struny jsou vytvořené buď z koňských žíní, nebo mohou být nylonové. Hlava nástroje obvykle nese tvar koňské hlavy.\n\nHráč na Morin Chuur\n"}
{"id": "1276527", "url": "https://cs.wikipedia.org/wiki?curid=1276527", "title": "Kronos (francouzská hudební skupina)", "text": "Kronos (francouzská hudební skupina)\n\nKronos je francouzská brutal death metalová hudební skupina z obce Thaon-les-Vosges založená roku 1994. Je pojmenována podle Titána Krona z řecké mytologie.\n\nDebutní studiové album vyšlo roku 2001 a nese název \"Titan's Awakening\".\n\n\n\n\n"}
{"id": "1276528", "url": "https://cs.wikipedia.org/wiki?curid=1276528", "title": "Kjótská univerzita", "text": "Kjótská univerzita\n\nKjótská univerzita ( 京都大学) je univerzita sídlící v japonském městě Kjóto. Je řízena ministerstvem vzdělávání, patří mezi sedm nejvýznamnějších japonských vysokých škol a účastní se projektu Top Global University, zaměřeného na výuku v angličtině.\n\nJe po Tokijské univerzitě nejstarší v Japonsku. Byla založena roku 1869 v Ósace jako Chemická škola, roku 1886 se přestěhovala do současného sídla v kjótské čtvrti Jošida a roku 1897 se stala součástí systému císařských univerzit. Roku 1899 přibyla právnická a lékařská fakulta a v roce 1906 fakulta literatury.\n\nUniverzitu navštěvuje 13 800 studentů řádného a 9 600 doktorandského studia (rok 2015), vyučuje na ní 3 500 pedagogů. Má deset fakult, osmnáct doktorských programů a čtrnáct výzkumných ústavů.\n\n\nKjótská univerzita je členem Asociace východoasijských výzkumných univezit (AEARU) a Asociace univerzit Tichomořského oblouku (APRU). Má 48 sportovních týmů, její baseballisté hrají v lize Kansai Big Six.\n\nŠkola patří k nejnáročnějším a nejvýše hodnoceným v Japonsku, ve světovém žebříčku QS World University Rankings byla v roce 2016 klasifikována na 37. místě. Vznikl zde filosofický směr zvaný Kjótská škola, který založil Kitaró Nišida. Zdejší výzkumníci objevili bakterii \"Ideonella\", schopnou rozkládat plastické hmoty. Na univerzitě působil český japanolog Karel Fiala.\n\n\nRektorem je od roku 2014 Džuiči Jamagiwa (山極 壽一, *1952), v pořadí 26.\nPředchozí rektoři:\n\n"}
{"id": "1276531", "url": "https://cs.wikipedia.org/wiki?curid=1276531", "title": "Miranka", "text": "Miranka\n\nMiranka (\"Bontámka, Miřanka, Halovka\") je usedlost v Praze 3-Žižkově v ulici Husitská 70/24. Spolu s objektem výrobní haly s loggií kina Ponec a komínem z režného zdiva je od roku 2005 chráněna jako kulturní památka ČR.\n\nVinice je na území mezi Trocnovskou ulicí a Kostnickým náměstím doložena již v 16. století. Roku 1843 zde byl poplužní dvůr s vinicí, který měl více čísel popisných (čp.3, čp.4, čp.40, čp.70). Původně tyto objekty vlastnili různí majitelé, kteří je i různě užívali. Miranka na své západní straně sousedila s pozemky Krennovky, na východní hranici vznikly později ulice Jeronýmova a Blahníkova, severní hranicí byla silnice Horská (\"Husitská\"), přes kterou ve své východní části sousedila s usedlostí Velká Proutková, a na její jižní straně vznikla později ulice Seifertova. \n\nV 18. století držel usedlost Václav Mirany. Ještě v polovině 19. století zde vinohrad existoval a údajně plodil „dobré sladké hrozny“.\n\nRozsáhlou usedlost tvořila obytná budova, stáje, kolna pro koláře, kovárna, továrna na řepkový olej a velká zahrada. Patrová obytná budova na obdélném půdorysu měla šindelovou střechu z 18. století. V jejím přízemí byly byty pro koláře, nožíře a pekaře, v prvním patře byty pro letní hosty. Sklep na mléko se nacházel v místech železničního viaduktu. Ve velké zahradě v místech Kostnického náměstí stál gloriet, na vinici pak viniční dům.\n\nRoku 1832 koupil usedlost Josef Halla a zřídil zde továrnu na výrobu náhražky kávy a řepkového oleje. V 2. polovoně 19. století získala továrnu firma \"Rudolf Stabenow, kovové zboží\", která vyráběla zařízení pro cukrovary a pivovary. Tato firma byla založena v Praze již roku 1860 jako mědikovectví (Metallwaren). Stabenow nechal původní továrnu odstranit a roku 1887 postavil továrnu novou. Miranku tak obklopily budovy projektantů Beneše a Sakaře, samotnou usedlost projektanti upravili pro administrativní potřeby. Výrobna ukončila činnost roku 1905 a následující rok se přestěhovala do Čelákovic. Roku 1909 pozemky s budovami zakoupilo Město Žižkov.\n\n\n\nZ původního dvora se dochovala pouze klasicistní obytná budova čp. 70, z továrny kromě přestavěné výrobní haly ještě komín.\n\n\n\n"}
{"id": "1276533", "url": "https://cs.wikipedia.org/wiki?curid=1276533", "title": "Paul Sharits", "text": "Paul Sharits\n\nPaul Sharits (7. února 1943 – 8. července 1993) byl americký experimentální filmový režisér. Narodil se v Denveru a studoval malířství na zdejší univerzitě. Později docházel také na Indianskou univerzitu v Bloomingtonu. Později působil jako pedagog na Buffalské univerzitě, kde působili i další avantgardní filmaři – Tony Conrad a Hollis Frampton. Koncem osmdesátých let byl postřelen. V roce 2015 o něm režisér François Miron natočil celovečerní dokumentární film.\n\n"}
{"id": "1276534", "url": "https://cs.wikipedia.org/wiki?curid=1276534", "title": "Adolf Strauss (generál)", "text": "Adolf Strauss (generál)\n\nAdolf Strauss (6. září 1879 Schermcke – 20. března 1973 Lübeck) byl generál wehrmachtu během druhé světové války. Stejně jako ostatní německé armády na východní frontě, i Straussova 9. armáda zavedla tzv. rozkaz o komisařích.\n\nJako velitel II. armádního sboru se Strauss podílel na německé invazi do Polska. II. armádní sbor prorazil 2. září 1939 obranné linie u Koronowa na řece Brdě a 3. září překročil řeku Vislu u města Kulm. Tím se mu podařilo vytvořit spojení mezi Pomořany a Východním Pruskem. Koncem října 1939 byla jeho jednotka odvelena na západní frontu a Strauss byl 30. května 1940 jmenován velitelem 9. armády ve Francii. Strauss se také se skupinou armád Střed účastnil operace Barbarossa, ale po prvním průlomu sovětských sil v bitvě o Ržev byl v lednu 1942 nahrazen generálem Modelem.\n\n\n"}
{"id": "1276538", "url": "https://cs.wikipedia.org/wiki?curid=1276538", "title": "Troublemakers: The Story of Land Art", "text": "Troublemakers: The Story of Land Art\n\nTroublemakers: The Story of Land Art je americký dokumentární film z roku 2015. Natočil jej režisér James Crump. Sleduje historii uměleckého směru známého jako land art v šedesátých a sedmdesátých letech dvacátého století. Ve filmu jsou uvedeny informace o dílech, jako jsou The Lightning Field (Walter De Maria), Spiral Jetty (Robert Smithson) a Double Negative (Michael Heizer).\n"}
{"id": "1276539", "url": "https://cs.wikipedia.org/wiki?curid=1276539", "title": "Ludwig Hift", "text": "Ludwig Hift\n\nLudwig Hift (1899 – 1981) byl rakouský bankovní úředník. \n\nV letech 1920 až 1938 byl bankovním úředníkem vídeňské Zentral-Europäischen Landesbank. Věnoval se zde především účetnictví a organizaci banky. V říjnu 1942 byl deportován transportem IV / 12-629 do Terezína. Vzhledem ke své profesi a zkušenostem byl pověřen tvorbou organizační struktury \"Banky židovské samosprávy\" (. Na začátku roku 1943 byl plán tento organizace schválen a realizován velením tábora. Dr. Hift v bance pracoval až do srpna 1945 jako zástupce Dr. Stefana Poppera. Po osvobození převzal spolu s ředitelem Wagnerem řízení banky a zasloužil se o to, že část nashromážděných úspor a majetku „vystěhovacích fondů pro Čechy a Moravu“ () byl rozdělen pozůstalým po obětech koncentračního tábora.\n\nBěhem internace v terezínském ghettu se účastnil i zdejšího kulturního života. Je autorem textu písně , jejíž hudbu složil Adolf Strauss.\n"}
{"id": "1276541", "url": "https://cs.wikipedia.org/wiki?curid=1276541", "title": "Čierny Brod", "text": "Čierny Brod\n\nČierny Brod ( ) je obec na Slovensku v okrese Galanta. Žije zde obyvatel. Součástí obce je místní část Čierny Brod-Heď.\n\nV obci se nachází římskokatolický kostel svaté Anny z roku 1912 a v části Čierny Brod-Heď původně románský, později goticky přestavěný, dnes již nevyužívaný kostel Narození Panny Marie z 1. třetiny 13. století, vedle kterého stojí římskokatolická kaple Panny Marie Sedmibolestné z roku 1733.\n\n"}
{"id": "1276542", "url": "https://cs.wikipedia.org/wiki?curid=1276542", "title": "Milan Laluha", "text": "Milan Laluha\n\nMilan Laluha (11. listopadu 1930 Tekovské Lužany – 10. listopadu 2013 Bratislava) je slovenský malíř.\n\nVystudoval v letech 1950 až 1955 malbu na Vysoké škole výtvarných umění v Bratislavě pod vedením Ľudovíta Fully, Ernesta Zmetáka, Bedřicha Hoffstädtera a Dezidera Millyho. K prvním svým pracím Laluhu inspirovaly věci každodenní potřeby, blízcí lidé a motivy z přírody. Zabýval se i tématem domova, jež ho zařadilo do Skupiny Mikuláše Galandy. Ve své tvorbě během padesátých a šedesátých let 20. století maloval krajinné a figurální motivy. Postupně se začaly motivy obrazů opakovat například \"Tetka\", \"Hrabáčka\" a \"Traja chlapi\". V zobrazování krajiny používá jednoduchou kompozici s charakteristickou monumentálností, přičemž často se na těchto obrazech vyskytuje motiv stromu. Zemřel den před svými 83. narozeninami.\n\nZastoupen je ve sbírkách především slovenských institucí:\n"}
{"id": "1276544", "url": "https://cs.wikipedia.org/wiki?curid=1276544", "title": "Jet2.com", "text": "Jet2.com\n\nJet2.com je britská nízkonákladová letecká společnost a v současnosti je čtvrtou největší leteckou společností ve Spojeném království. Hlavní základna a sídlo společnosti se nachází na mezinárodním letišti Leeds Bradford v Anglii. Společnost vlastní přes 60 letadel, přičemž všechny z nich jsou od Americké společnosti Boeing. \n\nAerolinka se vyznačuje nízkými cenami letenek a možností vlastního výběru místa v letadle. Společnost byla založena v říjnu 2002 a zahájila svoji činnost 12. února 2003. Sloganem společnosti je \"„Friendly low fares“\" () a v dubnu 2015 měla okolo 4000 zaměstnanců. V roce 2015 přepravila 5,85 milionů cestjících.\n\nSesterská společnost Jet2holidays nabízí prázdninové balíčky obsahující ubytování, přepravy a lety s Jet2.com do více než čtyřiceti měst a letovisek.\n\nLétá i na pražské letiště Václava Havla s přímým spojením do destinací East Midlands, Glasgow, Leeds, Manchester a Newcastle.\n\nJeden Boeing 737-800 vyrobený na začátku roku 2017, imatrikulace G-JZHS má společnost Jet2.com pojmenovaný „Prague\" (Praha).\n\n\n"}
{"id": "1276547", "url": "https://cs.wikipedia.org/wiki?curid=1276547", "title": "Adolf Fredrik Lindblad", "text": "Adolf Fredrik Lindblad\n\nAdolf Fredrik Lindblad (1. února 1801 Skänninge – 23. srpna 1878 Linköping) byl švédský romantický hudební skladatel. Je znám především svými kompozicemi švédských písní, kterých napsal přes 200. Další jeho známé skladby jsou \"Symfonie č. 1 C dur\", \"Symfonie č. 2 D dur\" a opera \"Frondörerna\" (\"Rebelové\"). Lindblad byl přítelem Felixe Mendelssohna-Bartholdyho a spolupracoval se slavnou švédskou sopranistkou Jenny Lindovou.\n"}
{"id": "1276551", "url": "https://cs.wikipedia.org/wiki?curid=1276551", "title": "Louis Massonneau", "text": "Louis Massonneau\n\nLouis Massonneau (10. ledna 1766 Kassel – 4. října 1848 Ludwigslust) byl německý houslista, hudební skladatel a koncertní mistr francouzského původu. Byl synem francouzského kuchaře. Po působení v Göttingenu, Frankfurtu nad Mohanem, Altoně a Dessau přišel roku 1803 do Ludwigslustu a stal se tam roku 1812 koncertním mistrem. \n\nMassonneauova hudba byla dlouho zapomenuta. Nyní se opět uvádějí jeho díla, zejména komorní smyčcové skladby a jeho tři symfonie, nejčastěji 3. symfonie opus 5 zvaná \"La tempête et le calme\" (1794). \n"}
{"id": "1276554", "url": "https://cs.wikipedia.org/wiki?curid=1276554", "title": "Letiště Vilnius", "text": "Letiště Vilnius\n\nLetiště Vilnius (IATA: VNO, ICAO: EYVI) (litevsky: \"Vilniaus oro uostas\") je mezinárodní letiště obsluhující litevské hlavní město Vilnius. Nachází se necelých 6 kilometrů od města. Je největším letištěm země dle počtu přepravených pasažérů – za rok 2016 odbavilo 3 814 000 cestujících při 41 000 pohybech letadel. Má jednu runway dlouhou 2215 m. Leteckou základnu zde mají společnosti airBaltic, Small Planet Airlines, Ryanair a Wizz Air. Bylo otevřeno v roce 1932 a jeho provozovatelem a vlastníkem je litevská vláda.\n\n"}
{"id": "1276555", "url": "https://cs.wikipedia.org/wiki?curid=1276555", "title": "Antonín Schmidt (architekt)", "text": "Antonín Schmidt (architekt)\n\nAntonín Schmidt (1723, Malá Strana – 1783, neznámé místo) byl pražský architekt období pozdního baroka a klasicismu druhé poloviny 18. století. Mezi jím navrhované stavby patřily nejčastěji kostely, měšťanské domy a šlechtická sídla. K jeho nejvýznamnějším dílům se řadí kostel svatého Michaela archanděla ve Smržovce a kostel svatého Bartoloměje v Černoučku.\n\nArchitekt Antonín Schmidt se narodil roku 1723 na Malé Straně v rodině malíře Jana Jiřího Schmidta (* kolem 1691 – † 1765). Pokřtěn byl 17. února 1723 jako Antonín Václav Schmidt. Schmidt se patrně nejprve vyučil malířem, poté studoval architekturu u Jana Ferdinanda Schora (1686–1767). Roku 1755 se oženil v malostranském kostele svatého Mikuláše s Josephou Böhmovou, dcerou místního sklenáře. Nejpozději od roku 1769 je uváděn jako „měšťan Malého Města pražského“. Následujícího roku se podruhé oženil s Ludmilou Kraussovou. S ní přivedl na svět čtyři potomky: Jana Antonína Štěpána (* 1771), Františka z Pauly Jana Eustacha (1777–1773), Marii Annu Františku (* 1775, † téhož roku) a Antonii Františku Helenu (1776–1777). Dospělosti se pravděpodobně dožil jen první syn Jan Antonín Štěpán. Přesné datum úmrtí Antonína Schmidta není známé, patrně zemřel roku 1783.\n\nAntonín Schmidt patří k významným architektům období pozdního baroka a klasicismu. Známé jsou jeho stavby z let 1761–1783. Ve své tvrobě se soustředil především na sakrální stavby, měšťanské domy a šlechtická sídla. Jeho plány se vyznačovaly vysokou kvalitou výtvarného zpracování.\n\n"}
{"id": "1276556", "url": "https://cs.wikipedia.org/wiki?curid=1276556", "title": "Ladislav Oliva", "text": "Ladislav Oliva\n\nLadislav Oliva (* 21. srpna 1933 Chudeřice) je český sklářský výtvarník.\n\nMezi roky 1948 a 1951 studoval na Odborné škole sklářské v Kamenickém Šenově pod vedením profesorů Josefa Khýna a Reného Roubíčka. Následně pokračoval na Vysoké škole uměleckoprůmyslové v Praze, kde studoval u profesora Josefa Kaplického. Po škole působil v letech 1957 až 1964 v podniku Borské sklo Nový Bor na pozici designéra a následně ve sklárnách Bohemia v Poděbradech, a to mezi roky 1964 a 1969. Pak až do roku 1993 vyučoval na Střední uměleckoprůmyslové škole sklářské Železný Brod a na Střední uměleckoprůmyslové škole sklářské Kamenický Šenov.\n\nPatřil mezi členy Skupiny 7, uskupení Iniciativa, dále Glassfora Nový Bor a Sklářského sdružení Praha. Navrhoval kolekce z broušeného skla, ale pracoval i s hutním sklem, ze kterého vytvářel rotační objekty. Věnoval se také tvorbě pro architekturu a medailérstvím.\n\nJeho tvorbu mají ve svých sbírkách muzea nejen v České republice, ale také v zahraničí.\n\n"}
{"id": "1276558", "url": "https://cs.wikipedia.org/wiki?curid=1276558", "title": "František Fišer", "text": "František Fišer\n\nP. Angelik František Fišer OP (4. února 1926, Lysá nad Labem – 1. února 1983, Varnsdorf) byl český katolický teolog, biblista, překladatel, disident a tramp. \n\nNarodil se 4. února 1926 do rodiny majitele obchodu v Lysé nad Labem. V roce 1948 absolvoval gymnázium v Nymburku. Poté studoval na dominikánském řádovém učilišti v Olomouci, kde přijal jméno Angelicus/Angelik. Řádové domy byly v roce 1950 násilně zrušeny v rámci tzv. \"Akce K\" Státní bezpečnosti. Následkem toho se poprvé dostává do severočeské osady Jedlová, kde obývá bývalou hájenku. Krátce pracoval jako noční hlídač v Národním muzeu v Praze (1953), pracovník Státního archivu Litoměřice (1954), kde pořádal církevní fondy, historik lovosického (1957–1960) a litoměřického muzea (1960–1968). V letech 1969–1970 působil v děčínském muzeu, odkud byl propuštěn z politických důvodů. Od roku 1970 žil trvale na Jedlové. Od druhé poloviny 60. let je po více než jednu dekádu klíčovou osobností severočeského trampského hnutí. \n\nV lednu 1983 si při scházení hřebenu k nádraží v Jedlové komplikovaně zlomil nohu; zemřel 1. února 1983 na embolii ve varnsdorfské nemocnici. Pohřben je v rodné Lysé nad Labem. Fišerova pohřbu s ekumenickou bohoslužbou se účastnilo několik stovek osob. \n\nFišer v bývalé hájovně v osadě Jedlová (kterou obýval už od roku 1950) na úpatí stejnojmenné hory založil roku 1966 trampskou osadu, jejímž \"šerifem\" se stal. \n\nBěhem působení v litoměřickém muzeu Fišer (coby konzervátor) inicioval archeologický průzkum a rekonstrukci zříceniny hradu Helfenburk u Úštěka. \n\nV září 1968 Fišer odjel do Vídně se záměrem přijmout tajné kněžské svěcení. Dne 22. listopadu 1968 ho přijal ve vídeňském dominikánském klášteře. \n\nV říjnu 1974 byl Fišer na Jedlové zatčen. Strávil čtvrt roku ve vyšetřovací vazbě a následně byl odsouzen na 18 měsíců nepodmíněně pro „maření dozoru státu nad církvemi“. \n\nFrantišek Fišer především překládal z němčiny, latiny a řečtiny. \n\nFrantišek Fišer byl od roku 1961 až do své smrti v roce 1983 členem ekumenické komise pro moderní překlad bible z původních jazyků. Bible s jeho překlady žalmů v českém ekumenického překladu vycházela do konce 70. let 20. století, souborně pak v roce 1985. Tohoto se však už Fišer nedožil. \n\nFišer z vlastní iniciativy přeložil z němčiny Průvodce Českým Švýcarskem, který v roce 1864 napsal Ferdinand Náhlík, knížecí lesní adjunkt na českokamenickém panství Kinských. Kniha se šířila jako samizdat ve strojopisu; řádně vyšla až péčí o.p.s. České Švýcarsko v roce 2003.\n\nFišer sepsal teologicky i uměnovědně zasvěceného průvodce po největším souboru deskových maleb severně od Alp – kaplích na Karlštejně. Připravované dílo kvůli náhlému úmrtí nedokončil, kniha vyšla až roku 1996 při příležitosti autorových nedožitých sedmdesátých narozenin v Karmelitánském nakladatelství. Rukopis z Fišerovy pozůstalosti uspořádal Martin Herda.\n\nNa Fišera vzpomíná Miloslav Nevrlý v knize Chvály Zadní země. Přiznává, že iniciační úlohu pro tvorbu díla měl mladý Karel Stein, kterého za Nevrlým poslal sám Fišer. \n\n\n"}
{"id": "1276559", "url": "https://cs.wikipedia.org/wiki?curid=1276559", "title": "Montreal Machine", "text": "Montreal Machine\n\nMontreal Machine byl profesionální tým amerického fotbalu, který vznikl v roce 1991 jako jeden z týmů do severoamerické divize Světové ligy amerického fotbalu. Domácí zápasy odehrával na stadiónu Olympic Stadium, kde v letech 1976–1997 také působil tým Kanadské fotbalové ligy Montreal Alouettes. Tým fungoval dva roky, v letech 1991–1992, po té byla liga na dva roky pozastavena a od roku 1995 viděna pouze s evropskými týmy.\n"}
{"id": "1276563", "url": "https://cs.wikipedia.org/wiki?curid=1276563", "title": "Craig Roberts Stapleton", "text": "Craig Roberts Stapleton\n\nCraig Roberts Stapleton (* 1945 Kansas City (Missouri)) je americký manažer a diplomat, funkcionář Republikánské strany. Je vnukem Benjamina F. Stapletona, starosty Denveru. Vystudoval Harvardovu univerzitu a získal titul Master of Business Administration na Harvard Business School. Byl ředitelem realitní firmy Marsh & McLennan Companies, působil ve vedení Mírových sborů a CERGE-EI. Bratrancem jeho manželky je bývalý prezident George H. W. Bush, spolu vlastnili v letech 1989 až 1998 baseballový klub Texas Rangers. V letech 2001–2004 byl velvyslancem Spojených států amerických v České republice, v letech 2005–2009 zastával úřad amerického velvyslance v Paříži a Monaku. Byla mu udělena Medaile Jana Masaryka a Řád Čestné legie. Je spolumajitelem vinařství Springer-Stapleton v Bořeticích.\n\n"}
{"id": "1276570", "url": "https://cs.wikipedia.org/wiki?curid=1276570", "title": "Fantastická čtyřka (film, 2015)", "text": "Fantastická čtyřka (film, 2015)\n\nFantastická čtyřka (v anglickém originále Fantastic Four) je americký akční sci-fi film z roku 2015, který natočil Josh Trank. Snímek vychází z komiksů o týmu superhrdinů Fantastic Four, vydávaných vydavatelstvím Marvel Comics. Do amerických kin byl film, jehož rozpočet činil 120 milionů dolarů, uveden 7. srpna 2015, přičemž celosvětově utržil 167 977 596 dolarů. V hlavních rolích se představili Miles Teller, Michael B. Jordan, Kate Mara a Jamie Bell.\n\nMalý Reed Richards se v garáži svých rodičů snaží od dětství společně se svým kamarádem Benem Grimmem o sestavení teleportačního zařízení. O několik let později s tímto strojem zaujmou profesora Franklina Storma, ředitele Baxterovy nadace, vládního výzkumného zařízení pro mladé nadějné vědce, který Reedovi poskytne stipendium. Ten se zde seznámí s jeho synem Johnnym, adoptivní dcerou Sue a Franklinovým chráněncem Victorem Von Doomem. Společně se pokusí dokončit tzv. kvantovou bránu, která má vést do jiné dimenze. Projekt se jim skutečně povede a lehkovážně se tam i s Benem vydají. Na tzv. planetě Nula, jak ji pojmenovali, najdou neznámou energii, která je všechny zasáhne. Po návratu domů zjistí, že každý z nich získal neobyčejné schopnosti, se kterými se nejprve musí naučit žít. Zájem o ně projeví armáda, která je začne cvičit pro své účely. Z Victora, jenž na planetě zůstal celý rok, neboť si ostatní mysleli, že zemřel, se stal mocný Doom, který se na Zemi vrátí, aby ji zničil.\n\n\n"}
{"id": "1276572", "url": "https://cs.wikipedia.org/wiki?curid=1276572", "title": "Ladislav Guderna", "text": "Ladislav Guderna\n\nLadislav Guderna (1. června 1921 Nitra – 6. října 1999 Vancouver) byl slovenský malíř a ilustrátor.\n\nStudoval na bratislavské škole uměleckých řemesel, kde ho vedl Ľudovít Fulla a následně u profesora Jána Mudrocha na Slovenské vysoké škole technické v Bratislavě. Poté ještě pokračoval na bělehradské Akademii výtvarných umění.\n\nV roce 1945 patřil mezi spoluzakladatele Skupiny výtvarných umělců 29. srpna (v originále '). Dále se řadil mezi členy Spolku výtvarných umělců Mánes a mezi roky 1939 a 1947 surrealistické skupiny. Ve své tvorbě se zabýval vedle malby též užité grafice. Jeho výtvory otiskovaly mezi jinými časopisy Roháč a Šibeničky. Guderna patřil mezi redaktory periodika Umělecký měsíčník (v originále '), což byl první výtvarný časopis na území Slovenska. Tvořil také poštovní známky.\n\nRoku 1968 emigroval do Kanady a usadil se v Torontu později se ale přestěhoval do Vancouveru. Stal se členem surrealistické skupiny a vydával surrealistickou revui nazvanou Scarabeus.\n"}
{"id": "1276576", "url": "https://cs.wikipedia.org/wiki?curid=1276576", "title": "Fantastic Four (rozcestník)", "text": "Fantastic Four (rozcestník)\n\nFantastic Four může být:\n"}
{"id": "1276581", "url": "https://cs.wikipedia.org/wiki?curid=1276581", "title": "František Tejml", "text": "František Tejml\n\nFrantišek Tejml (28. listopadu 1933 Košice – 3. listopadu 2004 Strakonice) byl slovenský a český sklářský výtvarník a designér.\n\nV letech 1948 až 1951 studoval na Střední uměleckoprůmyslové škole sklářské Kamenický Šenov a následně, mezi roky 1951 a 1957, na Vysoké škole uměleckoprůmyslové v Praze, kde ho vedl profesor Josef Kaplický.\n\nVe své tvorbě se Tejml zaměřoval na tvarované a malované sklo, například vázy či talíře, jejichž základ tvořil dekor s veselými figurkami (jako byli ptáci, ryby či hadi) a dále s rostlinnými motivy či geometrickými vzory. Vlastní dekor tvořil malbou, leptáním, diamantovou rytinou, emailem nebo plátkovým zlatem. Tvořil i barevné figurky ze skla, ale též prvky pro architektonické stavby, například malované nefigurativní vitráže technikou vysokého smaltu a zlata pro pražský hotel Olympik či mělnickou polikliniku, dále pro liberecké výstaviště vytvořil reliéfní stěnu a do zimního stadionu v Bratislavě zpracoval hutní skleněnou plastiku. Vedle toho se ve své tvorbě věnoval i designu textilu a typografii.\n"}
{"id": "1276585", "url": "https://cs.wikipedia.org/wiki?curid=1276585", "title": "Dai Dai Ntab", "text": "Dai Dai Ntab\n\nDai Dai Alexandre Ntab (* 17. srpna 1994 Amsterdam) je nizozemský rychlobruslař. Jeho otec pochází ze Senegalu, matka je Nizozemka.\n\nV roce 2014 poprvé startoval na juniorském světovém šampionátu. Ve Světovém poháru závodí od podzimu 2014. Roku 2017 debutoval na seniorském Mistrovství světa na jednotlivých tratích. V sezóně 2016/2017 zvítězil v celkové klasifikaci Světového poháru na tratích 500 m. Na ME 2020 získal stříbrnou medaili v závodě na 500 m a na MS 2020 vyhrál závod v týmovém sprintu.\n\n"}
{"id": "1276588", "url": "https://cs.wikipedia.org/wiki?curid=1276588", "title": "Francesca Lollobrigidová", "text": "Francesca Lollobrigidová\n\nFrancesca Lollobrigidová (* 7. února 1991 Frascati) je italská rychlobruslařka a inline bruslařka.\n\nRychlobruslení se závodně věnuje od roku 2006, roku 2007 se poprvé představila na juniorském světovém šampionátu. Do seriálu Světového poháru nastoupila v roce 2008. Startovala na Zimních olympijských hrách 2014, kde se na trati 3000 m umístila na 23. místě. V téže sezóně 2013/2014 zvítězila v celkové klasifikaci Světového poháru v závodech s hromadným startem. Na Mistrovství Evropy 2018 vyhrála závod s hromadným startem. Zúčastnila se Zimních olympijských her 2018, kde v závodě na 3000 m skončila na 13. místě, na poloviční distanci se umístila na 10. příčce a v závodě s hromadným startem byla sedmá. V sezóně 2017/2018 zvítězila v celkové klasifikaci Světového poháru v závodech s hromadným startem. Z vícebojařského ME 2019 si přivezla bronzovou medaili. Na evropském šampionátu 2020 vybojovala stříbro v závodě s hromadným startem a bronz na trati 3000 m.\n\nV inline bruslení je mnohonásobnou medailistkou z evropských i světových šampionátů. Svoje první medaile získala v roce 2010.\n\nJejí pratetou, resp. tetou jejího otce je herečka Gina Lollobrigida.\n"}
{"id": "1276592", "url": "https://cs.wikipedia.org/wiki?curid=1276592", "title": "Čeng Š’", "text": "Čeng Š’\n\nČeng Š’ (; 1775–1844) byla čínská pirátka. Velela více než 300 džunkám a její jednotky měly odhadem 20 až 40 tisíc mužů, žen a dokonce i dětí. Je považována za nejúspěšnější ženskou pirátku historie, za jednoho z nejúspěšnějších pirátů vůbec a patří k malému počtu pirátských velitelů, kterým se podařilo svého řemesla zanechat. \n\nNarodila se jako Š’ Siang-ku () a svou kariéru zahájila jako prostitutka v Kantonu. Byla unesena piráty a jejich velitel Čeng I si ji vzal za manželku. Po manželově smrti roku 1807 se jí podařilo převzít v jeho „Flotile červeného praporu“ rozhodující moc. Pirátům pod svým vedením dala přísný zákoník, což z jejích oddílů učinilo sílu, kterou nedokázala potlačit žádné z mocností operujících na jihu Číny, Portugalci, Číňané ani Britové. Čeng Š’ tak ovládla pobřeží od Macaa po Kanton a její piráti vyloupili nebo zdanili mnoho tamních obcí. \n\nKdyž čínská vláda roku 1810 vyhlásila amnestii pro piráty, Čeng Š’ ji přijala, ponechala si svůj lup a otevřela si hernu. \n"}
{"id": "1276607", "url": "https://cs.wikipedia.org/wiki?curid=1276607", "title": "Gersdorf (Zwickau)", "text": "Gersdorf (Zwickau)\n\nGersdorf je obec v zemském okrese Zwickau ve svobodném státě Sasko v Německu. K 31. 12. 2015 bylo v obci registrováno 4071 obyvatel, což představuje pokles oproti konci roku 2014 o 40 osob, t. j. o 1%. Ve srovnání se stavem v první polovině 20. století je počet lidí žijících v Gersdorfu zhruba poloviční.\n\nGersdorf se rozkládá v délce kolem 3 kilometrů v údolí potoka Hegebach na severním úpatí Krušných hor. Vesnická zástavba bezprostředně navazuje na okolní města a obce. Na severu to je město Oberlungwitz, na jihovýchodě Lugau, na jihu Oelsnitz a na západě Hohndorf.\n\nGersdorf byl založen jako typická lesní lánová ves. Jako datum jejího založení byl v roce 1969 uveden rok 1169, avšak tento údaj byl zvolen pro účely oslav 800 let existence obce a není nijak doložený. První historická zmínka o obci v souvislosti s místním kostelem je až z roku 1320. Předpokládá se, že v tomto období vesnici založili franští osadníci a obci bylo dáno jméno podle jejího lokátora. Na přelomu 14. a 15. století se ves stala součástí Schönburgského panství.\n\nV 19. století nastal v regionu rozvoj průmyslu. Gersdorf byl součástí Lugau-Oelsnitzkého černouhelného revíru. Těžba uhlí na území obce skončila v roce 1944. Textilní průmysl existoval v Gersdorfu až do druhé poloviny 20. století. V letech 1913 – 1960 zde byla v provozu meziměstská tramvajová dráha Hohenstein-Ernstthal–Oelsnitz (\"Straßenbahn Hohenstein-Ernstthal–Oelsnitz\"), jejíž 11,35 km dlouhá trať vedla přes Gersdorf.\n\nV polovině 19. století se původní počet obyvatel Gersdorfu (200 v roce 1493) zvýšil na desetinásobek. Na počátku 20. století žilo v obci již více než 7 000 lidí (7 132 v roce 1905). Maximální počet obyvatel byl v Gersdorfu registrován v roce 1945 – 9 907. Tento počet se postupně začal snižovat, přičemž pokles se výrazně urychlil po roce 1989.\n\n"}
{"id": "1276611", "url": "https://cs.wikipedia.org/wiki?curid=1276611", "title": "Gersdorf (rozcestník)", "text": "Gersdorf (rozcestník)\n\nGersdorf může mít různé významy: \n\n\nGersdorf je také historický německý název těchto míst v Česku:\n\n"}
{"id": "1276612", "url": "https://cs.wikipedia.org/wiki?curid=1276612", "title": "Jarabina", "text": "Jarabina\n\nJarabina je obec na Slovensku v okrese Stará Ľubovňa v Prešovském kraji.\nObec se nachází 5 km od města Stará Ľubovňa. Většina obyvatel se hlásí k rusínské národnosti.\n\nPrvní písemná zmínka o obci pochází z roku 1329. V obci je řeckokatolický Chrám Narození Přesvaté Bohorodičky (1803–1809) a pravoslavný Chrám Zesnutí přesvaté Bohorodice.\n\n\n"}
{"id": "1276613", "url": "https://cs.wikipedia.org/wiki?curid=1276613", "title": "Margot Fonteynová", "text": "Margot Fonteynová\n\nMargot Fonteynová, rodným jménem Margaret Evelyn Hookham, po svatbě Margot Fonteyn Arias (18. května 1919, Reigate – 21. února 1991, Ciudad de Panamá) byla anglická baletka, tanečnice londýnského Královského baletu. Vytvořila taneční pár s ruským baletním umělcem Rudolfem Nurejevem, který byl téměř o dvacet let mladší než ona. Oba jsou zapsáni v Guinnessově knize rekordů jako baletní umělci, kteří sklidili největší aplaus v historii - v říjnu 1964 totiž byli ve vídeňské Státní opeře po představení \"Labutího jezera\" vyvoláni 89x před oponu.\nJejí matka byla brazilsko-irského původu, dcera brazilského podnikatele Antonio Fontese. Podle jména Fontes si Margot také zvolila, již v samých začátcích své kariéry, své umělecké jméno Fonteyn (Fontes je v portugalštině \"kašna\", fonteyn je výraz pro kašnu ve střední angličtině). Na balet ji zapsali ve čtyřech letech. V osmi letech odjela do Číny, kde její rodiče pracovali ve vedení tabákové firmy. Osm let s nimi žila v Šanghaji. Balet ji zde učil ruský emigrant Jurij Gončarov. Ve čtrnácti ji matka poslala zpět do Londýna, aby v roce 1933 mohla nastoupit na baletní školu \"Vic-Wells Ballet School\" (dnes \"Royal Ballet School\"). Zde ji vedla Ninette de Valois. Roku 1939 se stala hlavní tanečnicí (primabalerínou) Královského baletu, jemuž zůstala věrná až do konce kariéry. Za její vrcholnou roli bývá označována princezna Jitřenka v baletu Petra Iljiče Čajkovského \"Spící kráska\". Roku 1956 obdržela Řád britského impéria. \n\nDvojici s Nurejevem vytvořila v roce 1962, rok poté, co Nurejev emigroval ze Sovětského svazu. Tehdy jí bylo již 42 let. Choreograf Frederick Ashton speciálně pro jejich dvojici napsal balet \"Marguerite and Armand\". V premiéře rovněž ztvárnili balet Kennetha MacMillana \"Romeo and Juliet\". Vystupovali spolu až do jejího odchodu do důchodu v roce 1979, kdy jí bylo 61 let. Úplně poslední vystoupení měla v roce 1986, při zájezdu do Spojených států.\n\nV roce 1955 se vdala za velvyslance Panamy v Británii Roberta Ariase. Ten se v roce 1959 zapletl do puče ve své zemi a Margot kvůli tomu byla v Panamě nakrátko i vězněna. V roce 1964 byl Arias svými politickými protivníky postřelen, přitom mu byla poškozena mícha a skončil doživotně upoután na invalidní vozík. Když Margot ukončila kariéru, dožila právě v Panamě, v rezidenci svého muže, o nějž pečovala. Arias zemřel v roce 1989. Margot v Panamě zůstala a zde i skonala.\n\nV roce 1966, při historicky prvním vystoupení Královského baletu v Československu, mohlo její umění zhlédnout i pražské publikum.\n\n"}
{"id": "1276619", "url": "https://cs.wikipedia.org/wiki?curid=1276619", "title": "Christoph Meyns", "text": "Christoph Meyns\n\nChristoph Meyns (* 22. ledna 1962, Bad Segeberg) je německý luterský teolog a duchovní. \n\nOd roku 2014 zastává úřad zemského biskupa Evangelicko-luterské zemské církve v Brunšvicku (\"Evangelisch-lutherischen Landeskirche in Braunschweig\").\n\n"}
{"id": "1276626", "url": "https://cs.wikipedia.org/wiki?curid=1276626", "title": "České chemické názvosloví", "text": "České chemické názvosloví\n\nZáklady českého chemického názvosloví a terminologie vznikly během 20. a 30. let 19. století. Tato první názvoslovná pravidla se přizpůsobovala stavbě českého jazyka. Vzhledem k tomu, že pocházela od jediného autora, poskytovala tím konzistentní způsob pojmenovávání chemických sloučenin. Postupem času se rozsah názvosloví značně rozšířil, přičemž se do něj v posledních dobách promítla doporučení Mezinárodní unie pro čistou a užitou chemii (IUPAC).\n\nNa rozdíl od terminologie používané v biologii a medicíně zůstává chemické názvosloví bližší češtině. Používá českou výslovnost a pravidla skloňování, vyvinulo si však vlastní, velmi komplexní systém morfémů (převzatých z řečtiny a latiny), gramatiky, syntaxe, interpunkce a využívání závorek a číslic. Některé pojmy (jako etanol – ethanol) používají fonetickou transkripci, avšak jejich pravopis není jednoznačný.\n\nStředověcí alchymisté působící v českých zemích používali při popisu svých experimentů obskurní a nekonzistentní terminologii. Edward Kelley, alchymista na dvoře císaře Rudolfa II., dokonce vynalezl vlastní tajný jazyk. Růst průmyslu v českých zemích během 19. století a nacionalistický zápal českého národního obrození vedly k vývoji české terminologie pro přírodní a aplikované vědy.\n\nPřírodovědec Jan Svatopluk Presl (1791–1849) přišel s návrhem nového českého názvosloví a terminologie ve svých knihách \"Lučba čili chemie zkusná\" (1828–35) a \"Nerostopis\" (1837). Presl vymyslel české neologismy pro většinu tehdy známých chemických prvků. Deset z nich, například vodík, kyslík, uhlík, dusík nebo křemík přešlo do běžného jazyka. Presl také vytvořil názvoslovnou konvenci pro oxidy, kde elektronegativní složka tvořila podstatné jméno a elektropozitivní složka tvořila přídavné jméno. Přídavná jména byla doplněna příponou, podle valenčního čísla složky, kterou reprezentovala (původně existovalo pět přípon: -ný, -natý, -itý, -ový, -elý, později rozšířených na osm Vojtěchem Šafaříkem: -ný, -natý, -itý, -ičitý, -ičný a -ečný, -ový, -istý, -ičelý). Soli byly identifikovány příponou -an doplněnou za podstatné jméno (např. síran). Mnoho termínů vytvořených Preslem bylo odvozeno z latiny, němčiny nebo ruštiny. Pouze některé z nich však uspěly a zůstaly používány. \n\nKarel Slavoj Amerling (1807–1884) ve své publikaci \"Orbis pictus\" (1852) přišel s dalším podobným pokusem o vytvoření českých jmen pro chemické prvky (a jejich seřazení do struktury podle vzoru práce ruského chemika Nikolaje Beketova). Jeho snaha však nebyla úspěšná. \n\nO další zdokonalení českého názvosloví se zasloužil Vojtěch Šafařík (1829–1902). V roce 1876 začal vydávat časopis \"Listy chemické\", první chemický vědecký časopis v Rakousko-Uhersku, který existuje dodnes pod názvem \"Chemické listy\". Jeho žurnál hrál důležitou roli při kodifikaci názvosloví. Na kongresu českých chemiků v roce 1914 bylo názvosloví přepracováno a tento nový systém se stal normativním v roce 1918. Hlavními iniciátory těchto změn byli Alexandr Sommer Batěk (1874–1944) a Emil Votoček (1872–1950). Původní Preslova pravidla zůstala používána, avšak tvořila jen malou část názvoslovného systému.\n\nBěhem druhé poloviny 20. století došlo k několika změnám základní terminologie, obvykle z důvodu přiblížení se mezinárodnímu názvosloví – například starý výraz kysličník byl oficiálně nahrazen termínem oxid, uhlovodan sacharidem, změnil se i pravopis některých prvků (berylium na beryllium). Přijímání těchto změn odbornou veřejností je poměrně pomalé a starší výrazy zůstávají v užívání ještě o desítky let později.\n\nČeskoslovenská akademie věd, založená roku 1953, převzala zodpovědnost za udržování názvosloví a vhodné implementace doporučení IUPAC. Po roce 1989 však byly tyto aktivity značně omezeny.\n\n\n"}
{"id": "1276633", "url": "https://cs.wikipedia.org/wiki?curid=1276633", "title": "KBC Bank", "text": "KBC Bank\n\nKBC Bank N.V. je belgická univerzální banka, která se specializuje na privátní klienty a malé a střední podniky. Název KBC je odvozen z názvu firmy \"Kredietbank ABB Insurance CERA Bank\".\n\nKBC banka spolupracuje se sesterskými společnostmi KBC Insurance NV and KBC Asset Management NV a poskytuje služby:\nBanka je aktivní na evropských trzích úvěrového kapitálu, domácích trzích hotovostního kapitálu a v oblastech korporátního bankovnictví, leasingu, faktoringu, zajišťování, privátního kapitálu a financování obchodu a projektů v Belgii, střední a východní Evropě atd.\n\nMateřská společnost KBC Group N.V. je jednou z největších společností v Belgii. Je to 18. největší banka v Evropě (podle tržní kapitalizace) a hlavní finanční činitel v Střední a Východní Evropě, zaměstnávající přibližně 51 000 pracovníků celosvětově (z toho asi 31 000 ve Střední a Východní Evropě a Rusku) a poskytuje služby 11 milionům klientů.\n\nSkupinu kontroluje syndikát akcionářů, ve kterém je fluktuace asi 41 %. Podíl největších akcionářů je:\nVelkou fluktuaci představují různí mezinárodní investoři (asi 45 % je z UK nebo z USA) podle stavu na konci roku 2010. Akcie se obchodují na burze Euronext v Bruselu a na burze Luxembourg Stock Exchange.\n\nCílem skupiny je být nezávislý, středně velký poskytovatel bankovních a pojistných produktů pro privátní klienty a firmy ve vybraných evropských zemích, se zaměřením na asset management a kapitálové trhy.\n\n\n"}
{"id": "1276641", "url": "https://cs.wikipedia.org/wiki?curid=1276641", "title": "GRAITEC", "text": "GRAITEC\n\nGRAITEC je mezinárodní společnost zabývající se BIM, CAE a CAD řešeními, je nezávislým vývojářem BIM, CAE a CAD softwaru a prodejcem produktů firmy Autodesk. Společnost byla založena v roce 1986 ve Francii a nyní čítá 29 poboček po celém světě, včetně Graitec s.r.o. v Česku. Vlastní vývoj zahrnuje produkty Advance Steel a Advance Concrete, které v listopadu 2013 koupil Autodesk a Graitec nadále vyvíjí rozšíření do těchto i jiných Autodesk softwarů. Jednotlivé pobočky navíc pracují na vývoji lokálně specifického softwaru, jako například CADKON+ v Česku.\n\n\n\n\n\n\n"}
{"id": "1276649", "url": "https://cs.wikipedia.org/wiki?curid=1276649", "title": "Finanční služby", "text": "Finanční služby\n\nFinanční služby jsou ekonomické služby poskytované finančním průmyslem, který zahrnuje různé typy podniků, které spravují peníze:\nSpolečnosti poskytující finanční služby jsou ve všech ekonomicky vyspělých regionech a mají tendencí se slučovat do lokálních, národních a mezinárodních finančních center jako například Londýn, New York a Tokio.\n\nTermín finanční služby se v USA rozšířil částečně kvůli zákonu \"Gramm-Leach-Bliley Act\" z konce 90. let 20. století umožňujícímu sloučení různých typů firem, které v tom čase poskytovaly v USA služby v oblasti financí.\n\nSpolečnosti mají obvykle 2 odlišné přístupy:\n\nKomerční banka je nejčastější typ bank a často se nazývá jen banka. Slovo komerční slouží na odlišení od investiční banky, to je typ finanční instituce, která namísto půjčování peněz přímo firmě pomáhá získat peníze od jiných firem ve formě dluhopisů (dluhu) nebo akcií (kapitálu).\n\nZákladní činnosti bank jsou:\n\n"}
{"id": "1276656", "url": "https://cs.wikipedia.org/wiki?curid=1276656", "title": "Motyčín", "text": "Motyčín\n\nMotyčín (něm. \"Motitchin\") je bývalá obec a současné katastrální území, jedna z částí Švermova, který je od roku 1980 součástí Kladna.\n\nPrvní písemná zmínka o Motyčíně pochází z roku 1530, kdy byl motyčínský dvůr prodán Volfu Bořitovi z Martinic.\n\nOd druhé poloviny 19. století začaly v oblasti zásluhou objevu černého uhlí vznikat hornické kolonie. V roce 1847 měl Motyčín 22 domů a 139 obyvatel, v roce 1900 už 355 domů s 4 026 obyvateli. V meziválečném období žilo v Motyčíně 4 633 obyvatel v 764 domech. \n\nDo roku 1949 byly Motyčín a sousední Hnidousy samostatnými obcemi s vlastními školami, kostely a obchody. Tehdy byly sloučeny v obec Švermov, která byla roku 1968 povýšena na město. Samotný Švermov se stal v roce 1980 součástí Kladna.\n\n"}
{"id": "1276658", "url": "https://cs.wikipedia.org/wiki?curid=1276658", "title": "Sugardating", "text": "Sugardating\n\nSugardating, čili „cukrové randění“, je vztah mezi starší osobou – \"SugarDaddy\" (muž) nebo \"Sugarmama\" (žena), a mladším partnerem – \"SugarBabe\" (žena) nebo \"Toyboy\" (muž). Kromě věkového rozdílu je SugarDating charakteristický i tím, že ve vztahu takových dvou lidí je značná nerovnováha v jejich finančním zázemí a to je to, co je spojuje.\n\nSugarBabe (nebo SugarBaby) je žena, která je ve vzájemně prospěšném vztahu se SugarDaddym, který ji obvykle hýčká. Úkoly pohlaví jsou ve vztahu mezi SugarDaddym a SugarBabe často staromódní. Muž má ženu hýčkat, starat se o ni, být gentlemanem a osladit její život.\n\nToyBoy (též BoyToy nebo SugarBoy) je muž, který je ve vzájemně prospěšném vztahu se SugarMamou. I takový vztah je založen na stejném principu jako vztah mezi SugarBabe a SugarDaddym, avšak úkoly mezi SugarMamou a ToyBoyom jsou obrácené, a tak je to žena, která muže hýčká dárky a zážitky.\n"}
{"id": "1276659", "url": "https://cs.wikipedia.org/wiki?curid=1276659", "title": "Gradovna v Radlinu", "text": "Gradovna v Radlinu\n\nGradovna v Radlinu je léčebný objekt v Radlinu ve Slezském vojvodství. Jde o první takové místo v průmyslové části polského Slezska. Byla vybudována v roce 2014.\n\nObjekt je 8,2 m vysoký, 3,95 m široký a 24 m dlouhý.\n\nGradovna poskytuje inhalace roztokem vody a soli s jódem. Solanka je dodávána ze zdrojů, včetně Záblatí v okrese Těšín, Ciechocinek nebo Dubovec.\n\nV roce 2016 gradovna v Radlinu získala vyznamenání v soutěži o nejlepší veřejný prostor Slezského vojvodství.\n\n"}
{"id": "1276663", "url": "https://cs.wikipedia.org/wiki?curid=1276663", "title": "Faith Hill", "text": "Faith Hill\n\nFaith Hill, rodným jménem Audrey Faith Perryová (* 21. září 1967, Ridgeland) je americká zpěvačka, jedna z nejúspěšnějších představitelek žánru country. Celosvětově prodala více než 40 milionů alb. První vydala roku 1993 (\"Take Me as I Am\"). Průlomovým albem bylo \"Breathe\" z roku 1999, za které získala tři ceny Grammy, a které se stalo nejprodávanějším country albem všech dob. Grammy si odnesla později ještě dvě, za písně \"Cry\" (2003) a \"Like We Never Loved at All\" (2006). V roce 2001 nazpívala ústřední píseň k filmu \"Pearl Harbor\" pod názvem \"There You'll Be\", která se stala jejím nejznámějším songem v Evropě. Jejím manželem se roku 1996 stal zpěvák Tim McGraw. S ním nazpívala i některé duety.\n\n"}
{"id": "1276671", "url": "https://cs.wikipedia.org/wiki?curid=1276671", "title": "Lubor Herzán", "text": "Lubor Herzán\n\nLubor Herzán (* 20. února 1950) je český architekt, který působil v devadesátých letech jako městský architekt v Třebíči. \n\nPochází z významného třebíčského stavitelského rodu, nejstarším členem rodu, který se věnoval stavebnictví byl tesař Jan Jiří Herzán, který se v Třebíči zmiňuje v roce 1807, stavební firmu založil v roce 1813. Jeho syn Dominik Herzán působil jako stavitel v Třebíči i okolí, mimo jiné rekonstruoval třebíčskou městskou věž. Josef Herzán, syn Dominika Herzána, byl spolu s Reimundem Wolfem stavitelem třebíčského Gymnázia a některých budov třebíčské nemocnice. Jaroslav Herzán vybudoval Masarykovu vyhlídku. Otec Lubora Herzána, Jiří Herzán, byl stavitelem kutlurního domu v Borovině.\n\nLubor Herzán po vystudování působil jako projektant ve Stavoprojektu Jihlava, posléze pracoval v třebíčském bytovém družstvu a v roce 1989 odešel a později byl osloven třebíčským starostou Pavlem Heřmanem, aby žačal působit jako městský architekt v Třebíči. Stal se jím v roce 1991, jako městský architekt působil až do roku 2002. Po roce 2002 pak působil na pozici, jež měla koordinovat vstup města a jeho památek do seznamu UNESCO. Židovský hřbitov, židovská čtvrť a Bazilika svatého Prokopa byly do seznamu UNESCO zapsány v roce 2003, UNESCO pak nadále sleduje dodržování pravidel, které zápis provází, tomu se věnoval Herzán až do roku 2010. Po tomto roce působil opět jako městský architekt, v roce 2012 však odešel do důchodu.\n\n"}
{"id": "1276675", "url": "https://cs.wikipedia.org/wiki?curid=1276675", "title": "Grassobbio", "text": "Grassobbio\n\nGrassobbio je italská obec v provincii Bergamo v oblasti Lombardie.\n\nV roce 2013 zde žilo 6 384 obyvatel.\n\nSousední obce jsou: Cavernago, Orio al Serio, Seriate a Zanica.\n\nZdroj: \n\n"}
{"id": "1276682", "url": "https://cs.wikipedia.org/wiki?curid=1276682", "title": "Chasan Isajev", "text": "Chasan Isajev\n\nChasan Murselov Isaev ( ; * 9. listopadu 1952 Biserci, Bulharsko) je bývalý bulharský zápasník, volnostylař. Zvítězil na olympijských hrách, mistrovství světa a Evropy.\n\n"}
{"id": "1276683", "url": "https://cs.wikipedia.org/wiki?curid=1276683", "title": "Jan Klíma (fotbalista)", "text": "Jan Klíma (fotbalista)\n\nJan Klíma (* 15. října 1970) je bývalý český fotbalový a futsalový brankář. Ve futsalu reprezentoval Česko.\n\nV české lize hrál za AFK Atlantic Lázně Bohdaneč a FC Marila Příbram. Nastoupil v 23 ligových utkáních.\n\n\n"}
{"id": "1276684", "url": "https://cs.wikipedia.org/wiki?curid=1276684", "title": "Linhartova nadace", "text": "Linhartova nadace\n\nLinhartova nadace byla založena v roce 1987 a jejím posláním je vytvářet a podporovat projekty, které pomáhají rozvíjet názorové, společenské a umělecké vyjádření současné generace. V roce 1992 iniciovala vznik dnes již legendárního klubu Roxy a později také Experimentálního prostoru NoD a . \n\nNadace svými projekty vytváří prostředí pro tvůrčí práci a setkávání umělců a mladých lidí a zpřístupňuje umění široké veřejnosti. Nadace svou podporou připravuje výchozí pozici a dlouhodobé zázemí alternativnímu umění, čímž za svou existenci napomohla k realizaci řady uměleckých a kulturních počinů. Linhartova nadace se kromě podpory umělců samotných zaměřuje i na podporu začínajících pracovníků v kultuře a rozvoj arts managementu a oborů příbuzných. \n\nV současné době se nadace zabývá především realizací projektů v oblasti výtvarného umění a intenzivně se věnuje práci s vlastní nadační sbírkou – rozšiřuje ji a zajišťuje kurátorskou a galerijní činnost podporující rozvoj jejího uměleckého dosahu. Hlavní linkou aktivit Linhartovy nadace je mezigenerační propojování umělců a umožňování setkávání a vzájemné inspirace již zavedených významných umělců a začínající mladé generace. \n\nVznik nadace a jejího názvu se odvíjí od rekonstrukce zámeckého parku v Praze v Dolních Počernicích v roce 1987 až 1989. Tehdy dal architekt Jan Mayer dohromady tým mladých výtvarníků (Ivan Exner, Stefan Milkov, Zdeněk Lhotský, Fáňa Svoboda, František Skála, Laco Garaj…). Zjistil však, že po vyplacení uměleckých honorářů nezbude architektům ani koruna a radostně prohlásil: „My jsme prostě taková nadace podporující mladé výtvarníky.“ „Je snazší naučit slona létat, než provozovat nadaci v Čechách,“ zaznělo skromně z týmu. Létající slon Linhart se tak stal znakem a celý tým přijal název Linhartova nadace. Došlo k založení nadace s posláním podpory spolupráce mezi architekty, scénografy a výtvarníky. Činnost brzy přesáhla původní rámec a zaměřila se na podporu kulturně společenského dění vůbec. \n\nNadace začala vyvíjet širokou aktivitu zaměřenou na zmapování české kulturní oblasti, a to nejen v oblasti vizuálního umění, ale i hudby, divadla a dalších žánrů. 21. srpna 1990 byla Linhartova nadace jako jedna z úplně prvních nadací v Čechách zaregistrována u MV ČR. \n\nV roce 1990 se Linhartova nadace zapojila do akce Alternativa – Akce za otevření alternativních klubů. Undergroundové kapely a alternativní umělci tehdy usilovali o získání prostor pro svoje působení. Kromě jednání s městem, kterého se účastnil také Václav Havel, se na pražském Staroměstském náměstí i jinde po Praze konaly po celých čtrnáct dní koncerty. Nakonec tehdejší primátor města Prahy Jaroslav Kořán umělcům nabídl několik míst (budoucí R.C. Bunkr, Rock café, ROXY a další). Linhartova nadace zprovoznila prostory pod Stalinovým monumentem a zorganizovala zde první a zároveň pravděpodobně nejrozsáhlejší evropskou akci (galerie, koncertní a divadelní scéna nezávislé a avantgardní kultury) zaměřenou na živou mezinárodní konfrontaci alternativních umělců. Festival nesl název Totalitní zóna. Účastnilo se ho na 200 umělců ze 17 zemí světa a během dvou týdnů přišlo 30 000 návštěvníků. Stalinův monument poskytl útočiště prvnímu nezávislému rozhlasovému vysílači Radio Stalin (budoucí Rádio 1), které zprostředkovávalo přímou interakci probíhajícího festivalu s veřejností. Vysílání zahájilo projevem prezidenta republiky, který za tento čin dostal mnohatisícovou pokutu – k otevření éteru pro vysílání nezávislých rádií došlo až o mnoho měsíců později. \n\nPostupně probíhaly úpravy zruinovaných prostor bio Roxy a budování adekvátní dramaturgie. Průběžná rekonstrukce probíhala za stálého provozu, kdy festivalové a happeningové akce přecházely do každodenního programu a rodil se Experimentální prostor ROXY. Pod světly jediného stroboskopu se zde konala první house party s belgickým DJ a proběhla tu výstava světové kolekce plakátů k problému AIDS s večerním programem Visual AIDS. Po převratu zde poprvé koncertovala kapela The Plastic People of the Universe. V roce 1995 Linhartova nadace představila stabilní dramaturgickou koncepci Experimentálního prostoru ROXY – Film v úterý, Divadlo ve středu, Koncert ve čtvrtek, Tančírna v pátek a v sobotu. CDMA vyhlásila 3× ROXY jako nejlepší klub v ČR. V roce 1996 získala nadace nový prostor ve Školské ulici a začalo se se stavebními úpravami a přípravou koncepce využití. V roce 1999 tak vzniká .\n\n"}
{"id": "1276686", "url": "https://cs.wikipedia.org/wiki?curid=1276686", "title": "Melanž (geologie)", "text": "Melanž (geologie)\n\nMelanž je chaoticky uspořádaný komplex tektonických útržků (brekcie) starších hornin velmi různorodého složení, původu a velikosti nacházející se v plastičtějším mladším materiálu. V současnosti se většinou spojuje s horninami, které vznikaly při subdukci, ať už jako pozůstatky oceánské kůry, nebo jako akreční komplexy. Horniny označené jako melanž musí být zmapovatelné do měřítka 1:25 000.\n\nTermín poprvé použil pro popis hornin ve Walesu Edward Greenly v roce 1919. Francouzské slovo \"mélange\" znamená směs.\n\nMelanž se skládá z klastů nebo bloků hornin variabilní velikosti, různého původu (mohou být i exotické) v jemnozrnné základní hmotě bez zvrstvení. Bloky a klasty se obvykle vyznačují větší pevností než základní hmota, která je obklopuje, jsou v ní zároveň utopeny a nedotýkají se. Melanže velkých rozměrů vznikající na aktivních okrajích kontinentů se většinou skládají střídavě z materiálu pocházejícího z oceánské kůry a sedimentů kontinentálního svahu v deformované jílovité základní hmotě. V melanžích se mohou nacházet i horniny ze zaniklého ostrovního oblouku. Díky své původní pozici, mohou horniny akrečních melanží poskytovat významné informace o vývoji zaniklých oceánských oblastí a přilehlých kontinentů.\n\nPřed všeobecným přijetím teorie deskové tektoniky bylo vysvětlení existence melanží velmi komplikované. Nápadná byla častá přítomnost dobře zachovaných sedimentů v blízkosti modrých břidlic – přeměněných hornin vystavených extrémním tlakům. Existují tři obecně uznávané způsoby vzniku melanží, které se v přírodě pravděpodobně i různě kombinují. Nejstarší interpretace navržená již Greenlym vysvětluje vznik v tektonicky neklidném prostředí vázaném na násunovou tektoniku. Předpokládá se, že melanž je formou velkorozměrové tektonické brekcie vznikající ve zlomové části nebo akrečním klínu nad subdukční zónou. Obdukované horniny oceánské kůry, zejména na povrchu zachované ofiolity jsou často „podestlány“ chaotickými horninami melanží. Jiné teorie vysvětlují jejich vznik gravitačním skluzem, podmořskými sesuvy a úlomkotoky a následnou sedimentací. Melanže, které vznikly tímto způsobem lze označit jako olistostromy – sklouznuté vrstvy. Vznik chaotických sedimentů může způsobit i (pře)tlak pórů fluid a diapirismus.\n\nPrvní popsanou melanží byla Gwna ve Walesu, která se nachází v Anglesey a na poloostrově Llŷn. Tvoří ji bloky různorodých hornin nacházející se v jemnozrnnejší prachovcové a jílovcové hmotě. Melanže jsou známy z celkem asi 70 zemí. V souvislosti s deskovou tektonikou, byla poprvé dána do souvislosti se subdukčními zónami melanž v komplexu Franciscan, u pobřeží Kalifornie v USA. Známy jsou také z komplexu Bay of Islands z Newfoundlandu. Jiné v Lozovské zóně v Krymských horách.\n\nNa Slovensku v Západních Karpatech je subdukční melanž známa z meliatské jednotky v meliatiku. Tvoří ji mramory, radiolarity ale i oceánské bazalty nacházející se v břidličnaté základní hmotě. Tato melanž vznikla v blízkosti subdukční zóny při uzavírání Meliatského oceánu.\n"}
{"id": "1276688", "url": "https://cs.wikipedia.org/wiki?curid=1276688", "title": "Melanž", "text": "Melanž\n\nMelanž může být:\n"}
{"id": "1276692", "url": "https://cs.wikipedia.org/wiki?curid=1276692", "title": "Rinové jezero", "text": "Rinové jezero\n\nRinová jezera (německy \"Rinnensee\", polsky \"jezioro rynnowe\") je druh glaciálních (poledovcových) jezer, která vyplňují poledovcové rýhy (brázdy). Název pochází z němčiny \"die\" \"Rinne\" = rýha, brázda). Vznikla zavodněním brázd a prohlubenin vytvořených ledovcovou erozí (exarací a deterzí). Jsou seřazena do podélných řad za sebou. Bývají dlouhá, úzká, klikatá, hluboká a s příkrými břehy. Často tvoří řetězce, které ukazují průběh starých brázd. \n\nBrázdy (ledovcové tunely) se tvořily pod pevninským ledovcem nebo před jeho čelem ledovcovou erozí a v důsledku eroze řekou, která tekla pod ledem. V době zimy ledovcové doby voda v podledovcové řece zamrzala, ledovcový tunel se uzavíral a za současného tlaku ledovce vznikaly v tunelu ledové bloky. Po roztátí ledovce tyto ledové bloky často zůstávaly v ledovcové brázdě jako mrtvý led a chránily ledovcovou brázdu před zasypáním. Po roztátí bloků mrtvého ledu zůstala v krajině typická rinová údolí.Tam, kde tato údolí byla zaplněna vodou, je dnes rinové jezero. \n\nVyskytují se všude tam, kde býval pevninský ledovec, včetně Afriky, Asie, Severní Ameriky, Evropy, Austrálie a pobřežních oblastí Severního moře a Atlantiku Jejich průběh naznačuje zhruba směry, jimiž se šířily jednotlivé části kontinentálního ledovce. \n\nV Evropě se jezera tohoto typu vyskytují ve Finsku, jižním Švédsku, v severním Německu, Polsku i jinde. \n\nV Německu jsou v okolí Berlína, například Ruppiner See, Werbellinsee, Schwielochsee a další. \n\nV Polsku jsou to Mazurská jezera, Miedwie, Gopło, Drwęckie, Jeziorak, Lednica, Nidzské jezero, Hańcza a jezero Raduńské. \n\nDalší příklady rinových jezer jsou: Windermere, Wastwater  a Coniston Water v anglickén národním parku Lake District, Panguipulli v Chile, Lake Washington v severní Americe, a Llyn Ogwen v severozápadním Walesu. \n\nNa území Česka takováto jezera nejsou. \n\n\n"}
{"id": "1276693", "url": "https://cs.wikipedia.org/wiki?curid=1276693", "title": "Pepřovec", "text": "Pepřovec\n\nPepřovec (\"Schinus\") je rod rostlin z čeledi ledvinovníkovité. Jsou to keře a stromy se střídavými jednoduchými nebo zpeřenými listy a drobnými, většinou pětičetnými květy v bohatých latovitých květenstvích. Plodem je drobná peckovice. Rod zahrnuje asi 30 druhů a pochází výhradně z Jižní Ameriky. Některé druhy zdomácněly ve Střední a Severní Americe i na jiných kontinentech. Nejznámějším druhem je pepřovec peruánský, poskytující koření růžový pepř a pěstovaný v teplejších oblastech světa včetně Středomoří jako okrasná dřevina. Podobné využití má i pepřovec brazilský. Pepřovce jsou jedovaté a při požití mohou způsobit u citlivých jedinců podráždění trávicího traktu.\n\nPepřovce jsou dvoudomé nebo polygamní, stálezelené nebo opadavé keře a stromy. Listy jsou střídavé, jednoduché nebo lichozpeřené, složené z typicky téměř nebo zcela přisedlých lístků. Lístky jsou nezřídka zejména při vrcholu jemně zoubkaté. Hlavní vřeteno složeného listu je často křídlaté podobně jako např. u rodu \"Weinmannia\" nebo u některých řečíků. Listy při rozemnutí ostře voní. Některé druhy mají na větvích kolcové trny. Květy jsou drobné, většinou funkčně jednopohlavné, uspořádané v bohatých úžlabních nebo vrcholových latách nebo klasovitých pseudohroznech. Výjimečně jsou květenství redukovaná na několik svazečků. Stopky květů jsou článkované. Kalich a koruna jsou většinou pětičetné, řidčeji čtyřčetné. V samčích květech je 10 (8) tyčinek, dosahujících téměř délky korunních lístků. Samičí květy obsahují redukované tyčinky a semeník obsahující jednu komůrku s jediným vajíčkem. Čnělky jsou zpravidla 3, řidčeji jen jedna. Plodem je drobná, kulovitá, většinou červená nebo fialová až téměř černá peckovice s kožovitou nebo tvrdou peckou a zploštělým semenem.\n\nRod pepřovec zahrnuje asi 30 druhů. Je rozšířen v Jižní Americe od Ekvádoru po Patagonii. Většina druhů roste v jižní polovině kontinentu. V Amazonii se nevyskytují. Pepřovec peruánský pochází z východních svahů jihoamerických And v oblasti Peru, Bolívie a Argentiny. Pepřovec brazilský je domácí v sušších oblastech Brazílie, Argentiny a Paraguay, kde roste zejména na narušených místech. Oba druhy zdomácněly i na jiných kontinentech.\nDruh \"Schinus microphylla\" tvoří součást polylepisového lesa ve vysokých polohách bolivijských And.\n\nPepřovec peruánský je národním stromem Peru.\n\nKvěty pepřovců jsou opylovány rozličným hmyzem. Květy pepřovce brazilského navštěvují zejména různé vosy. Semena jsou rozšiřována ptáky a různými zvířaty.\n\nPepřovec peruánský i pepřovec brazilský jsou v některých částech světa (např. v Kalifornii nebo v Jižní Africe) hodnoceny jako invazní druhy. K jejich biologické kontrole jsou využívány některé druhy drobných můr, jejichž housenky spásají listy (zejména \"Crasimorpha infuscata\" a \"Episimus unguiculus\"), případně zrnokazovití brouci vyžírající semena (\"Lithraeus atronotatus\"). V Kalifornii je pepřovec peruánský velmi nevítaný, neboť je hostitelem závažného škůdce citrusů, puklice \"Saissetia oleae\". Na Floridě náleží pepřovec brazilský mezi nejhorší invazní rostliny a jeho pěstování je zakázáno.\n\nPepřovce obsahují zejména monoterpeny, triterpeny a deriváty fenolu a katecholu. Mají podobný charakter jako látky obsažené v jedovatci (\"Toxicodendron\").\nPlody pepřovce peruánského i pepřovce brazilského jsou pro člověka jedovaté a vyznačují se dráždivým účinkem na trávicí systém. U citlivých osob nebo ve větším množství mohou způsobit nevolnost, zvracení nebo průjem. Rovněž kontakt s rostlinou může způsobit dermatitidu. Pyl a prach vznikající při zpracování dřeva pepřovce může způsobit alergickou reakci, dýchací potíže nebo i poškození kůže. Jsou známy případy těžké koliky u koní a úmrtí ptáků po požití pepřovce brazilského. Případy podráždění trávicího traktu byly při běžném kulinářském použití plodů zaznamenány zřídka.\n\n\nPepřovec peruánský je pěstován v tropech, subtropech a teplých oblastech mírného pásu (Středomoří, Střední Amerika, Mexiko, jižní oblasti USA aj.) jako okrasný, stínící a pouliční strom s velkou estetickou hodnotou. Vysazuje se také do větrolamů a k zabránění erozi. Řidčeji se pěstují i jiné druhy, zejména pepřovec brazilský, \"S. polygamus\" a \"S. areira\".\nSušené plody pepřovce peruánského a v menší míře i pepřovce brazilského se používají jako koření a jsou prodávány pod názvem růžový pepř. Jejich aroma připomíná vůni černého pepře a fenyklu, je však poměrně slabé a koření se přidává spíše z estetických důvodů. Obyvatelé And připravují z plodů slabý alkoholický nápoj, \"chicha de molle\". V Mexiku se plody přidávají do opojných nápojů známých jako \"pulque\". Z kmene pepřovce peruánského se získává vonná pryskyřice, známá jako americký mastix. Používá se jako součást některých laků a má silné projímavé účinky.\n\nDřevo pepřovce peruánského svými vlastnostmi připomíná dřevo jilmu. Je načervenalé, středně tvrdé a středně těžké, snadno opracovatelné a odolné vůči termitům. Vzhledem k trvanlivosti se používá mj. na kůly ohrad.\n\nEsenciální olej z plodů pepřovce peruánského má antibakteriální působení mj. vůči \"Alcaligenes faecalis\", \"Klebsiella pneumoniae\" a \"Pseudomonas aeruginosa\". Rovněž působí proti některým patogenním houbám. Listy odpuzují hmyz.\nŠťáva z listů se používá při revmatismu a očních zánětech, extrakt z kůry při průjmech. Pryskyřice hořkokyselé chuti se někdy používá jako drastické projímadlo. Význam v lidovém lékařství má zejména v Mexiku. Rovněž druh \"S. patagonica\" je na jihu Jižní Ameriky používán při léčení revma. Pryskyřice druhu \"S. polygamus\" je v Jižní Americe používána proti muším larvám napadajícím obratlovce (myiáze).\n\n"}
{"id": "1276696", "url": "https://cs.wikipedia.org/wiki?curid=1276696", "title": "Seznam měst v Lucembursku", "text": "Seznam měst v Lucembursku\n\nSeznam dvanácti největších měst v Lucembursku, která jsou definována zákonem. Bez ohledu na jejich status netvoří vždy souvislé urbanizované území. Na rozdíl od ostatních sídel jsou jejich představitelé jmenováni velkovévodou, zatímco představitelé ostatních obcí jsou jmenováni ministrem vnitra.\n\nHistoricky byl status města odvozen z majetku města a městské charty, ale městská práva jsou nyní poskytována a regulována zákonem. Dle zákona byl udělen status města poprvé 24. února 1843, kdy byl takto udělen sedmi z osmi měst, která předtím získala status dle charty. Byla to města (v pořadí dle zákona): Lucemburk, Diekirch, Grevenmacher, Echternach, Wiltz, Vianden a Remich.\n\nPo více jak šedesát let nedošlo k udělení statusu města dalšímu sídlu, ale demografické změny v průběhu poslední části devatenáctého století nebylo možné opominout beze změny. Tak dne 29. května 1906 bylo povýšeno na město Esch-sur-Alzette, následovala města: Differdingen, Dudelange, Ettelbrück a Rümelange dne 4. srpna 1907. Obec Hollerich obdržela titul dne 7. dubna 1914 pod názvem \"Hollerich-Bonnevoie\", o tento však přišla sloučením s Lucemburkem 26. března 1920.\n\nPoslední zákon zahrnující povýšená města v Lucembursku byl \"Loi communale du 13 décembre 1988\". V pořadí popsaného v této právní úpravě (tj abecedním, s výjimkou města Lucemburk), je dvanáct obcí se statusem města: Lucemburk, Diekirch, Differdingen, Dudelange, Echternach, Esch-sur-Alzette, Ettelbrück, Grevenmacher, Remich, Rümelange, Vianden a Wiltz.\n\nI přes jejich postavení města, několik z nich jsou spíše vesnice než město. V Lucembursku jsou také obce bez statusu města, které mají více obyvatel než některé z oficiálních městech (například Mersch). Existuje projekt, který je zaměřen na rozvoj Ettelbrücku, Diekirchu a čtyř sousedících obcí do nového centra s názvem Nordstad s předpokládaným počtem obyvatel 30.000.\n"}
{"id": "1276697", "url": "https://cs.wikipedia.org/wiki?curid=1276697", "title": "Kchang Jou-wej", "text": "Kchang Jou-wej\n\nKchang Jou-wej (19. března 1858, Fo-šan - 31. března 1927, Čching-tao) byl čínský politik a konfuciánský filozof.\n\nV roce 1895 Čína podlehla Japonsku ve vojenském střetnutí. To dalo do pohybu procesy uvnitř čínské společnosti a povzbudilo hnutí volající po reformě společnosti. Kchang Jou-wej toho roku založil Společnost pro podporu vědy. Slavným dopisem císaři vyzval k provedení reforem politických (konstituční monarchie), ekonomických i společenských. Jeho představy byly směsí nacionálních (návrat k tradičnímu konfuciánství) i internacionálních idejí (poevropštění čínské společnosti, odstranění některých tradičních zvyků – mj. svazování nohou dívek v dětství, aby jim zakrněly a zůstaly malé). Císař Kuang-süm byl Kchangovým názorům příznivě nakloněn a jmenoval ho státním tajemníkem. Roku 1898 ho pověřil provedením reforem (tzv. sto dní reforem). Jakýmsi vzorem byly japonské reformy Meidži. Jednou z reforem byl mj. i zákaz svazování nohou dívek. Reformy však netrvaly dlouho, ještě toho roku císař zemřel a císařovna-vdova Cch'-si reformy zastavila. Kchang Jou-wej emigroval do Japonska. Poté hojně cestoval (Severní Amerika, Indie, jihovýchodní Asie i Evropa). V roce 1911, když Sunjatsen zahájil republikánskou revoluci, se Kchang Jou-wej postavil proti ní. Podporoval naopak Jüan Š'-kchajův pokus o obnovu monarchie v roce 1916. \n\nZ jeho díla filozofického je nejvýznamnější kniha \"Ta-tchung-šu\" (大同書). Vyjádřil v ní přesvědčení, že svět směřuje ke globální civilizaci „velké rovnosti“. Velký vliv mělo, že Konfucia ve svých knihách označoval za velkého reformátora, nikoli za konzervativce, což byla v té době obvyklá interpretace. \n\n"}
{"id": "1276699", "url": "https://cs.wikipedia.org/wiki?curid=1276699", "title": "Vol (příkaz)", "text": "Vol (příkaz)\n\nV některých operačních systémech (například v DOSu, OS/2 a Microsoft Windows) je vol příkaz v příkazové řádce (shellech) jako je COMMAND.COM nebo cmd.exe. Používá se ke zobrazení popisku svazku, jejího sériového čísla apod. \n\n\nPoznámka\n\nV příkladu výše by se pokud disk C: neměl žádný popisek zobrazilo \"has no label\" namísto \"is Windows\". \n\n"}
{"id": "1276702", "url": "https://cs.wikipedia.org/wiki?curid=1276702", "title": "NVM express", "text": "NVM express\n\nNVM express, NVMe nebo dříve NVMHCI (\"Non-Volatile Memory Host Controller Interface Specification\") je specifikace rozhraní pro komunikaci mezi flash pamětí a jejím řadičem. Rozhraní využívá hlavních výhod flash pamětí oproti starším mechanickým diskům. Rozhraní je optimalizováno pro maximální využití nízké latence a vysoké propustnosti dat při připojení flash paměti přes PCIe nebo například SATA Express U.2 sběrnice. NVMe operuje na hardwarovém ovladači, definuje sady příkazů a zařizuje komunikaci mezi externím hardwarem (SSD disk) a interními komponenty (procesor).\n\nSSD disky dlouho využívaly ke komunikaci s počítačem rozhraní SATA, které se stalo běžným způsobem připojení. Avšak vzhledem k neustálému vývoji a dalšímu potenciálu flash paměti bylo SATA rozhraní, původně vyvinuté primárně pro mechanické typy úložišť, již zastaralé. SSD disky proto začaly být omezovány maximální možnou rychlostí SATA rozhraní nebo omezenými možnostmi paralelnosti přenosu dat.\n\nVýrobci SSD disků proto přišli s alternativou připojení SSD disku k počítači pomocí sběrnice PCI-express, jejímiž hlavními výhodami jsou vyšší prostupnost dat a také větší využití paralelní komunikace pomocí linek PCIe. Problém však byl v počtu rozhraní, která by musela být podporována, protože každý výrobce si začal vyrábět své vlastní. Přišlo se proto s nápadem vytvořit unifikované rozhraní, pro které by každý z výrobců nemusel vyvíjet vlastní ovladače, a zároveň by také ulehčilo práci vývojářům operačních systémů, kteří by nemuseli optimalizovat systém pro každé rozhraní.\n\nPoprvé se NVMHCI objevilo v roce 2007 na konferenci Intel Developer Forum, avšak pouze v teoretické rovině. V roce 2008 skupina pracující na vývoji NVMHCI zveřejnila na svých internetových stránkách revizi 1.0.\n\nTechnická fáze vývoje začala v roce 2009. Na vývoji se podílelo velké množství firem pod taktovkou Intelu. První verze specifikace NVM express byla vydána v roce 2011, následována revizí o rok později. Hlavními rozdíly mezi těmito verzemi jsou v přidání tzv. „multipath I/O“ a také vektorového I/O. Dále následovalo několik dalších revizí, až v srpnu roku 2012 byly uvolněny na trh první chipsety nového standardu NVM express. V červenci roku 2013 pak Samsung oznámil první SSD disk se jménem Enterprise, založený na standardu NVMe. Disk dle Samsungu dosahoval rychlostí 3 GB/s při čtení, což je několikrát víc než jejich předešlé produkty. V roce 2013 SandForce oznámil chipset s podporou x4 PCIe a rychlostmi 1 800 MB/s čtení/zápis v sekvenčním použití. V roce 2014 byly ohlášeny první produkty od Intelu postavené na standardu NVMe, které rovněž využívají sběrnici PCIe.\n\nV březnu roku 2014 byla založena společnost NVM Express Inc., která sdružuje výrobce. Společnost má za úkol spravovat specifikace NVMe, dále je inovovat a také tuto technologii propagovat. Společnost je složena se zástupců různých firem pohybujících se v odvětví výroby a vývoje SSD disků.\n\nPředností rozhraní AHCI/SATA je hlavně široká softwarová podpora, rozhraní však bylo vyvinuto primárně pro magnetické úložiště a proto neumožňuje paralelní přenos dat. To znamená, že je AHCI rozhraní schopno zvládat pouze jednu řadu o 32 příkazech. Na druhou stranu NVMe rozhraní je schopno zvládat 65535 řad o 65535 příkazech v každé řadě. Díky tomu může procesor při čtení/zápisu dat využívat více procesorových jader s vyšší účinností, čímž se zvýší jak objem zpracovaných dat v jeden okamžik, tak rychlost jejich zpracování. Rozhraní NVMe dokáže navíc využívat více PCIe linek najednou. U PCIe 3.0 prostupnost dat na jedné lince dosahuje 1 GB/s jednosměrně. Například u zapojení přes sběrnici PCIe x8 tedy prostupnost dosahuje 8 GB/s, kdežto AHCI dosahuje rychlostí blížících se 500 MB/s.\n\nNVMe rovněž operuje při nižší latenci, protože na rozdíl od AHCI nepotřebuje číst z registrů pro zadání příkazu pro rozhraní. Každý příkaz pro AHCI znamená 4 čtení registrů, což přidává přibližně 2,5 mikrosekund latence.\n\nSATA Express je nová iterace staršího rozhraní SATA určená pro koncového zákazníka. Na druhé straně rozhraní SFF-8639 je určeno pro korporátní hlavně serverové využití.\n\nSATAe rozhraní bylo vytvořeno v roce 2013. V květnu roku 2014 byly vydány chipsety H97 a Z97 od Intelu s podporou M.2 a SATAe rozhraní. AMD plánuje přidat podporu SATAe a M.2 v roce 2017 s příchodem nového socketu AM4 (Zen). Ale SSD disků se SATAe podporou není zatím mnoho.\n\nM.2 je rozhraní používající několik typů sběrnic pro připojení k počítači. PCIe 3.0, SATA 3.0 a USB 3.0. M.2 v případě připojení přes PCIe může využívat až 4 PCIe linky s teoretickou prostupností 4 GB/s jednosměrně. M.2 je schopno interagovat s NVMe ovladačem a tím pádem dokáže využívat velkého potenciálu pro paralelní prostupnost dat.\n\nM.2 je možno použít také pro připojení externích karet, které například umožňují připojení Bluetooth či WiFi. M.2 rozhraní se dnes používá hlavně v přenosných zařízeních jako jsou notebooky.\n\nSocket 2 je konfigurace používána hlavně pro sběrnici SATA či PCIe x2 s nižšími rychlosti a větší konečnou velikostí úložného zařízení a nižší cenou.\n\nSocket 3 je konfigurace používána hlavně pro sběrnici PCIe s menší konečnou velikostí úložného zařízení, s vyšší rychlostí a zároveň také cenou.\n\nPrvním systémem s nativní podporou NVMe je Windows 8.1 a Windows Server 2012 R2. Microsoft také zpětně přidal podporu pro NVMe pro Windows 7 a Windows Server 2008 R2.\n\nApple přidal podporu pro NVMe svému deskotopovému systému v updatu 10.10.3 pro OS X Yosemite. MacBook Retina a MacBook Pro 2016 rovněž používají rozhraní NVMe.\n\nApple poprvé použil rychlou flash paměť s rozhraním NVMe přes sběrnici PCIe v modelech iPhone 6s a 6s Plus.\n\nV únoru 2015 byla přidána podpora NVMe rozhraní pro Chrome OS.\n\nOvladač pro linux byl vytvořen jako open-source projekt. První ovladač byl implementován v Linux kernelu v. 3.13.\n\nSystém od vývojáře Oracle obdržel první ovladače ve verzi 11.2.\n\nIntel vydal první ovladače pro verzi VMware vSphere 5.5. Nativně je NVMe podporováno od verze 6.0 dále.\n\nPodpora vývoje nativní podpory byla sponzorována Intelem. Kernel systému ovladač obsahuje poprvé ve verzi 10.2.\n\nUEFI ovladač.\n"}
{"id": "1276713", "url": "https://cs.wikipedia.org/wiki?curid=1276713", "title": "Jiří Havlíček (politik ČSSD)", "text": "Jiří Havlíček (politik ČSSD)\n\nJiří Havlíček (* 16. května 1976 Ledeč nad Sázavou) je český politik a ekonom, od dubna do prosince 2017 ministr průmyslu a obchodu ČR v Sobotkově vládě, v letech 2014 až 2017 a opět od roku 2018 náměstek ministra průmyslu a obchodu ČR, v letech 2010 až 2014 první místostarosta města Čáslavi, člen ČSSD.\n\nV roce 1994 absolvoval Gymnázium v Čáslavi, následně vystudoval Národohospodářskou fakultu Vysoké školy ekonomické v Praze (promoval v roce 1999 a získal titul Ing.). V roce 2012 pak ještě dokončil studium MBA na LIGS University v oboru marketing a komunikace.\n\nV letech 2000 až 2001 pracoval jako vedoucí oddělení v rámci úseku Ústředního finančního a daňového ředitelství na Ministerstvu financí ČR. Následně působil dva roky jako ekonomický poradce. V roce 2003 nastoupil na Ministerstvo průmyslu a obchodu ČR, kde zastával až do roku 2006 pozici ředitele kabinetu ministra Milana Urbana. V letech 2006 až 2010 byl hlavním manažerem/ústředním tajemníkem ČSSD.\n\nJiří Havlíček žije ve středočeské Čáslavi, konkrétně v části Nové Město. Je rozvedený, má dceru Anetu. Mezi jeho zájmy patří literatura (historie, sci-fi), cestování, rybaření a chalupaření.\n\nOd roku 1998 je členem ČSSD, ve které již při vysokoškolských studiích působil v pozici tajemníka Okresního výkonného výboru Kutná Hora.\n\nV komunálních volbách v roce 1998 a 2002 kandidoval za ČSSD do Zastupitelstva města Čáslav na Kutnohorsku, ale nebyl zvolen. Zastupitelem města se stal až po volbách v roce 2006. Ve volbách v roce 2010 svůj mandát obhájil a navíc se v listopadu 2010 stal 1. místostarostou města. V únoru 2014 však na post místostarosty rezignoval, jelikož se stal náměstkem na MPO ČR. Také v komunálních volbách v letech 2014 a 2018 post zastupitele města obhájil.\n\nDne 11. února 2014 byl jmenován náměstkem ministra průmyslu a obchodu ČR a vedoucím Úřadu ministerstva, řídí sekci správní. Na konci února 2017 byl z postu ministra průmyslu a obchodu ČR odvolán Jan Mládek, premiér Bohuslav Sobotka pak ve druhé polovině března 2017 navrhl prezidentu Miloši Zemanovi na uvolněnou funkci právě Havlíčka. Prezident se s ním 27. března 2017 sešel a následně jej dne 4. dubna 2017 jmenoval ministrem průmyslu a obchodu ČR. Ve funkci ministra průmyslu a obchodu ČR setrval do 13. prosince 2017, kdy byl novým ministrem jmenován Tomáš Hüner.\n\nV červnu 2018 byl opět jmenován náměstkem ministryně průmyslu a obchodu ČR Marty Novákové, spadá pod něj Sekce legislativní a provozní. Ta se jej však snaží ke konci roku 2018 odvolat.\n"}
{"id": "1276723", "url": "https://cs.wikipedia.org/wiki?curid=1276723", "title": "Jasunori Mijabe", "text": "Jasunori Mijabe\n\nJasunori Mijabe ( , \"Mijabe Jasunori\"; * 5. listopadu 1966 Tokio) je bývalý japonský rychlobruslař.\n\nVe Světovém poháru poprvé startoval v roce 1990. Zúčastnil se Zimních olympijských her 1992 (500 m – 5. místo, 1000 m – 19. místo) a 1994 (500 m – 9. místo). Na Mistrovství světa ve sprintu 1993 získal stříbrnou medaili, další cenný kov, bronz, vybojoval na sprinterském světovém šampionátu 1995. Sportovní kariéru ukončil na konci roku 1998.\n\nJeho bratrem je bývalý rychlobruslař Jukinori Mijabe.\n"}
{"id": "1276726", "url": "https://cs.wikipedia.org/wiki?curid=1276726", "title": "Bambus (rod)", "text": "Bambus (rod)\n\nBambus (\"Bambusa\") je rod trav z čeledi lipnicovité. Jsou to stromovité nebo keřovité bambusy dorůstající výšky až 20 metrů. Vyskytují se v počtu asi 100 druhů v tropech a subtropech od Indie po Austrálii. Největší počet druhů roste v Číně. Některé druhy jsou pěstovány jako okrasné bambusy nebo mají jedlé výhonky či semena, stébla slouží na různé stavby nebo se štípou a používají na pletené výrobky.\n\nZástupci rodu bambus jsou stromovité, někdy keřovité nebo i šplhavé dřevnaté trávy, dorůstající výšky od 1 do 20 metrů. Stonek nese několik až mnoho postranních větví, z nichž často 1 až 3 dominují. Uzliny stonku nejsou vystouplé. Větévky spodních větví jsou někdy přeměněné v tuhé nebo měkké trny. Listové pochvy jsou u většiny druhů opadavé. Listy jsou různé velikosti, s nezřetelnými postranními žilkami. Květenství je podepřeno 2 kýlovitými listeny a je složené z pseudoklasů, které jsou většinou nahloučené do hlávek roztroušených po větvích květenství nebo výjimečně jednotlivé. Tyčinek je 6 a mají volné nitky. Semeník je obvykle stopkatý, s krátkou čnělkou zakončenou 3 bliznami. Plodem je obilka.\n\nRod bambus zahrnuje asi 100 druhů. Je rozšířen v tropické a subtropické Asii od Indie po Japonsko a přes ostrovy jihovýchodní Asie po Novou Guineu a severní Austrálii. Největší počet druhů se vyskytuje v Číně, kde roste asi 80 druhů, z toho 67 endemických.\n\nV minulosti byly do rodu \"Bambusa\" řazeny i některé americké druhy, které byly přeřazeny do rodu \"Guadua\".\n\nMnoho druhů tohoto rodu je v tropech a subtropech pěstováno jako okrasné bambusy. Některé druhy dokonce ani nejsou známy z divoké přírody. Mezi zvláště ceněné náleží \"B. multiplex\", \"B. ventricosa\" a \"B. vulgaris\". Stébla řady druhů se používají ke stavbě lešení a různých konstrukcí. Štípaná stébla \"B. albolineata\", \"B. lenta\" a \"B. textilis\" slouží k pletení různých výrobků.\nVýhonky \"Bambusa tulda\", \"B. varirostrata\", \"B. gibboides\" a \"B. pallida\" jsou jedlé a v tropické Asii používané po úpravě jako zelenina. V některých indických státech jsou semena bambusů tohoto rodu ve směsi s medem konzumovány místo rýže, v Číně se ze semen připravuje mouka.\n\n"}
{"id": "1276731", "url": "https://cs.wikipedia.org/wiki?curid=1276731", "title": "Matouš Vencálek", "text": "Matouš Vencálek\n\nMatouš Vencálek (* 9. března 1989 Brno) je český politik, religionista a jazykový korektor, v letech 2016 až 2018 člen předsednictva Strany zelených, v současnosti předseda jihomoravské krajské organizace Strany zelených.\n\nVystudoval religionistiku na Filozofické fakultě Masarykovy univerzity v Brně. Ve své akademické práci se jako jeden z mála českých religionistů zaměřuje především na studium moderního pohanství, a také na vztah náboženství a politiky v současné společnosti. Je členem České společnosti pro religionistiku. Je synem někdejšího zastupitele města Brna za Sdružení pro Brno a později Občanské hnutí a ředitele Českého rozhlasu Brno Tomáše Vencálka a vnukem novináře, spisovatele a jednoho ze zakladatelů brněnského Občanského fóra Ladislava Vencálka.\n\nOd roku 2009 je členem Strany zelených, od roku 2014 do roku 2016 byl předsedou a následně spolupředsedou jihomoravské krajské organizace Strany zelených. Na sjezdu Zelených v Praze v lednu 2016 byl zvolen členem předsednictva strany. Mandát mu vypršel v lednu 2018 a na třetím českotřebovském sjezdu již funkci neobhajoval. V únoru však byl zvolen zástupcem jihomoravské krajské organizace v širším vedení strany – republikové radě. Na krajské konferenci dne 27. listopadu 2018 byl po dvou letech opět zvolen předsedou jihomoravské krajské organizace Zelených.\n\nV komunálních volbách v roce 2014 kandidoval na kandidátce Strany zelených do Zastupitelstva města Brna, ale nebyl zvolen.\n\nV krajských volbách v roce 2016 kandidoval v jihomoravském kraji jako člen Zelených na společné kandidátce Zelených a Pirátů (Zelení a Piráti pro Jihomoravský kraj), ale nebyl zvolen. Jako expert na vzdělávání byl ale po volbách nominován do Komise pro výchovu, vzdělávání a sport Rady Jihomoravského kraje.\n\nVe volbách do Poslanecké sněmovny v roce 2013 kandidoval za Zelené v Jihomoravském kraji, strana se však do Sněmovny nedostala. Ve volbách do Poslanecké sněmovny v roce 2017 kandidoval za Zelené v Jihomoravském kraji na 3. místě kandidátky, strana ale ve volbách neuspěla.\n\nV komunálních volbách v roce 2018 kandidoval na kandidátce Strany zelených do Zastupitelstva města Brna na čtvrtém místě, strana však ve volbách neuspěla. Ve volbách do Evropského parlamentu v květnu 2019 kandidoval jako člen Zelených na 20. místě kandidátky subjektu s názvem \"\"Starostové (STAN) s regionálními partnery a TOP 09\"\", ale nebyl zvolen.\n\n\"(výběr)\"\n"}
{"id": "1276732", "url": "https://cs.wikipedia.org/wiki?curid=1276732", "title": "Andrej Bachvalov", "text": "Andrej Bachvalov\n\nAndrej Pavlovič Bachvalov ( ; * 13. dubna 1963 Moskva, Ruská SFSR) je bývalý sovětský a ruský rychlobruslař.\n\nV roce 1985 poprvé startoval na Mistrovství světa ve sprintu, ve Světového poháru závodil od premiérové sezóny 1985/1986. Zúčastnil se Zimních olympijských her 1988 (1000 m – 11. místo). Na sprinterském světovém šampionátu 1989 vybojoval bronzovou medaili, o rok později, na MS 1990, medaili stříbrnou. Zúčastnil se také ZOH 1992 (1000 m – 25. místo) a 1994 (500 m – 16. místo, 1000 m – 26. místo). Po sezóně 1993/1994 ukončil sportovní kariéru.\n"}
{"id": "1276733", "url": "https://cs.wikipedia.org/wiki?curid=1276733", "title": "Nossen", "text": "Nossen\n\nNossen je město v zemském okrese Míšeň (\"Meißen\") ve svobodném státě Sasko v Německu. Od 1. 1. 2014 pod Nossen spadají též dříve samostatné obce Ketzerbachtal a Leuben-Schleinitz, což dohromady i s původním územím města představuje celkem 56 místních částí. Má obyvatel.\n\nNossen se nachází v údolí Freiberské Muldy na jižním okraji Středosaské pahorkatiny. Leží zhruba 13 km vzdušnou čarou na sever od někdejšího horního města Freiberg a celkem přibližně 44 km od hlavního hřebene Krušných hor, kterým prochází státní hranice s Českou republikou. Saská metropole Drážďany se nachází od Nossenu 31 km směrem na východ. Směrem na jihozápad od Nossenu se rozkládá Zellwald, což je s rozlohou 2 336 ha největší zalesněná oblast v Sasku, zahrnující pozůstatky někdejších původních lesů, které pokrývaly předhůří Krušných hor.\n\nDo 12. století představovala oblast severně od Freiberské Muldy enklávu, nazývanou \"pagus Daleminzi\", osídlenou slovanským obyvatelstvem Daleminců, kteří sami sebe nazývali \"Glomuci\". Na návrší jižně od dnešního Nossenu již od 10. století existovala pevnost Rodigt. Původ jména města je slovanský, pochází ze srbského výrazu \"Nosno\", které mělo označovat \"sídlo na vyčnívajícím nose\", t.j. na vyčnělém skalním výběžku, případně samotný skalní výběžek.\n\nPrvní písemná zmínka o Nossenu se objevuje v roce 1185 v souvislosti se jménem místního pána, rytíře Petruse de Nozin. V roce 1264 byl v Nossenu postaven kostel. Od roku 1315 patřil Nossen míšeňským biskupům a od roku 1436 se stal majetkem cisterciáckého kláštera Altzella, založeného již v roce 1162. Po nálezech ložisek stříbra v oblasti Freibergu se dolování rozšířilo i do okolí Nossenu, konkrétně v údolí Freiberské Muldy, v lese Zellwald a poblíž kláštera Altzella. Těžba stříbra v okolí Nossenu byla ukončena v roce 1899.\n\nV roce 1664 byla Nossenu udělena městská práva. V 19. století došlo v místě k značnému rozvoji průmyslu. M. j. se jednalo o průmysl kožedělný, výrobu vagónů a produkci hraček - celuloidových panenek. V druhé polovině 19. století se Nossen stal významným železničním uzlem. První vlaky dorazily do města v roce 1866 po vybudování trati Dresden-Meißen-Nossen-Döbeln-Leipzig. O pět let později na toto spojení navázala trať, která vedla přes Freiberg až do Moldavy v Krušných horách. V roce 1880 byla zprovozněna trať Nossen - Riesa a v roce 1899 úzkorozchodná dráha do Wilsdruffu.\n\nV letech 1944 - 1945 byla v údolí potoka Pitzschebach, levostranného přítoku Freiberské Muldy, zřízena pobočka koncentračního tábora Flossenbürg. Na 650 vězňů pracovalo v nossenských průmyslových závodech. Během pochodu smrti 14. dubna 1945 na cestě do Terezína zahynulo nejméně 67 vězňů.\n\n\n\n"}
{"id": "1276737", "url": "https://cs.wikipedia.org/wiki?curid=1276737", "title": "Jukihiro Mitani", "text": "Jukihiro Mitani\n\nJukihiro Mitani ( , \"Mitani Jukihiro\"; * 22. dubna 1966) je bývalý japonský rychlobruslař.\n\nV roce 1983 se jedinkrát zúčastnil juniorského světového šampionátu. O dva roky později debutoval na seniorském Mistrovství světa ve sprintu, ve Světovém poháru startoval od podzimu 1986. Na sprinterském MS 1987 vybojoval bronzovou medaili. Zúčastnil se Zimních olympijských her 1988 (1000 m – 23. místo). Sportovní kariéru ukončil po sezóně 1988/1989.\n"}
{"id": "1276743", "url": "https://cs.wikipedia.org/wiki?curid=1276743", "title": "Kyselina dithionová", "text": "Kyselina dithionová\n\nKyselina dithionová (HSO) je jedna z kyslíkatých kyselin síry, je známa pouze v roztoku.\n\nExistují soli kyseliny dithionové nazývané dithionany či dithionáty. Dosud nebyly objeveny žádné hydrogensoli této kyseliny. Všechny dithionany jsou dobře rozpustné ve vodě. Jsou to slabá oxidační a redukční činidla. Tvar dithionanového aniontu je podobný jako u molekuly ethanu, ovšem dvě SO skupiny zaujímají téměř zákrytovou konformaci. Délka vazby S-S je 215 pm a vazba S-O má délku 143 pm.\n\nDithionany lze vyrobit oxidací siřičitanů (z oxidačního čísla +IV na +V), ovšem častěji se vyrábějí oxidací ochlazovaného vodného roztoku oxidu siřičitého oxidem manganičitým:\n\n2MnO + 3SO → MnSO + MnSO\n\nVytvořený roztok dithionanu manganatého se poté převádí přesmykem na další dithionany, např.:\n\nBa(aq) + MnSO(aq) + MnSO(aq) → BaSO(s)↓ + BaSO·2HO(aq)\n\nKoncentrovaný roztok kyseliny dithionové je možné získat reakcí roztoku dithionanu barnatého s kyselinou sírovou:\n\nBaSO(aq) + HSO(aq) → HSO(aq) + BaSO(s)↓\n\n"}
{"id": "1276749", "url": "https://cs.wikipedia.org/wiki?curid=1276749", "title": "Josef Holman", "text": "Josef Holman\n\nJosef Holman (4. června 1912 – 7. února 1993) byl český fotbalový útočník (levé křídlo). Po skončení hráčské kariéry se stal trenérem (vedl Kladno v I. lize 1945/46) a funkcionářem.\n\nV československé lize hrál za SK Kladno, vstřelil celkem 22 prvoligové branky. Za SK Kladno odehrál celkem (i mimo ligu) 149 zápasů, ve kterých nastřílel 70 gólů. Celkem vystřídal pět klubů: SK Kladno (1931–1932, 1934–1936, 1940–1943 a 1944–1947), SK Most (1932–1933), Rapid Praha (1933–1934), Sparta Kladno (1936–1940) a SK Rozdělov (1943–1944).\n\n\n"}
{"id": "1276752", "url": "https://cs.wikipedia.org/wiki?curid=1276752", "title": "Seznam dílů seriálu V", "text": "Seznam dílů seriálu V\n\nSeznam dílů seriálu \"V\" může být:\n"}
{"id": "1276753", "url": "https://cs.wikipedia.org/wiki?curid=1276753", "title": "Gosvámí Tulsídás", "text": "Gosvámí Tulsídás\n\nGosvámí Tulsídás, hindsky गोस्वामी तुलसीदास (1532, Gonda - 1623, Assi Ghat) byl indický básník a hinduistický duchovní. Jeho hlavním tématem byl bůh Ráma, k jehož uctívání vyzýval a nabádal. Tradice mu připisuje 37 děl, odborníci mají za prokázané autorství dvanácti textů. K nejslavnějším z nich patří \"Rámčaritmánas\" (\"Jezero činů Rámových\"), básnická sbírka o sedmi zpěvech inspirovaná eposem Rámájana. Rámovy věnoval i sbírku \"Kavitavali.\" Svá díla psal v sanskrtu a v jazyce awadhí. Ve své době byl považován za vtělení Válmíkiho, autora Rámájany. Většinu života prožil ve Váránasí. Založil tradici takzvaných \"ramlila\", tedy divadelních ztvárnění příběhů z Rámájany. Přestože jeho kampaň za uctívání Rámy bývá považována za pokus o vytlačení kultu Krišny ze severní Indie, Tulsídas napsal i sbírku 61 chvalozpěvů na Krišnu pod názvem \"Krišna gitavali.\"\n\n"}
{"id": "1276755", "url": "https://cs.wikipedia.org/wiki?curid=1276755", "title": "Fehim Spaho", "text": "Fehim Spaho\n\nFehim-efendija Spaho (4. února 1877 Sarajevo, osmanská říše – 14. února 1942 Sarajevo, Nezávislý stát Chorvatsko) byl bosenskohercegovský publicista, novinář, překladatel a reisu-l-ulema Islámského společenství v Bosně a Hercegovině (1938–1942) bosňáckého původu. Jeho bratr Mehmed Spaho byl politik a dlouholetý předseda Jugoslávské muslimské organizace.\n\nNarodil se do solidně zajištěné sarajevské muslimské rodiny Spaho, která měla řemeslnický původ. Fehimův otec Hasan-efendija Spaho (1841–1915) byl znalcem islámského práva a v letech 1905–1912 vedl Šarí‘atskou soudní školu v Sarajevu. V manželství s Fatimou Bičakčić zplodil šest dětí, syny Fehima, Mehmeda (1883–1939) a Mustafu (1888–1964) a dcery Aišu (manželem Rašid Rašidkadić), Behiju (manželem Hamid Afgan) a Habibu.\n\nFehim v rodném Sarajevu vystudoval reformovaný mekteb a ruždii, islámské nižší školy, a několik ročníků vyššího gymnázia, z něhož posléze přešel na Šarí‘atskou soudní školu (1890–1895, zde absolvoval 3 roky distančně a 2 roky prezenčně). Profesní dráhu zahájil jako vilájetský archivář ve správním oddělení Zemské vlády v Sarajevu 7. října 1895. Roku 1896 byl jmenován šarí‘atským soudcem v Sarajevu, nato se roku 1897 stal kancelistou a nakonec tlumočníkem tureckého jazyka. V tu dobu složil i kadijskou zkoušku. Mezi lety 1901 a 1908 zastával post kádího v Sarajevu a současně byl dán k dispozici Zemské vládě. Roku 1908 se stal zemským písařem, roku 1911 vládním podtajemníkem a o rok později vládním tajemníkem. Mezi únorem 1919 a říjnem 1920 působil coby vedoucí islámského odboru na ministerstvu vnitra v Bělehradě. Na vlastní žádost se vrátil do Sarajeva a zde působil jako vyšší vládní tajemník a dohlížitel v oddělení pro náboženské společnosti. Roku 1923 roku byl pro své politické názory penzionován, o rok později vrácen do úřadu a konečně znovu penzionován. V polovině roku 1936 byl zvolen ná’ibem, náměstkem, Islámského náboženského společenství v Sarajevu (17. 3. 1936–28. 6. 1937) a pak od 29. dubna předsedou Nejvyššího šarí‘atského soudu v Sarajevu.\n\nV poválečné době setrvával na pozicích muslimských autonomistů, kteří se sdružovali v Jugoslávské muslimské organizaci (JMO) a jež vedl jeho bratr Mehmed Spaho. Autonomisté mimo jiné hájili územní celistvost Bosny a Hercegoviny a nezávislost jejího Islámského společenství v Bosně a Hercegovině. Fehim roku 1927 úspěšně kandidoval za JMO v prvních oblastních volbách a poté zastával úřad předsedy Oblastního výboru Sarajevské oblasti. Na této pozici mu byl udělen Řád svatého Sávy III. třídy (komandér). Po vyhlášení královské diktatury v lednu 1929 a omezení oblastních samospráv byl jmenován komisařem Sarajevské oblasti. Roku 1930 byly oblastní správy rozpuštěny a celá země – přejmenovaná na Jugoslávii – se nově rozdělila na bánoviny. Nicméně po zavedení královské diktatury pozice JMO oslabila, jelikož všechny politické strany byly zakázány. Politický život v zemi se obnovil po atentátu na krále roku 1934 a následných volbách. Roku 1935 Fehim kandidoval do parlamentu na kandidátce Vladka Mačeka, ale neúspěšně.\n\nRoku 1930 došlo k vyhlášením nového zákona o jednotné jugoslávské islámské obci, k němuž brzy přibyl i změněný statut náboženské společnosti. Islámské společenství bylo dáno pod přímou kontrolu ministerstva spravedlnosti, které vedl k muslimům nesmlouvavý Milan Srškić. Na protest proti přijatým změnám odstoupil stávající reisu-l-ulema Mehmed Džemaluddin-efendija Čaušević a na jeho místo nastoupil k režimu smířlivý Ibrahim-efendija Maglajlić. Po atentátu na krále Alexandra (1934) pak došlo k postupnému zmírňování státní kontroly nad muslimskou obcí, začátkem roku 1936 byl zákon i statut suspendován a v březnu nahrazen novým statutem, který znovu posiloval autonomii islámské společnosti v Bosně a Hercegovině. Zásluhou JMO mohla být do čela islámské obce zvolena i osoba bez tradičního islámského vzdělání.\n\nPo penzionování Ibrahim-efendije Maglajliće 14. března 1936 se Fehim rozhodl kandidovat na post reisu-l-ulemy. Učinil tak i přes obvinění z nepotismu (jeho bratr Mehmed od roku 1935 znovu zasedal ve vládě a celé řadě svých příbuzných zajistil místa ve státní správě) a slabého morálního kreditu (byl obviňován z alkoholismu) a nedostačujícímu islámského vzdělání. Volba proběhla 20. dubna 1938 v Bělehradě, načež královská regentská rada 23. dubna vítězného Spahu jmenovala za reisa. Slavnostní přísahu posléze složil před jugoslávským regentem, knížetem Pavlem, 3. května v paláci Beli dvor v Bělehradě. Spaho převzal úřad od stávajícího bělehradského prvního náměstka, ná’iba, Saliha Safveta Bašiće 6. května, který na místě nejvyššího duchovního působil dva roky. Pověřovací listina, menšura, mu byla předána 9. června v sarajevské Carově mešitě.\n\nZ pozice duchovního se dlouhodobě zasazoval o modernizaci života a smýšlení muslimů v Bosně a Hercegovině. Podporoval například moderní bankovnictví i s úroky, vzdělávání širokých vrstev a moderní odívání žen, nicméně varoval před smíšenými sňatky a přílišným rozvolněním islámských zvyků.\n\nFehim Spaho si vzal za ženu Esmu Krzović (1884?–1970), s níž zplodil osm dětí: syny Džemala (*1910, jeho synem je orientalista Fehim Spaho), Nedžiba (*1912), Hasana (*1915) a Muhammeda (*1918), dcery Halidu (*1904), Bedriju (*1906, manželem bankovní úředník Sulejman Denišlić), Seniju (*1908, její dcerou je orientalistka Behija Zlatar) a Salihu (*1913, jejím manželem byl spisovatel Alija Nametak a synem turkolog Fehim Nametak).\n\nOd konce 19. století spolupracoval takřka se všemi muslimskými a některými chorvatskými listy, mezi něž se řadí \"Bošnjak\", \"Nada\", \"Behar\", \"Novi behar\", \"Napredak\", \"Glasnik Zemaljskog muzeja\", \"Hrvatsko kolo\", kalendáře spolku \"Narodna uzdanica\", \"Obzor\" a \"Glasnik Islamske vjerske zajednice Kraljevine Jugoslavije\" (č. 7–9 1936 Fehim Spaho šéfredaktorem). V letech 1926–1927 (od č. 6 do č. 16) byl šéfredaktorem tiskového orgánu Jugoslávské muslimské organizace, periodika \"Pravda (Spravedlnost)\".\n\nDrtivá většina jeho děl vyšla pouze časopisecky, některé se dočkaly tisku jako separáty.\n\n\n\n\n"}
{"id": "1276756", "url": "https://cs.wikipedia.org/wiki?curid=1276756", "title": "Henri de Saussure", "text": "Henri de Saussure\n\nHenri Louis Frédéric de Saussure (27. listopadu 1829 Ženeva – 20. února 1905 Ženeva) byl švýcarský mineralog a entomolog. Byl také plodným taxonomem.\n\nHenri de Saussure nejprve studoval na Ženevské univerzitě u F. L. Picteta de la Rive, poté odešel do Paříže, kde na Sorbonně v roce 1852 získal licenciát. V roce 1854 promoval na Univerzitě v Giessenu. \n\nV letech 1854 až 1856 uskutečnil s Henri Peyrotem výzkumnou cestu po Karibiku a poté Mexiku. Učinil mnohá zoologická, geologická, hydrologická a archeologická pozorování a shromáždil velkou sbírku hmyzu, členovců, korýšů, ptáků i savců. Popsal také mnoho druhů krabů Střední Ameriky, jako první vůbec popsal druh \"Gecarcinus quadratus\". Svou cestu vědecky zhodnotil v následujících letech. Popsal i politické události, jako například pokus o americkou anexi Kuby a Mexicko-americkou válku. Na zpáteční cestě se setkal se švýcarským rodákem Louisem Agassizem a americkým fyzikem Josephem Henrym. Jeho přítelem byl i švýcarský botanik a cestovatel Georges Claraz.\n\nPo svém návratu do Ženevy se naplno začal věnovat entomologii, specializoval se na blanokřídlé a rovnokřídlé. Svou sbírku hmyzu odkázal „Ženevskému přírodovědnému muzeu“ (\"Muséum d'histoire naturelle de Genève\"). Byl vlastníkem statku na úpatí pohoří Voirons a zde se věnoval agronomii. \n\nV roce 1858 se stal spoluzakladatelem „Ženevské geografické společnosti“, v níž působil několik let jako prezident. V roce 1866 získal za svou vědeckou a agronomickou činnost francouzský Řád čestné legie. V roce 1872 se stal čestným členem Entomological Society of London. V roce 1883 byl zvolen členem Německé akademie věd Leopoldina.\n\nJeho dědem byl Horace-Bénédict de Saussure. Jeho syny byli jazykovědec Ferdinand, malíř Horace, experantista René a sinolog Léopold de Saussure. Jeho vnučkou byla herečka Delphine Seyrig.\n\n"}
{"id": "1276758", "url": "https://cs.wikipedia.org/wiki?curid=1276758", "title": "Royal Bank of Scotland", "text": "Royal Bank of Scotland\n\nRoyal Bank of Scotland (RBS) je jedna ze 3 dceřiných společností firmy \"The Royal Bank of Scotland Group plc\" v oblasti retail bankovnictví, další jsou \"NatWest\" a \"Ulster Bank\". RBS má asi 700 poboček, nejvíc ve Skotsku, Anglii a Walesu. Banka i její vlastník \"The Royal Bank of Scotland Group\" nejsou součástí další velké banky v Edinburghu \"Bank of Scotland\", která vznikla o 32 let dřív v roce 1695.\n\nV červnu 2017 byla pobočka RBS v Praze uzavřena, důvodem byla nová strategie víc se zaměřit na domácí trhy ve Velké Británii a ve Skotsku.\n\n"}
{"id": "1276760", "url": "https://cs.wikipedia.org/wiki?curid=1276760", "title": "Factoring České spořitelny", "text": "Factoring České spořitelny\n\nFactoring České spořitelny a.s. je česká akciová společnost poskytující finanční služby v oblasti faktoringu. V letech 2013-2018 působil pod značkou Erste Factoring, .Společnost klientům nabízí financování, správu a inkaso pohledávek, a ručení za nezaplacení vůči smluvním odběratelům. Je členem Finanční skupiny České spořitelny, která je 100% vlastník Factoringu ČS.\n\nJedná se o jednu z největších společností působících na českém factoringovém trhu: Od roku 2004 byl Factoring ČS první na českém factoringovém trhu v celkovém obchodním obratu, v roce 2012 byl jeho podíl téměř 32 %, zatímco podle údajů AFS za 1. pololetí 2008 měl 22,8 %. V roce 2013 se tržní podíl zvýšil na 36,7 procenta a v oblasti bezregresního faktoringu na 59 procent.\n\nFactoring České spořitelny je členem sítě mezinárodní Factors Chain International (FCI) a zakládajícím členem Asociace factoringových společností (AFS) v České republice.\n"}
{"id": "1276764", "url": "https://cs.wikipedia.org/wiki?curid=1276764", "title": "Seznam dílů seriálu V (2009)", "text": "Seznam dílů seriálu V (2009)\n\nToto je seznam dílů seriálu \"V\". Americké sci-fi drama \"V\" vysílala americká stanice ABC. \n\n<onlyinclude></onlyinclude>\n\n"}
{"id": "1276765", "url": "https://cs.wikipedia.org/wiki?curid=1276765", "title": "V (seriál)", "text": "V (seriál)\n\n\"V\" (seriál) může být:\n"}
{"id": "1276766", "url": "https://cs.wikipedia.org/wiki?curid=1276766", "title": "Česko-slovenské vztahy", "text": "Česko-slovenské vztahy\n\nČesko-slovenské vztahy jsou vztahy mezi Českou republikou a Slovenskem. V roce 2019 z výzkumu agentury STEM vyplynulo, že Češi mají ke Slovensku nejpozitivinější vztah ze všech zemí světa.\n\nPřed rokem 1918, byly obě země součástí Rakouska-Uherska, a mezi 1918 a 31. prosincem, 1992, byly obě země součástí Československa. \nObě země navázaly diplomatické vztahy od 1. ledna 1993. Česká republika má velvyslanectví v Bratislavě a generální konzulát v Košicích. Slovensko má velvyslanectví v Praze a generálního konzulátu v Brně. Tyto mezinárodní vztahy jsou obvykle uvedeny nebo popsány v médiích jako \"velmi dobré\", \"srdečné\", a \"nadstandardní\" . Když je český nebo slovenský prezident inaugurovaný, velmi často jeho první mezinárodní návštěva je do bývalé části společného státu.\n\nObě země jsou členy NATO a Evropské Unie. Existuje kolem 200 000 lidí ze slovenského původu žijících v České republice a kolem 46 000 lidí českého původu žijící na Slovensku. Slamečka, občan slovenské republiky, byl Ministrem Dopravy České republiky od roku 2009 do roku 2010 a v jeho kanceláři se výhradně používal slovenský jazyk.\n\nV prosinci 2016 slovenská vláda ratifikovala Smlouvu o spolupráci při vzájemné ochraně vzdušného prostoru, která umožňuje použití českého a slovenského vojenského letadla ve vzdušném prostoru druhého státu a možného posílení vzdušných sil, pokud by to jeden ze států potřeboval. Po ratifikaci z české strany by toto mělo vstoupit v platnost v červenci roku 2017.\n"}
{"id": "1276768", "url": "https://cs.wikipedia.org/wiki?curid=1276768", "title": "François Jules Pictet", "text": "François Jules Pictet\n\nFrançois Jules Pictet de la Rive (27. září 1809 Ženeva – 15. března 1872 Ženeva) byl švýcarský zoolog a paleontolog.\n\nFrançois Jules Pictet studoval nejprve v Ženevě, poté u Georgese Cuviera a H. M. D de Blainvilleho v Paříži. Po svém návratu do Ženevy spolupracoval s A. P. de Candollem. V roce 1835, poté co Candolle odešel na odpočinek, se stal profesorem zoologie a anatomie na Ženevské univerzitě. Později vyučoval geologii a paleontologii. Jeho žákem zde byl například Henri de Saussure.\n\nObory jeho vědeckého zájmu byly entomologie a paleontologie. V roce 1835 byl zvolen členem Německé akademie věd Leopoldina. V roce 1839 jej Félix Édouard Guérin-Méneville uvedl jako člena číslo 155 do Société cuviérienne. Rektorem Ženevské univerzity byl v letech 1847 až 1850 a 1866 až 1868. Několik let byl členem parlamentu kantonu Ženeva, v letech 1863 a 1864 byl jeho předsedou. Pictet de la Rive byl bratrancem lingvisty Adolphe Picteta. \n\nV paleontologii se věnoval fosiliím rodné země, zvláště křídových a jurských souvrství. V roce 1854 začal vydávat práci \"Matériaux pour la paléontologie suisse, ou Recueil de monographies sur les fossiles du Jura et des Alpes...\" (vydáno bylo šest knih, 1854–1873). V této práci jej podporovali Eugène Renevier, Gustave Campiche, Alois Humbert, Charles Louis Perceval de Loriol, Auguste Jaccard a Philippe de La Harpe. Pictet také vydal dílo \"Mélanges paléontologiques\" (1863–1868). Zemřel v Ženevě v roce 1872.\n\nDruh hada žijící na Madagaskaru \"Elapotinus picteti\" je pojmenován na jeho počest.\n\n\n\n"}
{"id": "1276774", "url": "https://cs.wikipedia.org/wiki?curid=1276774", "title": "Karl-Heinz Helbing", "text": "Karl-Heinz Helbing\n\nKarl-Heinz Helbing (* 7. března 1957 Mainz-Kastel, Německo) je bývalý německký reprezentant v řecko-římském zápase, bronzový z olympijských her a mistrovství světa.\n\nSe zápasem začínal ve dvanácti letech v ASV Mainz 1888. V 16 letech získal titul německého juniorského šampióna v kategorii do 21 let. V roce 1975 překvapil jako osmnáctiletý nováček na Grand Prix Německa v Aschaffenburgu, když ve velterové váze vybojoval 3. místo. V roce 1976 vybojoval první seniorský národní titul a nominoval se na olympijské hry v Montréalu. Zde dosáhl svého největšího úspěchu, když ve velterové váze vybojoval bronzovou medaili. V roce 1979 vybojoval bronz na mistrovství světa v San Diegu. Na mistrovství Evropy byl dvakrát, v roce 1980 a 1984, čtvrtý. V roce 1984 startoval na olympiádě v Los Angeles. V kategorii do 74 kg obsadil šesté místo ve skupině A a do bojů o pořadí nepostoupil. V roce 1986 ukončil aktivní kariéru, zápasu se dále věnoval jako trenér.\n\nCivilním povoláním byl instalatér, měl osm dětí z nichž některé se také věnovali zápasu. Jeho dcera Sabrina byla juniorskou mistrní Evropy.\n\n"}
{"id": "1276776", "url": "https://cs.wikipedia.org/wiki?curid=1276776", "title": "Letiště Eindhoven", "text": "Letiště Eindhoven\n\nLetiště Eindhoven (IATA: EIN, ICAO: EHEH) (nizozemsky: \"Vliegbasis Eindhoven\") je nizozemské letiště obsluhující město Eindhoven, které je od něj vzdáleno 7,6 kilometrů. S 4,7 miliony přepravenými pasažéry bylo v roce 2016 druhým největším letištěm v Nizozemsku, po amsterdamskému Schipholu. Je využíváno jak civilně, tak pro účely Nizozemského královského letectva. Většinu letů odsuď létají společnosti Ryanair, Transavia či Wizz Air.\n\n"}
{"id": "1276777", "url": "https://cs.wikipedia.org/wiki?curid=1276777", "title": "Král se baví", "text": "Král se baví\n\nKrál se baví (1832, Le Roi s'amuse) je romantická veršovaná tragédie o pěti jednáních francouzského prozaika, dramatika a básníka Victora Huga. Svým námětem sahá hra do doby vlády francouzského krále Františka I., který je ve hře vylíčen ne jako státník, ale jako zhýralý feudál, kterému je vše dovoleno a který se nemusí ohlížet na zákony a morální zásady. Ve stejném duchu vylíčil Hugo i královský dvůr.\n\nPo premiéře byla tragédie ministerským dekretem zakázána jako hra urážející dobré mravy a také proto, že tehdejší cenzura viděla v nemorálním dvoru Františka I. paralelu k režimu krále Ludvíka Filipa. Ještě roku 1832 vyšla hra knižně s autorovu předmluvou, ve které Hugo protestoval proti zákazu hry ve jménu umělecké a občanské svobody. Ve Francii byl pak \"Král se baví\" podruhé uveden až roku 1882.\n\nHlavní postavou tragédie je skutečná historická postava, šašek krále Františka I. Triboulet (1479–1536). Ve hře je zobrazen jako jako groteskní a kontrastní postava, jako nestvůrný hrbáč dvojnásob ponížený pro svůj chudý původ a pro svou ohyzdnost. Na královském dvoře vystupuje Triboulet jako zloduch napomáhající králi v jeho milostných avantýrách, v soukromí je milujícím otcem, který zbožňuje svou dceru Blanche a snaží se utajit její existenci, protože dobře ví, že by se tak jako jiné ženy u dvora, stala brzo královou sexuální obětí. Spojuje tak v sobě grotesknost a vznešenost.\n\nFrantišek však v přestrojení za prostého člověka a za použití falešných slibů Blanche svede a dvorští šlechtici ji pro královu zábavu unesou. Šašek se chce králi pomstít a zorganizuje jeho vraždu prostřednictví nájemného vraha. Blanche, která krále stále miluje, se nechá zabít místo něho. Triboulet tak zažije strašlivé překvapení, když v pytli, který táhne k Seině, nalezne namísto krále svou umírající dceru.\n\nTragedie vypovídá o lesku a bezstarostnosti, ale také o vnitřní prázdnotě a krutosti efektního života vybrané společnosti, o tragedii čistoty, stane-li se hříčkou pouhé zábavy a také o tom, že nenávist se obrací sama proti sobě a hubí právě to, co chtěla pomstít.\n\n"}
{"id": "1276778", "url": "https://cs.wikipedia.org/wiki?curid=1276778", "title": "Ilarion Borisovič Tolbuzin", "text": "Ilarion Borisovič Tolbuzin\n\nIlarion Tolbuzin pocházel z rodiny sibiřských \"služilich ljuděj\", byl synem bojarským. Jeho otec Boris Tolbuzin pocházel z ruského šlechtického rodu Tolbuzinů, byl poslán do do vyhnanství do Tobolska, připomínán je v letech 1625–1638. Sloužil v Tobolském vojevodství jako jeden z cca 40 tamních dětí bojarských: velel pochodům proti kočovníkům, byl správcem vsí Tobolského vojevodství.\n\nIlarion Tolbuzin také sloužil v Tobolsku, roku 1661 byl přeložen do Něrčinsku správcem (\"prikazčikom\") ostrohů v Zabajkalí. Něrčinský, Irgenský a Telenbinský ostroh převzal od svého předchůce A. F. Paškova v květnu 1662. Ve třech ostrozích měl dohromady 75 kozáků a úředníků, jejich počet se však brzy snížil až na 46. Nekompromisně hájil své pravomoce, nechal spálit Jaravinský ostroh, postavený kozáky z ilimského vojevodství. Měl dobré vztahy s protopopem Avvakumem, který žil v Něrčinsku ve vyhnanství.\n\nRoku 1666 navázal styky se skupinou uprchlíků, kteří zavraždili ilimského vojevodu a usadili se na Amuru v Albazinu. Podřídil je sobě a jejich vůdce, Nikifora Černigovského uznal za legitimního představitele ruské vlády na Amuru. Po neobvykle dlouhé době ve funkci byl roku 1669 vystřídán Danilem Aršinským. Od roku 1671 spravoval ťumenské vojevodství. Jeho syn Fadlej zatím v letech 1670–1672 vykonával úřad vojevody v Berezovu.\n\nV dubnu 1676 do Tobolska došlo rozhodnutí moskevského Sibiřského prikazu, podle něhož Ilarion Tolbuzin dostal podruhé místo správce v Něrčinsku a Fadděj Tolbuzin byl jmenován správcem v sousedním Albazinu. Ale po cestě z Moskvy do Tobolska Fadděj zemřel. Náhradou byl do Albazinu jmenován druhý Ilarionův syn Alexej Tolbuzin. Oba se koncem června 1676 vydali s nákladem zbraní a střeliva na cestu, ale Ilarion po cestě zemřel v Rybinském ostrohu (na Angaře). Alexej v únoru 1678 dorazil do Albazinu a vzápětí předal úřad svému nástupci Grigoriji Lonšakovovi. Později Alexej několik měsíců správcoval v Něrčinsku (od dubna 1678) a roku 1683 byl jmenován prvním vojevodou Albazinu, kde roku 1686 zahynul v boji s čchingskou armádou.\n\n"}
{"id": "1276784", "url": "https://cs.wikipedia.org/wiki?curid=1276784", "title": "Smolenská válka", "text": "Smolenská válka\n\nSmolenská válka, nebo rusko–polská válka (1632–1634) byl vojenský konflikt mezi Ruským carstvím a polsko-litevskou Republikou obou národů. Rusko se pokoušelo válkou navrátit kontrolu nad Smolenskem a přilehlými kraji, které polsko-litevský stát získal v předešlé rusko–polské válce (1609–1618). Válka probíhala v kontextu ruské zahraniční politiky 16.–17. století, která byla zaměřena na řešení tří úkolů: připojení západoruských zemí, zabezpečení přístupu k Baltskému a Černému moři a zajištění bezpečnosti jižních hranic od nájezdů Krymského chanátu. Před válkou se Rusko pokoušelo získat na svou stranu Švédsko a Osmanskou říši, ale neuspělo a muselo bojovat bez spojenců.\n\nVálka skončila bez podstatných územních změn Poljanovským mírem, v němž Rusko vyplatilo odškodnění 20 tisíc rublů a polský král se vzdal titulu ruského cara a nároku na ruský trůn.\n\n\n"}
{"id": "1276788", "url": "https://cs.wikipedia.org/wiki?curid=1276788", "title": "Lavrentij Avdějevič Obuchov", "text": "Lavrentij Avdějevič Obuchov\n\nLavrentij Avdějevič Obuchov (, kolem 1632 – 1665) byl ruský administrátor, působil na Sibiři, naposledy jako vojevoda v Ilimsku.\n\nLavrentij Avdějevič Obuchov byl synem Avděje Kirilloviče Obuchova, statkáře v Jurjevském újezdu Vladimirské gubernie. Roku 1660 byl zapsán mezi moskevské šlechtice (), od roku 1662 vykonával úřad ilimského vojevody.\n\nV Ilimsku získal neblahou pověst svou zvůlí a utiskováním obyvatel. V noci 28. června 1665 byl zavražděn skupinou místních kozáků, rolníků a řemeslníků vedenou Nikiforem Černigovským. Přepaden byl, když se lodí po Leně vracel z kirenského jarmarku do Ilimsku. Stalo se to u ostrova (později nazvaného Obuchovův ostrov) 26 km od Kirenska. Vojevodovi lidé na lodi nebyli ozbrojeni. V šarvátce útočníci zabili šest a zranili deset lidí vojevodova doprovodu a samotného vojevodu utopili poté, co na útěku skočil do vody. \n\nPo útoku rebelové vyloupili Kirensk, a vypluli z Kirenska po proudu Leny. V následujícím městečku, Čečujsku, sestavili a předali tamnímu náčelníkovi list pro cara, v němž vysvětlovali svůj čin. Z listu se zachovaly pouze tři stránky. Ospravedlňovali se lichvou a krutým chováním Obuchova, který zdržoval jejich stížnosti poslané přes Jakutsk. Také vinili Obuchova z věznění popa Fomy Kirillova a znásilnění jeho ženy Palagejky Nikiforovy, snad dcery Nikifora Černigovského Roku 1673 Černigovskij a další, celkem 101 lidí, v žádosti o milost, kterou zaslali z Albazinu do Moskvy, zabití Obuchova zdůvodnili jeho nesnesitelným chováními, znásilňováním jejich žen a vymáháním jejich majetku.\n\nRebelové, jejich počet vzrostl z původních 22 na 84, uprchli na Amur, kde vybudovali ostroh Albazin a podřídili se nejbližšímu představiteli ruskéhoho státu v Něrčinsku. \n\nPo několika žádostech Albazinců o milost 15. března car Alexej I. Michajlovič za vraždu Obuchova odsoudil Černigovského se syny a dalšími, celkem 17 lidí, k trestu smrti, a 46 účastníků vzpoury k zbičování a useknutí ruky, nicméně za zásluhy o ruskou moc na Amuru je všechny 17. března (na své jmeniny o svátku Alexije z Edessy) omilostnil a oficiálně přijal do služby.\n\nZnačné jmění Lavrentije Obuchova zdědili jeho synové Alexandr, Alexej a Vasilij.\n\n"}
{"id": "1276789", "url": "https://cs.wikipedia.org/wiki?curid=1276789", "title": "Izborsk", "text": "Izborsk\n\nIzborsk (, ) je vesnice v Pskovské oblasti Ruska, asi 30 km od Pskova. Toto kdysi významné město patří k nejstarším ruským sídlům, upomínaným již v Pověsti dávných let jako jedno z center Krivičů. V současnosti je Izborsk vyhledávaným turistickým cílem.\n\nPočátky Izborsku souvisí se vznikem tzv. Truvorova hradiště, které bylo podle archeologických vykopávek založeno někdy na přelomu 7. a 8. století. Nejstarší ruský letopis Pověst dávných let uvádí, že Izborsk založil roku 862 Rurikův mladší bratr Truvor. Podle kronikáře se Izborsk záhy stal \"velkým a slavným městem\", kde, stejně jako v Novgorodu, vládla první ruská knížata. Rozvoj řemesel dokládá objev pecí na tavení železa a zpracování železné rudy, stejně jako velké množství hnětené keramiky. Existenci rozvinutých obchodních vztahů prozrazují archeologické vykopávky, zahrnující ozdoby, zbraně a dokonce arabské mince z 8. století, byzantské předměty přivezené do Izborsku v 9. století či germánské a anglosaské mince a medaile.\n\nV 10. století obchodní význam města poněkud poklesl, neboť blízký Pskov se ukázal být díky přítomnosti splavné řeky Velikaja příhodnější pro dopravu zboží. Izborsk se tak postupně stal předměstím Pskova. Nadále si však podržel svůj vojenský význam.\n\nSeverozápadní část Kyjevské Rusi včetně Izborsku byla sice ušetřena nájezdů Mongolů, zato musela čelit útokům ze strany Řádu německých rytířů. Ti poprvé město dobyli roku 1223, i když záhy přispěchali na pomoc Pskované a Izborsk osvobodili. Nové problémy nastaly po roce 1237, kdy byla založena Livonská větev Řádu německých rytířů. Ti roku 1240 porušili mírovou dohodu s Pskovem, načež dobyli Izborsk a hned nato i Pskov. Němečtí rytíři byli z ruských zemí vyhnáni až po bitvě na Čudském jezeře roku 1242.\n\nNa počátku 14. století izborští naznali, že staré hradiště již nevyhovuje, proto se rozhodli vystavět novou Izborskou pevnost (dostavěna 1330). Ta byla v 14. a 15. století rytíři osmkrát obléhána, avšak ani jednou nepadla.\n\nRoku 1510 byl Izborsk spolu s Pskovem začleněn do Moskevského knížectví. Na počátku 16. století byl zbudován blíže k Livonsku Pskovsko-pečerský klášter, který odrážel výpady nepřátel jako první, takže situace v Izborsku se poněkud uklidnila.\nV roce 1582 ještě město dobyl polsko-litevský král Štěpán Báthory, avšak po severní válce na počátku 18. století, díky které se ruské hranice posunuly značně na západ, ztratilo město svůj vojenský význam. Vojenská posádka byla zrušena a Izborsk začal upadat. Na začátku 18. století byl ještě újezdním městem Pskovské provincie Petrohradské gubernie, roku 1777 už pouhým městem (definitivně přišel o status města roku 1956).V 19. století představoval Izborsk provinciální kupecké městečko, kde se nacházela pošta, nemocnice, dvě restaurace s biliárem, čajovna, škola a množství obchodů.\n\nRoku 1920 Izborsk na základě mírové smlouvy mezi Estonskem a SSSR připadl Estonské republice. Díky tomu se například kraji vyhnuly stalinské proticírkevní represe, spojené s bouráním chrámů. Po anexi Estonska v roce 1940 se město krátce octlo v Estonské SSR, v letech 1941-1944 však bylo okupováno nacisty. Roku 1945 byl Izborsk v souvislosti s úpravou hranic Estonské SSR přičleněn k Pskovské oblasti RSFSR.\n\nOd roku 1996 je Izborsk historicko-kulturní a přírodně-krajinnou rezervací. Ekonomika obce se tak po rozpadu Sovětského svazu orientuje především na turismus.\n\n"}
{"id": "1276791", "url": "https://cs.wikipedia.org/wiki?curid=1276791", "title": "Přestavlky (zámek, okres Plzeň-jih)", "text": "Přestavlky (zámek, okres Plzeň-jih)\n\nPřestavlky jsou zámek ve stejnojmenné obci jihozápadně od Dobřan v okrese Plzeň-jih. Postaven byl roku 1740 na místě starší tvrze proboštem chotěšovského kláštera. Od roku 1958 je chráněn jako kulturní památka ČR.\n\nPrvní písemná zmínka o vesnici pochází z roku 1243, kdy patřila Purkartovi se synem Zdislavem. Z roku 1250 se dochovala zmínka o Olbramovi a Vilartovi. August Sedláček označil Přestavlky jako zemanské sídlo a předpokládal tedy, že ve vsi stála tvrz již ve třináctém století, ale její existence v uvedené době nebyla doložena. Další zprávy jsou až ze druhé poloviny čtrnáctého století, kdy měl patronátní právo ke zdejšímu kostelu Vlach, který je považován za předka rodu Chlumčanských z Přestavlk. Jeho potomkům vesnice patřila nejméně do roku 1496, ve kterém je jako majitel naposledy uváděn Mikuláš Vlach z Přestavlk. Na počátku šestnáctého století zde sídlil Oldřich Lukavský z Hrádku. Zanechal po sobě pouze nezletilé dcery, a proto bylo panství prodáno Petru Cehnicovi z Říčan uváděnému zde v letech 1516–1531. Po něm panství převzali synové Jan a Šebestián, který je roku 1575 prodal Adamovi z Klenového. Zadlužený Adam o Přestavlky roku 1603 přišel. Novým majitelem se stal Jiřík z Klenového a po něm jeho syn Václav, který statek roku 1617 prodal Vilémovi staršímu z Klenového, jehož potomkům patřil hluboko do sedmnáctého století, kdy je vystřídali Jeníškové z Újezda.\n\nV roce 1677 panství získal chotěšovský klášter, který tvrz pravděpodobně upravil na hospodářský dvůr. Na konci sedmnáctého století dvůr vyhořel, ale byl obnoven a roku 1740 byl v jeho jihozápadním nároží na pokyn probošta Ch. F. Schmidla postaven barokní zámek. Po zrušení kláštera statek zůstal u chotěšovského panství, které v roce 1822 koupili Thurn-Taxisové.\n\nJednopatrový zámek s mansardovou střechou má obdélníkový půdorys. Vnější stěny jsou členěné lizénami, rustikovými pásy a okny, která jsou v prvním patře vybavená parapety a zdobená supraportou se segmentově proloženou římsou. Přízemní prostory jsou zaklenuté valenými klenbami s lunetami, zatímco místnosti v patře mají ploché stropy s fabiony a štukovými poli. Rok výstavby a stavitele dokládá akantová kartuš ze znakem Kr. Fr. Schmidla (podle Miloslava Bělohlávka Ch. F. Schmidla) nad vstupním portálem.\n\n\n"}
{"id": "1276792", "url": "https://cs.wikipedia.org/wiki?curid=1276792", "title": "Perkusní zápalka", "text": "Perkusní zápalka\n\nPerkusní zápalka je druh iniciátoru (zápalky). Je určena k zažehnutí výmetné náplně palné zbraně s perkusním systémem zážehu. Obsahuje zážehovou slož, která je mechanicky citlivá a přivádí se k zážehu úderem. \n\nPerkusní zámek používající uvedený princip zážehu byl zkonstruován na přelomu 18. a 19. století a to současně v několika zemích. Perkusní zámky měly různé funkční principy. Například roku 1807 byl přiznán Alexandru Forsythovi patent na zámek který sypal na pánvičku dané množství zážehové slože ze zásobníku při jeho pootočení. V jiných zámcích byla zážehová slož používána ve formě předem připravených dávek zalisovaných mezi dva papírové pásky. Tento princi byl používán ještě i v průběhu americké občanské války Sever proti Jihu. \nZalisováním zážehové slože do kovového kalíšku byla vytvořena perkusní zápalka. Zápalku v letech 1810-1820 vytvořilo na více místech světa několik konstruktérů. Jako země původu jsou uváděny Francie, Anglie a Německo a také USA. \n\nZákladem perkusní zápalky je kovový kalíšek ve tvaru válce s jedním dnem ve kterém je zalisována zážehová slož citlivá na úder. Po experimentování s různými materiály se jako nejvhodnější materiál pro výrobu kalíšku zápalky ukázala měď. V kalíšku je zalisována zápalková slož. Tato slož je z bezpečnostních a ochranných důvodů překryta. Pro překrytí se používal papír, nebo cínová folie. Překrytí bývá z důvodu zvýšení odolnosti proti vlhkosti lakováno. \n\nSlož se zakrytím nenaplňuje celý kalíšek. Perskusní zámky používající perkusní zápalky mají vystouplou část nazývanou piston. Na piston se nasazuje perkusní zápalka přečnívající částí kalíšku. Kalíšek zápalky tak zakryje otvor v pistonu. Na dno kalíšku dopadá při výstřelu kohout tak, že dojde k iniciaci perkusní zápalky a otvorem v pistonu je zažehnuta výmetná náplň. Zámky s perkusními zápalkami byla použity jak na dlouhých tak krátkých zbraních. Existují předovky, zadovky i revolvery používající zámek s perkusní zápalkou. \n\nMateriál používaný pro zážehovou slož prošel také určitým vývojem. V počátku se používal chlorečnan draselný spolu se sírou, dřevěným uhlím. Také se používala směs černého prachu s chlorečnanem draselným. Později se přešlo k použití třaskavé rtuti a sirníku amonitého jako hořlavé látky.\n\n"}
{"id": "1276793", "url": "https://cs.wikipedia.org/wiki?curid=1276793", "title": "Ultimate Guitar", "text": "Ultimate Guitar\n\nUltimate Guitar je největší webová stránka pro komunitu kytaristů, obsahující kytarové a baskytarové tabulatory (\"taby\"), recenze hudby a vybavení pro hudebníky, rozhovory, online video lekce a fóra. Stránka byla zahájena 9. října 1998 ruským studentem ekonomie z Kaliningradské státní university, Eugeny Naidenovem. Ultimate Guitar je používaná po celém světě, v současnosti je však jejím jediným nastavitelným jazykem pouze angličtina. \n\nNa stránkách je možné zakládat vlastní profil a následně vkládat vlastní tabulatory, akordy, či lekce písniček, nebo písně hodnotit a komentovat. V současnosti je na Ultimate Guitar registrováno přes 12,000,000 uživatelů. \n\n\n"}
{"id": "1276796", "url": "https://cs.wikipedia.org/wiki?curid=1276796", "title": "CNCO", "text": "CNCO\n\nCNCO je latinskoamerická popová chlapecká skupina. Má 5 členů a byla založena 13. prosince 2015 v Miami poté, co členové skupiny vyhráli pěveckou soutěž La Banda. Členy kapely jsou Joel Pimentel, Richard Camacho, Erick Brian Colón, Christopher Vélez, a Zabdiel De Jesús. Kapela ze začátku cestovala s Ricky Martinem a společně složili písně „Tan fácil“ a „Quisiera“. Dne 26. srpna 2016 CNCO vydali své první album s názvem \"Primera Cita,\" které obsahuje hitový singl \"Reggaetón Lento (Bailemos)\". Dne 6. dubna 2018 vydali své druhé eponymní album. Obě alba debutovala na 1. místě hitparádu \"Billboard\" Top Latin Albums a v top 40 hitparádu \"Billboard\" 200. Kapela se již zúčastnila několik koncertních turné, mezi které patří například One World Tour nebo vlastní koncertní šňůra Más Allá Tour.\n\n\n\n\n"}
{"id": "1276799", "url": "https://cs.wikipedia.org/wiki?curid=1276799", "title": "Izborská pevnost", "text": "Izborská pevnost\n\nIzborská pevnost () je středověký kreml v ruské obci Izborsk poblíž hranic s Estonskem, asi 30 km od Pskova. Po několik staletí byla důležitým pohraničním opevněním, chránícím západní ruské hranice. Dochované hradby, věže a chrám svatého Mikuláše uvnitř pochází z 14. století.\n\nIzborsk byl založen na přelomu 7. a 8. století na vrcholku nad nevelkým Gorodiščenským jezerem. Původní hradiště, podle Pověsti dávných let založené Rurikovým bratrem Truvorem, bylo nevelké (asi 0,45 ha). V 10. století se město stalo významným centrem řemesel a obchodu. Mezi 11. a 13. stoletím byla místní pevnost postupně přestavěna na kamennou.\n\nV letech 1233 a 1240 dobyli Izborsk Němci, přičemž v roce 1240 jej dobyli přímým útokem již po dvou dnech obléhání. Němečtí rytíři byli vyhnáni až poté, co Alexandr Něvský zvítězil v bitvě na Čudském jezeře roku 1242.\n\nNa počátku 14. století padlo rozhodnutí o vybudování nové a odolnější pevnosti. Ke stavbě bylo také vybráno strategicky výhodnější místo, asi 1,5 km od starého Truvorova hradiště.\n\nZprvu bylo nové opevnění dřevěné, vyjma Lukovky, kruhové kamenné věže o průměru 9,5 m a výšce 13 m. Nová pevnost však měla problém s vodou. Ten byl vyřešen vyhloubením tajné podzemní chodby, hluboké 16 m a dlouhé 40 m, která vedla k prameni. Ten se nacházel za hradbami, a tak i když se ho pokoušeli izborští dobře ukrýt, již v roce 1341 jej při obléhání objevili livonci. Až později se podařilo zřídit studnu v jedné z věží.Kamennou pevnost, jak ji známe dnes, dostavěl pskovský starosta Šelgoj v roce 1330. Nejdříve byly z místního vápence zbudovány kamenné hradby silné až 3 m, přičemž nejohroženější část stavitelé zdvojili. Zpočátku ovšem měla pevnost jedinou věž, zmíněnou Lukovku. Podél opevnění vykopali izborští hluboký příkop.\n\nNová pevnost mohla záhy prokázat své kvality, když ji roku 1342 po 11 dní neúspěšně obléhal Livonský řád. Stejně dopadlo i 18denní obléhání Řádem německých rytířů v roce 1367, kterému nepomohly ani praky beranidla, dopravené sem po jezeře. Neustálé útoky vedly zřejmě k tomu, že na počátku 15. století byly hradby posíleny dalšími kamennými věžemi, určenými především k vedení dělostřelby.\n\nTakto posílená odolala i těm nejprudším útokům dobyvatelů na přelomu 15. a 16. století. Obránci ustáli oba dva útoky Němců v roce 1480, při kterých však shořely všechny dřevěné budovy uvnitř hradeb. Podařilo se odrazit vojska pod vedením Waltera z Plettenbergu v roce 1501 i patnáctitisícové vojsko Livonců o rok později.\n\nNa počátku 16. století Izborsk v souvislosti s rozvojem dělostřelecké techniky opět zpevnili: všechny hradby byly zesíleny, měly tak nově sílu od 2,5 do 3,7 m, na nejvíce exponované straně dokonce 5 m.\n\nDobýt Izborsk se podařilo poprvé Litevcům v roce 1569, a to díky dvou zrádcům, kteří jim v noci otevřeli bránu. Silou pevnost dobyl až polsko-litevský panovník Štěpán Báthory v roce 1581 (o rok později jej ovšem Poláci na základě mírové dohody opět vrátili).\n\nKdyž v důsledku severní války na počátku 18. století Rusko znatelně posunulo své hranice na západ, Izborsk přestal být pohraničním městem a Izborská pevnost ztratila význam. Vojenská posádka zde byla zrušena, město začalo upadat a pevnost zpustla (status města ztratil Izborsk roku 1956).\n\nSoučasnému vysokému stupni zachovalosti vděčí pevnost caru Mikuláši I. Pavloviči, který nařídil roku 1842 opravit hradby pevnosti a přistavět k chrámu svatého Mikuláše novou zvonici.\n\nV roce 1920 byla mezi SSSR a Estonskem podepsána mírová smlouva, na základě které Izborsk připadl Estonsku. To bylo v roce 1940 anektováno Sovětským svazem, mezi lety 1941-1944 byl však Izborsk okupován nacisty. Od roku 1945 je Izborsk součástí Pskovské oblasti. K prvním archeologickým vykopávkám na území pevnosti došlo v letech 1946-1947.\n\nK dalším rozsáhlejším výzkumným a restaurátorským pracím došlo až na počátku 21. století. Zásadní rekonstrukce vypukla roku 2012 u příležitosti výročí 1150 ruské státnosti a také 1150 let od první písemné zmínky o Izborsku. Opravu však doprovázel korupční skandál, kdy byla zakázka za 300 milionů rublů přidělena firmě \"BaltStroj\" na základě úplatku ve výši 60 milionů rublů. Navíc byla rekonstrukce provedena nekvalitně a neúplně. Celá kauza se týkala i dalších památek a nepodmíněným trestem vězení bylo v této souvislosti potrestáno několik osob, včetně náměstka ministra kultury RF a ředitele firmy BaltStroj.\n"}
{"id": "1276804", "url": "https://cs.wikipedia.org/wiki?curid=1276804", "title": "Římskokatolická farnost Litovel", "text": "Římskokatolická farnost Litovel\n\nŘímskokatolická farnost Litovel je územní společenství římských katolíků s farním kostelem sv. Marka v šternberském děkanátu olomoucké arcidiecéze.\n\nDo farnosti náleží území těchto obcí:\n\nFarářem je od července 2016 R. D. Mgr. Miroslav Bambuch.\n\nV srpnu 2017 byl do věže filiálního kostela svatého Alfonse v Července umístěn nový zvon pojmenovaný po sv. Františku Saleském. Šlo o dar jednoho farníka, jeho pořízením se připomnělo mj. 730 let obce.\n\nVe farnosti se koná tříkrálová sbírka. V roce 2018 činil její výtěžek v celé Litovli 89 912 korun.\n\n"}
{"id": "1276807", "url": "https://cs.wikipedia.org/wiki?curid=1276807", "title": "Římskokatolická farnost Náklo", "text": "Římskokatolická farnost Náklo\n\nŘímskokatolická farnost Náklo je územní společenství římských katolíků s farním kostelem sv. Jiří v šternberského děkanátu olomoucké arcidiecéze.\n\nDo farnosti náleží území těchto obcí:\nPrvní písemná zmínka o obci pochází z roku 1078, lze ji nalézt v nejstarší písemné památce Olomouckého kraje, kterou je zakládací listina kláštera Hradisko. fara se poprvé uvádí roku 1140. Původní kostel byl zřejmě dřevěný, na jeho místě byl ve druhé polovině 16. století postaven renesanční kostel svatého Jiří. Ten byl během třicetileté války výrazně poničen. Následně byl zčásti zbourán a v letech 1696–1698 byl postaven kostel současný.\n\n"}
{"id": "1276810", "url": "https://cs.wikipedia.org/wiki?curid=1276810", "title": "Josef Gajdůšek", "text": "Josef Gajdůšek\n\nJosef Gajdůšek (* 7. listopadu 1943 Dolní Němčí) je bývalý český fotbalový obránce. Nejčastěji nastupoval na levém kraji obrany. Jeho mladší bratr Miroslav byl československým fotbalovým reprezentantem.\n\nV československé nejvyšší soutěži hrál za Duklu Praha a Jiskru Otrokovice, s pražskou Duklou byl mistrem ligy. Vstřelil jednu prvoligovou branku – ve středu 19. května 1965 v Otrokovicích do sítě pražských Bohemians (prohra 3:6).\n\n\n"}
{"id": "1276812", "url": "https://cs.wikipedia.org/wiki?curid=1276812", "title": "Gajdůšek", "text": "Gajdůšek\n\nPříjmení Gajdůšek, přechýleně Gajdůšková, nosí více osobností:\n\n\n"}
{"id": "1276813", "url": "https://cs.wikipedia.org/wiki?curid=1276813", "title": "Gajdušek (rozcestník)", "text": "Gajdušek (rozcestník)\n\nGajdušek může být:\n\n\n"}
{"id": "1276814", "url": "https://cs.wikipedia.org/wiki?curid=1276814", "title": "Wilhelm Weischedel", "text": "Wilhelm Weischedel\n\nWilhelm Weischedel (11. duben 1905, Frankfurt nad Mohanem, Německo – 20. srpen 1975, Berlín) byl německý filosof, žák M. Heideggera, profesor Svobodné univerzity Berlín a editor spisů Immanuela Kanta. \n\nNarodil se v rodině pietistického faráře W. G. Weischedela, vyrůstal ve Švábsku a maturoval v Elberfeldu. Na univerzitě v Marburgu studoval teologii u Paula Tillicha a Rudolfa Bultmanna, později filosofii u Martina Heideggera a Nicolai Hartmanna. Promoval roku 1933 prací o povaze zodpovědnosti u M. Heideggera, s nímž se však kvůli jeho politickým postojům rozešel. V důsledku toho nenašel uplatnění na univerzitě a pracoval v knihovně a v obchodě. Roku 1934 se oženil s kolegyní Käte Grunewald, která promovala prací o Johannu Taulerovi, a měli spolu dvě dcery. Roku 1936 se habilitoval prací o Fichtovi na Freiburské univerzitě, protože však odmítl vstoupit do NSDAP, pracoval jako účetní. Konec války zažil v Paříži jako účastník odboje. Od roku 1946 byl mimořádným profesorem v Tübingen a od roku 1953 řádným profesorem v Berlíně. Roku 1970 byl penzionován. Od roku 1950 působil ve vedení vydavatelského družstva \"Wissenschaftliche Buchgesellschaft\" (WBG), které se snažilo nahradit nacisty zničenou vědeckou literaturu. V roce 2000 mělo družstvo přes 120 tisíc členů a abonentů.\n\nWeischedelova filosofie je osobitá forma filosofie existence, která zápasí hlavně se skepticismem a nihilismem. Zabýval se také zodpovědností za techniku a vyrovnáním s národním socialismem. Weischedel úzce spolupracoval s levicovým teologem Helmutem Gollwitzerem, zároveň si však udržoval kritický odstup ke křesťanství a teologii. \n\nNejhlubší podstatou skutečnosti i lidského života je podle Weischedela jejich radikální problematičnost (\"Fraglichkeit\"), proto skutečnost kolísá mezi bytím a nebytím a člověk mezi přítomností a nepřítomností smyslu. Člověk se nemůže spokojit s žádnou definitivní odpovědí a musí vytrvat v otevřeném skepticismu. Nemůže přijmout žádný poslední a nepochybný základ, jako to činí náboženská víra. Naopak ze života v radikální pochybnosti může vyrůst \"skeptická etika\" se svými třemi ctnostmi otevřenosti, zodpovědnosti a \"rozloučenosti\" (\"Abschiedlichkeit\"). To předpokládá čtveré rozhodnutí, totiž pro skepticismus, pro svobodu, pro pobyt a pro jeho vědomé utváření. Otevřenost pak může vést k pravdivosti, věcnosti, toleranci a soucitu. Ze zodpovědnosti vyrůstá solidarita, spravedlnost a věrnost. Konečně rozloučenost znamená připravenost k rozloučení, přijetí života s vědomím jeho pomíjivosti a ve stálém vědomí smrti.\n\nŠirší veřejnost se s Weischedelem seznámila hlavně v jeho populární knize \"Zadní schodiště filosofie\", která představuje 34 významných filosofů, často i humornou a anekdotickou formou.\n\nVýběr; většina spisů se dočkala několika vydání:\n\n"}
{"id": "1276815", "url": "https://cs.wikipedia.org/wiki?curid=1276815", "title": "Josef Laga", "text": "Josef Laga\n\nJosef Laga (* 7. října 1943 Otrokovice) je bývalý český fotbalový záložník.\n\nV československé nejvyšší soutěži hrál za Jiskru Otrokovice v ročníku 1964/65 při její jediné účasti, aniž by skóroval.\n\n\n"}
{"id": "1276816", "url": "https://cs.wikipedia.org/wiki?curid=1276816", "title": "Miroslav Netík", "text": "Miroslav Netík\n\nMiroslav Netík (5. září 1920, Vamberk – 22. května 2018 Brno) byl český malíř, grafik a ilustrátor. Počátky jeho tvorby ovlivnila Skupina 42. Jako malíř začal působit ve 40. letech 20. století a jako ilustrátor působil v Lidových novinách.\n\nMiroslav Netík se narodil jako nejmladší ze tří synů Anny Netíkové a Jaromíra Netíka. V roce 1924 se celá rodina přestěhovala do Brna. Z Vamberku si odnesl vzpomínky na přírodu a říčku Zdobnici.\n\nV Brně vystudoval Vyšší odbornou školu uměleckých řemesel (1936–1940). Zde studoval u profesorů Petra Dillingera, Emanuela Hrbka, Zdeňka Rossmanna a Františka Süssera. Toto studium dokončil v roce 1940. V roce 1950 se oženil s Jarmilou Treflíkovou. 2. září 1960 se jim narodil syn Miroslav.\n\nMiroslav Netík podnikl mnoho studijních cest, navštívil opakovaně Itálii, Bulharsko, tehdejší sovětskou Střední Asii, Rumunsko, Polsko, Chorvatsko, Kypr, Řecko, Kubu a Španělsko.\n\nMiroslav Netík začal působit jako malíř ve 40. letech 20. století. Při malování používal techniky malby, kapání a rozstřikování malby na vodorovnou plochu. Jako témata použil milence,válku, válkou zničená města, přírodu a kohoutí zápasy. Mezi nejpoužívanější barvy patří škála lomených zelení a také velké množství variant šedí a hnědí. Jeho umění působí kaligraficky, ale neztrácí charakter.\n\nJeho tvorbu ovlivnila Skupina 42 se svou ideologií „Svět ve kterém žijeme“, která se prolínala v jeho celoživotním díle.\n\nByl také členem Klubu výtvarných umělců Aleš, Bloku výtvarných umělců země moravskoslezské, skupiny Profil v letech 1958 až 1970 a od roku 1990 byl členem TT klubu Brno.\n\nSamostatných výstav bylo celkem 24. Mimo Českou republiku se z toho odehrály 4, a to v Německu, Japonsku, Chorvatsku a Francii\n\nPrvní výstava se uskutečnila roku 1950 ve výstavní síni Barvič v Brně a nesla název Umění doby.\n\nPoslední výstava se uskutečnila v roce 2007 v galerii Platinium a v galerii  „V\" v Brně.\n\nSkupinových výstav bylo celkem 26. Výstavy také probíhaly mimo Českou republiku a to ve Francii, v Rakousku, Kanadě, Německu a na Slovensku\n\nPrvní výstava byla v roce 1943. Jednalo se o výstavu SVU Aleš v Brně, Blansku, Olomouci, Prostějově a Znojmě.\n\nPoslední výstava proběhla v roce 2001. Jednalo se o  „6. předběžná výstava soch a obrazů pro projekt knihy a putovní výstavy Kruh prstenu: Světové dějiny sexuality, erotiky a lásky od počátků do současnosti v reálném životě, krásné literatuře, výtvarném umění a dílech českých malířů a sochařů inspirovaných obsahem této knihy“, Galerie Katedry antropologie Přírodovědecké fakulty Masarykovy univerzity v Brně.\n\n\n"}
{"id": "1276819", "url": "https://cs.wikipedia.org/wiki?curid=1276819", "title": "Paralaktické měření vzdáleností", "text": "Paralaktické měření vzdáleností\n\nParalaktické měření vzdáleností je jedna z geodetických metod měření vzdáleností.\n\nPrincipem paralaktického měření vzdálenosti je řešení štíhlého trojúhelníku. Na jednom koncovém bodě měřené vzdálenosti (B) je umístěna lať o přesně známé délce. Na druhém koncovém bodě (P) je přesný (vteřinový) teodolit, kterým se měří vodorovný úhel formula_1.\n\nVodorovná vzdálenost je pak vypočtena: formula_2.\n\nPokud je b=2m, pak formula_3.\n\nNa podobném principu bývalo založeno i určování délky triangulačních základen.\n\nV Československu se používaly především základnové latě VEB Carl Zeiss Jena Bala 2m v kombinaci se vteřinovým teodolitem Zeiss Theo 010 a trojpodstavcovou soupravou Zeiss (stativy, trojnožky, terče a optický dostřeďovač). Pro měření v podzemních prostorách bylo možné terče doplnit osvětlovacím zařízením. \n\nZákladnové latě vyráběli i ostatní přední výrobci zeměměřických přáístrojů, jako Wild Heerbrugg (Wild GBL) , Kern Aarau (Kern IB - invarbasislatte) a další.\n\nPři standardním měřickém postupu byla přesnost měření závislá na měřené délce. Níže uvedené hodnoty platí pro použití vteřinového teodolitu s přesností ±3 / 1\".\nPokud byla měřená vzdálenost rozdělena na kratší úseky a byl použit zvláštní postup měření (kalibrovaná lať, oboustranné terče apod.) byla přesnost měření v milimetrech.\n\nMetoda byla zcela vytlačena po nástupu světelných dálkoměrů.\n"}
{"id": "1276823", "url": "https://cs.wikipedia.org/wiki?curid=1276823", "title": "Martin Tomek", "text": "Martin Tomek\n\nMartin Tomek (* 12. září 1969) je bývalý český fotbalový brankář.\n\nV české lize hrál za AFK Atlantic Lázně Bohdaneč. Nastoupil ve 12 ligových utkáních. V nižších soutěžích chytal i za SK Chrudim 1887, FC MUS Most, FK Mladá Boleslav a TJ Dvůr Králové nad Labem.\n\n\n"}
{"id": "1276835", "url": "https://cs.wikipedia.org/wiki?curid=1276835", "title": "Rádža Ravi Varma", "text": "Rádža Ravi Varma\n\nRádža Ravi Varma (29. dubna 1848, Kilimanoor – 2. října 1906, Attingal) byl indický malíř. Proslavil se ilustracemi k moderním vydáním eposů \"Mahábhárata\" a \"Ramajána\".\nByl členem vládnoucího rodu Kilimanúr v knížectví Travankúr (dnes indický stát Kérala). Jeho matka Umajamba Thampurattí byla spisovatelka, její dnes nejznámější knihu \"Parvátí Swajamvaram\" nechal Ravi Varma vydat po její smrti. Jeho velkým podporovatelem byl především maharádža Ajiljáma Thirúnala z Travankúru, samotný vládce jeho rodného knížectví, s nímž byl Ravi spřízněn.\n\nKreslit se učil nejprve v Madurai a posléze u Rámy Svámího Naidua. Ten ho zasvětil do techniky akvarelu. Techniku olejomalby se pak doučil u nizozemského malíře Theodora Jensona. To mu otevřelo cestu na západ - jako jednomu z prvních indických moderních umělců. V roce 1873 získal první cenu na výstavě ve Vídni. V roce 1893 získal dvě zlaté medaile na světové výstavě v Chicagu. Teprve mezinárodní úspěch mu zajistil, že byl doceněn i doma. V roce 1904 mu místokrál Cutzon udělil zlatou medaili za přínos umění. Na počátku 20. století pak jeho obrazy silně ovlivnily celou indickou kulturu. Mít jejich reprodukce doma patřilo k projevům vlastenectví střední třídy (hinduistické). Také Ravi Varmovy obrazy žen, které maloval především podle modelů jihoindických drávidských dívek, nově definovaly ideál krásy (zejm. \"Kálí\", \"Lakšmí\", \"Sarasvatí\", \"Dáma z Maháráštry\", \"Dívka s ovocem\" ad.) Jeho dílo je stále silně přítomno v indické pop-kultuře.\n\nOd roku 2001 stát Kérala uděluje uměleckou cenu pojmenovanou po něm - \"Rádža Ravi Varma Puraskaram\".\n\n"}
{"id": "1276836", "url": "https://cs.wikipedia.org/wiki?curid=1276836", "title": "Novi behar", "text": "Novi behar\n\nNovi behar () byl sarajevský kulturní časopis v Bosně a Hercegovině, který mezi lety 1927 a 1945 vydával muslimský podpůrný spolek \"Narodna uzdanica\" (Lidová opora). Ideově se hlásil k odkazu sarajevského periodika \"Behar\" (Květ, 1900–1911).\n\nVlastníkem listu byla Islámská akciová tiskárna, následně od roku 1944 do 15. dubna 1945 muslimský spolek \"Narodna uzdanica\".\n\n"}
{"id": "1276839", "url": "https://cs.wikipedia.org/wiki?curid=1276839", "title": "Miroslav Vaic", "text": "Miroslav Vaic\n\nMiroslav Vaic (* 14. září 1946 Klatovy) je český filmový a televizní scenárista, autor rozhlasových her a novinář. \n\nNarodil se 14. září 1946 v Klatovech. Maturoval na Střední průmyslové škole strojnické v Plzni. 1965 – 1967 absolvoval vojenskou službu. 1970 – 75 studoval na FAMU obor scenáristika a dramaturgie. Diplomní práce: Televizní seriál. Šestnáct let byl scenáristou a dramaturgem Filmového studia Barrandov. V letech 1991 až 1995 pracoval jako novinář. Jeho častým spolupracovníkem je režisér, scenárista a producent Jaroslav Soukup. \n\nMiroslav Vaic je ženatý s Libuší Vaicovou, má dvě děti: Martina, Julii a vnoučata Šimona a Bereniku. \n\n\n\n\n\n\n\n"}
{"id": "1276842", "url": "https://cs.wikipedia.org/wiki?curid=1276842", "title": "Hornický region Erzgebirge/Krušnohoří", "text": "Hornický region Erzgebirge/Krušnohoří\n\nHornický region Erzgebirge/Krušnohoří byl zapsán na Seznam světového dědictví UNESCO dne 6. července 2019, čímž byly završeny dvě desetiletí úsilí českých a německých subjektů o realizaci společného mezinárodního projektu. Tento významný historický region zahrnuje celkem 22 lokalit, z nichž se pět vesměs větších celků nachází na území České republiky a dalších 17 v Sasku.\n\nCharakter hornické kulturní krajiny byl v Krušnohoří nepřetržitě vytvářen během těžby a úpravy rud stříbra, cínu, kobaltu, mědi, železa a naposledy uranu po dobu více než osmi set let od 12. až do 20. století. Součástí této krajiny je nesmírné množství montánních památek - nadzemní a podzemní důlní zařízení, hutní komplexy a další historické pozůstatky hornické činnosti, jako jsou rýžovnické sejpy, haldy, vodní příkopy, báňské rybníky či podzemní kanály. Dodnes byla zachována síť krušnohorských horních měst na české i saské straně. Velmi významný byl vliv české a saské těžby rud pro rozvoj důlních a dalších navazujících technologií.Vynálezy a inovace v hornictví se z krušnohorského regionu šířily do dalších těžebních oblastí po celém světě. Horní akademie, založená v roce 1765, která je součástí Technické univerzity ve Freibergu, je nejstarší dosud činnou vzdělávací institucí v oboru hornictví na světě. V hornickém prostředí Krušnohoří 16. století sepsal Georgius Agricola svých Dvanáct knih o hornictví a hutnictví (latinsky \"De re metallica libri XII\"), které se po další staletí staly nejužívanější příručkou, využívanou při dobývání rud a jejich hutním zpracování. Svůj význam měla i ražba stříbrných mincí, mj. jáchymovského tolaru, od jehož názvu se odvozuje pojmenování amerického dolaru.\n\nNázev původního projektu zněl \"Středoevropská kulturní krajina Montanregion Erzgebirge/Krušnohoří – cesta ke světovému\" \"dědictví UNESCO\" a jeho realizace byla plánována na období od 1. 7. 2010 do 30. 9. 2012. Projekt byl podpořen Evropskou unií prostřednictvím Evropského fondu pro regionální rozvoj: Investice do vaší budoucnosti v rámci programu přeshraniční spolupráce mezi Českou republikou a Svobodným státem Sasko, Program Cíl 3/Ziel 3. Oficiálními partnery projektu byli Ústecký kraj, Technická univerzita - Bergakademie Freiberg, Oblastní muzeum v Mostě a Spolek Montanregion Erzgebirge, e.V. z Freibergu. \nV roce  2010 byla na české straně založena obecně prospěšná společnost \"Montanregion Krušné hory – Erzgebirge\" se sídlem v Jáchymově a pod identifikačním číslem 29094038 byla tato společnost zapsána u Krajského soudu v Plzni 13. února 2010. Společnost vznikla s cílem podporovat historické hornické obce a jejich sdružení z Krušných hor, které mají zájem o společný postup při revitalizaci území, obnově historických památek a tradic a rozvoji cestovního ruchu. Součástí činnosti společnosti je spolupráce se sdruženími s podobnými cíli a náplní práce na české i saské straně Krušných hor. Členy společnosti jsou města Abertamy, Boží Dar, Horní Blatná, Jáchymov a Krupka, oficiálním partnerem projektu je Karlovarský kraj. Od samého počátku společnost zároveň vykonávala funkci národního koordinátora aktivit, souvisejících s nominací Hornické kulturní krajiny Erzgebirge – Krušnohoří s její osmisetletou historií na zápis na seznam Světového dědictví UNESCO.\n\nNa saské straně se první iniciativy ohledně zapsání Montanregionu Krušnohoří na seznam Světového dědictví objevily již v roce 1998. Postupně byly zpracovávány a projednávány projekty z jednotlivých regionů. Přitom zaznělo varování, aby se neopakovaly události, které vedly z důvodu narušení charakteru labského údolí k vyškrtnutí Drážďan ze seznamu Světového dědictví UNESCO.\n\nDne  20. ledna 2014 saský ministr vnitra Markus Ulbig a český ministr kultury v demisi Jiří Balvín podepsali společnou dokumentaci k německo-české žádosti o zápis \"Hornické kulturní krajiny Erzgebirge/Krušnohoří\" na seznam Světového dědictví UNESCO. Centrum světového dědictví v Paříži mělo začít žádost posuzovat v únoru 2015 s výhledem na konečný verdikt v průběhu roku 2016.\n\nNa počátku roku 2016 však došlo ke zvratu. Pouhé tři měsíce před zasedáním Světového výboru UNESCO v Turecku se obě strany podílející se na projektu - česká i saská - rozhodly stáhnout svou nominaci Hornické kulturní krajiny Krušnohoří na zápis na seznam Světového dědictví. Stalo se tak z důvodu nutnosti přepracovat a doplnit projekt na základě výtek, které k němu měli komisaři UNESCO. Problém byl zejména v rozdílném přístupu české a německé strany.\n\nZatímco česká strana nominovala šest ucelených oblastí, zahrnujících větší počet hornických památek, Německo nominovalo památky jednotlivě a tak z 85 položek v předložené dokumentaci 79 reprezentovaly hornické památky na saské straně Krušných hor. Z hlediska přepracování dokumentace se tudíž změny měly české strany dotknout minimálně.\n\nPodpisem smlouvy o dotaci byl v říjnu roku 2016 spuštěn nový česko-saský projekt \"Zdař Bůh, světové dědictví/ Glück auf Welterbe!\". Tento tříletý projekt byl spolufinancovaný Evropskou unií v rámci Programu na podporu přeshraniční spolupráce mezi Českou republikou a Svobodným státem Sasko 2014–2020 a jeho cílem byla ochrana, rozvoj a propagace Hornické kulturní krajiny Erzgebirge/Krušnohoří, usilující o zápis na Seznam světového dědictví UNESCO.\n\nProjekt obsahoval řadu opatření k rozvoji turistických nabídek v Krušných horách, k rozšíření přeshraniční spolupráce a posílení regionální identity. Hlavním partnerem byla společnost Wirtschaftsförderung Erzgebirge GmbH z Annabergu, projektovými partnery byly dále Montanregion Krušné hory – Erzgebirge, o.p.s., a Tourismusverband Erzgebirge e. V. Hlavním cílem projektu bylo, aby se v době jeho trvání, t. j.do 31. 10. 2019, stal Montanregion Krušné hory světově uznávanou značkou.\n\nCelkový rozpočet projektu dosáhl 2,44 milionu eur. Na jeho financování se podílela z 85 procent Evropská unie prostřednictvím Evropského fondu pro regionální rozvoj.\n\nKrušnohorské hornické památky byly v projektu, zaměřeném na jejich zápis do Seznamu světového kulturního dědictví UNESCO, rozděleny podle jednotlivých kategorií. Těmito kategoriemi byly: doklady o těžbě a zpracování nerostných surovin, montánní infrastruktura, řemeslná a průmyslová výroba související s těžbou a jejími důsledky, horní města a jejich sociální a administrativní struktura, místa zvláštního významu pro montánní vědy.\n\nPodle oblastí a lokalit bylo rozdělení památek následující:\n\n\nPůvodní počet vybraných lokalit v Sasku byl postupně zredukován o více než polovinu. V Česku byla z návrhu na zařazení Hornické kulturní krajiny Háj - Kovářská - Mědník nakonec akceptována pouze hornická krajina vrchu Mědník u Měděnce v okrese Chomutov.\n\nPod názvem \"Erzgebirge/Krušnohoří Mining Region\" (v českém překladu \"Hornický region Erzgebirge/Krušnohoří\") byl historický krušnohorský hornický region zapsán 6. července 2019 na Seznam světového dědictví UNESCO. Stalo se tak na 43. zasedání UNESCO, které se konalo ve dnech 30. června až 10. července 2019 v ázerbájdžánské metropoli Baku. Spolu s krušnohorským montanregionem byla 6. července 2019 na seznam UNESCO zapsána i Krajina pro chov koní v Kladrubech. Seznam světového dědictví byl o české hmotné památky doplněn po dlouhých 16 letech a jejich celkový počet tak vzrostl na čtrnáct.\n\nZapsané lokality:\n\n\n\n\n\n"}
{"id": "1276850", "url": "https://cs.wikipedia.org/wiki?curid=1276850", "title": "Irwin Abrams", "text": "Irwin Abrams\n\nIrwin Martin Abrams (24. února 1914 - 16. prosince 2010) byl profesorem historie na Antioch College, průkopník v oblasti výzkumu míru a globální autorita na Nobelovu cenu míru. Jeho kniha, \"The Nobel Peace Prize and the Laureates\", poprvé publikovaná v roce 1988 a následně aktualizovaná a revidovaná, je považována za autoritativní referenční práci na toto téma. \n\nVystudoval Lowell High School v prosinci 1930 ve věku 16 let. Získal bakalářský titul na Stanford University a magisterský a Ph.D. z Harvard University. V letech 1936-37 cestoval po Evropě a dělal výzkum pro svou disertaci. Setkal se s mnoha vůdci a učenci mezinárodního mírového hnutí a získal řadu dosud neznámých podkladů. Jeho disertace, \"A History of European Peace Societies, 1867-1899\", vyhrála Charles Sumner Peace Prize, a přestože nebyla nikdy zveřejněna, je nazývána nejvíce citovanou nepublikovanou disertací v historii. \n\nNarozen jako Žid, se Abrams stal kvakerem na konci 30. let, inspirovaný z části svým výzkumem a přátelstvím s britským filozofem Geraldem Heardem a dalšími. Později napsal, že vstup do Společnosti přátel byl posledním krokem v odklonu od liberálního humanismu směrem k ideálu pacifismu a nenásilí. \n\nBěhem druhé světové války spolupracoval s American Friends Service Committee (AFSC) ve Filadelfii. Během této doby jeho manželka Freda, kterou si vzal v roce 1939, zůstala doma s jejich dvěma malými dětmi, Davidem a Carole. Třetí dítě, James, se narodilo o několik let později.\nRodina se přestěhovala do Yellow Springs v Ohiu v roce 1947, kdy se Abrams připojil k fakultě Antioch College. Řádným profesorem se stal v roce 1951, význačným univerzitním profesorem v roce 1979, a emeritním o dva roky později.\n\nPo odchodu do důchodu publikoval první z několika knih o Nobelově ceně za mír. Byl oceněn při mnoha příležitostech kolegy a bývalými studenty. V roce 1997 obdržel čestný doktorát Antioch University a získal řadu dalších ocenění.\n\n"}
{"id": "1276851", "url": "https://cs.wikipedia.org/wiki?curid=1276851", "title": "Institutio Christianae religionis", "text": "Institutio Christianae religionis\n\nInstitutio Christianae religionis (franc. L’Institution de la religion chrétienne, čes. Instituce učení křesťanského náboženství) je nejvýznamnější teologický traktát reformátora Jana Kalvína.\n\nVydal jej v latinské verzi roku 1536 a ve francouzské verzi roku 1541; obě verze několikrát za svůj život přepracoval (naposledy vyšly obě jazykové verze v letech 1559 a 1560); jejich záklaní myšlenkové schéma však zůstalo nedotčeno.\n\nFrancouzská verze traktátu sehrála klíčovou roli v utváření francouzského literárního jazyka.\n\nTraktát z oblasti sytematické teologie je rozdělen do čtyř knih:\n\n\n"}
{"id": "1276856", "url": "https://cs.wikipedia.org/wiki?curid=1276856", "title": "Lukáš Vasilek", "text": "Lukáš Vasilek\n\nLukáš Vasilek (* 13. února 1980, Hradec Králové) je český sborový dirigent, hlavní sbormistr Pražského filharmonického sboru (od roku 2007) a umělecký šéf vokálního ansámblu Martinů Voices (od roku 2010).\n\nLukáš Vasilek pochází z Hradce Králové, kde vystudoval gymnázium. Jako člen chlapeckého sboru Boni pueri zde také získal první zkušenosti v oblasti sborového zpěvu. Od roku 1998 působí v Praze. Na Filozofické fakultě Univerzity Karlovy vystudoval obor hudební věda (Mgr. – 2004) a na Hudební fakultě Akademie múzických umění obor dirigování (MgA. – 2008). V letech 1998–2009 byl sbormistrem Foerstrova komorního pěveckého sdružení. K největším úspěchům, kterých s tímto sborem dosáhl, patří absolutní vítězství na mezinárodních soutěžích v Klaipedě (Stasio Šimkaus tarptautinis chorų konkursas – 2003) a ve Vídni (Internationaler Franz-Schubert-Chorwettbewerb – 2006), stejně jako cena \"Sbormistr junior\", která mu byla v roce 2005 udělena Unií českých pěveckých sborů. V letech 2005–2007 vykonával funkci druhého sbormistra operního sboru Národního divadla v Praze. S tímto tělesem mj. samostatně nastudoval několik operních inscenací (např. Mozart: La clemenza di Tito, Donizetti: Don Pasquale, Smetana: Hubička).\n\nV roce 2007 byl jmenován hlavním sbormistrem Pražského filharmonického sboru. Těžištěm jeho umělecké práce s tímto tělesem je příprava k účinkování s významnými světovými orchestry (např. Berliner Philharmoniker, Česká filharmonie, Gustav Mahler Jugendorchester, Israel Philharmonic Orchestra, Staatskapelle Berlin, Staatskapelle Dresden, Wiener Symphoniker) a dirigenty (např. Barenboim, Bělohlávek, Eschenbach, Fedosejev, Honeck, Luisi, Mehta, Rattle), a to především v kantátovém, oratorním a operním repertoáru. Důležitou položkou jeho zahraniční činnosti je pravidelné hostování sboru na operním festivalu Bregenzer Festspiele (od roku 2010). V roce 2011 se Pražský filharmonický sbor pod vedením Lukáše Vasilka začal prezentovat také samostatnou řadou \"a cappella\" koncertů, která uvádí náročná a méně známá díla českého i světového repertoáru s důrazem na hudbu 20. a 21. století. V posledních letech sbor vytvořil celou řadu nových nahrávek vydaných velkými světovými vydavatelstvími (např. Deutsche Gramophon, Sony Classical, Supraphon).\n\nV roce 2010 Lukáš Vasilek vytvořil jazzový vokální ansámbl, který doprovázel Bobbyho McFerrina při jeho koncertech v České republice. V témže roce založil i komorní sbor Martinů Voices, s nímž se zabývá převážně hudbou 20. a 21. století. S Martinů Voices vystupuje na významných tuzemských festivalech (např. Pražské jaro, Dvořákova Praha) a připravuje ansámbl také ke spolupráci s předními českými orchestry a dirigenty (např. Česká filharmonie a Jiří Bělohlávek). Z nahrávek Martinů Voices vyniká především samostatné CD se sborovou tvorbou Jana Nováka (Supraphon – 2014).\n\nVedle sbormistrovské profese se Lukáš Vasilek věnuje také orchestrálnímu dirigování. Koncertoval mj. s Filharmonií Hradec Králové, Jihočeskou komorní filharmonií České Budějovice, Plzeňskou filharmonií a Severočeskou filharmonií Teplice. Pro Český rozhlas Vltava vytvořil a moderoval dva seriály o sborovém umění (Vynikající evropské sbory – 2012, Dirigenti lidských hlasů – 2016).\n\n"}
{"id": "1276858", "url": "https://cs.wikipedia.org/wiki?curid=1276858", "title": "Logan: Wolverine", "text": "Logan: Wolverine\n\nLogan: Wolverine (v anglickém originále Logan) je americký superhrdinský film z roku 2017, který natočil režisér James Mangold podle komiksů o Wolverinovi. Film je distribuován společností 20th Century Fox a je desátým filmem v sérii \"X-Men\" a třetím filmem o Wolverinovi. Následuje filmy \"\" (2009) a \"Wolverine\" (2013). Na scénáři spolupracovali Scott Frank a Michael Green.\n\nHlavní role hrají Hugh Jackman, Patrick Stewart, Boyd Holbrook, Stephen Merchant, Richard E. Grant a Dafne Keen. Natáčení filmu začalo v New Orleans 2. května 2016 a skončilo 19. srpna 2016 v Novém Mexiku.\n\nFilm měl premiéru na Berlínském mezinárodním filmovém festivalu 17. února 2017 a do kin byl oficiálně uveden 2. března 2017. V České republice měl premiéru ten samý den. Film získal pozitivní recenze od kritiků a vydělal přes 524 milionů dolarů. Rozpočet filmu činil 97 milionů dolarů.\n\nDoris Morgado, David Kallaway, Han Soto, Jayson Genao a Krzystof Soszynski se objevili jako Maria, Danny Rhodes, Valet, Rictor a Mohawk. Ryan Reynolds se objevil jako Wade Wilson / Deadpool v úvodní sekvenci.\n\nV listopadu 2013 začala společnost 20th Century Fox vyjednávat o dalším sólo filmu o Wolverinovi. V březnu 2014 bylo rozhodnuto, že se film začne natáčet po filmu \"\" (2016). V dubnu 2015 převzal scénář Michael Green. V říjnu 2016 byl oznámen název filmu \"Logan\". Natáčení začalo 2. května 2016 v New Orleans v Louisianě. Od 14. června do 28. června se natáčelo v Natchez v Mississippi. 12. července se produkce přesunula do Nového Mexika.\n\nFilm vydělal 184 milionů dolarů v Severní Americe a Kanadě a 340 milionů dolarů v ostatních oblastech, celkově tak vydělal 524 milionů dolarů po celém světě. Rozpočet filmu činil 97 milionů dolarů. Za čtvrteční večer snímek vydělal 9,5 milionů dolarů a při premiérovém pátečním promítání získal 33,1 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 274 započtených recenzí 92 procent s průměrným ratingem 7,8 bodů z deseti. Na serveru Metacritic snímek získal z 51 recenzí 77 bodů ze sta. Na Česko-Slovenské filmové databázi snímek získal 88 %.\n"}
{"id": "1276859", "url": "https://cs.wikipedia.org/wiki?curid=1276859", "title": "Illinois (rozcestník)", "text": "Illinois (rozcestník)\n\nIllinois může být:\n"}
{"id": "1276860", "url": "https://cs.wikipedia.org/wiki?curid=1276860", "title": "Wisconsin (rozcestník)", "text": "Wisconsin (rozcestník)\n\nWisconsin může být:\n"}
{"id": "1276861", "url": "https://cs.wikipedia.org/wiki?curid=1276861", "title": "Iowa (rozcestník)", "text": "Iowa (rozcestník)\n\nIowa může být:\n"}
{"id": "1276862", "url": "https://cs.wikipedia.org/wiki?curid=1276862", "title": "Modřanská vinice", "text": "Modřanská vinice\n\nModřanská vinice (dříve nazývaná také jako \"Arcibiskupská vinice\") je viniční trať v pražských Modřanech. Rozkládá se na ploše asi 1,5 hektaru na jihozápadním terasovitém svahu mezi ulicemi Modřanská, Chuchelská a Nad Vinicí v nadmořské výšce 198 až 232 metrů. Jedná se o nejjižnější pražskou vinici.\n\nPrvní zmínky o pěstování vinné révy v Modřanech pocházejí z darovací listiny Soběslava II. z roku 1178. Další zmínky můžeme nalézt v dochovaných městských knihách - dočteme se zde, že v roce 1481 nastala katastrofální neúroda na Modřanských vinicích, naopak v roce 1499 a 1551 vylisovali zdejší vinaři tolik vína, že jej nebylo kam lít. V roce 1576 spálil poslední dubnový mráz všechny vinice v okolí Prahy. V roce 1915 se vinná réva pěstovala na ploše dvou hektarů a bylo zde celkem 18 827 keřů. Pohromou pro vinici byl rok 1929, kdy vinice vymrzla během velkých mrazů, a následně nebyla obnovena. \n\nV roce 1987 získal pozemek bývalé vinice Český svaz zahrádkářů ZO Vinice, jehož členové se rozhodli obnovit vinici na původním místě. Zahájili obnovu zanedbaného svahu a již v roce 1989 byla sklizena první úroda. V roce 1998 získala ZO Vinice právní subjektivitu a v roce 2000 byla obnovená vinice oficiálně zařazena do seznamu vinařských obcí a viničních tratí. Rekultivace pozemku a jeho rozšiřování pro výsadbu dalších keřů pokračovalo až do roku 2004, v současné době je zde prostor asi pro 16 500 keřů.\n\nPodle územního členění stanoveného vinařským zákonem a jeho prováděcí vyhláškou spadá Modřanská vinice do vinařské oblasti Čechy, Mělnická vinařská podoblast, vinařská obec Praha 12, viniční trať Modřanská vinice. \n\nMezi hlavní odrůdy bílých vín, které se zde pěstují, patří - Ryzlink rýnský, Muškát moravský (MOPr), Müller Thurgau, Tramín červený, Kerner, Rulandské bílé. Pěstují se zde i odrůdy červených vín zejména Modrý Portugal, Svatovavřinecké, Zweigeltrebe a Rulandské modré. Převažuje rýnsko-hesenské vedení na dva tažně se střední výškou kmene.\n\nSoučástí historicky cenného areálu modřanské vinice je i památkově chráněný viniční dům postavený v roce 1801. Částečně roubená venkovská usedlost byla využívána při sklizni hroznů, přípravě vína a jeho uskladnění. Jedná se o unikátní ukázku domku z období klasicismu s pětiosým průčelím, trámovým stropem, střechou ze štípaného šindele, půdními průzory a mansardovou střechou. Původně se zde nacházela také černá kuchyně s dýmníkem, průlezným komínem a chlebovou pecí. \n\nZanedbaná stavba byla v letech 2004 až 2014 obnovena, zrekonstruované prostory přízemní části slouží od roku 2014 jako obřadní síň. V podkroví byla umístěna expozice historie městské části Prahy 12 a část je upravena pro potřeby výstavní galerie. V sousedství domku byla postavena replika původní stodoly, nacházejí se zde toalety a malá kavárna.\n\n\n"}
{"id": "1276863", "url": "https://cs.wikipedia.org/wiki?curid=1276863", "title": "Minnesota (rozcestník)", "text": "Minnesota (rozcestník)\n\nMinnesota může být:\n"}
{"id": "1276864", "url": "https://cs.wikipedia.org/wiki?curid=1276864", "title": "Wilhelm Aarek", "text": "Wilhelm Aarek\n\nWilhelm Aarek (17. dubna 1907 - 26. prosince 1999) byl norský pedagog a kvaker.\n\nStudoval filologii a angličtinu. V roce 1938 začal učit angličtinu na učitelském ústavu v Kristiansandu. V roce 1948 se stal rektorem. Od roku 1940 studoval pedagogiku a publikoval po válce řadu knih na toto téma. Spolu s Einarem Boyesenen revidoval \"Historii pedagogiky\" Fredrika Ordinga. Byl rytířem řádu svatého Olafa, ocenění získal za svou práci při vzdělávání učitelů v Norsku.\n\n"}
{"id": "1276869", "url": "https://cs.wikipedia.org/wiki?curid=1276869", "title": "Narodna uzdanica", "text": "Narodna uzdanica\n\nKulturně vzdělávací spolek Lidová opora (bosensky \"Kulturno-prosvjetno društvo „Narodna uzdanica“\") byl muslimský podpůrný a kulturní spolek v Bosně a Hercegovině. Založen byl roku 1923 a úředně registrován o rok později po roztržce prosrbsky a prochorvatsky orientovaných muslimských intelektuálů ve sdružení \"Gajret\" (Úsilí). Zatímco první ve spolku zůstali, druzí se rozhodli založit vlastní příspěvkovou organizaci. Ve válečných letech 1941 až 1945, kdy Bosna a Hercegovina připadala fašistickému Nezávislému státu Chorvatsko, spolek nesl název Chorvatský muslimský spolek Lidová opora (bosensky \"Hrvatsko muslimansko društvo „Narodna uzdanica“\").\n\nSpolek vznikl na popud Ústředního výboru Jugoslávské muslimské organizace 15. července 1923, kterého k tomu vybídl její poslanec v bělehradském parlamentu Hamzalija Ajanović, vystudovaný slavista a romanista. Dosud mezi muslimy působil jediný podpůrný spolek \"Gajret\" (Úsilí), ale po otevření jeho pobočky v Bělehradě pod názvem Osman Đikić a získání trvalé záštity jugoslávského krále Alexandra I. bylo jasné, že toto sdružení bude mezi svými svěřenci propagovat srbskou nacionální myšlenku. Tento postoj byl ale nepřijatelný pro muslimské intelektuály, kteří ideově tíhli k chorvatskému prostředí či odmítali jakoukoli národnostní klasifikaci. V zakládajícím výboru zasedli dr. Atif Hadžikadić (1884–1945), Edhem Mulabdić (1862–1954), Hamzalija Ajanović (1892/93–1925), dr. Mahmud Behmen (1895–1937) a Fehim Spaho (1877–1941), kteří se rozhodli spolku dát název vyházejí z národního jazyka, nikoli orientální výpůjčku, jak bylo dosud mezi muslimskými organizacemi obvyklé.\n\nStanovy nového spolku byly schváleny Velkým županem Sarajevské oblasti 17. října 1923, nicméně intervencí ministerstva vnitra pod vedením Milorada Vujičiće 26. prosince 1923 byla činnost sdružení zakázána. Teprve až nový ministr vnitra Božidar Maksimović po devítiměsíčním oddalování stanovy schválil a spolek svolal na 17. října 1924 ustavující shromáždění, a to v prostorách Jugoslávského/Jihoslovanského muslimského klubu (dříve čítárny, kiraethany) v sarajevské čtvrti Bentbaša. Na tomto shromáždění, které se zúčastnili delegáti z několika bosenskohercegovských měst, byl vybrán Správní výbor. V jeho čele stanul podnikatel Asim-beg Dugalić (1888–1958), místopředsedou se stal Fehim Spaho. Mezi hlavními postavami spolku se vyskytovali i vysocí funkcionáři Jugoslávské muslimské organizace.\n\nJiž od samého počátku spolek usiloval o materiální pomoc pro muslimské žáky a studenty na středních a vysokých školách, ale pro finanční obtíže začal udělovat stipendia až roku 1925. Pro školní rok 1925/26 přidělil finanční dary 20 středoškolákům a 10 studentům. Sdružení vedle toho pořádalo společenské večery, na nichž vybíralo prostředky na svou činnost, a alfabetizační kurzy. Počet členů tehdy ovšem nedosahoval ani 400, polovina přitom pocházela ze Sarajeva, a síť místních poboček byla velmi řídká. Na těchto slabých výsledcích se podepsaly jednak úřední obstrukce, jednak slabé materiální zázemí muslimské komunity v Bosně a Hercegovině i její nezájem o aktivity podobného druhu. Současně \"Narodna uzdanica\" nemohla konkurovat zavedenému \"Gajretu\", který měl delší tradici, řádově početnější členstvo i podporu nejvyšších politických kruhů Království Srbů, Chorvatů a Slovinců. Nespokojenost s výsledky organizace a vlažnou podporou Jugoslávské muslimské organizace nakonec vedly k rezignaci jejího předsedy Asim-bega Dugaliće.\n\nDo čela spolku se tak roku 1927 dostal duchovní Fehim Spaho. Jeho bratr Mehmed Spaho byl předsedou Jugoslávské muslimské organizace (JMO). Ani tato veskrze kosmetická změna ale nepřinesla kýžený efekt ve fungování spolku a Spaho brzy rezignoval. Neuspokojenost členstva s činností spolku se projevila zvláště roku 1928, kdy se v Sarajevu uskutečnil kongres muslimských intelektuálů a velkolepé slavnosti u příležitosti 25 let od založení \"Gajretu\". Tehdejší vedení spolku bylo ochotno jednat o spojení s \"Gajretem\", ale požadavky jeho vedení směrem k šíření srbské národní ideologie pro ně nebyly přijatelné. V tomto čase se vedení sdružení ujal lékař Asim Musakadić, ale i ten se po roce z funkce stáhl. Na jeho místo roku 1929 přišel energický pedagog Edhem Mulabdić, který organizaci vedl následujících dvanáct let.\n\nSpolek roku 1929 veřejně nepodpořil zavedení královské diktatury a přiklonil se k politické opozici, kterou představovala i Jugoslávská muslimská organizace. Teprve až po volbách roku 1935, kdy JMO vstoupila do vlády, se ostře protirežimní vystupování oslabilo a \"Narodna uzdanica\" získala větší prostor pro své působení.\n\n\"Narodna uzdanica\" si od svého založení kladla za cíl zřídit i žákovské internáty, ale pro finanční obtíže k tomu došlo až mnohem později. První internát pro středoškoláky byl otevřen v Sarajevu roku 1931 (účelová budova otevřena 1938), do války se k nim připojila středoškolská zařízení v Mostaru (1935), Banja Luce (1936) a Tuzle (1937) a vysokoškolský internát (mužský a ženský) v Záhřebu (menza a internát pro chlapce 1936, pro dívky 1940).\n\nPo rozpadu Království Jugoslávie prominentní členové spolku vesměs uvítali vznik Nezávislého státu Chorvatsko, jelikož ten zpočátku uznával kulturní a náboženskou autonomii bosenskohercegovských muslimů. K politické angažovanosti s fašistickými ustašovci se však odvážili jen někteří. Na spolek soustavně vyvíjeli nátlak muslimové oddaní chorvatské národní myšlence Adem-aga Mešić a Hakija Hadžić, kteří jej chtěli přebudovat na základnu kroatizační kampaně mezi islámskými věřícími.\n\nOrganizace pod tlakem okolností na valné hromadě 27. července 1941 změnila svůj název na Chorvatský muslimský spolek Lidová opora (\"Hrvatsko muslimansko društvo Narodna uzdanica\"). S touto změnou nesouhlasila valná část vedení spolku, ale svůj odpor se neodvažovala projevit. Ve stejný čas ustašovské orgány na sdružení převedly veškerý majetek konkurenčního \"Gajretu\", který byl rozpuštěn již v dubnu 1941 a jeho agendu nakrátko převzalo Vakufské ředitelství Islámského společenství. Nicméně vedení spolku majetkové převody dlouho oddalovalo a přijalo je až po vyhrůžkách, že veškerý majetek \"Gajretu\" převezme chorvatský spolek \"Napredak\" (Pokrok)\n\nNicméně ani jistá míra servility nezabránila předsedovi a tajemníkovi spolku Edhemu Mulabdićovi a Salimu Ćatićovi, aby připojili svůj podpis pod Sarajevskou rezoluci muslimských intelektuálů z 14. srpna 1941. Ta se otevřeně vyslovila proti státnímu teroru ustašovců vůči nechorvatům, který zpětně postihoval i civilní muslimské obyvatelstvo.\n\nPo skončení konfliktu organizace již nebyla obnovena a společně se sdružením \"Gajret\" vytvořila nový spolek \"Preporod\" (Obrození). Ten fungoval krátce mezi lety 1945 a 1949, načež byl úřady definitivně zrušen. \"Preporod\" obnovil svou činnost až roku 1990.\n\nVe srovnání s \"Gajretem\" měl spolek nízký počet členů (přesná čísla pro celé období jeho činnosti ale nejsou k dispozici), to bylo dáno i poměrně striktními podmínkami účasti na činnosti sdružení. Stanovy rozlišovaly čtyři (od 1938 pak šest) kategorie členstva, a to v závislosti na výši členských příspěvků. Roku 1933 měla \"Narodna uzdanica\" 4208 členů, z toho v Sarajevu 531 (13 %), Záhřebu 520 (12 %), Tešnji 246, Mostaru 230, Foči 278, Banja Luce 112 a Rogatici 174. Od roku 1925 mohli v jeho řadách působit i nemuslimové.\n\nZvláště silné postavení měl spolek v chorvatské metropoli. Již 23. ledna 1921 zde vznikl podvýbor \"Gajretu\", v němž působili muslimští studenti z Bosny a Hercegoviny. Nicméně po jeho ovládnutí Národní radikální stranou s centrem v Srbsku se jeho členové přesunuli do spolku \"Narodna uzdanica\". Záhřebský \"Gajret\" definitivně zanikl roku 1933. Místní odbor sdružení \"Narodna uzdanica\" muslimští studenti založili 6. listopadu 1923. Jeho prvním předsedou byl zvolen Abdulah Salihbegović (od 1925 Abdulah Karavdić, od 1926 Hifzija Gavrankapetanović, od 1927 Anka Dinagl-Domaćinovićová, od 1935 Milan Dečak). Od konce 20. let 20. století v záhřebském výboru působili i chorvatští intelektuálové, jako např. Ivo Pilar, Bratoljub Klaić, Ivan Esih, Mile Budak aj. Od poloviny 30. let spolek rozšířil svou působnost i mimo akademickou obec – roku 1935 totiž Jugoslávská muslimská organizace opustila protivládní zaměření a spolek ji v tomto věrně následoval – a dokázal oslovit většinu v Záhřebu usedlých muslimů. Mezi významnými členy byli tehdy Alija Nametak, Skender Kulenović, Edhem Čamo a Safet Krupić.\n\nNeformálním tiskovým orgánem spolku byl list \"Novi behar\" (Nový květ), a to do roku 1927 do konce druhé světové války v roce 1945. Sdružení vydávalo i svůj kalendář (\"Kalendar „Narodna uzdanica“\"), konkrétně pro léta 1933–1945.\n\n\n\n"}
{"id": "1276888", "url": "https://cs.wikipedia.org/wiki?curid=1276888", "title": "Seznam štrasburských biskupů a arcibiskupů", "text": "Seznam štrasburských biskupů a arcibiskupů\n\n\n\n"}
{"id": "1276896", "url": "https://cs.wikipedia.org/wiki?curid=1276896", "title": "Kostel Nanebevzetí Panny Marie (Hevlín)", "text": "Kostel Nanebevzetí Panny Marie (Hevlín)\n\nKostel Nanebevzetí Panny Marie je římskokatolický chrám v obci Hevlín v okrese Znojmo. Je chráněn jako kulturní památka České republiky. Jde o farní kostel farnosti Hevlín.\n\nKostel Nanebevzetí Panny Marie pocházející z roku 1742 je významnou pozdně barokní památkou a tvoří dominantu obce. Před kostelem stojí dvě barokní sochy, jež jsou součástí areálu. Předchozí kostel byl poprvé uváděn roku 1282.\n\nJedná se o jednolodní stavbu s odsazeným kněžištěm, k jehož severní zdi přiléhá čtyřboká sakristie. Ze západního průčelí vystupuje hranolová věž. Fasády jsou prolomeny okny se segmentovým záklenkem, nad nimi jsou drobná kruhová okna. U hlavního vstupu se nacházejí zrcadlově komponované skulptury svatého Filipa Neriho a svatého Jana Nepomuckého osazené na samostatných podstavcích, které pocházejí z první poloviny 18. století.\nZařízení je jednotné z doby vzniku stavby. Zvon ve věži byl ulitý roku 1824.\n"}
{"id": "1276897", "url": "https://cs.wikipedia.org/wiki?curid=1276897", "title": "Seriate", "text": "Seriate\n\nSeriate je italské město v provincii Bergamo v oblasti Lombardie.\n\nV roce 2014 zde žilo 25 291 obyvatel.\n\nSousední obce jsou: Albano Sant'Alessandro, Bagnatica, Bergamo, Brusaporto, Calcinate, Cavernago, Gorle, Grassobbio, Orio al Serio a Pedrengo.\n\nZdroj:\n\n"}
{"id": "1276903", "url": "https://cs.wikipedia.org/wiki?curid=1276903", "title": "Jarábek", "text": "Jarábek\n\nExistuje více nositelů slovenského příjmení Jarábek:\n\n"}
{"id": "1276907", "url": "https://cs.wikipedia.org/wiki?curid=1276907", "title": "Nick Thometz", "text": "Nick Thometz\n\nKeith James „Nick“ Thometz (* 16. září 1963 Minneapolis, Minnesota) je bývalý americký rychlobruslař.\n\nV roce 1981 se poprvé představil na juniorském světovém šampionátu a zároveň na seniorském Mistrovství světa ve víceboji. Od následujícího roku startoval na sprinterském MS. Zúčastnil se Zimních olympijských her 1984 (500 m – 5. místo, 1000 m – 4. místo, 1500 m – 14. místo). Ve Světového poháru závodil od premiérové sezóny 1985/1986, v následujícím ročníku zvítězil v celkové klasifikaci SP na tratích 500 m a 1000 m. Roku 1987 rovněž vybojoval stříbrnou medaili na Mistrovství světa ve sprintu. Startoval také na ZOH 1988 (500 m – 8. místo, 1000 m – 18. místo) a 1992 (500 m – 13. místo, 1000 m – 15. místo). Po sezóně 1991/1992 ukončil sportovní kariéru.\n\n"}
{"id": "1276912", "url": "https://cs.wikipedia.org/wiki?curid=1276912", "title": "Pavel Pegov", "text": "Pavel Pegov\n\nPavel Georgijevič Pegov ( ; * 29. listopadu 1956 Moskva, Ruská SFSR) je bývalý sovětský rychlobruslař.\n\nDomácích rychlobruslařských závodů se začal účastnit v roce 1976. V první polovině 80. let získal na sovětských šampionátech několik cenných kovů. Na velké mezinárodní akci se poprvé představil v roce 1983, kdy vybojoval stříbrnou medaili na Mistrovství světa ve sprintu. Zúčastnil se také Zimních olympijských her 1984 (1000 m – 13. místo). Sportovní kariéru ukončil po sezóně 1984/1985.\n"}
{"id": "1276916", "url": "https://cs.wikipedia.org/wiki?curid=1276916", "title": "Anatolij Medennikov", "text": "Anatolij Medennikov\n\nAnatolij Sergejevič Medennikov ( ; * 16. března 1958 Sverdlovsk, Ruská SFSR) je bývalý sovětský rychlobruslař.\n\nV roce 1978 se zúčastnil juniorského světového šampionátu, od roku 1979 startoval na seniorských mistrovstvích světa ve sprintu. Zúčastnil se Zimních olympijských her 1980 (500 m – 7. místo, 1000 m – 15. místo). Největšího úspěchu dosáhl na sprinterském MS 1981, kde vybojoval bronzovou medaili. Poslední závody absolvoval v roce 1985.\n"}
{"id": "1276926", "url": "https://cs.wikipedia.org/wiki?curid=1276926", "title": "Seznam dílů seriálu Riverdale", "text": "Seznam dílů seriálu Riverdale\n\nToto je seznam dílů seriálu \"Riverdale\". Americký mysteriózně-dramatický seriál \"Riverdale\" vysílá americká stanice The CW od roku 2017. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />71<section end=\"ep\" /> dílů seriálu.\n\nDne 7. ledna 2020 televize The CW oznámila, že objednává pátou řadu seriálu.\n\n"}
{"id": "1276932", "url": "https://cs.wikipedia.org/wiki?curid=1276932", "title": "William Brunton", "text": "William Brunton\n\nWilliam Brunton (26. května 1777 Lochwinnoch – 5. října 1851 Camborne) byl skotský inženýr a vynálezce, autor lokomotivy Traveller.\n\nParní lokomotiva Traveller Williama Bruntona byla pro svou neobvyklou konstrukci byla označována jako \"mechanický cestovatel\" nebo \"parní kůň\".\n\nDůvodem k tomuto označení byl způsob přenosu tažné síly, a to přes soustavu pák, které přenášely výkon na dvě mechanické nohy. Stroj tak napodoboval chůzi koně a byl schopen vyvinout rychlost kolem 3 km/h.\n\nTento způsob pohonu na principu mechanické nohy resp. mechanických nohou, které tlačí lokomotivu před sebou si William Brunton, který stále vycházel z principu koněspřežné železnice, nechal 22. května 1813 patentovat. Lokomotiva byla v provozu na průmyslové železnici v Newbattle Colliery v roce 1814. Po havárii při prezentaci 31. července 1815 ve Philadelphii, v hrabství Durham, kdy z nedbalosti obsluhy explodoval kotel lokomotivy a zahynulo 13 lidí, otřesený Brunton stroj neopravil..\nKromě jiného se zabýval i konstrukcí pecí a zařízení ke kalcinaci nebo zařízením k lepšímu odvětrávání důlních šachet. Jeho kalcinační pece byly využívány jak většinou cínových dolů v Cornwallu, tak i stříbrnými doly v Mexiku.\n\nV roce 1844 přišel Brunton s myšlenkou stavby podmořského tunelu pod Lamanšským průlivem, který by byl hlouben pneumaticky poháněným strojem a to v době, kdy ještě nebyl vynalezen kompresor. Jeho návrh předpokládal, že vrtná hlavice bude mít stejný průměr jako tunel. Vrtaná hornina měla být drcena na prach a odváděna konstrukcí stroje.\n"}
{"id": "1276933", "url": "https://cs.wikipedia.org/wiki?curid=1276933", "title": "Happy Town (seriál)", "text": "Happy Town (seriál)\n\nHappy Town je americký mysteriózní televizní seriál, který byl vysílán v roce 2010 na stanici ABC. Za pořadem stojí autorská trojice Josh Appelbaum, André Nemec a Scott Rosenberg. Osmidílný seriál zobrazuje život lidí v malém minnesotském městě Haplin, zvaném Happy Town, jež je stále ovlivněno sérií záhadných zmizení několika lidí, ke kterým došlo v předchozích letech. Místní šerif Tommy Conroy (Geoff Stults) nyní musí vyšetřit nové zločiny, jež se v městě odehrály a které ukazují na souvislosti s událostmi z let minulých.\n\nHaplin, místními přezdívané Happy Town (tj. Šťastné město), je malé město na americkém Středozápadě v Minnesotě, obklopené lesy a nedotčenou přírodou. Samotné městečko je vedeno rodinou Haplinových, která vlastní místní velkou pekárnu Our Daily, jež zaměstnává řadu obyvatel. Nejstarší z rodiny, Peggy, je také místní starostkou. Před 12 lety se z města začali záhadně ztrácet lidé, každý rok jeden, což trvalo sedm let. Jednou ze ztracených byla i vnučka starostky. Místní obyvatelé to připisovali mysteriózní postavě, kterou pojmenovali Magic Man, neboť po každé takové události se u dveří rodiny zmizelého objevila suchá kytice. Tato zmizení skončila před pěti lety, místní úřad šerifa však nedokázal najít jedinou stopu a od té doby panuje v Haplinu klid. Nyní se ale vše mění, neboť byl v rybářské chatce na jezeře zavražděn jeden z místních. Případ musí vyšetřit Tommy Conroy, který funkci šerifa dočasně převezme po otci, který se nervově zhroutil. Do městečka, kde každá rodina má nějaké tajemství, rovněž nedávno dorazil anglický sběratel filmových artefaktů Merritt Grieves a také mladá dívka Henley Boone, jejíž matka zde kdysi pobývala a která si zde chce otevřít obchod se svíčkami.\n\n\nAutorská trojice Josh Appelbaum, André Nemec a Scott Rosenberg, která spolu pracovala již na seriálech \"October Road\" a \"Polda z Marsu\" a která měla uzavřenou obecnou smlouvu s ABC Studios, předložila v lednu 2009 stanici ABC scénář pojmenovaný \"Happy Town\" o záhadách malého minnesotského města a jeho obyvatel. Autoři jej označili za kombinaci \"Prokletí Salemu\" s trochou \"Městečka Twin Peaks\". Stanice ještě tentýž měsíc schválila výrobu dvouhodinového pilotního dílu, pro jehož režii byl o několik týdnů později najat Gary Fleder. V polovině února začalo obsazování rolí. Jako první byla obsazena Lauren German, roli nového šerifa Tommyho Conroye záhy získal Geoff Stults, který s trojicí Appelbaum, Nemec a Rosenberg, nově showrunnery \"Happy Townu\", pracoval již na seriálu \"October Road\". Do konce měsíce byli oznámeni ještě Dean Winters a Amy Acker a během března se k nim přidali také John Patrick Amedori, Robert Wisdom, Jay Paulson, Sam Neill a později také Sarah Gadon. Dvojdílný pilot byl natáčen v průběhu března 2009 v torontských Pinewood Studios. Pro exteriéry využil štáb okolí Toronta, především obec Port Hope, která představovala fiktivní Haplin. Využity byl i další ontarijské lokace, jako St. Catharines, Uxbridge a Penetanguishene.\n\nV polovině května 2009 si stanice ABC vybrala \"Happy Town\" do svého vysílání v následující televizní sezóně, konkrétně do druhé, jarní poloviny sezóny. Objednáno bylo dalších šest epizod, začátek vysílání seriálu byl předpokládán na březen 2010. V červenci 2009 byla oznámena změna v obsazení: roli Johna Haplina (původně Dean Winters) nově získal Steven Weber a v roli jeho syna Andrewa (původně John Patrick Amedori) se měl nově představit Ben Schnetzer. Natáčení bylo zahájeno během léta toho roku, štáb se na začátku srpna rovněž vrátil do Port Hope. Kromě nových dílů byly, i kvůli novým hercům, přetáčeny také některé scény z pilotu. Produkce pokračovala i na podzim, např. v Port Hope se filmaři zdrželi na přelomu září a října a poté ve druhé polovině října.\n\nDatum premiéry úvodního dílu, 28. dubna, oznámila televize ABC na začátku února 2010. Počátkem dubna propagovali autoři a herci seriál na sanfranciském WonderConu, kde návštěvníkům rovněž promítli první epizodu.\n\nStanice ABC nasadila \"Happy Town\" na středeční večery od 22 hodin, do časového slotu, který se uvolnil po odvysílání závěrečného dílu seriálu \"Ošklivka Betty\" dne 14. dubna 2010. Přímého předskokana, stejně jako \"Ošklivce Betty\", měl dělat seriál \"Město žen\". Původní dvouhodinový pilot \"Happy Townu\" byl rozdělen na dva standardní díly, z nichž první se na obrazovkách premiérově objevil 28. dubna 2010. Jeho sledovanost však nedosáhla takových hodnot, jaké stanice čekala. První epizodu \"Happy Townu\" zhlédlo 5,23 milionu diváků, což bylo méně, než finále \"Ošklivky Betty\", které dosáhlo 5,34 milionu diváků. Novinka musela v daném slotu soutěžit se zavedenými krimiseriály \"\" a \"Kriminálka New York\". Sledovanost dalších dvou dílů, vysílaných v týdenní periodě ve stejném čase, klesla na hranici 3 milionů diváků. Těsně před uvedením třetí epizody dne 12. května oznámila stanice dočasné stažení \"Happy Townu\" z vysílání, s tím, že čtvrtý díl, původně plánovaný na 19. května, bude tento den nahrazen pořadem \"Primetime: What Would You Do?\". Závěrem května oznámila ABC své vysílací schéma pro podzim 2010, kde \"Happy Town\" již nefiguroval, což naznačilo, že s ním stanice již dále nepočítá a tedy zrušení seriálu.\n\nDo programu se \"Happy Town\" vrátil ve středu 2. června ve svém původním čase, o 22. hodině. Stanice ABC chystala uvést všech pět zbylých dílů během června, takže poslední měl být odvysílán 30. června, což se později změnilo na 7. července. Divácký zájem o seriál však byl nižší a sledovanost každou epizodou klesala – šestý díl zhlédly 16. června asi 2 miliony diváků. Krátce poté stanice oznámila, že jej opětovně stahuje z programu a nahrazuje reprízami seriálu \"Castle na zabití\". Poslední dva díly \"Happy Townu\" měly být odvysílány v průběhu léta o sobotních večerech. I tento plán byl změněn a závěrečné dva díly seriálu tak byly 1. července 2010 vydány online na webové stránce stanice ABC.\n\nV Česku nebyl seriál \"Happy Town\" vysílán.\n\nServer \"Rotten Tomatoes\" shromáždil 25 recenzí seriálu, z nichž 11 (tedy 44 %) bylo kladných. Průměrné hodnocení dosáhlo hodnoty 6,35 bodu z 10. Server \"Metacritic\" udělil, na základě výsledku 27 recenzí, seriálu \"Happy Town\" hodnocení 52 bodů ze 100.\n\nPodle kritiků byla nedostatkem seriálu neúspěšná snaha autorů vytvořit mnohotematické dílo, podobné práci J. J. Abramse, které mělo zároveň být temnou hororovou show, příběhem o malém městě a dramatickou výpovědí o snaze udržet pohromadě rodinu; to vše doplněné množstvím záhad. Samotný výsledek však podle verdiktu \"Rotten Tomatoes\" působí nekonzistentně, neboť příběh nemá řádnou vedoucí linku. Kritizováno rovněž bylo „vychrlení“ množství tajemství ve velmi krátkém čase hned na začátku, zatímco úspěch \"Městečka Twin Peaks\", na které autoři seriálu částečně odkazují, spočíval v opatrném a postupném odkrývání záhadných náznaků. \"Happy Town\" se nevyhne srovnání ani s mysteriózním a vyvražďovacím seriálem \"Ostrov smrti\", který však má výhodu silné příběhové linie. Další konkrétní slabinou v \"Happy Townu\" byla nevýrazná povaha hlavní postavy, zastupujícího šerifa Tommyho Conroye. Naopak vlastní obsazení seriálu bylo pochváleno, ať už šlo o Amy Acker, Stevena Webera, Frances Conroy (starostka Peggy Haplin) či Abrahama Benrubiho („Big Dave“ Duncan).\n\n"}
{"id": "1276934", "url": "https://cs.wikipedia.org/wiki?curid=1276934", "title": "Happy Town", "text": "Happy Town\n\nHappy Town může být:\n"}
{"id": "1276939", "url": "https://cs.wikipedia.org/wiki?curid=1276939", "title": "Pavel Šulgin", "text": "Pavel Šulgin\n\nPavel Jakovlevič Šulgin (, † 1678) byl ruský administrátor, syn bojarský. Působil na Sibiři, naposledy jako správce v Něrčinsku od roku 1673.\n\nPavel Jakovlevič Šulgin byl synem Jakova Grigorjeviče Šulgina, tobolského syna bojarského. Jakov Šulgin byl v Tobolsku náčelníkem () pěších kozáků. Také Pavel Šulgin nastoupil do státní služby.\n\nRoku 1659 se Jakov se syny dostal konfliktu s tobolským vojevodou Ivanem Andrejevičem Chilkovem, a přes petici na podporu Šulginů podepsanou několika desítkami vyšších i nižších tobolských úředníků a kozáků, Rusů i Tatarů, byl rozhodnutím moskevských úřadů Pavel poslán do Jenisejska a Jakov se zbytkem rodiny do Čečujsku v jakutském vojevodství. Roku 1661 byl Pavel přeložen do Jakutska, kam se přes Čečujsk dostal na jaře 1662. Zde sloužil už jako syn bojarský a tedy jeden z nejvýše postavených zdejších kozáků. Roku 1671 se Šulginové vrátili do Tobolska.\n\nRoku 1673 byl Pavel Šulgin jmenován \"prikaznym čelověkom\" (správcem) v Něrčinsku a dalších ostrozích daurské země (Telembinském a Irgenském). Úřad převzal v listopadu 1673. Jak bylo obvyklé, syn Vasilij ho v úřadě zastupoval. Podléhal mu i Albazinský ostroh.\n\nVzhledem k nepočetnosti jeho sil, část poddaných Burjatů a Tunguzů přecházela mezi zeměmi ruskými a mongolskými, přičemž si „věrní“ Tunguzové stěžovali, že jsou přeběhlíky, anebo mongolskými poddanými, olupováni. Poté co nepomohla stížnost k mongolskému Očiru Sajn-chánovi, roku 1674 Pavel Šulgin vyslal svého syna Vasilije, bojarského syna Grigorije Lonšakova a padesátníka Nikifora Černigovského v čele kozáků a dobrovolníků proti nájezdníkům, tabunuckým Mongolům, které porazili v boji a 100 jich zabili, 61 žen a dětí zajali. K nevoli jenisejského vojevody pak Mongolové odvetou vytáhli na Selenginský ostroh. \n\nAby upevnil ruský vliv východně od Bajkalu, postavil u Malého Jeravného jezera Jeravninský ostroh. Na východě svěřeného území roku 1677 albazinští kozáci postavili Verchnozejský ostroh na horním toku Zeji.\n\nV letech 1676–1677 se podařilo od místního obyvatelstva získat informace o nalezištích olověné a stříbrné rudy, a vytavit olovo. Podporoval rozvoj zemědělství, za tím účelem poslal roku 1674 na Amur k Albazinu skupinu 47 vyhnanců a roku 1677 dalších 27 rodin. V Albazinu však některé přijali mezi kozáky a ostatní obdělávali půdu pro vlastní užitek, aniž by vydělili a obdělali státní pole () z jejichž výnosu se měli živit kozáci a úředníci. O vydělení státních polí se opakovaně přel s albazinskými kozáky.\n\nSvěřený úřad se snažil využít k osobnímu obohacení, z Burjatů vymáhal vysoké odstupné za rukojmí, vařil pivo a vodku na prodej kozákům (navíc kvůli spotřebě obilí na výrobu alkoholu stouply jeho ceny), všemožně obíral řadové obyvatele i duchovní. Nakonec kozákům došla trpělivost s hrabivým náčelníkem, zvolili si za prozatímní náčelníky Lonšakova a desátníka Astrakancova a poslali do Moskvy žádost o nového správce. Mezitím byl už roku 1676 jmenován do Něrčinska Larion Tolbuzin, který však na zemřel na cestě do nového působiště.\n\nPavel Šulgin onemocněl a v dubnu 1678 v Něrčinsku zemřel. Během jeho nemoci – navzdory Lonšakovovi a Astrakancovovi – jeho úřední povinnosti vykonával syn Vasilij. Po Šulginově smrti Něrčinsk převzal Alexej Larionovič Tolbuzin.\n"}
{"id": "1276942", "url": "https://cs.wikipedia.org/wiki?curid=1276942", "title": "Vánoční sen", "text": "Vánoční sen\n\nVánoční sen je český animovaně hraný film z roku 1945. Jedná se o krátkometrážní dílo Karla Zemana a Bořivoje Zemana.\n\nHranou část natočil Bořivoj Zeman, animovanou část Karel Zeman. Na natáčení se také podílela Hermína Týrlová. Poté, co ateliéry se skoro dokončeným filmem vyhořely, začali na něm Karel a Bořivoj Zemanovi pracovat znovu.\n\nMalou dívku si zahrála Jana Hrdličková.\n\nMladá dívenka dostane o Vánocích nové hračky. Hadrovou panenku, kterou měla v náruči, odhodí stranou. Ta však ožije a začne tančit a bruslit. Nové hračky, které dostala, taktéž ožívají a přidávají s k tančení. Poté panenka zapne ventilátor a narazí do vázy, když se pokouší vyhnout stolu. Dívka vstane z postele, postaví vázu a vezme si panenku do náručí.\n\n\nKarel Zeman získal za film cenu \"Velká mezinárodní cena za scénář ke krátkometrážnímu snímku\" na Filmovém festivalu v Cannes.\n\n"}
{"id": "1276948", "url": "https://cs.wikipedia.org/wiki?curid=1276948", "title": "Nolan Bushnell", "text": "Nolan Bushnell\n\nNolan Bushnell (* 5. února 1943, Clearfield) je americký vynálezce a podnikatel, průkopník videoherního průmyslu, zakladatel firmy Atari. Jako jeden z prvních odhadl, že by počítače mohly sloužit ke hraní her.\nVystudoval elektrické inženýrství na University of Utah. Absolvoval roku 1968. Poté nastoupil do firmy Ampex, které nabídl zaměření na videohry, ta o ně však neměla zájem. Rozhodl se tedy založit firmu vlastní – vznikla roku 1972 a získala jméno Atari. Jejím prvním výrobkem byla videohra Pong, na jejímž vývoji se Bushnell osobně podílel. Jednoduchá hra, kde dvě destičky odrážejí míček, zaznamenala fenomenální úspěch. Firmu Atari nakonec prodal v roce 1977 korporaci Time Warner za 28 milionů dolarů. Ve firmě zůstal, ale již roku 1978 z ní odešel, když se neshodl s novým majitelem na strategii dalšího vývoje.\n\nZa utržené peníze z prodeje Atari založil novou firmu Chuck E. Cheese's Pizza Time Theatre, která provozovala restaurace pro děti, kde se prodávala pizza a hrály videohry. Celkem za život založil dvacítku firem. Tou poslední je BrainRush. Bushnell věří, že revolučním způsobem změní systém vzdělávání.\n\nBushnell pojmenoval základní obchodní pravidlo úspěšné video/počítačové hry, kterému se někdy říká Bushnellův zákon: „hru musí být lehké se naučit hrát a těžké dokonale ovládnout“.\nNějaký čas byl členem mormonské církve, ale odešel z ní.\n"}
{"id": "1276954", "url": "https://cs.wikipedia.org/wiki?curid=1276954", "title": "Vlastislav Škvařil", "text": "Vlastislav Škvařil\n\nVlastislav Škvařil je česko-australský supermaratónec.\n\nNarozen 28. srpna 1939 v Hodoníně na Moravě, vystudoval Mlékařskou školu v Kroměříži.\nV r. 1969 emigroval s celou rodinou – manželkou Josefou, roz. Koštuříkovou a dvěma syny – do Rakouska, odtud do Austrálie. V Adelaide pracoval ve zmrzlinárně. Milan Vyhnálek se o něm dověděl v Kroměřížské mlékárenské škole. Nabídl mu místo ve své mlékárně Lactos na Tasmánii ve městě Burnie. Přestěhoval se tam i s rodinou a od píky se postupně vypracoval na Production Manager. V Lactose pracovala celá jeho rodina. V mlékárně a v máslárně. Každý rok zval střídavě své a manželčiny rodiče na 6 měsíců k sobě na návštěvu, přičemž hradil kompletně všechny náklady, tj. letenky, víza a celý pobyt. Až ve stáří přiznal, že si na to museli s manželkou i vypůjčit peníze. Určitý čas měli potravinový obchod. V současnosti má 2 syny, 6 vnuků a 9 pravnuků. Je znám jako špičkový supermaratonec, drží světový rekord na šestidenní běh ve své kategorii, je jediným člověkem, který proběhl Austrálii nejen od nejjižnějšího bodu Tasmánie po nejsevernější bod Austrálie, ale i od nejvýchodnějšího bodu Austrálie po nejzápadnější, dohromady téměř 6000 km. Další tisíce km naběhal kolem Tasmánie a po různých trasách na pevninské Austrálii. Doprovodné vozidlo řídila Joža, jeho manželka. Tyto akce byly spojeny s benefiční finanční sbírkou pro děti trpící rakovinou. Všechny náklady na tyto cesty si financoval sám a vysbírané peníze šly do posledního centu dětem. Dohromady to činí hodně přes 100 000 dolarů. \nDodnes je aktivně činný i jako sportovec.\nByl nominován na muže roku v Tasmánii.\nByl zakladatelem parašutistického klubu v Tasmanii.\n\n"}
{"id": "1276960", "url": "https://cs.wikipedia.org/wiki?curid=1276960", "title": "Teenage Angst", "text": "Teenage Angst\n\nTeenage Angst je německý hraný film z roku 2008, který režíroval Thomas Stuber. Snímek měl světovou premiéru na Berlinale 9. února 2008. Film o šikaně na střední škole zpracovává obdobné téma, které se poprvé objevilo v románu \"Zmatky chovance Törlesse\" Roberta Musila.\n\nČtyři žáci elitní internátní školy opouštějí večer tajně školní internát, aby se mohli opíjet. Snaží se nalézt extrémní zábavu ve škole, kam je umístili jejich bohatí rodiče. Při svých utajených večírcích dochází i k násilí, zejména vůči Leibnitzovi, nejslabšímu ze skupiny. Vůdce skupiny Dyrbusch a jeho nohsled Bogatsch vůči Leibnitz stupňují násilí. Ten jejich výpady snáší, protože se bojí vyloučení ze skupiny. Čtvrtým ve skupině je Konstantin, který si jako jediný uvědomuje morální rozměr jejich jednání. Ale i on se zdráhá vystoupit proti svým spolužákům. Tím skupina stále více roztáčí spirálu násilí.\n"}
{"id": "1276966", "url": "https://cs.wikipedia.org/wiki?curid=1276966", "title": "Kostel svaté Barbory (Bílsko-Bělá)", "text": "Kostel svaté Barbory (Bílsko-Bělá)\n\nKostel svaté Barbory je historický dřevěný katolický kostel v Bílsku-Bělé, který se nacházím v části Mikuszowice Krakowskie, na Cyprysové ulici. Je farním kostelem (farnost sv. Barbory v Bílsku-Bělé) a patří k diecézi bílsko-żywiecké (Děkanát Bílsko-Bělá III – Wschód). Dřevěná svatyně byla postavena v roce 1690 a je příkladem historického venkovského sakrálního stavitelství ve stylu slezsko-malopolském. Kostel je součástí hlavní trasy Stezky dřevěné architektury ve Slezském vojvodství. Kostel je zapsán do seznamu kulturních památek Polska.\n\nPrvní kostel v Mikuszowicích byl postaven pravděpodobně v 13. století nebo na začátku 14. století. Byl zničen při povodni v polovině 15. století.\n\nDruhý kostel byl postavený v roce 1455 z borového dřeva. Na krátký čas byl farním kostelem, ale zanedlouho se stal kostelem filiálním farnosti v Łodygowicích. V první polovině 16. století byl protestantským kostelem. Od roku 1615 byl opět kostelem katolickým. Dne 7. dubna 1687 kostel vyhořel, zapálil jej blesk.\n\nSoučasný kostel sv. Barbory byl dokončen v roce 1690. Kostel byl postaven na návrh faráře Urbana Kupiszowského místním tesařem Piotrem Piotrowským z modřínového dřeva. Vysvěcen byl v roce 1692.\n\nVelké změny interiéru nastaly v 18. století. Z tohoto období pochází polychromie, hlavní oltář, boční oltáře a plastiky evangelistů.\n\nV roce 1796 byl dán kostel do dražby, vykoupen byl vesničany z Mikuszowic a okolních vsí za 50 zlatých rýnských a stal se filiálním kostelem farnosti ve Wilkovicích.\n\nV 19. století byl kostel dvakrát přestavován. V roce 1851 byla přistavěna věž tesařem Walentem Fijakem a v roce 1870 byl kostel zvýšen.\n\nV roce 1935 byl oltářní triptych z roku 1470 byl přenesen do Národního muzea v Krakově a do kostela byla umístěná v roce 1987 jeho kopie. Dne 7. září 1965 dekretem krakovského metropolity Karola Wojtyly se stala samostatnou farností sv. Barbory v Bílsku-Bělé v Mikuszowicích. Od roku 1992 patří k Diecézi bílsko-żywiecké.\n\nV letech 1993–1994 byly provedeny konzervátorské a restaurátorské práce na polychromii z 18. století.\n\nKostel sv. Barbory je typickým příkladem dřevěných vesnických kostelů roubeno-sloupových konstrukcí v slezsko-malopolském stylu, které v této době dominovaly při sakrální výstavbě v tomto regionu.\n\nNeorientovaný kostel má malou čtvercovou loď, šestiboké kněžiště a zákristii na východní straně. Roubená konstrukce je opatřená bedněním. Kostel má velmi strmou šindelovou střechu (sklon 55° – 65°), skládající se ze dvou částí (nižší nad presbytářem, vyšší nad lodí), kolem kostela je krytá podsíň. Neorientovaný kostel má okna pouze na západní straně.\n\nDřevěná přisazená věž byla postavena v roce 1851 a o dvacet let později byla zvýšená o pozorovací místnost (pozorovatelnu) zakončenou cibulovou helmicí s otevřenou lucernou a jehlicí. Zvonice (sanktusník), která má mírně nakloněné stěny, je na severní straně spojena s lodí, má sloupovou konstrukci.\n\nNad bočním vchodem se nachází obraz sv. Barbory s jejími charakteristickými atributy – věží a mečem.\n\nKe kostelu náleží i hřbitov z 18. století, který je ohrazen trámovým plotem z roku 1748.\n\nVnitřek kostela zdobí bohatá barokní polychromie, kterou zhotovil malíř Johann Mantila z Bílska v roce 1723. Provedena je v živých pastelových barvách připomínající staré gobelíny. Složena je z motivů jónských pilastrů a postav apoštolů, v rozdělených částech stěn vytváří osm scén ze života (legendy) sv. Barbory:\nNa různých místech interiéru se nacházejí jiné scény a výjevy například: sv. Jiří zabíjí draka, sv. Trojice, nebo sv. Mikuláš. Všechny výjevy jsou popisovány v latině a polském jazyce (v místním slezsko-malopolském nářečí) a jsou obtočeny rostlinnými dekoracemi. Záklopový strop je zdoben barokními apoteózami – v lodi sv. Babory, a v kněžišti sv. Trojice. Na trámu pod kruchtou se nalézá podpis malíře Mantila.\n\nBarokní hlavní oltář pochází z 18. století. Mimo triptychu se zde nacházejí obrazy sv. Kateřiny, sv. Vojtěcha, sv. Stanislava, pozlacené rokokové tabernákulum z kostela ve Wilkowicích, a také dvě barokové figury evangelistů sv. Jana a sv. Lukáše, které se původně nacházely v bílském kostele Spasitele.\n\nV hlavním oltáři se nachází kopie gotického oltářního triptychu, tzv. \"Triptych z Mikuczowic\". Vznikl v roce 1470 v dílně malíře z kruhů tzv. Mistrza Chórów z krakovské školy. Skládá se ze tří částí: středního a dvou bočních obrazů.\n\nStřední část představuje scénu \"Rozeslání Apoštolů\" s postavou Krista a kolem něj shromážděných učňů, kteří drží v ruce stuhu s nápisem, kam mají jít šířit nauku křesťanství.\n\nNa bočních křídlech jsou dvoustranné obrazy. Na líci levého křídla je nahoře postava Řehoře I. Velikého a dole je postava sv. Jeronýma. Na líci pravého křídla nahoře je sv. Augustin a dole sv. Ambrož. Oba dolní obrazy jsou v polovině useknuty, zřejmě z důvodů přizpůsobení se na podmínky relativně malé mikuszowické svatyně. Na rubech křídel jsou vlevo nahoře \"Povolání sv. Petra a Ondřeje\" a dole \"Vidění sv. Jana na ostrově Patmos\". Napravo nahoře je \"Útěk sv. Petra z Damašku\", dole \"Obrácení kancléře pokladu královny Kandaké sv. Filipem\".\n\nOriginál triptychu byl v roce 1935 přenesen do Národního muzea v Krakově a až v roce 1987 byla do kostela dána jeho kopie.\n\nOba boční barokní oltáře (levý i pravý) pocházejí z 18. století.\n\nV levém se nalézá dřevěná gotická figura Panny Marie s dítětem z období kolem roku 1430 a je řazena do skupiny slezských Madonn Pięknych (Krásných Madon). Její charakteristickou vlastností jsou měkce zvýrazněné řasení sukně. Kromě toho má mikiszowická Madona na sobě závoj, který sahá k ramenům a také pozlacené atributy královské moci: koruny na hlavách obou postav, žezlo v ruce Marie a jablko v rukou dítěte.\n\nV pravém bočním oltáři je umístěn obraz sv. Barbory z přelomu 17. a 18. století, který byl v letech 1935–1987 umístěn na místo gotického triptychu.\n\n\n\n"}
{"id": "1276969", "url": "https://cs.wikipedia.org/wiki?curid=1276969", "title": "Regéc", "text": "Regéc\n\nRegéc je vesnička v Maďarsku v župě Borsod-Abaúj-Zemplén v okrese Gönc v pohoří Slanské vrchy. Asi 1,5 km jižně od centra obce se nachází Regecký hrad, postavený kolem roku 1300.\n\nObec má rozlohu 2721 ha a žije zde 76 obyvatel (2015).\n"}
{"id": "1276970", "url": "https://cs.wikipedia.org/wiki?curid=1276970", "title": "Římskokatolická farnost Město Libavá", "text": "Římskokatolická farnost Město Libavá\n\nŘímskokatolická farnost Město Libavá je územní společenství římských katolíků bez farního kostela ve šternberském děkanátu olomoucké arcidiecéze. Zahrnuje území bývalého vojenského újezdu Libavá, a proto je co do územní rozlohy jednou z největších farností na Moravě.\n\nDo farnosti náleží území těchto zaniklých farností:\n\n"}
{"id": "1276977", "url": "https://cs.wikipedia.org/wiki?curid=1276977", "title": "Joseph Woelfl", "text": "Joseph Woelfl\n\nJoseph Johann Baptist Woelfl, zhruba do roku 1790 psaný Wölfl (24. prosince 1773 Salzburg – 21. května 1812 Londýn – Mary-Le-Bone), byl rakouský hudební skladatel a koncertní klavírista z okruhu Mozartovy rodiny.\n\nJoseph Woelfl pocházel z nižší šlechty, jeho otec Johann Paul Wölfl byl právník. Prvním Woelflovým učitelem hudby byl zřejmě Leopold Mozart, dále ho vychovával Michael Haydn. Veřejně začal Woelfl vystupovat jako sólový houslista již v sedmi letech. V letech 1786 až 1788 studoval na benediktinské univerzitě v Salzburgu. Jeho osudy v těchto letech nejsou podrobněji známy, ale roku 1790 se objevil ve Vídni vedle W. A. Mozarta již jako hotový klavírní virtuos. Mozart ho doporučil jako učitele klavíru knížeti Michału Kleofasi Ogińskému (1765–1833) do Varšavy. Ve Varšavě Woelfl úspěšně působil až do roku 1795 jako klavírista a učitel hudby, začal zde také uvádět své symfonické a klavírní skladby.\n\nPo návratu z Varšavy do Vídně vystupoval Woelfl jako klavírista a skladatel oper, klavírních i komorních děl. Jeho opera \"Hlava bez muže\" dosáhla v Praze takového úspěchu, že byla přeložena do češtiny a 14. dubna 1799 uvedena i v tomto jazyce. Na přelomu let 1798/99 vystupoval společně s Beethovenem v klavírním a improvizačním „souboji“.\n\nRoku 1798 si Woelfl vzal herečku Theresu Klemmovou, která mu dala syna. Manželské štěstí ovšem zřejmě nevydrželo dlouho a již v březnu 1799 odjel Woelfl na roční turné do Prahy, Drážďan, Lipska, Berlína a Hamburku. V létě 1800 se ještě krátce zdržel ve Vídni, a pak ji opustil navždy. Na svých turné si vybudoval pověst technicky zdatného a kompozičně vynalézavého klavírního virtuosa. V září 1801 se usadil na čtyři roky v Paříži, etabloval se jako vynikající hudebník, a díky tomu zde mohl začít publikovat svoji hudbu pro náročnější obsazení, zejména klavírní koncerty. V květnu 1805 pak se odstěhoval do Londýna, kde rovněž zažil velké úspěchy a předložil publiku řadu nových skladeb. Opět se zde oženil a měl dalšího syna. Po krátké nemoci v roce 1812 zemřel.\n\nWoelflova díla, svým stylem blízká Mozartovi, byla přetiskována až do konce 19. století, pak se na skladatele pozapomnělo. Ve 21. století zažívá zájem o Woelflův skladatelský odkaz mírné oživení.\n"}
{"id": "1276980", "url": "https://cs.wikipedia.org/wiki?curid=1276980", "title": "Augustiniáni kanovníci", "text": "Augustiniáni kanovníci\n\nAugustiniánští kanovníci (zkratka: CRSA nebo CanReg) jsou řeholní kanovníci, žijící podle Řehole svatého Augustina. V zemích České koruny zaujímali od poloviny 14. století do husitských bouří významné postavení v rámci náboženského hnutí devotio moderna a v dalších století v oblasti kultury a vzdělanosti. V současnosti existuje více kongregací augustiniánských kanovníků, které jsou spojeny do společné konfederace.\n\nKláštery a rok jejich založení: \n\nPapež Jan XXIII. vydal dne 4. května 1959 apoštolský list „Caritas Unitas“, jímž založil „Konfederaci Augustiniánů-kanovníků“. Tato konfederace je vedená opatem primasem se sídlem v Římě a patří k ní následující kongregace augustiniánasých kanovníků:\n\n"}
{"id": "1276981", "url": "https://cs.wikipedia.org/wiki?curid=1276981", "title": "Hvězdárna Turnov", "text": "Hvězdárna Turnov\n\nHvězdárna Turnov se nachází v jihovýchodní části města Turnov cca 1 km od centra v lokalitě zvané Vrchhůra. Byla otevřena 2. května 1974 a dnes slouží především pro školy a veřejnost.\n\nHvězdárna byla postavena v 60. letech 20. století z iniciativy a za finanční podpory RNDr. Ivana Šolce, CSc. V letech 1976-1986 byl objekt v nájmu AsÚ ČSAV a poté až do roku 1992 Fyzikálního ústavu, kdy v prostorách sídlila Optická vývojová dílna. Od té doby využívá hvězdárnu astronomický kroužek při turnovském gymnáziu a objekt pomalu chátral. V roce 2013 proběhla její rekonstrukce. \n\n\n"}
{"id": "1276982", "url": "https://cs.wikipedia.org/wiki?curid=1276982", "title": "Národní park Bukové hory", "text": "Národní park Bukové hory\n\nNárodní park Bukové hory nebo také Národní park Bükk () je národní park v Bukových horách () v severním Maďarsku, západně od města Miskolc a severovýchodně od města Eger. Park byl založen v roce 1977 jako třetí národní park v zemi. Jeho rozloha je 431,7 km² (z čehož 37,74 km² je pod zvýšenou ochranou). Hornatý a zalesněný Bükk je největším národním parkem v Maďarsku; nachází se na území vápencových hor na severu země, mezi obcemi Szilvásvárad a Lillafüred. Mezi důležité geologické rysy národní parku patří různé krasové útvary na území vápencových hor - zejména jeskyně (kdysi obývané prehistorickými lidmi), závrty a rokle. Na území parku se nachází nejdelší (8 700 m) a nejhlubší (245 metrů) jeskyně, Istvánlápa. Národní park Bukové hory také hostí devadesát druhů hnízdících ptáků, z nichž některé jsou považovány za ohrožené.\n\n"}
{"id": "1276984", "url": "https://cs.wikipedia.org/wiki?curid=1276984", "title": "Podsíň", "text": "Podsíň\n\nPodsíň je v lidové architektuře průchodná otevřená nebo polootevřená přízemní část podél štítové nebo nádvorní strany domu pod předsazenou střechou, štítem, patrem či pavlačí. Podsíň je podepírána sloupy nebo pilíři s klenbou. Podsíň chrání stěny.\n\nV městské zástavbě tvořila zděná podloubí, která byla klenutá nebo plochostropá. Podloubí bylo v přízemní části domu, jehož přední část byla otevřena do ulice nebo náměstí, boční části navazovaly na sousední podloubí. Sloužilo jako krytý prostor pro pěší nebo jako prostor k prodeji.\n\nV sakrální architektuře podsíň byla z části nebo kolem kostela nebo cerkve. Nesla název \"sobota\".\n\n"}
{"id": "1277017", "url": "https://cs.wikipedia.org/wiki?curid=1277017", "title": "Miami Open 2017", "text": "Miami Open 2017\n\nMiami Open 2017, oficiálně se jménem sponzora Miami Open presented by Itaú 2017, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Tennis Center at Crandon Park na otevřených dvorcích s tvrdým povrchem Laykold. Konal se mezi 20. březnem až 2. dubnem 2017 ve floridském Key Biscayne jako třicátý třetí ročník turnaje.\n\nMužská polovina se řadila po grandslamu do druhé nejvyšší kategorie okruhu ATP World Tour Masters 1000 a její dotace činila 7 913 405 amerických dolarů. Ženská část s rozpočtem 7 669 423 dolarů patřila také do druhé nejvyšší úrovně okruhu WTA Premier Mandatory. Miamská událost tradičně navázala na kalifornský Indian Wells Masters. Potřetí se generálním sponzorem stal bankovní dům Itaú.\n\nNejvýše nasazenými hráči v soutěžích dvouher se stali světová trojka Stan Wawrinka ze Švýcarka a první tenistka klasifikace Angelique Kerberová z Německa. Jako poslední přímí účastníci do dvouher nastoupili 87. gruzínský hráč pořadí Nikoloz Basilašvili a 82. žena klasifikace Kateryna Bondarenková z Ukrajiny.\n\nDevadesátý první titul na ATP Tour a třetí z Miami Masters si odvezl Švýcar Roger Federer. Navázal tak na sezóny 2005 a 2006, v nichž také triumfoval na tzv. „slunečním doublu“ v podobě dvou jarních amerických Mastersů. Ve věku 35 let a 7 měsíců posunul vlastní věkový rekord nejstaršího vítěze turnaje ATP Masters. Třetí triumf, ze čtyř odehraných událostí v probíhající sezóně, znamenal návrat do elitní světové pětky a to na 4. místo. Vítězkou ženské dvouhry se stala 25letá Britka Johanna Kontaová, jež vybojovala první trofej z kategorie WTA Premier Mandatory a postoupila na žebříčkové kariérní maximum, 7. místo.\n\nMužskou čtyřhru opanovala polsko-brazilská dvojice Łukasz Kubot a Marcelo Melo, která si připsala třetí třetí společnou trofej. Ženskou čtyřhru ovládl kanadsko-čínský pár Gabriela Dabrowská a Sü I-fan, jehož členky odehrály vůbec první společný urnaj. Kanaďanka v následném vydání deblového žebříčku postoupila na kariérní maximum, když jí patřila 19. příčka.\n\nPo turnaji se stal novou světovovou jedničkou ve čtyřhře Henri Kontinen, jakožto historicky padesátý v pořadí a vůbec první Fin na této pozici v jakékoli tenisové soutěži. \n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n\n\n"}
{"id": "1277018", "url": "https://cs.wikipedia.org/wiki?curid=1277018", "title": "Mezinárodní federace dračích lodí", "text": "Mezinárodní federace dračích lodí\n\nMezinárodní federace dračích lodí (IDBF, : \"International Dragon Boat Federation\", : 国际龙舟联合会) zastřešuje národní asociace dračích lodí.\n\nZaložena byla 24. června roku 1991. Je členem mezinárodních organizací: SportAccord a \"Alliance of Independent Recognised Members of Sport\" (AIMS). V letech 2005 a 2009 byly dračí lodě mezi sporty na světových hrách v Duisburgu a Kao-siungu. V České republice je členem federace Česká asociace dračích lodí (ČADL).\n\n\n"}
{"id": "1277019", "url": "https://cs.wikipedia.org/wiki?curid=1277019", "title": "Greg Grandin", "text": "Greg Grandin\n\nGreg Grandin (* 13. září 1962, Brooklyn) je americký historik a profesor na New York University.\n\nStudoval na Brooklyn College a Yale University. Pracoval jako konzultant Comision para el Esclarecimiento Histórico (CEH), guatemalské komise pravdy, a napsal řadu článků o související metodologii, genocidě a historické analýze. V roce 2010 byl finalistou Pulitzerovy ceny a v dubnu téhož roku byl zvolen do Americké akademie umění a věd. Za knihu \"The Empire of Necessity\" získal roku 2015 Bancroftovu cenu.\n\nPublikoval řadu prací na téma americké zahraniční politiky, studené války a latinskoamerické politiky v The New York Times, Harpers, London Review of Books a TomDispatch.com. \n\n"}
{"id": "1277022", "url": "https://cs.wikipedia.org/wiki?curid=1277022", "title": "Christian Michelsen", "text": "Christian Michelsen\n\nPeter Christian Hersleb Kjerschow Michelsen (15. března 1857, Bergen – 29. června 1925, Fana) byl norský politik, první premiér nezávislého norského státu (1905-1907), klíčová postava rozdělení Švédsko-norské unie roku 1905.\nPocházel z obchodnické rodiny. Vystudoval práva na univerzitě v Oslu a stal se poté právníkem. Později si založil loďařskou firmu Chr. Michelsen & Co, která se rychle stala jednou z největších v zemi. Členem \"Stortingu\", tedy norského parlamentu, byl prvně zvolen roku 1891, na kandidátce nejstarší norské strany, liberální \"Venstre\". V letech 1892–1893 a 1895–1898 byl v jejích barvách starostou Osla. Členem \"Venstre\" byl až do roku 1903, kdy založil vlastní stranu \"Samlingspartiet\" (Koaliční strana), která sesbírala odpadlíky jak od liberálů, tak od konzervtivců (\"Høyre\"). Spojovala je základní idea: odchod Norska ze Švédsko-norské unie. Koaliční strana sestavila v roce 1903 vládu, pod vedením Francise Hagerupa. Michelsen v ní získal post ministra financí. V roce 1905 Michelsen Hagerupa vystřídal v křesle ministerského předsedy a začal v otázce rozdělení \"tlačit na pilu\". Klíčovým momentem bylo, když král Oskar II. odmítl podepsat zákon, který by umožňoval norské části federace zakládat vlastní konzuláty v zahraničí a vést de facto vlastní zahraniční politiku. Celá Michelsenova vláda na protest podala demisi. Tím překvapila jak krále, tak Švédy. Král se rozhodl, že neučiní nic, neboť považoval krok Michelsena za demonstrativní. Toho však Michelsen, snažící se, aby jeho kroky k nezávislosti měly jakýsi ústavní základ, využil a prosadil v norském parlamentu historické usnesení konstatující, že tím, že král nejmenoval novou norskou vládu, zpronevěřil se svému základnímu úkolu a nemá již právo nadále v Norsku vládnout. Vzápětí vyhlásil o odchodu Norska z unie referendum, ve kterém příznivci setrvání ve federaci odevzdali pouhopouhých 184 hlasů v celém Norsku. Poté však musel ještě vyřešit otázku státoprávního uspořádání. Sám hluboce věřil v to, že by Norsko mělo být republikou, ale věděl, že monarchie je u lidu velmi populární. Nechtěl republikánskou formu protlačit \"revolučně\" a nechal rozhodnutí znovu na Norech v referendu – ti se 79 procenty hlasů rozhodli pro demokratickou monarchii. Dánský princ Karel se vzápětí ujal úřadu jakožto Haakon VII. Roku 1906 zvítězil Michelsen ve volbách a sestavil novou vládu, za účasti všech významných stran. Široká koalice se však rychle rozhádala a Michelsen roku 1907 rezignoval. Ještě předtím, roku 1906, však prosadil zákon o nezaměstnaneckých fondech, který položil základy norského sociálního systému. Vládní uspořádání definitivně krachlo roku 1908. Michelsen, hrubě nespokojen s vývojem ve vlastní straně, založil roku 1909 novou stranu svobodomyslných liberálů (\"Frisinnede Venstre\"). Už ji však nevedl, vedení přenechal Abrahamu Bergemu a sám se stáhl do pozadí. Ve 20. letech Michelsen se znepokojením sledoval vzmach marxistické levice a roku 1925 spoluzaložil pravicové antikomunistické hnutí Vlastenecká liga (\"Fedrelandslaget\"). Ve stejném roce však zemřel. Hnutí později neuspělo, když se pokusilo ve 30. letech transformovat v politickou stranu.\n\n"}
{"id": "1277025", "url": "https://cs.wikipedia.org/wiki?curid=1277025", "title": "Miami Open 2017 – ženská dvouhra", "text": "Miami Open 2017 – ženská dvouhra\n\nŽenská dvouhra Miami Open 2017 probíhala ve druhé polovině března 2017. Do singlové soutěže miamského tenisového turnaje nastoupilo devadesát šest hráček, z nichž třináct postoupilo z kvalifikace. Obhájkyní titulu byla běloruská tenistka Viktoria Azarenková, která se turnaje neúčastní pro mateřskou dovolenou. Absentovala také americká světová dvojka Serena Williamsová pro levostranné kolenní zranění. \n\nVítězkou se stala 25letá desátá nasazená Britka Johanna Kontaová, jež ve finále za 96 minut zdolala dánskou turnajovou dvanáctku a bývalou světovou jedničku Caroline Wozniackou po dvousetovém průběhu 6–4 a 6–3, při využití prvního mečbolu.\n\nV probíhající sezóně si Kontaová připsala, po lednovém Apia International Sydney, druhé turnajové vítězství, které představovalo třetí singlový titul na okruhu WTA Tour. Premiérová trofej z kategorie WTA Premier Mandatory a 1 000 bodů jí po turnaji zajistily posun na kariérní žebříčkové maximum, když z 11. příčky postoupila zpět do elitní světové desítky na 7. místo.\n\nVšechny nasazené hráčky obdržely volný los do druhého kola.\n\n"}
{"id": "1277028", "url": "https://cs.wikipedia.org/wiki?curid=1277028", "title": "Melvyn Paul Leffler", "text": "Melvyn Paul Leffler\n\nMelvyn Paul Leffler (* 31. května 1945, Brooklyn) je americký historik a profesor na University of Virginia, který se zabývá převážně dějinami studené války.\n\nStudoval na Cornell University a Ohio State University. Učil na Vanderbilt University jako odborný asistent v letech 1972-77, a docent historie v letech 1977-2002. Byl předsedou oddělení historie a děkan College and Graduate School of Arts & Sciences na University of Virginia v letech 1997-2001. V roce 1994 byl předsedou Společnosti pro historiky amerických zahraničních vztahů. Získal Harold Vyvyan Harmsworth Professor of American History na univerzitě v Oxfordu v letech 2002-2003\n\nZa knihu \"A Preponderance of Power: National Security, the Truman Administration and the Cold War\" získal roku 1993 Bancroftovu cenu.\n\n"}
{"id": "1277033", "url": "https://cs.wikipedia.org/wiki?curid=1277033", "title": "Miami Open 2017 – mužská dvouhra", "text": "Miami Open 2017 – mužská dvouhra\n\nMužská dvouhra Miami Open 2017 probíhala ve druhé polovině března 2017. Do singlové soutěže miamského tenisového turnaje nastoupilo devadesát šest hráčů, z nichž třináct postoupilo z kvalifikace. Trojnásobným obhájcem titulu byl srbský druhý tenista světa Novak Djoković, který se 19. března 2017 odhlásil pro poranění pravého lokte. Ze stejného důvodu odstoupila o 24 hodin dříve i skotská světová jednička Andy Murray. Poprvé od roku 1990, kdy byla založena série ATP Masters, se Miami Masters neúčastnila světová jednička ani světová dvojka.\n\nRoger Federer odvrátil v tiebreaku závěrečné sady čtvrtfinále dva mečboly Tomáše Berdycha, který podával za stavu míčů 6:4 na vítezství. Sérií čtyř vyhraných výměn však Švýcar otočil průběh a postoupil po výhře 8:6 ve zkrácené hře. Ve třetím setu Federer vedl 5–2 na gamy, ale český tenista si vzal ztracené podání zpět. Berdych pak čelil mečbolu soupeře za stavu 5–6 a 30:40. \n\nV semifinále Federer zdolal o čtrnáct let mladšího Australana Nicka Kyrgiose, když zvládl koncovky všech tří setů vždy ve vyrovnaných tiebreacích, v nichž rozhodoval dvoubodový rozdíl. I v prvním vzájemném utkání dvojice odehrála tři zkrácené hry na Mutua Madrid Open 2015, kde Švýcar promarnil dva mečboly. Miamský zápas trval 3.10 hodin. \n\nVítězem se stal čtvrtý nasazený Švýcar Roger Federer, jenž ve finále za 1.34 hodin zdolal 30letého Španěla a turnajovou pětku Rafaela Nadala po dvousetovém průběhu 6–3 a 6–4 bez ztráty podání. Oba členové dvojice se v rámci vzájemného soupeření utkali po třicáté sedmé a basilejský rodák čtvrtou výhrou za sebou snížil pasivní bilanci na 14–23. Na tvrdém povrchu se však ujal těsného vedení 10–9. Nadal tak z miamského Mastersu odešel i popáté jako poražený finalista.\n\nV probíhající sezóně si Federer připsal, po lednovém Australian Open a březnovém Indian Wells Masters, třetí turnajové vítězství, které představovalo devadesátý první singlový titul na okruhu ATP Tour. V počtu trofejí tak zaostával na třetím místě za Connorsem (109) a Lendlem (94). Zároveň docílil dvacátého šestého triumfu v sérii Masters, kde mu patřila také třetí příčka a potřetí ovládl Miami Masters. Navázal tak na sezóny 2005 a 2006, kdy také zvítězil na obou jarních amerických Mastersech.\n\nV 35 letech a 7 měsících byl Federer druhým nejstarším hráčem v první osmdesátce žebříčku ATP. Titulem se stal nejstarším šampionem Mastersu, když překonal vlastní dva týdny starý věkový rekord z Indian Wells. Bodový zisk jej posunul o dvě místa výše na 4. příčku.\n\nPočtvrté v řadě tak poznaly Indian Wells Masters a Miami Masters, v podobě tzv. „slunečního doublu“, jediného vítěze během jedné sezóny. Předchozí tři ročníky vždy ovládl Novak Djoković.\n\nVšichni nasazení hráči obdrželi volný los do druhého kola.\n\n"}
{"id": "1277034", "url": "https://cs.wikipedia.org/wiki?curid=1277034", "title": "Jiří Pištora", "text": "Jiří Pištora\n\nJiří Pištora (12. června 1932, Pardubice – 26. září 1970, Praha) byl český básník.\n\nOtec Jiřího Pištory byl úředník nemocenské pojišťovny v Pardubicích, sociální demokrat Antonín Pištora (1905—1942). Podílel se na zajištění pracovních knížek pro parašutisty skupiny Silver A a byl popraven za heydrichiády. \n\nJiří Pištora maturoval na reálném gymnáziu v Pardubicích roku 1951. Rok pracoval jako pomocný dělník ve Východočeských chemických závodech v Rybitví. V letech 1952 až 1957 vystudoval češtinu a historii na Filozofické fakultě Univerzity Palackého. Studium ukončil diplomovou prací o Františku Halasovi. Ani po ukončení studia nenalezl odpovídající zaměstnání a rok pracoval na stavbě opatovické elektrárny. V období 1958 byl metodikem v krajské a okresní lidové knihovně Pardubice.\n\nZ Pardubic odešel do Prahy, kde byl od roku 1961 zaměstnán v sekretariátu Svazu československých spisovatelů. V roce 1965 se stal jeho členem a později tajemníkem. V letech 1963—1964 byl redaktorem časopisu \"Tvář\", v letech 1966—1969 spolupracoval s časopisem \"Sešity pro mladou literaturu\".\n\nV roce 1968 žádal spisovatele, aby veřejně vysvětlili své počínání v 50. letech, jako byly články o procesech.\n\n\n\n"}
{"id": "1277036", "url": "https://cs.wikipedia.org/wiki?curid=1277036", "title": "Evangelický hřbitov v Pożdżenicích", "text": "Evangelický hřbitov v Pożdżenicích\n\nEvangelický hřbitov v Požděnicích (\"Cmentarz ewangelicki w Pożdżenicach\") je hřbitov nacházející se v jihozápadní části polské vsi Pożdżenice u Zelova.\n\nPůvodně sloužil jak luteránům, tak i reformovaným.\n\nNa hřbitově se zachovalo několik desítek náhrobků s českými, německými a polskými nápisy a velký dřevěný kříž.\n\n\n"}
{"id": "1277038", "url": "https://cs.wikipedia.org/wiki?curid=1277038", "title": "Frank Wang", "text": "Frank Wang\n\nWāng Tāo, známý i jako Frank Wang (* 1980) je čínský obchodník, zakladatel a CEO firmy DJI.\n\nVyrůstal v Chang-čou, na centrálním pobřeží Číny, jako syn učitele, který v něm vyvinul nadšení k létajícím objektům. Většinu svého volného času trávil čtením o modelech letadel a snil o tom mít svůj vlastní model, co by létal a zároveň natáčel. Svůj první dálkově řízený vrtulník dostal ve svých 16 letech.\n\nPozději nastoupil na East Chine University v Šanghaji, kde studoval psychologii, ale jeho velký zájem v elektrotechnice dál přetrvával. V roce 2003 ukončil studium na East Chine University a začal studovat na Hongkong University of Science. Jeho profesor robotiky Li Zexiang si všiml Frankových technických znalostí a díky tomu se dostal do programu pro absolventy školy. Jeho závěrečný projekt byl mini vrtulník drone. Dostal za něj sice špatnou známku, ale model byl velmi dobře přijat na internetovém fóru pro drone fanoušky v Schenzenu. To ho přimělo založit firmu DJI.\n"}
{"id": "1277042", "url": "https://cs.wikipedia.org/wiki?curid=1277042", "title": "Katie Morag (seriál)", "text": "Katie Morag (seriál)\n\nKatie Morag je britský televizní seriál vysílaný od roku 2013, adaptace stejnojmenné knižní série autorky Mairi Hedderwick. Dobrodružné příhody hlavní dětské hrdinky Katie Morag se odehrávají na fiktivním skotském ostrově Struay, kde Katie žije spolu s rodiči, kteří vedou místní obchod a poštu, malým bratříčkem Liamem a sestřičkou Florou Anne. Seriál natočila Scottish Independent Production Company ve spolupráci s Move On Up podle zadání dětského televizního kanálu CBeebies televize BBC. Seriál režíroval Don Coutts.\n\nScénář vznikl týmovou spoluprací Sergia Casciho, Stuarta Hepburna, Martina McCardieho, Jan Storie a Louisy Wylie. Scenáristé využívali metodu týmového psaní, aby zajistili kontinuitu příběhu, tématu a tónu vyprávění během celého seriálu. Metoda spočívá v přítomnosti \"všech\" autorů na \"všech\" setkáních a zároveň vytváření detailních osnov příběhu všemi členy týmu zároveň. \n\nCasting probíhal ve Stornoway na ostrově Lewis v březnu 2013, dále v Glasgow a Edinburghu. Hlavní roli získala na konkurzu ve Stornoway sedmiletá Cherry Campbell z Glasgow, jejíž babička se narodila a dosud žije na ostrově Lewis. Režisér Don Coutts řekl: \"Do role drobné rozpustilé Katie Morag jsme hledali někoho energického, vtipného a odvážného. Myslím, že Cherry má všech těchto vlastností na rozdávání!\"\n\nSeriál se natáčel na ostrově Lewis na Vnějších Hebridách. Ačkoli fiktivní ostrov Struay byl inspirován ostrovem Collna Vnitřních Hebridách, producenti zvolili Lewis kvůli potřebné vybavenosti ostrova pro natáčení. Výkonná producentka Lindy Cameron řekla: \"Při natáčení pro nás bylo velmi důležité využít vše, co bylo dostupné přímo na Skotské vysočině. Doufáme, že využití již zavedeného vybavení ostrova Lewis bude přínosem nejen pro ostrov, ale celé Hebridy.\"\nV seriálu se objevily např. obce Tolsta Chaolais (obchod a pošta McCollových); Habost (chalupa babi z ostrova); Laxay (domek strýčka Matthewa a loděnice); Knock (škola).\n\nPrvní řada seriálu se natáčela od května do srpna 2013 v ateliérech BBC Alba ve Stornoway i v exteriéru. První řadu tvoří 26 dílů o 15 minutách (z toho šest dílů tvoří minisérii pod názvem \"Grannie Island's Ceilidh\") a první díl odvysílala stanice CBeebies 3. listopadu 2013.\n\nVznik druhé řady seriálu \"Katie Morag\" byl oznámen v červnu 2014. Cheryl Taylor z CBBC, řekla: \"Je to vůbec poprvé, kdy CBBC a CBeebies společně iniciovaly vznik seriálu a s CBeebies tak úzce spolupracuji velmi ráda. Exkluzivní díly vysílané na CBBC nám umožní rozvíjet komplexnější příběhové linie pro starší diváky CBBC.\"\n\nDruhá řada se natáčela opět na Lewisu od 21. července do 13. září 2014. Tvoří ji tři 15minutové epizody, devět 20minutových a jedna půlhodinová epizoda. První díl druhé řady vysílala CBBC 19. prosince 2014.\n\nSoundtrack k seriálu vytvořil skotský hudebník, skladatel a producent Donald Shaw. Soundtrack vyšel ve formátu MP3 1. ledna 2016. \n\nSeriál byl nadabován do skotské gaelštiny pro vysílání na TV stanici BBC Alba. První díl \"Ceitidh Mòrag\" byl odvysílán 7. ledna 2014.\n\nDo češtiny seriál nadabovala Česká televize v roce 2016. Byl vysílán na kanálech ČT 2 a v rámci dětského pořadu Studio Kamarád.\n\n\n\nPrvní řada seriálu byla všeobecně přijata s nadšením. Martin Chilton z \"The Daily Telegraph\" napsal: \"Seriál je milý a oslavuje soudržnost komunity, podanou velmi přirozeně.\"\n\nHelen Rumbelow z \"The Times\" napsala: \"Zatáhněte závěsy, nalijte si whisky a užijte si jeden z nejrealističtějších dětských hereckých výkonů desetiletí, nejvřelejší babičku, která se kdy na scéně objevila, a nádhernou hebridskou krajinu. Je to téměř, jako byste se ani nedívali na televizi, a přitom se televize nemusíte vzdávat.\"\n\nSeriál Katie Morag získal dvě Dětské ceny Britské akademie v roce 2014: za nejlepší drama a nejlepší herecký výkon pro Cherry Campbell (Katie Morag). \nSergio Casci, vedoucí týmu scenáristů, byl také nominován v kategorii Nejlepší scenárista. Svůj úspěch v Dětské ceně Britské akademie z roku 2014 si seriál zopakoval vítězstvím v kategorii Nejlepší drama ještě jednou v roce 2015. \n\n\"Katie Morag\" získala cenu za nejlepší pořad pro děti od BAFTA Scotland v roce 2014. Dále získala cenu za nejlepší dětský pořad nebo seriál Freesat Free TV Award v roce 2014. Porota řekla: \"Nádherně a autenticky natočeno, tímto počinem se původní televizní stanice posunula blíže k dramatické tvorbě. Nabízí uzavřené příběhy, které působí mile a - což je důležitější - reálně na mladší diváky.\"\n\nDalším oceněním se stala cena za dětskou tvorbu Royal Television Society Scotland udělená během úvodní ceremonie v roce 2014. Porota řekla: “Tento pořad je inovativní a odvážný svou adaptací ikonického původního díla. Jádrem tohoto je výjimečný herecký výkon v hlavní roli.”\n\nSeriál získal první cenu za nejlepší dětský seriál Kidscreen Awards v roce 2015 v Miami. \n\nV dubnu 2016 bylo oznámeno, že seriálu \"Katie Morag\" byla udělena prestižní Cena George Fostera Peabodyho. Toto americké ocenění vzniklo ve 40. letech 20. století jako rádiová alternativa Pulitzerovy ceny a od té doby oceňuje díla ze stále se rozšiřující nabídky elektronických médií. Každoročně je uděleno 25 cen dílům vybraným z více než tisícovky přihlášek z celého světa. K udělení ceny je potřeba souhlasu všech šestnácti členů poroty. Při příležitosti oznámení oceněných děl porota o seriálu \"Katie Morag\" řekla: “Populární knihy Mairi Hedderwick o odvážené, rozpustilé, ryšavé holčičce (úžasná Cherry Campbell) a komunitě skotského ostrova, kde vyrůstá, jsou v tomto seriálu ztvárněny zcela výjimečně. Katie Morag je nadčasová, možná trochu staromódní, ale nikdy líbivá nebo slepě idylická. Upřímně a půvabně se vyrovnává se smrtí, ztrátou, nepřátelstvím a dalšími vážnými tématy.” \nPrvní řada seriálu vyšla na DVD na podzim 2014. První i druhá řada poté vyšly v sadách DVD v roce 2015.\n\n"}
{"id": "1277043", "url": "https://cs.wikipedia.org/wiki?curid=1277043", "title": "Evangelický hřbitov ve Faustynově", "text": "Evangelický hřbitov ve Faustynově\n\nEvangelický hřbitov ve Faustynově (\"Cmentarz ewangelicki w Faustynowie\") je hřbitov nacházející se ve východní části polské vsi Faustynów u Zelova.\n\nByl založen roku 1842 českými osadníky.\n\nNa hřbitově, který je situován u lesa, se zachovalo několik náhrobků s českými nápisy. Na hřbitově je instalována informační tabule. \n\n\n"}
{"id": "1277045", "url": "https://cs.wikipedia.org/wiki?curid=1277045", "title": "Miami Open 2017 – ženská čtyřhra", "text": "Miami Open 2017 – ženská čtyřhra\n\nŽenská čtyřhra Miami Open 2017 probíhala ve druhé polovině března 2017. Do deblové soutěže tenisového turnaje nastoupilo třicet dva dvojic. Obhájcem titulu byl první pár světa tvořený Američankou Bethanií Mattekovou-Sandsovou a Češkou Lucií Šafářovou., které skončily ve druhém kole na raketách Andreji Klepačové s Maríou José Martínezovou Sánchezové.\n\nFrancouzka Kristina Mladenovicová s Ruskami Jekatěrinou Makarovovou a Jelenou Vesninovou vstupovaly do turnaje s příležitostí vystřídat na čele světového žebříčku WTA ve čtyřhře Mattekovou-Sandsovou. Žádná z nich však tuto možnost nevyužila.\n\nVítězem se stal nenasazený kanadsko-čínský pár Gabriela Dabrowská a Sü I-fan, který ve finále zdolal indicko-české turnajové trojky Saniu Mirzaovou s Barborou Strýcovou výsledkem 6–4 a 6–3. Obě šampionky si do žebříčku WTA připsaly 1 000 bodů a získaly premiérovou společnou trofej, když spolu startovaly vůbec poprvé. Dabrowská vybojovala čtvrtý deblový titul na okruhu WTA Tour a pro Sü to bylo páté takové turnajové vítězství. Kanaďanka v následném vydání deblového žebříčku postoupila na kariérní maximum, když jí 3. dubna 2017 patřila 19. příčka. Sü si polepšila o pět míst na 21. pozici, pět příček za své maximum.\n\n"}
{"id": "1277046", "url": "https://cs.wikipedia.org/wiki?curid=1277046", "title": "Miami Open 2017 – mužská čtyřhra", "text": "Miami Open 2017 – mužská čtyřhra\n\nMužská čtyřhra Miami Open 2017 probíhala ve druhé polovině března 2017. Do deblové soutěže tenisového turnaje nastoupilo třicet dva dvojic. Obhájcem titulu byl francouzský pár Pierre-Hugues Herbert a Nicolas Mahut, kteří z turnaje odstoupili před druhým kolem pro Herbertovo zranění nohy. \n\nFin Henri Kontinen s americkými bratry Bobem a Mikem Bryanovými vstupovali do turnaje s příležitostí vystřídat na čele světového žebříčku ATP ve čtyřhře Mahuta. Po odstoupení francouzské dvojice ve druhém kole se mohli do čela klasifikace posunout Bryanovi v případě zisku titulu. Vyřazeni však byli v semifinále. Historicky první finskou světovou jedničkou v tenise se tak po turnaji 3. dubna 2017 stane Henri Kontinen, kterému bodový zisk z druhého kola stačil na posun na 1. místo deblového žebříčku. \n\nVítězem se stal šestý nasazený polsko-brazilský pár Łukasz Kubot a Marcelo Melo, který ve finále zdolal americkou dvojici Nicholas Monroe a Jack Sock výsledkem 7–5 a 6–3. Oba šampioni si do žebříčku ATP připsali 1 000 bodů a po dvou triumfech na vídeňském Erste Bank Open získali třetí společnou trofej. Kubot vybojoval patnáctý deblový titul na okruhu ATP Tour a první z ATP Masters. Pro Mela to bylo dvacáté třetí takové turnajové vítězství, respektive šesté v sérii Masters.\n\n"}
{"id": "1277047", "url": "https://cs.wikipedia.org/wiki?curid=1277047", "title": "Rover (motocykly)", "text": "Rover (motocykly)\n\nRover Company byl původně britský výrobce jízdních kol a motocyklů. Společnost byla založena v roce 1878 Johnem Kempem Starleym v Coventry jako výrobce jízdních kol. V listopadu 1902 vyvinula a vyrobila svůj první typ motocyklu \"Rover Imperial\". Mezi lety 1903 až 1924 Rover vyrobil více než 10.000 motocyklů.\n\nV červnu 1896 John Starley rozšířil svou firmu a přejmenoval ji na Rover Cycle Co. Ltd. Sídlem a výrobním závodem se stala továrna New Meteor Works v Coventry. Starleyho bezpečná kola Rover byla velmi úspěšná a dobře se prodávala, ovšem Starley se zajímal také o motocykly a tak v roce 1899 použil peníze z těchto prodejů na nákup a dovoz některých z prvních motocyklů značky Peugeot z Francie a dále s nimi experimentoval. Jeho prvním zamýšleným projektem bylo dostat motor z těchto motocyklů na jedno ze svých kol Rover. Nicméně než stačil vývoj dokončit, Starley předčasně v říjnu 1901 zemřel ve věku 46 let. Obchod pak převzal podnikatel Harry John Lawson.\nPrvním vyvinutým a sériově vyráběným motocyklem společnosti byl v listopadu 1902 model \"Rover Imperial\". Stroj měl svařovaný rám ve tvaru diamantu, motor o síle 3,5 koňských sil posazený uprostřed a přední vidlice systému \"Springer\". Touto konstrukcí značně předběhl svou dobu. Tento první motocykl Rover měl na svou dobu poměrně moderní technické vymoženosti, jako byl rozprašovací karburátor vyvinutý v roce 1890 Wilhelmem Maybachem, motor uložený uprostřed a mechanicky ovládané ventily. Měl silnou kostru se zdvojenými předními trubkami a kvalitně zpracovanou povrchovou úpravou. V roce 1904 bylo prodáno přes tisíc motocyklů Rover. V následujícím roce však Rover zastavil výrobu motocyklů a dále se soustředil na výrobu jejich bezpečných bicyklů. V roce 1910 byl návrhář John Greenwood pověřen vyvinout nový motor o objemu 500cc s pružinovými zdvihátky a výkonem 3,5 koňských sil. Dále měl motor magneto od firmy Bosch a karburátor Brown and Barlow. Tento nový model, který měl mimo jiné také v té době inovativní ozubený hnací řetěz a přední odpružené vidlice systému „Druid“, byl představen v roce 1910 na veletrhu Olympia show. Tohoto modelu bylo prodáno více než 500 kusů.\n\nV roce 1913 byl uveden model \"TT\" s kratším rozvorem a sportovními řídítky. Tovární tým ve složení testovací jezdec Dudley Noble a mechanik Chris Newsome měl s tímto modelem mnoho úspěchů a získal Pohár konstruktérů.\n\nRover během první světové války dodával motocykly s jednoválcovým motorem o objemu 499cc převážně Ruské carské armádě. Když válka skončila, začala se společnost zaměřovat na výrobu automobilů. Přesto Rover stále vyráběl motocykly s motory o objemech 248cc a 348cc s rozvodem OHV a také s motory firmy JA Prestwich Industries, včetně vidlicových dvouválcových motorů V-Twin o objemu 676cc. V roce 1924 Rover zvolil cestu výroby stavebnicových konstrukcí motorů s převodovkami na jedné konzoli a uvedl nový lehký motocykl s motorem o objemu 250cc. Ten měl nová světla na přední i zadní straně a novou koncepci bubnových brzd. Prodeje byly velmi nízké a tak Rover přestal vyrábět jak jízdní kola tak i motocykly a zaměřil se pouze na výrobu osobních automobilů. V letech 1903 až 1924 Rover vyrobil více než 10 000 motocyklů.\n\n"}
{"id": "1277052", "url": "https://cs.wikipedia.org/wiki?curid=1277052", "title": "Version 2 Version: A Dub Transmission", "text": "Version 2 Version: A Dub Transmission\n\nVersion 2 Version: A Dub Transmission je studiové album amerického hudebníka a skladatele Billa Laswella. Vydáno bylo dne 21. září 2004 společností ROIR a jeho producentem byl sám Laswell. Dále se na nahrávce podíleli například Bernie Worrell a Jah Wobble. Wobble je rovněž spoluautorem čtyř z osmi písní na desce.\n\n"}
{"id": "1277069", "url": "https://cs.wikipedia.org/wiki?curid=1277069", "title": "Inigo Jones", "text": "Inigo Jones\n\nInigo Jones (15. července 1573, Londýn – 21. června 1652, Londýn) byl anglický architekt velšského původu. Byl průkopníkem renesanční architektury v Británii. Inspiroval se antikou, teoretickými pracemi Marcuse Vitruvia Pollia a italského architekta Andrea Palladia. K jeho nejslavnějším stavbám patří Queen's House (1616–1619), královská rezidence v Greenwichi (dnes v něm sídlí \"National Maritime Museum\") a Banqueting House (1619–1622), součást Whitehallu. Většina ostatních jeho staveb nepřežila, s výjimkou Queen’s Chapel (1623–27), jež je součástí St. James’s Palace. Navrhl rovněž koncepci náměstí Covent Garden. Věnoval se také scénografii a kostýmnímu výtvarnictví pro divadlo, konkrétně pro zvláštní divadelní žánr zvaný maska. V tomto oboru spolupracoval s Benem Jonsonem. O počátcích jeho životní dráhy není mnoho známo. Pravděpodobně se vyučil truhlářem. Není jisté, kde získal architektonické vzdělání, ví se jen, že se učil malířství v Itálii a poté pracoval v Dánsku, a to již jako architekt, pomáhal zde se stavbou hradu v Rosenborgu a ve Frederiksborgu. Zde se zřejmě stal chráněncem Anny Dánské, sestry krále Christiana IV., která se později stala anglickou královnou, jakožto manželka Jakuba I. Stuarta. Přes královnu se Jones zřejmě dostal k práci na svých nejslavnějších zakázkách.\n\n"}
{"id": "1277075", "url": "https://cs.wikipedia.org/wiki?curid=1277075", "title": "Modrá břidlice", "text": "Modrá břidlice\n\nModrá břidlice nebo glaukofanit nebo glaukofanová břidlice je přeměněná hornina typická pro vysokotlakou a nízkoteplotní metamorfózu, která představuje facii modrých břidlic.\n\nTermín \"glaukofanit\" zavedl roce 1888 chorvatský geolog Mihal Kispatič. Termín \"modrá břidlice\" zavedl v roce 1962 americký geolog United States Geological Survey Edgar Bailey.\n\nModré břidlice jsou příznačné pro subdukční metamorfózu, která je spojena se zánikem oceánské zemské kůry. Horniny jsou při těchto procesech vystaveny relativně nízkým teplotám v rozmezí 200–500 ° C, ale střednímu až vyššímu tlaku 6–18 kbar. Tyto podmínky odpovídají hloubkám kolem 15–18 km. Jejich protolitem jsou nejčastěji mafické horniny, řidčeji i pelitické nebo křemenno-živcové horniny.\n\nPřípadným pokračováním subdukce a zvýšením teploty nad 500 ° C dochází ke vzniku eklogitů. Častým jevem provázejícím modré břidlice je dekomprese a nárůst teploty, což má za následek retrográdní metamorfózu do facie zelených břidlic. V nově vzniklých zelených břidlicích mohou pak být nalezeny relikty lawsonitu a glaukofánu, nebo pseudomorfózy klinozoisitu s albitem a paragonitem po lawsonitu.\n\nNejvýznamnějším horninotvorných minerálem modrých břidlic je glaukofán, sodný amfibol s často přimíseným crossitem nebo riebeckitem. Běžnou příměsí jsou epidot, rutil, křemen a jiné. Pro modré břidlice je velmi typická asociace glaukofanitu s paragonitem, která vzniká reakcí:\n\n\nV Českém masívu jsou modré břidlice přítomny v oblasti Krkonoš, typickou lokalitou je výskyt u Železného Brodu. Na Slovensku jsou modré břidlice poměrně vzácné. Lze je najít v příkrovu Bôrky blízko Štítnika a Hnúště, Hačavy, Bôrky, Lúčky a na vrchu Radzim.\n\nModré břidlice nemají žádné významné ekonomické využití.\n"}
{"id": "1277078", "url": "https://cs.wikipedia.org/wiki?curid=1277078", "title": "Chris Wood (herec)", "text": "Chris Wood (herec)\n\nChristopher Charles „Chris“ Wood (* 14. duben 1988, Dublin, Ohio, Spojené státy americké) je americký herec. Proslavil se rolí Malachaie „Kaie“ Parkera v šesté řadě seriálu \"Upíří deníky\". V roce 2013 se objevil v seriálu \"The Carrie Diaries\" v roli Adama Weavera. V roce 2016 získal hlavní roli policisty Jaka Rileyho v seriálu \"Containment\". Během let 2016–2018 hrál roli Mon-Ela v superhrdinském dramatu stanice The CW \"Supergirl\".\n\nWood se narodil v Dublinu v Ohiu. Navštěvoval univerzitu Elon v Severní Karolíně, kde v roce 2010 získal bakalářský titul v oboru muzikálové divadlo. Po škole si zahrál roli Melchiora v národním turné muzikálu \"Spring Awakening\" (\"Jarní probuzení\"). Na začátku roku 2013 se objevil v televizním filmu \"Browsers\". V roce 2013 producenti seriálu \"The Carrie Diaries\" oznámili, že si zahraje v druhé řadě seriálu.\n\nVedlejší roli získal v šesté řadě seriálu \"Upíří deníky\" a to roli hlavního nepřítele řady Malachaie „Kaie“ Parkera. Roli si ještě zopakovala v osmé a finální řadě seriálu. V roli Paula se objevil v jednom díle seriálu \"Girls\". V roce 2016 byl obsazen do hlavní role policisty Jaka Rileyho v seriálu stanice The CW \"Containment\". V dubnu 2016 byl obsazen do role v dramatu \"Mercy Street\". V červenci 2016 byl obsazen do hlavní role v seriálu \"Supergirl\", kde hraje prince Mon-Ela. Seriál opustil na konci třetí řady. \n\nDne 10. února 2019 oznámil zasnoubení s herečkou Melissou Benoist.\n"}
{"id": "1277080", "url": "https://cs.wikipedia.org/wiki?curid=1277080", "title": "Sobota (architektura)", "text": "Sobota (architektura)\n\nSobota (architektura) – je nízká podsíň podepíraná dřevěnými sloupy a krytá pultovou střechou. \"Sobota\" je buď kolem části, nebo kolem celého obvodu kostela či cerkve. \"Sobota\" může být otevřená a krytá, nebo otevřená a v dolní části odeskovaná nebo doplněná balustrádou. Měla za úkol především chránit spodní část dřevěné stavby (\"prahový trám\") před vlhkostí způsobenou podmáčením dešťovou vodou. Postupem doby byla \"sobota\" opatřena deskovým šalováním (bedněním), čímž se zateplila stavba, v níž pak podsíň současně plnila funkci dočasných skladovacích prostor nebo skladů pro kostelní utensilia (užitkové předměty jako šperky, obrazy a sochy).\n\n\"Sobota\" se vyskytuje v Polsku (např. Horní Slezsko, Malopolsko, Velkopolsko), na Slovensku (cerkve), v Česku ve Slezské části (např. Beskydy) a na Moravě.\n\nNázev \"sobota\" je vázán na zvyk věřících, kteří v minulosti přicházeli na nedělní pobožnost často z velké dálky o den dříve (v sobotu) a čekali do rána, shromažďujíce se kolem kostela (cerkve). \"Sobota\" jim poskytovala ochranu před nepříznivým počasím (deštěm, sněhem, větrem ap.). Vzhledem ke své funkci byly tyto podsíně patřičně vysoké a široké. \"Sobota\" se objevila dosti pozdě, někdy kolem 17. století, a to především u poutních kostelů. Postupem doby byla dostavována kolem kostelů, kde se mohli shromáždit věřící, kteří se nevešli při bohoslužbě do kostela (cerkve), nebo také byla \"sobota\" přizpůsobena k vykonání Křížové cesty.\n\n"}
{"id": "1277082", "url": "https://cs.wikipedia.org/wiki?curid=1277082", "title": "Elizabeth Cady Stantonová", "text": "Elizabeth Cady Stantonová\n\nElizabeth Cady Stantonová (12. listopadu 1815, Johnstown – 26. října 1902, New York) byla americká feministka a bojovnice za ženská práva. Roku 1848 zformulovala tzv. \"Declaration of Sentiments\", první manifest žádající volební právo žen. Podepsalo ho 68 žen a 32 mužů. Spolu se svou blízkou spolupracovnicí Susan B. Anthonyovou vypracovala roku 1878 návrh dodatku Ústavy Spojených států, který zakazuje upřít jakémukoli občanovi volební právo na základě pohlaví. Dodatek byl však přijmut až po Stantonové smrti, v roce 1920, jakožto devatenáctý dodatek. V letech 1892-1900 byla prezidentkou \"National Woman Suffrage Association\". Její nejznámější knihou je \"The Woman's Bible\" z roku 1895, ve které z křesťanských pozic odsoudila názor, že Bible určuje ženě podřízené postavení vůči muži. Kniha vzbudila velké kontroverze i uvnitř ženského hnutí. Před tím, než se vrhla na boj za ženská práva, účastnila se rovněž hnutí za zrušení otroctví. Jejím manželem byl Henry Brewster Stanton, jeden ze zakladatelů Republikánské strany. Podporovala rovněž tzv. hnutí střídmosti (\"temperance movement\"), které usilovalo o snížení konzumace alkoholu v USA. Napsala paměti pod názvem \"Eighty Years and More\".\n"}
{"id": "1277091", "url": "https://cs.wikipedia.org/wiki?curid=1277091", "title": "Rudolf Hac", "text": "Rudolf Hac\n\nProf. Ing. Dr. techn. Rudolf Hac (17. dubna 1883, Štěnovice – 16. března 1949, Praha) byl český analytický chemik, profesor na Vysoké škole chemicko-technologického inženýrství v rámci Českého vysokého učení technického v Praze.\n\nZákladního školního vzdělání se mu dostalo v rodných Štěnovicích na základní škole, kde jeho dědeček působil 36 let jako učitel, později řídící učitel a mimo jiné také jako varhaník v místním kostele. Na reálném gymnáziu v Plzni začal studovat v roce 1895. Po maturitě pokračoval ve studiu na chemickém odboru tehdejší České vysoké školy technické, kde absolvoval v roce 1906. Poté odešel do praxe, zprvu působil v Rolnicko-lučební stanici zemědělské rady pro království české a rovněž na Vyšší průmyslové škole v Praze.\n\nPočínaje rokem 1908 začal působit pedagogicky v rámci vysokého školství, konkrétně na své alma mater u profesora Hanuše v Ústavu analytické a potravní chemie jako jeho asistent. V roce 1911 zde získal doktorát technických věd a následně se habilitoval pro obor analytické chemie anorganických látek. V roce 1919 byl pozván jako mimořádný profesor analytické chemie na nově založenou Vysokou školu zemědělskou v Brně. Po jednoročním pobytu v Brně se v roce 1920 vrátil do Prahy právě v době, kdy v Československu proběhla reorganizace technického školství a kdy bylo ustaveno České vysoké učení technické. Jeho součástí se stala rovněž Vysoká škola chemicko-technologického inženýrství (VŠCHTI). V tomto roce byl zde profesor Hac jmenován mimořádným profesorem a stal se přednostou nově vzniklého Ústavu analytické chemie II, zaměřeného na analytickou chemii odměrnou, fyzikální a speciální metody analytické. Tyto disciplíny také po celou dobu, kromě období uzavření českých vysokých škol v průběhu 2. světové války, přednášel a to až do své smrti v roce 1949. Souběžně přednášel krátce také anorganickou chemii a v rozmezí let 1928 – 1936 fyzikální chemii. V roce 1927 byl jmenován řádným profesorem. V rámci VŠCHTI působil v letech 1927/28 a 1938/39 ve funkci děkana. Byl dopisujícím členem České akademie věd a umění, členem Masarykovy akademie práce, členem Královské české společnosti nauk. \n\nVědecky vyšel prof. Hac ze školy svého školitele prof. Hanuše. Intenzivně se věnoval zejména exaktnímu stanovení kyseliny fosforečné, jakož i stanovení draslíku dusičnanovou metodou, ale uveřejnil jen nepatrný zlomek těchto prací. V dizertační práci se zabýval kvantitativním dělením železa a hliníku guanidinem. Své časopisecké práce publikoval výhradně v \"Chemických listech\". Velmi náročně a kriticky hodnotil některé dosavadní analytické postupy. To se odrazilo také v jeho habilitačním spisu nazvaném \"Nutnost podrobného a soustavného studia existujících již metod analytických\". Svou náročnost na exaktní pojetí analytických metod stále stupňoval a věnoval jí značnou pozornost i v rámci své pedagogické činnosti. K přesné kontrole analytických metod a výkladu odchylek od stechiometrie mu pomáhaly hluboké znalosti z fyzikální a anorganické chemie.\n\n"}
{"id": "1277095", "url": "https://cs.wikipedia.org/wiki?curid=1277095", "title": "Interier Praha", "text": "Interier Praha\n\nInterier, n. p., Praha byl český národní podnik, který byl založen v roce 1950 a existoval do roku 2004, kdy skončil v likvidaci. Podnik se zabýval výrobou sektorového nábytku pro domácnosti a kanceláře. V roce 1961 byl začleněn pod VHJ Nábytkářský průmysl Brno.\n"}
{"id": "1277097", "url": "https://cs.wikipedia.org/wiki?curid=1277097", "title": "Fudžisawa (Kanagawa)", "text": "Fudžisawa (Kanagawa)\n\nFudžisawa ( ; \"Fudžisawa-ši\") je japonské město v prefektuře Kanagawa. Je položeno na středojižním okraji prefektury, na středu severního břehu zálivu Sagami. Starostou města je od roku 2012 Cuneo Suzuki (* 1950).\n\nV roce 2016 mělo město 426 887 obyvatel a celkovou rozlohu 69,57 km² (průměrná hustota obyvatel je 6140/km²).\n\nProtože město je aglomerací velkého počtu původních sídelních jednotek, jeho části nejsou klasickými čtvrtěmi, ale 13 skupinami (nazvanými čiku (地区)) původních sídel (nazvanými čóčó (町丁)):\nK městu náleží ostrov Enošima (江の島), na který vede z města, ze skupiny/„čtvrti“ Katase (片瀬) 786 m dlouhý (z toho 389 m nad hladinou moře) betonový most.\n\nMěstem protékají řeky Hikiči (引地川) a Sakaigawa (境川).\n"}
{"id": "1277100", "url": "https://cs.wikipedia.org/wiki?curid=1277100", "title": "George Carey", "text": "George Carey\n\nGeorge Leonard Carey, Baron Carey of Clifton, PC, FRSA (* 13. listopadu 1935, Londýn) je anglikánský duchovní, emeritní arcibiskup z Canterbury. Úřad zastával v letech 1991 až 2002. Původně byl biskupem Bathu a Wellsu. Během jeho působení přijely první ženy kněžské svěcení v anglikánské církvi a začala nabývat na důležitosti debata o zaujetí postoje k homosexualitě. (Tomuto tématu se věnovala zejména Lambethská konference anglikánských biskupů v roce 1998.) Zatímco ordinaci žen Carey podporoval, možnost církevního schválení homosexuálních svazků odmítal.\n\nCarey se v roce 1960 oženil s Eileen Harmsworth Hoodovou. Mají spolu dva syny, Marka (kněz) a Andrewa (žurnalista) a dvě dcery.\n\n"}
{"id": "1277101", "url": "https://cs.wikipedia.org/wiki?curid=1277101", "title": "Kaple svatého Prokopa (Praskolesy)", "text": "Kaple svatého Prokopa (Praskolesy)\n\nKaple sv. Prokopa je gotická památka v obci Praskolesy. Po r. 2005 došlo zásluhou praskoleské společnosti sv. Prokopa a za vydatné pomoci obecního úřadu Praskolesy k postupné rekonstrukci této památky. Rekonstrukce, při které byly objeveny původní fresky ze 14 století, byla ukončena v r. 2014.\n\nKaple byla postavena v druhé polovině 14. století, pravděpodobně pro potřeby Karlštejnské kapituly, které věnoval ves Praskolesy císař Karel IV. Zakládací listina se bohužel nedochovala, takže existuje i teorie, že kapli založil některý z místních farářů 14 století.\n\nKaple je jednoduchá nevelká stavba s trojbokým závěrem a zachovalými třemi gotickými okny s kružbami. Do kaple vede původní sedlový gotický portál ze severní strany. Kaple se nachází na místě bývalého hřbitova v těsné blízkosti kostela sv. Mikuláše.\n\nV letech 2005-2008 odkryl a zrestauroval Miroslav Slavík gotické fresky, které představují ve čtrnácti obrazech scény z legendy o sv. Prokopovi, dále pak fresky představující postavy archanděla Michaela, světců Jana Křtitele, Apoleny, Markéty a Anežky Římské. Na dřevěném parapetu kůru je olejomalba dvanácti apoštolů, pocházející pravděpodobně ze 17.století, s pozdější renovací v r. 1743, jak uvádí letopočet nad obrazy apoštolů. Při renovaci kaple byla odkryta pod úrovní podlahy část gotického oltáře, dnes překrytá skleněnou deskou. Prostor před oltářem byl osazen kopiemi původních dlaždic. V kapli se nacházela gotická soška sv. Prokopa, která byla nahrazena kopií a originál ze 14. století je uložen v depozitáři pražského arcibiskupství. V kapli sv. Prokopa je umístěna hrobka karlštejnských děkanů, kteří od roku 1671 pobývali na zámečku v Praskolesích.\n\nPamátka dnes slouží k pořádání kulturních akcí, např. koncertů, výstav. Tradicí se staly výstavy vždy o víkendu kolem svátku sv. Prokopa. Kapli lze navštívit po předchozí domluvě na obecním úřadě.\n\n"}
{"id": "1277107", "url": "https://cs.wikipedia.org/wiki?curid=1277107", "title": "Michal Svatoš", "text": "Michal Svatoš\n\nMichal Svatoš (* 8. listopadu 1947 Pardubice) je český historik a archivář, specializující se na dějiny vzdělanosti v českých zemích, kulturní dějiny středověku a raného novověku. Patří mezi znalce dějin Univerzity Karlovy a dalších evropských univerzit.\n\nVyrůstal společně se dvěma bratry v učitelské rodině v Chocni. Střední všeobecně vzdělávací školu ve Vysokém Mýtě ukončil maturitou v roce 1965. Původně zamýšlené studium archeologie nemohl realizovat, protože na žádné univerzitě nebyl obor v uvedeném roce otevřen; nastoupil jako dokumentátor na roční praxi do Státního archivu v Zámrsku. V roce 1966 začal studovat obor archivnictví na Filozofické fakultě Univerzity Karlovy v Praze, který ukončil v roce 1971 obhajobou diplomové práce \"Tendence štýrské rýmované kroniky Otachera ouz der Geul a české rýmované kroniky tzv. Dalimila\" pod vedením prof. Zdeňka Fialy. Po promoci nastoupil jako archivář do Archivu Univerzity Karlovy v Praze, kde od roku 1985 působil jako samostatný vědecký pracovník. Po obnovení s archivem spojeného Ústavu dějin Univerzity Karlovy v Praze se od července 1992 stal jeho vedoucím, kterým zůstal až do odchodu do důchodu v roce 2012.\n\nProblematice dějin Univerzity Karlovy se intenzivně věnoval od začátku své badatelské dráhy. Rozsáhlou publikační aktivitu zahájil již v roce 1974 studií o Janu Rečkovi a jeho písemné pozůstalosti. Bádal především v oblasti dějin středověkých univerzitních kolejí, správním vývoji a hospodářském zázemí univerzity.\n"}
{"id": "1277108", "url": "https://cs.wikipedia.org/wiki?curid=1277108", "title": "Velkopřevorský mlýn", "text": "Velkopřevorský mlýn\n\nVelkopřevorský mlýn (dříve Štěpánovský mlýn), čp. objektu 488 nebo 489) je mlýn v Praze u vltavské strouhy později zvané Čertovka. Byl založen johanity za vlády Vladislava I při vzniku kostela a kláštera Matky Boží. Po husitských bouřích se pozdější majitelé podíleli na jeho stavebních úpravách a obnovení. Roku 1598 došlo k přestavbě do dnešní renesanční podoby při dodržení tehdejších práv a povinností.\n\nZa vlády Josefa II. na mlýn zaniklo právo velkopřevora maltézkých rytířů, disponovala s ním malostranská obec a později další soukromí majitelé. Roku 1890 postihla mlýn povodeň a v r. 1938 mohutný požár. Mohutné opravy proběhly na náklady hl. m. Prahy. V pozdějších letech v něm sídlily různé české společnosti i spolky. Nyní je mlýn po rekonstrukci i technického vybavení opuštěn.\n\n\n"}
{"id": "1277109", "url": "https://cs.wikipedia.org/wiki?curid=1277109", "title": "Gastronomická pravidla", "text": "Gastronomická pravidla\n\nGastronomická pravidla jsou shrnutím poznatků, zkušeností a zvyklostí v oblasti stravování při sestavování jídelních a nápojových lístků. Při sestavování jídelních a nápojových lístků je třeba dbát na dodržování gastronomických pravidel, respektovat energetické a biologické hodnoty výživy.\n\nJídla musí být pestrá a rozmanitá, připravovaná z různých druhů mas. K přípravě je vhodné použít různých technologických postupů a dbát na pestrost příloh. Podle ročního období je příhodné připravovat sezónní jídla. Na jídelní lístek se zařazují nejprve jídla slaná, potom sladká. Jídla se vhodně doplňují saláty a kompoty. Jídelní lístky se sestavují tak, aby byly zastoupeny všechny živiny. Nápoje jsou řazeny od méně alkoholických k více alkoholickým.\n\nJídelní lístek je seznam nabízených pokrmů a příloh a také reprezentuje provozovnu. Jídelní lístek by měl obsahovat pestrý výběr pokrmů a příloh, měl by být přehledný a čitelný. Náležitosti, které by měl jídelní lístek obsahovat: název provozovny, cenu pokrmů, hmotnost masa nebo použitých surovin v syrovém stavu, přesný název pokrmů, jméno odpovědného pracovníka.\n\nJídelní lístky rozlišujeme:\n\nNápojový lístek je seznam nabízených nápojů. Nápojový lístek je zpravidla tištěný a vhodně graficky upravený. Náležitosti nápojového lístku: název provozovny, cenu nápojů, míra nápojů, název nápojů, jméno odpovědného pracovníka.\n\nDruhy nápojových lístků:\n\nMenu je pevná sestava pokrmů, doplněná vhodnými nápoji, používaná k určité příležitosti nebo při slavnostním stolování. Podle počtu chodů rozlišujeme menu jednoduché o třech chodech, menu složité o čtyřech a více chodech a menu slavnostní, které se sestavuje k určité příležitosti.\n\n"}
{"id": "1277110", "url": "https://cs.wikipedia.org/wiki?curid=1277110", "title": "Roudnická vinařská oblast", "text": "Roudnická vinařská oblast\n\nRoudnická vinařská oblast byla vinařskou oblastí, která zahrnovala šest až sedm českých vinařských obcí. Oblast vznikla v roce 1995 a zanikla v roce 2004, kdy byla novým vinařským zákonem začleněna pod českou vinařskou oblast a litoměřickou podoblast. Réva vinná se v této oblasti pěstovala na prudkých svazích levého břehu Labe, oblíbenými odrůdami bylo sylvánské zelené a svatovavřinecké.\n\nV roce 2000 do oblasti patřilo sedm obcí. Celkem zde bylo devět pěstitelů.\n\n"}
{"id": "1277111", "url": "https://cs.wikipedia.org/wiki?curid=1277111", "title": "Alois Wiesner starší", "text": "Alois Wiesner starší\n\nAlois Wiesner starší (12. dubna 1852 Kácov – 5. prosince 1924 Praha) byl český vydavatel, knihtiskař, papírník a organizátor.\n\nAlois Wiesner pocházel z rodu, který v Kácově zakoupil a provozoval papírnu v objektu proti kácovskému zámku (dnes vodní elektrárna). Rod proslul houževnatými spory s vrchností. V r. 1845 byla papírna vydražena novým nájemcem a otec Emanuela Wiesnera se odstěhoval z papírny do čp. 55 v Kácově, kde se mu narodily děti Emanuel (zemřel krátce po narození), Alois (12. dubna 1852) a Antonín. V rodném listě A. Wiesnera byl bývalý papírník Emanuel Wiesner uveden již jen jako obyvatel Kácova. Rodina Wiesnerů poté přesídlila do haličského města Horodok u Lvova, který byl tehdy součástí habsburské monarchie (dnes Ukrajina).\n\nAlois Wiesner vystudoval reálku ve Lvově, vyučil se papírníkem a poté zaměřil svou pozornost na podnikání v tiskárenstvíí. Do vedení firmy se postupně zapojili synové Gabriel a Alois Wiesner mladší. Činnost této tiskárny v Praze byla ukončena  z hospodářských důvodů během druhé světové války.\n\nL. K. Žižka ve svých knihkupeckých vzpomínkách (1871–1884) označuje A. Wiesnera za  papírníka, knihtiskaře a nakladatele. Uvádí, že byl drobný brunet, poněkud osmahlého obličeje, s plnovousem, váhavějších pohybů.\n\nPohřeb A. Wiesnera byl vypraven z kostela sv. Rocha v Praze na Žižkově do rodinného hrobu na Olšanských hřbitovech. (Část 005, oddělení 21, číslo hrobu 267-0268),\n\nNejstarší předek rodu – Alexandr Wiesner – koupil papírnu v Kácově už v r. 1747. Za Emanuela Wiesnera papírna hospodářsky upadala. Příčinou byl jednak německý celní spolek, který znemožnil vývoz papíru, jednak rozšíření strojní výroby, čímž klesly ceny ručního papíru až na pětinu, a nedostatek potřebných investic na straně provozovatele. Alois Wiesner ovládl papírnické řemeslo v Jindřichově na Moravě, kde již ve 24 letech byl jmenován správcem akciové továrny, pracoval v Deutschlandsbergu ve Štýrsku (Rakousko) a poté působil jako zástupce jindřichovské papírny v Praze, kde se osamostatnil. Ke konci života uskutečnil svoji dávnou touhu: vymanit výrobu papíru z cizích rukou. Převzal továrnu na papír v Nejdku, z níž vytvořil akciovou společnost Nýdecké papírny. Společnost zaměstnávala v období první republiky 300 dělníků.\n\nA. Wiesner získal knihtiskařskou koncesi v roce 1882, zakoupil knihtiskárnu a zahájil provoz v Praze na Novém Městě v Bolzanově ulici, nejprve se společníkem, později samostatně. V r. 1896 přemístill svůj podnik do Soukenické ulice č. 9 do komplexu budov propojených s Klimentskou ulicí. Okolo roku 1900 byl Wiesner oceněn titulem „knihtiskař České akademie císaře Františka Josefa pro vědy, slovesnost a umění“. Své tiskárenské podniky rozšířil v roce 1884 o nakladatelství. Jako nakladatel vydával A. Wiesner časopis Ruch, Radikální listy, Učitelské Noviny, Český svět a další.\n\nPodrobný popis nakladatelské činnosti je detailně popsán ve Slovníku českých nakladatelství 1849–1949. Na internetu lze nalézt další soupisy knih, které Alois Wiesner vydal anebo tiskl. K těmto soupisům je třeba přistupovat kriticky\n\nV letech 1886–1889 provozoval A. Wiesner stálou Galerii Ruch, kde vystavovali umělci jako J. V. Myslbek, Václav Brožík nebo Jakub Schikaneder. Vydatným pomocníkem mu zde byl správce jeho tiskárny a redaktor Ruchu F. Brožík, bratr malíře Václava Brožíka. Alois Wiesner patřil mezi zastánce pravosti Královédvorského a Zelenohorského rukopisu. Byl spoluzakladatelem Společnosti Národního divadla, která řídila divadlo v letech 1900–1919, a byl i jejím předsedou. Byl členem obchodního spolku Merkur, všech pražských výstav, atd. Pěstoval přátelské styky se slovenskými vlastenci.\n\nSpojení funkce tiskařského podnikatele, nakladatele a galeristy vedlo spisovatele Ignáta Hermanna k sepsání humoristického příběhu Týden mecenášem o Aloisu Wiesnerovi. V povídce se A. Wiesner dohodne s mladým literátem na sepsání několika fejetonů. Zálohovou mzdu na základě domluvy nahrazuje obraz z galerie, který si mladý literát odnese domů.  A. Wiesner zveřejní vzápětí zprávu o úspěšném prodeji galerijního exponátu mladému literátu, zmíní v tisku i jeho jméno. Na základě dojmu, že literát oplývá penězi, pak na něj uspořádají hon další malíři a věřitelé. Zvýšení činže požaduje i domácí. Nešťastný literát vrací po týdnu obraz zpět do galerie. V příběhu autor použil přímo jméno Aloise Wiesnera.\n\nKdyž Alois Wiesner zemřel, tisk oznámil tuto skutečnost takto: \"V pátek zemřel v Praze známý nakladatel Alois Wiesner, jehož nákladem vyšlo mnoho časopisů a významných děl.  Wiesner byl typ českého selfmademana, který vlastní energií a pílí vyšinul se mezi přední české průmyslníky. Pracoval vždy ve  prospěch českého  národa.\"\n\nSouvisející články\n\n"}
{"id": "1277113", "url": "https://cs.wikipedia.org/wiki?curid=1277113", "title": "Byšice (zámek)", "text": "Byšice (zámek)\n\nZámek Byšice se nachází ve Středočeském kraji, okrese Mělník, v obci Byšice, 10 km jihovýchodním směrem od Mělníka na Mladou Boleslav. Počátky zámku spadají do roku 1719 a jeho současný stav je dezolátní.\n\nV roce 1719 tehdejší panství Byšice získávají Černínové, kteří ho připojují ke svému mělnickému panství. Někdy v této době na přelomu 17. a18. století je přestavěna stará renesanční tvrz na čtyřkřídlou patrovou obdélníkovou budovu, s dvorem uprostřed, v podobě barokního zámečku.\n\nZámek jest pěkné velké stavení jednopatrové s dvojitou střechou mansardskou, opatřenou vížkou. Nad vchodem pod střechou jsou hodiny. Dvůr zámecký v podobě obdélníka má na všech čtyřech stranách v přízemí i v prvním poschodí otevřené loubí. V zámku je kaple zasvědcené P. Marii. O Božím Těle po vykonaném průvodu církevním bývá zde uschována svátost oltářní a bývá odpoledne přenesena v slavném průvodu do kostela byšického. Ostatně bývají málokdy služby Boží slouženy. U zámku prostírá se rozsáhlá zahrada. V zámku bydlí knížecí úřednictvo a služebnictvo hospodářské a cukrovarské. Hospodářští úředníci jsou Antonín Rokos, správce a Jan Fabián, adjunkt.\n\nZámek podle zachovaného obrazu v liblickém zámku byl dosti výstavní.\n\nV průběhu 18. století byly zámecké prostory, park a zahrada přepracovány do rokokového slohu. Průchod z prostorného nádvoří vedl do parku se sallou terrenou s bohatou štukovou výzdobou a umělými krápníky\n\nOd druhé poloviny 19. století nebyl zámek trvale obýván. Sloužil pouze jako letovisko a byl stále více přizpůsobován zemědělským účelům mělnického velkostatku a postupně byl těmto účelům zcela přizpůsoben.\n\nOd roku 1945 se stav zámku neustále zhoršuje. Stav se nezlepšil ani po roce 1972, kdy byl zámek v majetku ČSAV, která ale zámek zcela zdevastovala a v současné době je v katastrofálním stavu. Ani doba nedávná zámku nepřála předchozím majitelem, kterým se stal soukromý podnikatel. Celý areál je silně zchátraný a některé jeho části jsou vážně poškozeny. Hlavní zámecká budova byla v minulosti zajištěna a zachráněna před úplným zničením provizorní plechovou krytinou střechy. Od té doby ale není objekt v podstatě udržován. Nedávné provizorní zajištění zabraňuje naprostému zničení památky, ale stav zůstává kritický.Stav zámku se za dobu vlastnictví předchozího majitele nelepšil.\n\nV roce 2016 dostal zámek nového majitele, který zámek chce zachránit. Opravy již začaly. Celková rekonstrukce se odhaduje na několik let.\n\n"}
{"id": "1277114", "url": "https://cs.wikipedia.org/wiki?curid=1277114", "title": "Olga Mašková", "text": "Olga Mašková\n\nOlga Mašková, rozená Chramostová (19. července 1925, Praha – 29. srpen 1985, Praha), byla česká básnířka, redaktorka a překladatelka z ruštiny a z němčiny.\n\nOlga Mašková vyrostla v rodině účetního revidenta v pražském Břevnově. Maturovala v roce 1944, za války byla nuceně nasazena k dělnické práci na železnici. Po válce byla administrativní pracovnicí Zemské školní rady. Již ve 40. letech debutovala jako básnířka i začínající prozaička, později se však věnovala hlavně překladu. V roce 1950 nastoupila do nakladatelství jako redaktorka beletrie. Do roku 1954 podepisovala své práce jménem Olga Svobodová podle prvního manžela, básníka J. V. Svobody.\n\nOd poloviny 50. let 20. století byla ve svobodném povolání, komentovala, editovala a překládala především soudobou ruskou, respektive sovětskou poezii a prózu, často autory v tehdejším Sovětském svazu zakázané nebo samizdatové. Českým čtenářům zprostředkovala i tvorbu autorů, kteří byli dlouhá léta vězněni v gulagu (spoluzakladatel skupiny OBERIU Nikolaj Zabolockij či za beletrii k sedmi letům pracovního tábora odsouzený Andrej Sinjavskij), a samizdatové texty těch, kteří nesměli v tehdejším SSSR publikovat (básník čuvašského původu Gennadij Ajgi).\n\nSpolupracovala s řadou časopisů – Literární noviny, Plamen, Sešity, Světová literatura. Jako členka Svazu spisovatelů se aktivně podílela na pražském jaru 1968 a na protestech proti okupaci vojsky Varšavské smlouvy. Za to byla v době normalizace postižena úplným zákazem publikování a donucena nastoupit do zaměstnání v inventurním oddělení obchodního domu Bílá labuť.\n\nJako překladatelka se kromě nových a v Československu často neznámých autorů zaměřovala na nesporné umělecké hodnoty. Vyvrcholením její práce jsou překlady dvou vynikajících básnických děl světové literatury. V roce 1966 vyšel její překlad Puškinova Evžena Oněgina. Poté překládala z němčiny Goethova Fausta. Podepsanou smlouvu na vydání 1. dílu Fausta ale začátkem normalizace nakladatelství Odeon zrušilo. Teprve v polovině osmdesátých let se o inscenaci jejího překladu Fausta, včetně části 2. dílu, zasloužilo Divadlo na okraji. Oněgin i Faust se v překladu Olgy Maškové dočkaly i televizního zpracování.\n\n\nEvžen Oněgin, televizní úprava, Československá televize 1969\n\n"}
{"id": "1277115", "url": "https://cs.wikipedia.org/wiki?curid=1277115", "title": "Komba jižní", "text": "Komba jižní\n\nKomba jižní (\"Galago moholi\") je druh primáta z čeledi kombovití (Galagidae) a rodu \"Galago\". Původně sice byla považována za poddruh komby ušaté (\"Galago senegalensis\"), došlo ale k jejímu osamostatnění. Vyskytuje se v polosuchých oblastech jižní Afriky.\n\nKomba jižní měří 8,8 až 20,5 cm bez ocasu, který dosahuje délky 11,3 až 27,9 cm. Zbarvení na zádech je světlešedé až šedohnědé, spodní strana těla je světlejší se žlutým odstínem. Ocas má podobné zbarvení jako záda, ale jeho konec může být tmavohnědý. Komba jižní žije na stromech. Je aktivní v noci, během dne spí ve skupinách o 2−7 jedincích, které se na noc rozdělí a jednotliví živočichové se pohybují samostatně. Samice jsou takzvaně filopatrické, věrné svému domovskému území, kdežto samci opouštějí tlupu po dosažení pohlavní dospělosti. Rozmnožování probíhá dvakrát do roka a po 121 až 124 dnech březosti se samici narodí jedno až dvě mláďata, která za jedenáct týdnů přestanou být závislá na matce. Komby jižní se živí bezobratlými živočichy a exsudáty akácií.\n\nMezinárodní svaz ochrany přírody (IUCN) považuje kombu jižní za málo dotčený druh.\n\nKomba jižní patří do čeledi kombovití (Galagidae) a v ní do rodu \"Galago\". Byla považována za poddruh komby ušaté (\"Galago senegalensis\"), avšak biologie obou druhů je odlišná, a i proto došlo na základě studií z let 1987−1989 k osamostatnění. S kombou ušatou se ani nekříží. Druh komba jižní se dělí na dva poddruhy:\nGenetickou výbavu druhu tvoří běžný diploidní karyotyp 2n = 38 chromozomů.\n\nDruh popsal Andrew Smith roku 1836, rodové jméno \"Galago\" je pojmenování od obyvatel Senegalu. Je známo několik synonym: \"Galago australis\", \"Galago bradfieldi\", \"Galago conspicillatus\", \"Galago intontoi\", \"Galago mossambicus\" a \"Galago tumbolensis\".\n\nKomba jižní žije ve velkém areálu v jižní Africe. Obývá oblast od Angoly až po Tanzanii, lze ji najít v severní Namibii, jihovýchodě Demokratické republiky Kongo, v Zambii, Zimbabwe, na severu Botswany a severovýchodě Jihoafrické republiky, v Malawi, východním Mosambiku a západní Tanzanii, přičemž možný výskyt ve Rwandě a Burundi nebyl potvrzen. Poddruh \"Galago moholi moholi\" obývá východní část areálu výskytu, zatímco \"Galago moholi bradfieldi\" žije v severní Namibii, Angole, na severu Botswany a západě Zambie.\n\nKomba jižní se vyskytuje do nadmořské výšky 1500 m n. m. Žije v polosuchých oblastech, například savanových lesích, kde preferuje porosty akácií, ale také v lesích galeriových, mopanových, v porostech s dominancí druhu \"Baikiaea plurijuga\" a dalších. Přizpůsobila se i lidskému osídlení, když v blízkosti lidí žije v zahradách a spí v budovách.\n\nKomba jižní je středně velký druh komby o velikosti malé veverky, která měří bez ocasu 8,8 až 20,5 cm, dlouhý ocas dosahuje velikosti 11,3 až 27,9 cm. Samice váží 142 až 229 g, hmotnost větších samců činí 160 až 255 g; u druhu je v tomto směru vyvinut pohlavní dimorfismus, jinak jsou pohlaví podobná. Zadní končetiny jsou delší než přední, ukazovák je široce oddělen od ostatních prstů a slouží k lepšímu úchopu. Hlava je zaoblená s krátkým čenichem a komba ji může otočit až o 180°. Uši, přičemž jedno měří 2,3 až 5 cm, patří poměrem k tělu k největším mezi primáty, komby s nimi mohou pohybovat nezávisle na sobě. Oči jsou velké a oranžové, dobře přizpůsobené nočnímu životu. Na sítnici mají komby reflexní vrstvu \"tapetum lucidum\".\n\nSrst je hustá, záda mají zbarvení světlešedé až šedohnědé, spodní strana těla je světlejší se žlutým odstínem. Ocas mívá podobnou barvu jako záda, ale jeho konec bývá tmavší. Hlava má tmavošedé zbarvení s černou srstí diamantového tvaru okolo očí. Oba poddruhy se liší ve zbarvení končetin a spodní části těla; \"G. m. moholi\" má jejich vnější stranu zbarvenou šedohnědě až světlehnědě se žlutými odstíny a spodek těla zabarven žlutě, \"G. m. bradfieldi\" má vnitřní zbarvení končetin světlešedé, chybí žluté zbarvení nebo je nevýrazné, na břiše je barva spíše bílá se žlutým nádechem.\n\nKomby jižní se velmi podobají kombám ušatým, oba druhy dosahují i podobné velikosti. Lze je nicméně odlišit například na základě anatomie dlaní nebo penisu. Záměna může nastat rovněž s kombou Grantovou (\"Paragalago granti\") či kombou udzungwaskou (\"Galagoides zanzibaricus udzungwensis\"), jež má kratší uši.\n\nKomba jižní žije na stromech. Je nočním zvířetem, ve dne spí v rozsochách stromů, stromových dutinách nebo v hnízdech vytvořených z větviček a listů, například ze škumpy a grevie. V Balovale v Zambii hnízda ležela nejčastěji ve výšce 3 až 8 m, v lokalitách s chladnějším počasím byla v prosluněnějších oblastech. Při spánku si komba složí uši podél hlavy. Probouzí se po setmění a nejprve se očistí. Většinu noci tráví hledáním potravy. Pomocí svých dlouhých končetin může přeskakovat mezi stromy až do vzdálenosti pěti metrů, přičemž ocasem usměrňuje směr skoku, často se také na další stromy přesouvá po zemi rychlými skoky po dvou nohách. Noční aktivitu prokládá odpočinkem.\n\nSamice komb jižních jsou filopatrické (věrné svému domovskému území), zatímco samci opouštějí teritorium před dosažením pohlavní dospělosti. Počet samců v populaci převyšuje počet samic. Komby jižní spí během dne ve skupinách o 2−7 jedincích. Tyto skupiny se v noci rozdělí a jednotlivé komby se pohybují samostatně (asi 70 % času). Několik hodin tráví hrou. Území samců má rozlohu asi 11 ha a protíná několik území samic, jejichž velikost teritoria činí asi 6,7 ha. Druh je společenský a nepříliš teritoriální. Boji se vyhýbá, případně ustoupí na základě zjištění věku či pohlaví protivníka, pokud však k nějaké interakci dojde, trvá obvykle krátce a poražený jedinec se s úzkostnými zvuky stáhne. Agresivitu projevují komby především na hranici teritorií.\n\nNa delší vzdálenosti spolu komby komunikují hlasitým voláním připomínajícím dětský pláč, jež může sloužit také k vymezování teritoria či jako výstraha před blížícím se nebezpečím. Zvláště dominantní samci si pak natírají močí končetiny, jejichž pomocí poté zanechávají pachové stopy; je však také možné, že toto chování slouží k lepšímu uchopení větve. Mláďata vydávají praskavé a cvrlikavé zvuky, jejichž frekvence může vystoupit až na 60 kHz. Přivolávají jimi k sobě také své matky, přičemž využívají tři odlišné způsoby volání podle úzkosti.\n\nKomba jižní konzumuje například kobylky, termity, motýly či brouky; bezobratlí tvoří podle studií Beardera & Martina 52 % jídelníčku. Po létající kořisti komba skočí a uchopí ji rukama. Oblíbenou potravou jsou také exsudáty akácií, hlavně z akácie dlouhotrnné (\"Acacia karroo\"), akácie zkroucené (\"Acacia tortilis\") a akácie arabské (\"Acacia nilotica\"), které tvoří dle studie Beardera & Martina zbylých 48 % konzumované potravy. Z této stravy pomáhá kombám získat živiny specializovaný zažívací systém. Na akácie spoléhají komby jižní především v chladných obdobích, kdy je hmyzu nedostatek. Ovoce nekonzumují vůbec. Komba jižní nepije a tekutiny získává z potravy.\n\nRozmnožování probíhá dvakrát do roka. Estrální cyklus je krátký (1−3 dny), na začátku říje samice vytvářejí vaginální sekret. V období estrálního cyklu samic jsou samci těžší a zvětšuje se jim objem varlat. Rovněž také začínají rozšiřovat své teritorium. Komby jižní jsou polygamní, přičemž větší dominantní samci se opakovaně páří s několika samicemi, což jim zajišťuje větší pravděpodobnost zplození potomků, na rozdíl od samců mladších, kteří spíše využívají příležitosti ke spáření. Samotný akt kopulace trvá až 50 minut. Za 121 až 124 dnů se samici mezi lednem a únorem či zářím a listopadem do předem připraveného hnízda narodí jedno až (častěji) dvě mláďata. Po narození jsou pokryta srstí, mají otevřené oči a asi za půl hodiny se již umí v hnízdě pohybovat. Za pět dní mláďata dosahují hmotnosti okolo 12 g a za deset dní již váží 33 g. Hnízdo opustí po desátém či jedenáctém dni života. Potravu si shánějí sama již asi ve čtyřech týdnech, avšak na matce jsou závislá asi až do 11. týdne; za tuto dobu jsou také odstavena od mateřského mléka. Samci se do výchovy nezapojují. Pohlavní dospělosti dosahují podle studie Doyla z roku 1979 samice asi za 200 dní a samci asi za 326 dní. Maximální zaznamenaný věk je 16,6 let. Zvláště úmrtnost mláďat je ale vysoká a může ve volné přírodě činit až 55 %.\n\nMezi predátory komb jižních patří hadi, sovy, například výr africký (\"Bubo africanus\") nebo orli. Loví je rovněž velcí plazi (zaznamenána byla predace od poddruhu varana bělohrdlého \"Varanus albigularis albigularis\"), promykovití, cibetkovití, kočky či šakali. Komby se na nebezpečí upozorňují pomocí výstražného volání a v případě ohrožení prchají skoky. V bezměsíčných nocích se predaci vyhýbají ukrýváním v hustém stromoví. Častými parazity komb jižních jsou vši a klíšťata.\n\nDruh je ve své domovině široce rozšířen a nebyly zjištěny významné hrozby, které by jej ohrožovaly. Navíc jej lze najít v řadě chráněných oblastí, proto jej Mezinárodní svaz ochrany přírody (IUCN) hodnotí jako málo dotčený. Komba jižní je zapsána na Úmluvu o mezinárodním obchodu s ohroženými druhy volně žijících živočichů a rostlin, příloha II; obchodování je na mezinárodní úrovni omezeno a podřízeno dozoru.\n\nChov komb je velmi raritní záležitostí. V Evropě se jedná jen o pět zoo v rámci Evropské asociace zoologických zahrad a akvárií (EAZA). Mimo Evropu pak jde o dalších pouhých šest zařízení. V Evropě chová tento druh zoo Faunia v Madridu, zoo v Londýně, zoo v dánském městě Nykøbing Mors a také dvě české zoo.\n\nV Česku chová komby jižní Zoo Praha (od 2014) a Zoo Jihlava (od 2015).\n\nV Zoo Praha jsou komby jižní od roku 2014, kdy byly dovezeny ze Zoologické zahrady v Bronxu. O rok později se zde narodila první mláďata, což znamenalo český prvoodchov. Zoo Praha vede evropskou plemennou knihu pro tento druh. Do roku 2017 podařilo odchovat 10 mláďat. Ke konci roku 2017 bylo v Praze chováno 11 jedinců. V průběhu roku 2018 se narodila a byla odchována čtyři mláďata. Ke konci roku 2018 bylo chováno 14 jedinců. V březnu a následně také v květnu 2019 přišlo na svět další mládě.\n\n"}
{"id": "1277122", "url": "https://cs.wikipedia.org/wiki?curid=1277122", "title": "Mischabel", "text": "Mischabel\n\nMischabel je mohutná horská skupina ve Švýcarsku, ve Walliských Alpách. Leží mezi údolími Mattertal na západě a Saastal na východě a je po masivu Mont Blancu a skupině Monte Rosa třetím nejvyšším horským masivem v Alpách. Nachází se v něm 10 čtyřtisícovek a řada dalších vrcholů, které patří k vysokým třítisícovkám. Hlavní vrchol skupiny Dom (4545 m n. m.), je nejvyšším čistě švýcarským vrcholem, který celou svojí základnou leží v hranicích kantonu Wallis.\n\nPůvod jména Mischabel není jasný. Podle jednoho názoru je odvozeno od místního selského názvu tříhrotých vidlí „Mischtgabla“ (správně německy Mistgabel), podle jiného názoru je odvozen z arabského slova „Mudjabal“, používaného Saracény, kteří okolo roku 900 pronikli do oblasti Wallis, které znamená „horský hřeben“.\n\nCentrální část Mischabel sestává ze tří čtyřtisícových vrcholů (od jihu k severu):\nVrcholy v hřebenu, vedoucím dále k severozápadu od Lenzspitze, který se nazývá Nadelgrat a navazuje na ni sedlem Nadeljoch (4208 m n. m.), jsou rovněž zařazovány do Mischabelu:\nČtyřtisícovky označované jako Allalingruppe, navazující na jižní straně na Täschhorn přes sedlo Mischabeljoch (3847 m n. m.), jsou zpravidla také přiřazovány k masivu Mischabel (od severu k jihu):\n\nNa straně údolí Mattertal, tzn. na západní straně masivu, se nacházejí ledovce (od severu k jihu):\n\nNa straně údolí Saastal, tzn. na východní straně masivu, se nacházejí ledovce (od severu k jihu):\n\n\nNa straně údolí Mattertal, tzn. na západní straně masivu, se nacházejí chaty (od severu k jihu):\n\nNa straně údolí Saastal, tzn. na východní straně masivu, se nacházejí chaty (od severu k jihu):\n\n\nNad údolím Mattertal, na západní straně masivu Mischabel, vede vysokohorská trasa Europaweg, nad údolím Saastal, tedy na východní straně masivu, vede trasa Balfrin. Z obce Randa vede výstupová trasa k chatě Domhütte (2940 m), která je východiskem na Dom, nejvyšší vrchol skupiny. Jedná se o strmou stezku se skalnatými pasážemi, které jsou vybaveny ocelovými lany, kramlemi a žebříky.\n"}
{"id": "1277124", "url": "https://cs.wikipedia.org/wiki?curid=1277124", "title": "Zdeňka Havlíčková", "text": "Zdeňka Havlíčková\n\nZdeňka Havlíčková (23. prosince 1848 v Praze – 20. září 1872 v Německém Brodě) byla jediné dítě Karla Havlíčka Borovského a jeho ženy Julie. V roce 1856 se stala úplným sirotkem; byla nazývána „dcera národa“.\n\nKdyž byl otci Zdeňky Karlu Havlíčkovi Borovskému zakázán pobyt v Praze, přestěhoval se v dubnu 1850 do Kutné Hory. Zdeňka v Kutné Hoře přestála choleru. V srpnu 1851 se rodina odstěhovala z Kutné Hory do Německého (nyní Havlíčkova) Brodu. Odtud byl Havlíček v noci z 15. na 16. prosince 1851 odvezen do vyhnanství v Brixenu.\n\nZdeňčina matka Julie se odstěhovala s tříletou dcerkou z Brodu k sestře Adéle Jarošové do Prahy. V dubnu 1852 získala povolení k odjezdu za manželem.\n\nV Tyrolích se Havlíčkovým líbilo. Podnikali vycházky, Havlíček zahradničil, choval ptáky i včely. Havlíček byl přísný otec. Svědčí o tom i tento odstavec, který najdeme v rodinné korespondenci: \"„…neškodí nikdy dětem raději více přísnosti, jen když přitom vidějí lásku, že je člověk netejrá a ze zlosti jen jako by z toho vyražení měl. Tak kupř. u nás vždy jen ode mne dostane Zdenka bití, když je toho potřeba (ale moje pravidlo je: málokdy, nikdy ve zlosti, ale zato vždy až do krve, aby déle držela paměť), ona ale přece proto mne má tak ráda jako Julii, ba skoro víc.“\" (Dopis bratru Františkovi, Novák: Brixenské listy, s. 52)\n\nI v dopise matce píše: \"„…není rozmazlená, … dost přísně jsem ji vždycky držel a časně již metly nešetřil, podle mého pravidla, že se mají děti již v peřince začít mrskat, ale jak mají trochu rozumu, pak přestat a vésti je více rozumem než bitím. U Zdenky teď již není ani potřeba bití. … naostřuju Julii, aby mi ji tam nepokazili přílišnou dobrotou, neb to je pro děti nejhorší věc na světě.“\" (LA PNP, Karel Petr Kheil, Osobní fond, Korespondence cizí, K. Havlíček Josefě Havlíčkové, Brixen 1. 1. 1855)\n\nZdeňka v Brixenu prodělala černý kašel. Hrála si se spoustou drahých hraček, starala se o štěně, ochočenou straku, otec ji učil číst, Zdeňka se naučila německy. Idylu ztrpčovalo jen policejní otevírání korespondence, dohled, ohlašovací povinnost. A osamělost; čeští „přátelé“ si až na malé výjimky přijet na návštěvu netroufali, v podstatě při nich stáli jen Jarošovi.\n\nVláda Havlíčkovi poskytovala 500 zlatých ročně, rodina si držela služebnou, jídlo jim posílali z hostince, takže doma připravovali jen snídani a někdy večeři. Horské klima prospívalo Juliiným souchotinám; na druhou stranu rodinné soužití zapříčinilo, že tuberkulózou onemocněl i Havlíček (a nakonec i Zdeňka).\n\nKoncem září 1854 poslal Havlíček svou ženu přes její protesty i se Zdeňkou do Čech; nastěhovaly se opět do Brodu.\n\nNa jaře 1855 se směl Havlíček, opět díky usilovnému snažení a diplomatickému jednání svého švagra Jaroše, vrátit domů, ale svou ženu Julii už živou nezastihl, zemřela 16. dubna 1855. Čekalo ho i další kruté zklamání: přátelé a známí se, až na Němcovou a Riegra, Havlíčka stranili. Odjel tedy z Prahy do Brodu, kde zahradničil; Zdeňka zůstala u Jarošových v Praze.\n\nV květnu 1856 bylo Havlíčkovi povoleno strávit v Praze osm dní, během nichž se podrobil lékařskému vyšetření. Zemřel 29. července 1856 u Jarošů. Jeho pohřeb 1. srpna 1856 se stal demonstrací proti absolutistickému režimu a položil základy k mučednické legendě. \n\nZdeňka už v té době nazývala matčinu sestru, tetu Adélu, maminkou. Pohřbu se neúčastnila, Jarošovi jí smrt jak matky, tak otce zatajili; hrob rodičů poprvé navštívila až 23. června 1861.\n\nNásledující necelé čtyři roky (1856–1860) strávila Zdeňka na okraji veřejného zájmu v rodině matčiny sestry, Adély Jarošové. Vzdělávala se pod vedením soukromého učitele a od deseti let docházela i do soukromého dívčího vzdělávacího ústavu, v němž se vyhýbala jen hodinám náboženství. Milující rodina Jarošových v té době rychle chudla. Z nedostatku financí se Jarošovi často stěhovali do stále menších, tmavších a levnějších bytů. Zdeňce však platili krom školy i domácí výuku ruštiny a hry na klavír. To, že třeli bídu s nouzí, se odráželo především na dívčině chatrném oblečení. Zdeňčin charakter však sílil, vyrůstala v nezávislou mladou ženu; obecným představám o hodné, zbožné a pasivní dívce se vymykala, metody přísného otce se naštěstí minuly účinkem. \n\nKult Karla Havlíčka jako mučedníka rostl. V roce 1861 vydal Antonín Augusta v časopise \"Obrazy života\" Havlíčkův životopis spolu s \"Tyrolskými elegiemi\" (tehdy pod názvem \"Elegie brixenské\"), které do té doby kolovaly v opisech.. Havlíček se stával mýtem a součástí tohoto mýtu se stávala i Zdeňka.\n\nJiž v lednu 1861 byly prodávány busty Zdeňčina otce s tím, že čistý výnos jí bude věnován. V Národních listech byla uveřejněna 5. června 1861 výzva „upřímné Češky“ ke sbírce věcných darů pro loterii, ve prospěch věna Zdeňky Havlíčkové. Návrh nalezl podporu a tisk pak pravidelně informoval o věcných darech pro tuto loterii, kterých se sešly řádově tisíce. Též byl založen veřejný účet nadace Zdeňky Havlíčkové a o příspěvcích a dárcích byla veřejnost informována tiskem. \n\nMajetek Zdeňky Havlíčkové byl po zahrnutí výnosu veřejné sbírky a loterie ohodnocen na konci roku 1864 na více než 32 000 zlatých. Z úroků měly být hrazeny „náklady na výživu a vychování“, jednu třetinu měla Zdeňka obdržet po sňatku jako věno (tato třetina jí měla být vyplacena i jako svobodné po dosažení věku 30 let).\n\nV únoru a květnu 1863 se teta Adéla Jarošová pro nesplácení dluhů dostala dvakrát do vězení. Dluhy Antonína Jaroše přesahovaly dle soudního spisu jeho majetek. Za nového poručníka byl ustanoven František August Brauner, který v červenci 1862 navrhl umístění děvčátka do rodiny univerzitního knihovníka dr. Ignáce Jana Hanuše (1812—1869), otce pěti dcer.\n\nAdéla se rozhodla o neteř bojovat, ta opustit Jarošovy rovněž nechtěla ( \"„…teď najednou začnou se o mne starat, a dřív to o mě žádný nevěděl. Zahynouti bych musela, kdyby mě Jarošovic nebyli vzali k sobě a co na mě obětovali, tuším je ti známé…“\" píše v dopisu babičce Josefě Havlíčkové v létě 1863).\n\nŠťastná u Hanušových nebyla, často proto pobývala u Braunerů. Nastoupila do Vyšší dívčí školy, založené roku 1863. V 1. ročníku zameškala 215 hodin, ve druhém 110 a 19 neomluvených, ve třetím (v roce 1865) dospěla k 2 omluveným a 158 neomluveným hodinám. Postonávala. Diagnostikovali jí počínající tuberkulózu.\n\nPočátkem roku 1866 (Zdeňce bylo 18 let) se nastěhovala k Braunerovým, rodičům dalších čtyř dětí ve věku 8 až 13 let. Kult „dcery národa“ vrcholil. Ze Zdeňky se stala elegantní mladá žena (během roku 1868 si koupila patery boty, dvoje šaty, jedny si dala přešít a jedny obarvit; roku 1869 si dala ušít šestery šaty a koupila čtyři páry bot. Chodila do divadla, na koncerty, výstavy, plesy, do lázní, docházela do Amerického klubu dam, nechávala se uctívat a podepisovala se jako „dcera národa českého“, pomalu zapomínajíc na Jarošovy i babičku v Brodu.\nObletovaná Zdeňka prožila několik lásek, z nichž nejhlubší ji vázala k hraběti Václavu Kounicovi, nejvášnivější k baronu Quidonu Battagliovi a nejrozumnější k statkáři Antonínu Svobodovi.\n\nDvacetiletý rakouský důstojník polského původu, Quido Battaglia (1846—1915), byl osmnáctileté Zdeňce představen 4. února 1867. Byla to láska na první pohled. Baron byl polský vlastenec ve službách rakouské armády. A ačkoli se učil česky a sám sebe prohlašoval za čechofila, českou společnost nepřesvědčil; zůstávala silně protipolská. \n\nAni jeden se nemohl radovat ze souhlasu rodičů či zákonných zástupců. Rozhodli se tedy svou lásku zveřejnit sami: tři dny po sobě se – Zdeňka zavěšena do důstojníka – před polednem objevili na korze Na Příkopech. Reakce české vlastenecké veřejnosti byla hysterická; uctívaná a hýčkaná dívka byla rázem zavržena.\n\nKdyž paní Braunerová odvezla Zdeňku z Prahy, začalo se mluvit o dívčině útěku s důstojníkem a jejím těhotenství. V dubnu 1867 se oba zamilovaní rozešli. Battaglio se stal úředníkem ve Lvově a později se oženil. O skandálu, jaký jeho vztah ke Zdeňce Havlíčkové způsobil, údajně do pokročilého věku nevěděl.\n\nNa pozvání Aloise Pravoslava Trojana žila Zdeňka Havlíčková v letech 1867-1870 v Trojanově rodině v Rakovníku.\n\nZdeňka se snažila znovu stát hodnou svého jména („\"…každý člověk je křehký tvor, všem chybám velmi přístupný, avšak né stejně se chyby posuzují“\", napsala paní Augustě Braunerové). Navštěvovala s Aloisem Trojanem Prahu (studenti ji však na plese ignorovali, nikdo s ní netančil), podnikla výlet do Drážďan, pomáhala paní Trojanové s domácími pracemi, jimž propadla, zdokonalovala se v šití na stroji.\n\nVáclav Kounic se choval soucitně, laskavě, naléhal na sňatek. Zdeňka odmítla, rozhodla se provdat za statkáře z Vysokého Mýta Antonína Svobodu (??—1914). Rakovník opustila v červenci 1870 a zamířila do Německého Brodu (dnes Havlíčkův Brod). V květnu 1871 se definitivně rozešla s Kounicem, nicméně vyslovila přání, aby jeho dopisy uložili k ní do hrobu.\n\nOd července roku 1870 žila Zdeňka v Německém Brodu u babičky a tety Johany. Za svou někdejší učitelkou ruštiny Josefínou jezdívala do Počátek, hrála na klavír, šila na stroji a zajímala se o kulturní dění v Praze. Předplatila si v němčině vydávaný deník \"Politik\", zahradničila.\n\nV červnu roku 1871 sepsala závěť.\n\nV lednu 1872 požádal poručník o prohlášení Zdeňky za zletilou (rakouský občanský zákoník stanovil hranici zletilosti na 24 roky); Zdeňka se měla vdávat za Antonína Svobodu. Zásnuby se konaly počátkem roku 1872, ale brzy po nich Zdeňka ulehla.\n\nV červnu se jí přitížilo, a tak napsala novou závěť, v níž odkázala veškeré jmění tetě Johaně; třem potomkům tety-maminky Adély Jarošové nechala po 100 zlatých a 300 zlatých měla dostat sestřenice Pavlína. Piano věnovala Antonínu Svobodovi (v Zámrsku).\n\nV srpnu ji v Brodu navštívil mladý Boleslav Trojan, v září bývalý poručník Brauner, který chtěl doladit pozůstalost: o tři dny později vydechla Zdeňka naposledy.\n\nDopisy Václava Kounice a prsten, který jí věnoval, jí do rakve nedali; skončily dílem v Literárním archivu památníku národního písemnictví v Praze a dílem v havlíčkobrodském muzeu.\n\nUčitelka Josefína (provdaná Brdlíková) pojmenovala svou dceru Zdeňka, sama „dcera národa“ však zůstala pro většinu veřejnosti až do počátku 20. století „zrádkyní, nešťastnou a nevyrovnanou, dívkou nejprve vynesenou k nebi a poté z něj svrženou“. \n\nZdeňka Havlíčková je pochována v hrobě rodičů svého otce v Havlíčkově Brodu.\n\n\n"}
{"id": "1277126", "url": "https://cs.wikipedia.org/wiki?curid=1277126", "title": "Truth (film)", "text": "Truth (film)\n\nTruth (tj. \"Pravda\") je americký hraný film z roku 2013, který režíroval Rob Moretti podle vlastního scénáře. Film popisuje milostný vztah dvou mužů, který projde radikální proměnou.\n\nCaleb Jacobs a Jeremy Dorian se poznají náhodně přes internet. Mladší Caleb se do Jeremyho zamiluje a přestěhuje se k němu. Caleb trpí hraniční poruchou osobnosti, kterou se snaží udržet před Jeremym v tajnosti, včetně své duševně nemocné matky. Rád by se od své minulosti definitivně odpoutal. Ale i Jeremy má své tajemství. Když to Caleb zjistí, podlehne svým představám a rozhodne se udržet si Jeremyho za každou cenu.\n\n"}
{"id": "1277127", "url": "https://cs.wikipedia.org/wiki?curid=1277127", "title": "Pedja", "text": "Pedja\n\nPedja ( plným názvem ) je čtvrtá nejdelší estonská řeka, měří 135 km. Jde o levostranný přítok řeky Emajõgi. Protéká kraji Lääne-Virumaa, Jõgevamaa a Tartumaa. Protéká též národní rezervací Alam-Pedja.\n"}
{"id": "1277128", "url": "https://cs.wikipedia.org/wiki?curid=1277128", "title": "HistoryLink", "text": "HistoryLink\n\nHistoryLink je internetová encyklopedie zaměřená na historii amerického státu Washington. K únoru 2016 měla více než sedm tisíc článků a v průměru ji navštívilo pět tisíc lidí denně.\n\nS původní myšlenkou založení encyklopedie, která by doplnila třísvazkovou publikaci \"History of King County, Washington\" od Clarence Bagleye z roku 1929, přišli historici Walt Crowley a Paul Dorpat. Oba si novou encyklopedii představovali jako tištěnou publikaci, Crowleyova manželka ale navrhla, aby byla kvůli lepší dostupnosti a možnosti dalšího rozšíření zpřístupněna online. Z toho důvodu Crowley 10. listopadu 1997 založil History Ink, neziskovou společnost, která HistoryLink dosud zastřešuje.\n\nSamotné webové stránky encyklopedie byly za účelem demonstrace spuštěny 1. května 1998, oficiálně pak 17. ledna 1999. Jejich počáteční financovaní zajišťovaly peněžní dary.\n\nV roce 2003 byl okruh článků rozšířen o historii celého státu, oproti prvotnímu zaměření na město Seattle a okres King.\n\n"}
{"id": "1277133", "url": "https://cs.wikipedia.org/wiki?curid=1277133", "title": "Klášter servitů (Rabštejn nad Střelou)", "text": "Klášter servitů (Rabštejn nad Střelou)\n\nKlášter servitů s kostelem Panny Marie Sedmibolestné je barokní klášter v Rabštejně nad Střelou u Manětína v okrese Plzeň-sever. Postaven byl ve druhé polovině sedmnáctého století v areálu rabštejnského hradu. Budova kláštera s kostelem, přilehlou ohradní zdí a schodištěm je chráněna jako kulturní památka.\n\nPrvní rabštejnský klášter karmelitánů založil roku 1483 Burian z Gutštejna. V roce 1532 ho vyplenili a vypálili nekatoličtí měšťané, a klášter zanikl. Na stejném místě nechal roku 1665 založit nový servitský klášter hrabě Jan Šebestián z Pöttingu. Klášterní budova byla dokončena v roce 1672. Součástí kláštera se stal kostel zasvěcený Panně Marii Sedmibolestné postavený pravděpodobně podle projektu Anselma Luraga. Původní kostel či hradní kaple svatého Matouše z roku 1338, která stála mezi budovou zámku a dochovaným kostelem, byla zbořena v posledním desetiletí osmnáctého století.\n\nJednopatrová budova s prostými fasádami má obdélný půdorys. Přízemní místnosti jsou zaklenuté valenými klenbami a ve spojovací chodbě byly použity klenby plackové. Ve velkém sále se dochoval strop se štukovým zrcadlem.\n\nNa východní straně navazuje na klášterní budovu k jihu orientovaný kostel Panny Marie Sedmibolestné s věží přistavěnou v roce 1769. Kostel má obdélný půdorys a zakončuje ho čtvercový presbytář. Severní tříosé konvexně vypjaté průčelí je členěné pilastry, které mezi sebou v horním patře věže svírají výklenek se sochou patronky kostela. Další sochy světců se nachází ve dvojici výklenků po stranách vchodu. Průčelí je po obou stranách věže zakončené atikou. Uvnitř se po stranách lodě nachází oratoře podklenuté malými oválnými kupolemi. Loď, presbytář i prostor pod zděnou kruchtou jsou zaklenuté plackovými klenbami. Stěny zdobí zdvojené podložené pilastry.\n\nZařízení tvoří hlavní portálový oltář se sochou svatého Augustina a dalšího světce po stranách a sochou svaté Barbory v nástavci. Doplňují ho další čtyři protějškové oltáře. Dva se nachází v koutech u vítězného oblouku a po stranách lodi jsou tabulové oltáře s novodobými obrazy, soškami a sochami. Ke staršímu vybavení patří obraz Panny Marie z roku 1657, který je kopií díla Albrechta Dürera z roku 1512 a náhrobník Buška Calty z Kamenné hory z roku 1433 a Šebestiána mladšího Z Ortenberka z roku 1483.\n\n"}
{"id": "1277134", "url": "https://cs.wikipedia.org/wiki?curid=1277134", "title": "Sindi", "text": "Sindi\n\nSindi je město a samosprávná jednotka v Estonsku v kraji Pärnumaa. V roce 2016 zde žilo 3 891 obyvatel.\n\nV 9. tisíciletí př. n. l. bylo na místě dnešního města mezolitické osídlení – nejstarší dokázané osídlení Estonska. Geology bylo objeveno v roce 1965. Osídlení zde pravděpodobně nemělo dlouhého trvání, protože později byla oblast pokryta vodou. Tato bažinatá oblast tak zůstala poté neobydlena až do 16. století.\n\nJméno města je odvozené ze jména Clausse Zindta, starosty nedalekého Pärnu, který založil kraj, v němž město dnes leží. Status města má Sindi od roku 1938. Pro rozvoj města bylo důležité otevření železniční stanice roku 1928.\n\n"}
{"id": "1277136", "url": "https://cs.wikipedia.org/wiki?curid=1277136", "title": "Kallaste", "text": "Kallaste\n\nKallaste je město a samosprávná jednotka v Estonsku v kraji Tartumaa. V roce 2016 zde žilo 808 obyvatel. Převážná část obyvatel jsou Rusové, pouze 15% populace tvoří Estonci. Kallaste bylo založeno v 18. století jako ruská vesnice, status města získalo 1. května 1938.\n"}
{"id": "1277137", "url": "https://cs.wikipedia.org/wiki?curid=1277137", "title": "Jaroslav Otčenášek", "text": "Jaroslav Otčenášek\n\nJaroslav Otčenášek (13. května 1909, Praha – 8. srpna 1972 Třebotov) byl český malíř a pedagog, člen výtvarné Skupiny 58, držitel titulu zasloužilý umělec (z roku 1967).\n\nNa dráhu výtvarníka se rodák z pražského Vyšehradu vydal až s blížícími se třicátinami. Po maturitě totiž absolvoval učitelský kurs, po němž nastoupil do školy ve Vodňanech. Po dvouleté vojenské službě pracoval v Památníku osvobození v Praze na vytváření plastických map. Výtvarné umění studoval od roku 1937 na fakultě při ČVUT, kde byl žákem Cyrila Boudy, Františka Blažíčka a Karla Pokorného. Studia přerušená válkou ukončil v roce 1945. Dožil se jen 63 let, zemřel na srdeční selhání uprostřed práce na cyklu Jižní Čechy.\n\nOd žánrové malby s převahou městských motivů dospěl k robustní krajinomalbě inspirované především jihočeskou krajinou. První samostatnou výstavu měl v roce 1956 v Alšově síni Umělecké besedy v Praze, později vystavoval i na dalších místech. Od roku 1958 byl členem tvůrčí Skupiny 58 (Josef Brož, Jan Černý, Jaroslav Grus, Karel Hladík, Antonín Kalvoda, Josef Liesler, Josef Malejovský, Václav Vojtěch Novák, Jaroslav Otčenášek, Jan Smetana, Alois Sopr, Vojtěch Tittelbach, Jindřich Wielgus, Richard Wiesner), se kterou se zúčastnil řady společných výstav.\n\nV publikaci k výstavě v Malé Skále (1977) shrnul Otčenáškovo dílo kunsthistorik Jiří Šetlík: \"Obrazy Jaroslava Otčenáška organicky vrostly do vývojových souvislostí českého moderního krajinářství. Obohatil jejich řadu vysokým stupněm malířské citlivosti, neotřelým pohledem na krajinu jako scénu velké radosti života, jako barevně kultivovaný a přesvědčivý záznam o souvislostech člověka a přírody, krajiny venkova a města, jako oslavu živné půdy, měnlivých vod a lidské práce. Tak se dílo Jaroslava Otčenáška nenápadně, ale natrvalo vřadilo mezi hodnoty našeho novodobého umění.\"\n\nV roce 1952 získal druhou cenu v soutěži na výtvarnou výzdobu malého foyeru Národního divadla v Praze. Zvítězil Vincenc Beneš. \"Jaroslav Otčenášek je největším kladem soutěže s hlediska vývoje našeho nového umění. ... Nalezl nový pohled na Vyšehrad, více dnešní, sepjatý s městem. Odmítl mařákovskou siluetu a zobrazil památnou horu v civilní podobě, s Prahou za zády jako motiv dnešní, současný, bez falešného pathosu a konvenčních kulis,\" napsal Miroslav Lamač v dobové recenzi do časopisu Výtvarná práce.\n\nV 60. letech Jaroslav Otčenášek vystupoval v populárním rozhlasovém a později i televizním pořadu Sedmilháři . U vyprávění zábavných historek se scházel s dalšími znamenitými vyprávěči. Základní tým Sedmilhářů vedle Otčenáška tvořili spisovatelé Zdeněk Jirotka s Jindřiškou Smetanovou a scenáristé František Vlček a Ivan Osvald. Vyprávění vyšlo i knižně, roku 1969 pod názvem Sedmilháři, roku 1994 pod novým názvem Velká kniha sedmilhářů.\n\nV roce 1943 vstoupil do Syndikátu výtvarných umělců a v různých uměleckých svazech aktivně pracoval během celého života. Po založení Českého fondu výtvarných umění v roce 1954 se stal jeho prvním předsedou. Po skončení tříletého funkčního období ve fondu pokračoval jako člen výboru.\n\nVe složitých časech po okupaci Československa se stal v dubnu 1969 předsedou Svazu českých výtvarných umělců. Nové vedení se však nikdy nedočkalo oficiálního uznání komunistickým režimem. Stát žádal veřejné distancování se od předchozího vedení svazu, požadoval čistky, usiloval o to, aby všichni příslušníci uměleckých svazů deklarovali podporu normalizační politice a hrozil ekonomickými postihy ve formě odepření dotací. Otčenáškovo vedení SČVU pod tímto tlakem v dubnu 1970 rezignovalo.\n\n"}
{"id": "1277138", "url": "https://cs.wikipedia.org/wiki?curid=1277138", "title": "Abja-Paluoja", "text": "Abja-Paluoja\n\nAbja-Paluoja je město a samosprávná jednotka v Estonsku v kraji Viljandimaa, asi 7 kilometrů od hranic s Lotyšskem. V roce 2016 zde žilo 1 134 obyvatel. První zmínka o městě pochází z roku 1505. Dříve městem procházela úzkorozchodná železnice, ta však byla roku 1973 zrušena.\n"}
{"id": "1277140", "url": "https://cs.wikipedia.org/wiki?curid=1277140", "title": "Déagol", "text": "Déagol\n\nDéagol je fiktivní postava vytvořená spisovatelem J. R. R. Tolkienem. Jeho příběh je popsán v knize \"Společenstvo Prstenu\", prvním ze tří svazků, který je obsažen v Tolkienově nejslavnějším románu \"Pán Prstenů\", v kapitole „Stíny minulosti“.\n\nVe filmové trilogii Petera Jacksona Pán prstenů jej hrál Thomas Robins.\n\nNarodil se někdy mezi lety 2400 a 2430, Déagol byl Hobit z kmene Statů, který žil v malé komunitě vázán příbuzenskými vazbami podobnými klanu. Měl příbuzného, který se jmenoval Sméagol, jehož babička byla matriarcha obce.\n\nV letech 2463 Třetího Věku, Déagol se stal třetím nositelem Jednoho prstenu. Našel Prsten, který byl ztracen po tisíce let – při rybolovu s Sméagolem u Kosatcového pole.\n\nOkamžitě chycen do pasti jeho krásou a lákavou mocí, Sméagol požadoval Prsten jako jeho \"narozeninový-dárek\". Když se ho Déagol odmítl vzdát, Sméagol ho uškrtil a jeho tělo schoval. Tělo nebylo nikdy nalezeno, nicméně vrah přezdívaný \"Glum\" (po zvucích co vydával), byl nakonec vyhnán z domova a do Mlžných Hor.\n\nNázev \"Déagol\" je ze staré angličtiny \"dēagol\", což znamená „tajný, skrytý“.\n\n"}
{"id": "1277141", "url": "https://cs.wikipedia.org/wiki?curid=1277141", "title": "Gelgaudiškis", "text": "Gelgaudiškis\n\nGelgaudiškis je město v Litvě v Marijampolském kraji. V roce 2017 zde žilo 1627 obyvatel. V první polovině 19. století zde byl vystavěn klasicistní zámek.\n\nMěsto se rozkládá v nížině řeky Němen, která protéká při jeho severním okraji. Přitom nadmořská výška území je zhruba 50 m.\n\nMarijampole, hlavní město kraje, je vzdáleno přibližně 75 km směrem na jih.\n"}
{"id": "1277150", "url": "https://cs.wikipedia.org/wiki?curid=1277150", "title": "Pavel Švagr", "text": "Pavel Švagr\n\nPavel Švagr (* 23. července 1962 Příbram) je český dopravní expert, od roku 2014 předseda Správy státních hmotných rezerv ČR, v letech 2000 až 2007 ředitel Státního fondu dopravní infrastruktury, v letech 1998 až 2002 a opět od roku 2010 zastupitel města Sedlčany, člen ČSSD.\n\nVystudoval Vysokou školu ekonomickou v Praze, kde poté působil jako odborný asistent. V roce 1989 úspěšně obhájil disertační práci a získal titul CSc.\n\nV letech 1990 až 2000 působil na Katedře drobného podnikání a Katedře managementu VŠE v Praze. Zároveň v letech 1998 až 2000 pracoval jako poradce ministra pro místní rozvoj ČR. V roce 2000 stál u zrodu Státního fondu dopravní infrastruktury a do roku 2007 byl jeho ředitelem.\n\nV červenci 2008 se stal náměstkem generálního ředitele pro ekonomiku na Správě železniční dopravní cesty. V říjnu téhož roku nastoupil na České dráhy jako poradce ekonomického náměstka. Představenstvo ČD ho poté v květnu 2009 jmenovalo do funkce náměstka generálního ředitele pro personální záležitosti. V této funkci působil až do srpna 2013. Krátce také působil jako člen představenstva ČD.\n\nDne 12. února 2014 byl jmenován Vládou ČR do funkce předsedy Správy státních hmotných rezerv ČR.\n\nPavel Švagr žije ve středočeských Sedlčanech.\n\nV komunálních volbách v roce 1998 byl jako nezávislý zvolen zastupitelem města Sedlčany na Příbramsku. Ve volbách v roce 2002 však jako nestraník za SNK mandát neobhájil, neuspěl ani ve volbách v roce 2006 jako nezávislý na kandidátce s názvem \"SNK Sedlčan\". Následně se stal členem ČSSD a za tuto stranu byl ve volbách v roce 2010 znovu zvolen zastupitelem města. Ve volbách v roce 2014 svůj mandát obhájil.\n"}
{"id": "1277151", "url": "https://cs.wikipedia.org/wiki?curid=1277151", "title": "Březnová vyjednávání", "text": "Březnová vyjednávání\n\nBřeznová vyjednávání (srbochorvatsky Мартовски преговори/Martovski pregovori) jsou kontroverzní kapitolou druhé světové války na území balkánského poloostrova. \n\nIniciovali je představitelé NOVJ (partyzánské armády) a představitelé německé armády v rámci Nezávislého státu Chorvatsko. Uskutečnily se v březnu 1943 během bitvy na Neretvě. Jugoslávští partyzáni chtěli vyjednat časový odklad útoku německých vojsk (tzv. Fall Weiss) na partyzánskou armádu do doby, než překonají řeku Neretvu, aby mohli zaútočit na svého hlavního ideového nepřítele, četniky Dragoljuba Mihailoviće. K jednáním došlo poté, co partyzáni zajali německého důstojníka Arthura Streckera a Němci jej chtěli zpět. Zástupci obou stran se sešli nejprve v Gornjem Vakufu, později jednali v Sarajevu a nakonec v Záhřebu. Kromě vyjednávání o výměně zajatců se však otevřela i některá další témata.\n\nNěmecký vyjednávací tým tvořili Hans Ott, Hans Heyss, Alfred Heinrich; za partyzánskou stranu jednali Vladimir Velebit, Milovan Đilas a Mihovil Tartalja Miša. Komunistická internacionála v Moskvě počínání jugoslávských partyzánů odsoudila. Tehdejší generální tajemník Georgi Dimitrov žádal od Tita vysvětlení a obával se, že by Němci mohli využít vyjednávání k rozklížení partyzánského vojska. \n\nV období rozhovorů platilo neformální příměří, které mezi Němci a partyzány trvalo cca 6 týdnů. Bylo následně ukončeno přímým nařízením, které vydal Adolf Hitler. Výměny zajatců, ke kterým docházelo mezi Němci a partyzány už o několik měsíců dřív, pokračovaly v závěru roku 1943 a byly rovněž uskutečňovány až do konce války v květnu 1945. \n\nSkutečnost, že mezi oběma stranami byla vedena jednání, byla dlouhou dobu tajná. V roce 1949 se o nich poprvé zmínil Stephen Clissold ve své knize \"Whirlwind: An Account of Marshal Tito's Rise to Power\". Následovala německá publikace \"Die Geheime Front, Organisation, Personen und Aktionen des deutschen Geheimdienstes\", která byla vydána v roce 1950. V samotné Jugoslávii o nich poprvé napsal Ilija Jukić ve své knize \"Pogledi na prošlost, sadašnjost i budućnost hrvatskog narodna\" (Pohled na minulost, současnost a budoucnost chorvatského národa). Jukić měl možnost nahlédnout do archivů německého ministerstva zahraničí. Sám ale knihu vydal v Londýně. Oficiální pověření k zmapování všech vyjednávání získal roku 1967 tamní historik Mišo Leković. S německými materiály pak také pracoval Ivan Avakumović. \n\nV roce 1973 vydal Američan Walter Roberts publikaci s názvem \"Tito, Mihailović, and the Allies, 1941–1945\", která obsahovala kapitolu o březnových vyjednáváních. Jugoslávská vláda byla vydáním této knihy pobouřena a zaslala protestní dopis americkému ministerstvu zahraničí. V knize měl údajně Roberts postavit jugoslávskou partyzánskou armádu na stejnou roveň s četniky Dragoljuba Mihailoviće. Kniha navíc určila Milovana Đilase, jako hlavního vyjednavače za partyzánskou stranu. V roce 1978 existenci jednání přiznal sám Tito, nicméně je označil jako pouhou snahu partyzánů získat status oficiální armády. V závěru 80. let bylo zveřejněno mnohem více materiálů, včetně původní studie Miši Lekoviće, která nemohla spatřit světlo světa. \n\n"}
{"id": "1277152", "url": "https://cs.wikipedia.org/wiki?curid=1277152", "title": "Soldier of Fortune (píseň, Deep Purple)", "text": "Soldier of Fortune (píseň, Deep Purple)\n\nSoldier of the Fortune je skladba britské hardrockové skupiny Deep Purple. Objevila se na albu \"Stormbringer\" z roku 1974. Píseň byla napsána Davidem Coverdalem a Richiem Blackmorem. Postupem času vzniklo mnoho coververzí této skladby, nejznámější jsou asi nahrávky skupin Opeth a Black Majesty.\n\nPod názvem „Šípková Růženka“ s textem Zdeňka Svěráka ji v roce 1977 nazpíval Jiří Schelinger\n"}
{"id": "1277153", "url": "https://cs.wikipedia.org/wiki?curid=1277153", "title": "Pojistka zbraně", "text": "Pojistka zbraně\n\nPojistka zbraně, respektive pojistné mechanismy zbraní jsou jak ručně ovládané, tak i automatické mechanismy, jejichž účelem je zabránění nežádoucímu výstřelu zbraně. V zúženém smyslu slova se pojistkou nazývá součástka zbraně, která brání pohybu nebo jinak znemožní funkci spoušťového a/nebo bicího mechanismu zbraně.\n\nMezi pojistky se řadí i výstražník, který nenaplňuje zcela výše uvedenou definici. Výstražník umožňuje střelci zkontrolovat a to buď vizuálně nebo hmatem, jestli je v nábojové komoře zasunut náboj a/nebo jestli je zbraň natažena. \n\n\nPro zvýšení bezpečnosti bylo vyvinuto mnoho různých druhů pojistek a jištění. U moderních zbraní jsou bezpečnostní prvky násobeny a kombinovány.. \n\nSlouží k zajištění napnutého bicího mechanizmu zbraně. Toto pojistku střelec ovládá obvykle ručně. U některých konstrukcí může být pojistka konstruována tak, že její zajištění je provedeno automaticky například při nabíjení zbraně. Manuální pojistka je k dispozici téměř na všech moderních ručních palných zbraních. Výjimku tvoří většina revolverů a některé lovecké zbraně s vnějšímy kohouty. \nManuální pojistka existuje v mnoha variantách: (v závorce jsou uvedeny příklady)\nJe používán většinou u pistolí s DA spoušťovým mechanismem. Při natažení zbraně se dostane náboj do komory a zároveň je natažen kohout bicího mechanismu zbraně. Vypuštěním kohoutu do přední polohy stisknutím spouště by způsobilo výstřel. Uvolňovací páka umožní vypustit kohout bezpečně bez výstřelu. Toto řešení je použito například na pistoli CZ 75D.\n\nJde o ozub na spodní části bicího kohoutu, který je odpružen a oddaluje kohout po dopadu tak, aby se zápalník neopíral o zápalku zbraně.\n\nJedná se o pojistku používanou na některých pistolích. Bývá umístěna na hřbetu rukojeti pistole a blokuje bicí a/nebo spoušťový mechanismus v případě, že rukojeť zbraně není stisknuta v ruce střelce. \n\nJe používána především na pistolích velkých ráží, ale v několika případech se vyskytuje i u pušek. Tato pojistka je aktivována tím, že je ze zbraně vytažen zásobník. Tím lze předejít nežádoucímu výstřelu při zapomenutém náboji v komoře zbraně například při čištění, neboť vytažení zásobníku je obvykle první nutným krokem při čištění zbraně. \n\nBezpečnostní záchyt bývá součástí pistolí, ale i pušek s vnějším bicím kohoutem. Tento záchyt je vlastně ozub na spodní části bicího kohoutu. Na tento bezpečnostní ozub se kohout zachytí během natahování kohoutu asi v polovině své dráhy. Při zachycení na tomto ozubu nemůže být bicí kohout vypuštěn spouští zbraně a to až do úplného napnutí bicího kohoutu. \n\nSmyslem této pojistky je zajištění zbraně proti výstřelu při neuzavřeném, nebo neuzamčeném závěru, které by mohlo vést k destrukci zbraně a/nebo ohrožení bezpečnosti střelce. Tato pojistka je součástí téměř všech pistolí i pušek a karabin. \n\nJe většinou vyroben ve formě čepu, nebo výstupku, který vyčnívá ze zbraně v případě, že zbraň má natažený bicí mechanismus a/nebo náboj je vložen v komoře. \nPříkladem může být Pistole vz. 50, nebo lovecké kulovnice ČZ.\n\nÚderník zbraně je touto pojistkou automaticky blokován nebo vyřazen z funkce jiným způsobem a to až do okamžiku kdy je zcela stisknuta spoušť zbraně. Tato pojistka bývá obvykle na samonabíjecích pistolích, ale vyskytuje se i na puškách a to většinou spolu s pojistkou závěru. \n\nJe používán často u pistolí se DA spoušťovým mechanismem. Jde o ozub na spodní části bicího kohoutu, který je odpružen a oddaluje kohout po dopadu tak, aby se zápalník neopíral o zápalku zbraně. \n\nJde o pojistný mechanismus používaný na revolverech, které mají oddělený zápalník od kohoutu. Převodní kulisa je součástka vložená mezi kohout a zápalník. Bez této kulisy kohout nedosáhne až k zápalníku. Kulisa je posunuta na správné místo až po úplném stisku spouště. \n\nJde o pojistný mechanismus používaný na revolverech, které integrovaný zápalník na bicím kohoutu. Jde o součástku (tzv. kulisu) která blokuje dotyk zápalky a zápalníku. Kulisa je odsunuta až po úplném stisknutí spouště. \n\nJe většinou součástí revolverů s jednočinným, tedy tzv. SA spoušťovým mechanismem. Tyto revolvery se nabíjí do válce právě po odklopení této nabíjecí klapky. Tato klapka zároveň uvolňuje aretaci revolverového válce. Jako pojistka tato klapka funguje u těch konstrukcí, kde zablokují spoušť revolveru.\n\nPojistky byly a jsou používány také u střelných zbraní na mechanickém principu. \nU některých historických kuší byl někdy přidáván pojistný mechanismus, který odpovídal svou funkcí manuální pojistce. Tento mechanizmus měl předejít nežádoucím výstřelům a to především při jízdě na koni. Popsaný mechanismus blokoval spoušť kuše. \n"}
{"id": "1277154", "url": "https://cs.wikipedia.org/wiki?curid=1277154", "title": "Asistent pedagoga", "text": "Asistent pedagoga\n\nAsistent pedagoga je pomocník pedagoga, který se může významnou měrou podílet na vzdělávacím procesu nejen ve škole, ale i v oblasti mimoškolní výchovy.\n\nAsistent pedagoga se podílí na podpůrném vzdělávání a integraci žáka se sociálním nebo s  kulturním znevýhodněním, žáka se speciálními vzdělávacími potřebami a také žáka mimořádně nadaného. Pracuje tedy dle pokynů pedagoga jak s žákem se speciálními vzdělávacími potřebami, tak s ostatními žáky ve třídě. Cílem využití asistenta pedagoga je vytvořit také prostor pro pedagogickou individuální práci učitele s žákem se speciálními vzdělávacími potřebami.\n\nDůležité je si neplést asistenta pedagoga s osobním asistentem žáka. Osobní asistent není pedagogickým pracovníkem, není zaměstnancem školy a není ani financován z prostředků na vzdělávání.\n\n\nKvalifikační nároky na asistenta pedagoga se liší dle obsahu činnosti. Jsou rozlišovány dvě úrovně odbornosti asistentů pedagoga (podle nich je odlišeno i požadované vzdělání):\n\nAsistent pedagoga vykonává přímou pedagogickou činnost ve třídě, ve které jsou vzděláváni žáci se speciálními vzdělávacími potřebami, nebo ve škole s integrovanými žáky.\n\nJe požadováno střední vzdělání s maturitou a odpovídající pedagogické vzdělání.\n\nJedná se tedy o tyto školy:\n\nAsistent pedagoga vykonává pouze pomocné výchovné práce ve škole nebo školském zařízení.\n\nAsistentovi stačí pouze střední vzdělání s výučním listem nebo může dokonce mít jen základní vzdělání (podmínkou je však absolvovat kvalifikační kurz pro asistenty pedagoga).\n\nPozice asistenta pedagoga je ukotvena v právních dokumentech, týkajících se školství, ale i dokumentech obecnějšího charakteru jako např. je zákoník práce.\n\nZákladní právní předpisy, které upravují pozici asistenta pedagoga, jsou zejména:\n\n\nFinancování asistentů pedagoga není jednotné. Existuje několik možností, jak asistenty pedagoga financovat:\n\nPoruchy\n\n\nDokumenty\n\n\nOrganizace a zařízení\n\n\nPedagogičtí pracovníci\n\n"}
{"id": "1277156", "url": "https://cs.wikipedia.org/wiki?curid=1277156", "title": "Vyzyvatelé (pořad)", "text": "Vyzyvatelé (pořad)\n\nVyzyvatelé je vědomostní soutěž Českého rozhlasu. Vysokoškolští studenti vyzývají své učitele na vědomostní souboj. Hendikep studentů je eliminován tím, že otázky jsou nejen oborové, ale i ze všeobecných znalostí; navíc každého dílu soutěže se účastní 4 studenti a pouze 2 jejich učitelé (princip \"dva na jednoho\"). Soutěž se odehrává před publikem přímo v univerzitním městě, kde se nachází (budoucí) alma mater soutěžích. Každé vysílání soutěže je složeno z pěti kol (v případě remízy rozhoduje šesté kolo). Jedno vysílání trvá přibližně 26 minut. Premiéra pořadu je vysílána na Českém rozhlase Plus v sobotu v 9:33, repríza v neděli ve 14:33. Moderátorem je Jiří Havelka, dramaturgem Ivan Rössler. První díl soutěže byl natočen 20. března 2017 na Pedagogické fakultě Masarykovy univerzity Brno a odvysílán v sobotu 25. března 2017.\n\nPořad je složen z pěti, respektive šesti kol:\n\n\n1. série\n\n"}
{"id": "1277157", "url": "https://cs.wikipedia.org/wiki?curid=1277157", "title": "Teroristický útok v Londýně v březnu 2017", "text": "Teroristický útok v Londýně v březnu 2017\n\nTeroristický útok v Londýně se odehrál 22. března 2017 ve 14:40 GMT v centru Londýna. Útočník najel na Westminsterském mostě automobilem značky Hyundai do skupiny lidí, pak vystoupil a zamířil přes Westminsterský palác k Parliament Square, kde pobodal několik lidí, včetně jednoho policisty. Následně byl policejní hlídkou zastřelen. Útočníkem byl 52letý Brit muslimského vyznání Khalid Masood, narozen v Kentu na jihovýchodě Anglie. K útoku se sice přihlásil Islámský stát, ale londýnská policie neobjevila žádné důkazy o propojení útočníka s Islámským státem nebo jinou teroristickou organizací.\n\nKolem 14:40 místního času začal řidič šedého automobilu značky Hyundai ve velké rychlosti najíždět na jižní straně Westminsterského mostu do lidí, přičemž několik z nich zabil a další zranil. Použitý vůz si útočník najal přibližně týden před útokem u společnosti Enterprise Rent-A-Car v Birminghamu.\n\nJedna z obětí, Andreea Cristeaová, po srážce s autem přepadla přes most do Temže. Žena byla převezena do nemocnice, kde později zemřela. Útočník dále pokračoval k Westminsterskému paláci, kde po nárazu do plotu vystoupil z automobilu a s nožem v ruce běžel za roh na Parliament Square a k branám New Palace Yardu, součásti Westminsterského paláce, kde při pokusu proniknout do budovy smrtelně pobodal tradičně neozbrojeného policistu, konstábla Keitha Palmera. Samotný útočník byl zastřelen příslušníkem ochranky ministra obrany Michaela Fallona. I přes pokusy ho resuscitovat, útočník na místě zemřel. Kolemjdoucí včetně politika Tobiase Ellwooda se ještě zraněnému policistovi Palmerovi pokoušeli pomoci, avšak bezúspěšně.\n\nBěhem útoku zemřeli čtyři lidé. Dva lidé, americký turista Kurt Cochran a učitelka Aysha Fradeová, zemřeli po nárazu auta na mostě. Třetí obětí útoku byl neozbrojený policista Keith Palmer, kterého útočník Khalid Masood pobodal při pokusu proniknout do Westminsterského paláce. Samotný útočník byl zastřelen příslušníkem ochranky ministra obrany Michaela Fallona. Další, čtvrtá, oběť zemřela na následky zranění 24. března, byl jí 75letý Leslie Rhodes z Claphamu na jihu Londýna.<ref name=\"idnes/oběť\"></ref> Pátou obětí útoku se stala rumunská turistka Andrea Cristeaová, kterou útočník srazil svým vozem z mostu do řeky Temže. Jednatřicetiletá architektka byla po dvou týdnech odpojena od přístrojů, které ji udržovaly při životě.\n\nNa mostě byli zraněni další tři policisté. Francouzský premiér Bernard Cazeneuve potvrdil, že mezi raněnými jsou tři francouzští studenti ve věku 15–16 let z bretaňského města Concarneau. Mezi zraněnými oběťmi je také dvanáct Britů, čtyři Jihokorejci, již zmiňovaní tři Francouzi, dva Irové, dva Italové, dva Řekové, jeden Polák, Američan, Australan, Rumun, Němec, Číňan a Portugalec.\n\nPo útoku bylo přerušeno jednání Dolní sněmovny a následně zrušen program na zbytek dne. Bezpečnostní složky budovu uzavřely a nedovolily nikomu z uvnitř přítomných odejít. Premiérka Theresa Mayová byla nicméně evakuována do svého sídla v Downing Street. Z bezpečnostních důvodů byla uzavřena stanice metra Westminster, která se u parlamentu nachází, byl přerušen provoz lodí po Temži a uzavřeno Londýnské oko. Skotský parlament v důsledku útoku odložil hlasovaní o vypsání nového referenda o nezávislosti země. Během následující noci britská policie zasahovala na šesti místech v Birminghamu, Manchesteru a Londýně, při raziích zatkla celkem 11 lidí. V pátek 24. března devět z nich propustila. Zbylé dva spolu s dalším, dvanáctým, zadrženým následně propustila 1. dubna.\n\nJeště den útoku šéf protiteroristického oddělení metropolitní policie Mark Rowley uvedl, že policie pravděpodobně zná útočníkovu totožnost. Útočníkem byl dne 23. března identifikován 52letý muslim Khalid Masood, narozen v Kentu na jihovýchodě Anglie. V posledních několika letech však přebýval v oblasti West Midlands, přesněji v Birminghamu. Jméno Khalid Masood ale přijal, až když se přihlásil k islámu, jeho rodné jméno bylo Adrian Russell Elms, ale používal též jméno Adrian Russell Ajao. Byl učitelem angličtiny, kterou mezi lety 2005 až 2009 vyučoval v Saúdské Arábii. Po návratu do Spojeného království učil angličtinu na škole v Lutonu a v roce 2012 si v Birminghamu založil školu vlastní.\n\nMasood byl britské kontrarozvědce MI5 již z dřívějška dobře známý, několikrát byl usvědčen z napadení, včetně těžkého ublížení na zdraví, držení útočných zbraní a z narušování veřejného pořádku. Před útokem ho ale nesledovala a neměla žádné informace o tom, že by mohl spáchat teroristický útok. V roce 2000 byl Masood odsouzen k dvěma letům odnětí svobody po tom, co v hospodě ve Východním Sussexu vážně pořezal muže v obličeji. Vězení bylo také místo, kde se Masood zřejmě zradikalizoval, v úvahu však připadá i jeho pobyt v Saúdské Arábii. Po svém propuštění však čin v roce 2003 opakoval, kdy ve tváři pobodal dalšího, tehdy 22letého muže. Za to byl poslán zpět na šest měsíců do vězení. Mark Rowley uvedl, že k činu Masooda pravděpodobně inspiroval „mezinárodní terorismus“.\n\n"}
{"id": "1277162", "url": "https://cs.wikipedia.org/wiki?curid=1277162", "title": "Gastão Elias", "text": "Gastão Elias\n\nGastão José Ministro Elias (* 24. listopadu 1990 Lourinhã) je portugalský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do dubna 2017 deset titulů ve dvouhře a dva ve čtyřhře.\n\nNa žebříčku ATP byl ve dvouhře nejvýše klasifikován v říjnu 2016 na 57. místě a ve čtyřhře pak v srpnu téhož roku na 151. místě. Trénují ho Jamie Oncins a Fabian Blengino. Na juniorském kombinovaném žebříčku ITF figuroval nejvýše na 6. příčce v lednu 2008.\n\nV portugalském daviscupovém týmu debutoval v roce 2007 základním blokem 1. skupiny zóny Evropy a Afriky proti Gruzii, v němž prohrál v páru s Fredericem Gilem čtyřhru a zvítězil v závěrečné dvouhře nad Chrikadzem. Gruzie vyhrála 3:2 na zápasy. Do dubna 2017 v soutěži nastoupil k patnácti mezistátním utkáním s bilancí 5–8 ve dvouhře a 7–8 ve čtyřhře.\n\nPortugalsko reprezentoval na Letních olympijských hrách 2016 v Riu de Janeiru, kde v mužské dvouhře na úvod vyřadil Thanasise Kokkinakise. Vypadl ve druhém kole, když nestačil na dvanáctého nasazeného Američana Steva Johnsona. Do mužské čtyřhry nastoupili s João Sousou v roli náhradníků. Soutěž opustili po prohře ve druhém kole od kanadských turnajových sedmiček Daniela Nestora a Vaska Pospisila.\n\nV rámci hlavních soutěží událostí okruhu Futures debutoval v říjnu 2006, když na turnaji ve španělském El Ejidu prošel kvalifikačním sítem. Start na nižším okruhu ITF tak učinil pět měsíců poté, co již zasáhl do kvalitativně vyšší úrovně tenisu ATP Tour. V úvodním kole španělské události podlehl Francouzi Laurentu Rochetteovi. Premiérový titul na challengerech si odvezl z Ria de Janeira, kde v říjnu 2012 ve finále přehrál srbského hráče Borise Pašanskiho po dvousetovém průběhu. Průnik mezi sto nejlepších tenistů zaznamenal 25. dubna 2016 po titulu na turínském challengeru, když mu na žebříčku ATP patřila 94. příčka.\nVe dvouhře okruhu ATP Tour debutoval v 15 letech na květnovém Estoril Open 2006 v Oeiras. Z pozice šťastného poraženého, postoupivšího z kvalifikace, vypadl v úvodním kole dvouhry s Rusem Dmitrijem Tursunovem. Premiérový vyhraný zápas v této úrovni zaznamenal na Portugal Open 2013 po vyřazení Argentince Horacia Zeballose. Ve druhé fázi turnaje, jenž odehrál na divokou kartu, zdolal Uzbeka Denise Istomina, aby jej ve čtvrtfinále zastavil pozdější vítěz Stanislas Wawrinka. V rámci série ATP Masters do roku 2017 neodehrál žádné utkání hlavní soutěže, když jeho bilance v kvalifikacích činila 1–9. Jediné vítězství si připsal v prvním kole kvalifikace Cincinnati Masters 2016, kde přehrál Luka Savilleho. Následně mu stopku vystavil Gruzínec Nikoloz Basilašvili.\n\nDo prvního semifinále na okruhu ATP Tour se probojoval na červencovém Swedish Open 2016 v Bastadu, do něhož prošel po zdolání druhého nasazeného krajana Joãa Sousy. Před branami finále uhrál pouze čtyři gamy na Španěla Fernanda Verdasca. Podruhé si semifinálovou fázi zahrál o týden později na Croatia Open Umag 2016 po zdolání Pabla Carreña Busty. Mezi poslední čtveřicí jej však vyřadila italská turnajová čtyřka Fabio Fognini.\n\nNejvětší výhrou kariéry k roku 2017 bylo vyřazení světové sedmičky Gaëla Monfilse ve druhém kole podzimního If Stockholm Open 2016. Ve čtvrtfinále však skončil na raketě Američana Jacka Socka. Po turnaji se posunul na kariérní žebříčkové maximum, když mu v závěru října 2016 patřilo 57. místo.\n\nDebut v hlavní soutěži nejvyšší grandslamové kategorie zaznamenal v mužském singlu Wimbledonu 2013. V úvodním kole však nenašel recept na dvacátého šestého nasazeného Ukrajince Alexandra Dolgopolova.\n\n"}
{"id": "1277168", "url": "https://cs.wikipedia.org/wiki?curid=1277168", "title": "John Sentamu", "text": "John Sentamu\n\nJohn Tucker Mugabi Sentamu (* 10. června 1949 Kampala) je anglikánský teolog, 97. arcibiskup yorský, metropolita provincie Yorku a primas anglický. Titul yorského arcibiskupa je druhá nejvýznamnější pozice v anglikánské církevní hierarchii.\n\nNarodil se poblíž Kampaly v dnešní Ugandě. Vystudoval práva na univerzitě Makerere a stal se právníkem Nejvyššího soudu Ugandy. Za kritiku režimu prezidenta Idi Amina byl krátce vězněn. Když roku 1974 uprchl do Spojeného království, začal studovat teologii na Selwyn College v Cambridge. Vysvěcen na kněze byl v roce 1979 a 1997 na biskupa. Působil v Stepney. V roce 2002 zastával post biskupa Birminghamu a roku 2005 byl jmenován do funkce yorského arcibiskupa. Pro své konzervativní morální postoje je považován za tradicionalistu.\n\nNa Velikonoční neděli v roce 2008 pokřtil 20 lidí plným ponořením do nádoby s vodou před kostelem St Michael-le-Belfrey v Yorku. Obřad sledovaly stovky lidí.\n"}
{"id": "1277170", "url": "https://cs.wikipedia.org/wiki?curid=1277170", "title": "První celostátní sjezd katolíků československých", "text": "První celostátní sjezd katolíků československých\n\nPrvní celostátní sjezd katolíků československých se konal ve dnech 27.–30. června 1935 v Praze pod záštitou papežského legáta. Zúčastnilo se jej podle dobových odhadů 300 až 500 tisíc lidí. V kontrastu k nástupu nacismu v Německu (1933) sjezd kladl klíčový důraz na národnostní pluralitu Československa, na jednotu a svornost československých katolíků bez ohledu na původ, jazyk a zvyky, jmenovitě zejména československých Čechů, Slováků, Němců, Maďarů, Rusínů a Poláků (Čechů i Němců, Slováků i Maďarů, Moravanů i Rusínů), ke společnému uhájení víry a zachování dobrých mravů, a to v respektu k československé státnosti. Zatímco v roce 1933 Vatikán projevoval vůči nacismu a fašismu jistou vstřícnost a vůči Československu zdrženlivost, poté, co začal katolicismus začal být v Německu nacistickým režimem pronásledován, Vatikán v roce 1935 obnovil přátelské vztahy s Československem, přičemž vrcholem tohoto obratu byl právě sjezd československých katolíků, následně jmenování nového papežského nuncia a jmenování pražského arcibiskupa Karla Kašpara kardinálem.\n\nOd roku 1848 byla pořádána katolická setkání v Německu, v 60. letech 19. století se přenesla i do habsburské monarchie. Roku 1860 se konal v Praze Všenárodní sjezd katolíků, svolaný katolickými spolky z Německa a Rakouska. První celostátní sjezd katolíků rakouského mocnářství se konal ve Vídni roku 1877. Jednání kongresu se týkala katolického tisku, výchovy, umění, sociálních poměrů, katolicko-politické spolkové činnosti a života správného katolíka obecně. Shromáždění na obranu katolické a křesťanské tradice se vymezovala zejména proti šířícímu se „liberalismu a bezvěrství“ a sociálně-mravní problematiku ve vztahu k průmyslové revoluci („náprava nedostatků vznikajících převratem výroby ve středních vrstvách“). Českoslovanští katolicí v období 1894–1911 uspořádali celkem 6 všeobecných sjezdů, a to roku 1894 v Brně, 1898 v Praze, 1903 v Brně, 1908 v Praze, 1909 v Hradci Králové a 1911 v Olomouci, přičemž tento poslední sjezd oproti předchozím zdůrazňoval pozitivní vztah katolíků k českému národu a české národní myšlence. Ačkoliv sjezd v roce 1935 byl obecně označován za první v rámci Československa, František X. Halas ve svém spisku „Pražský sjezd československých katolíků v roce 1920 a jeho francouzská podpora“ referuje už o sjezdu, který se konal za podpory francouzských katolíků v srpnu roku 1920 v Praze.\n\nZáměr uspořádat v Praze celonárodní katolický sjezd byl oznámen již roku 1933. Předsedou přípravného výboru se stal olomoucký arcibiskup Leopold Prečan, přesedou výkonného výboru Vatikán určil papežského komořího Jiřího Rückla. Jiří Rückl v přípravných grémiích prosazoval, aby sjezd vyzněl především jako obhajoba státní politiky a demokratizace spíše než jako ryze církevní akce, a předseda lidovců Jan Šrámek se jako zástupce vlády snažil, aby se prostřednictvím sjezdu demonstrovalo těsné sepětí českých katolíků s národem. Kvůli národnostním rozporům, které se vyskytovaly v přípravných sborech sjezdu, bylo nakonec stanoveno, že každá národnostní skupina, tedy Češi, Slováci, Němci, Rusíni, Poláci i Maďaři, si zpracuje vlastní program, avšak ve společném duchu jednoty světové katolické církve, přičemž několik vrcholných náboženských projevů bude pro všechny národnosti společných.\n\nFinančně sjezd podpořili zejména olomoucký a pražský arcibiskup, svolavateli sjezdu se stali všichni ordináři v Československu. Do pořádání se výrazně zapojil ministr zahraničí Edvard Beneš, a podporu mu vyjádřila i vláda pod vedením Jana Malypetra, která se však přímo neúčastnila, protože sjezd považovala za vnitrocírkevní záležitost. V říjnu 1934 schválila konference československých biskupů dosavadní přípravy k budoucímu sjezdu a následně biskupové vydali provolání vyzývající všechny československé katolicky věřící muže, ženy a především mládež k účasti na prvním československém celostátním eucharistickém kongresu v Praze, resp. I. celostátním sjezdu katolíků ČSR. Předseda sjezdu arcibiskup Leopold Prečan při osobním setkání s papežem Piem XI. vyjádřil úmysl uskutečnit sjezd a poprosil o jeho požehnání. Papežovým jménem mu příznivě odpověděl kardinál státní sekretář Eugenio Pacelli (který se sám stal papežem Piem XII. v březnu 1939). \n\nJako zástupce papeže Pia XI. a jako předsedající sjezdu na něj byl vyslán kardinál legát Jean Verdier, arcibiskup pařížský. Jeho suitu tvořili hodnostáři římští, francouzští i českoslovenští. Papežův pověřovací dopis z 20. června přečetl 27. června na zahajovací slavnosti v katedrále svatého Víta pražský arcibiskup Karel Kašpar, který byl o půl roku později jmenován kardinálem. Papež v listu zdůraznil, že se poprvé od vzniku československého státu sešli „jeho katoličtí obyvatelé bez rozdílu původu a řeči, aby se společně poradili a dohodlo o ochraně katolických zájmů“ a zmiňuje „láskyplnou svornost všech vyznavačů téže víry – občanů téhož státu“. Překlenovací myšlenkou pro sbratření „tolika různých duchů“ měla být hlavní myšlenka sjezdu: Božské vykoupení lidského pokolení. Kardinál Verdier byl k tomuto úkolu podle papežského listu vybrán „pro svou mimořádnou rozvahu a zdatnost a pro vřelou lásku, která ho poutá k národu československému“. Papež dále v listu opěvuje množství památek minulosti, svědčících o katolické víře a zbožnosti předků, a české světce Václava, Vojtěcha a Jana Nepomuckého i „nádherné a prostorné náměstí sv. Václava uprostřed města“, a uložil svému legátovi, aby po slavnostní svaté oběti udělil přítomným věřícím papežovým jménem požehnání, která jim umožní dokonalé odpustky. Přímo v dopise udělil papež apoštolské požehnání kardinálu Verdierovi, československým biskupům, státním úřadům a všem účastníkům slavnosti.\n\nDalšími významnými zahraničními hosty byli polský kardinál August Hlond a vídeňský kardinál Theodor Innitzer, rodák z českých Vejprt.\n\nÚčastníci sjezdu podávali předem písemné přihlášky s osobními údaji a platili účastnický poplatek 15 korun za za sjezdovou legitimaci, odznak a katalog, popřípadě předem platili i za ubytování, pokud ho požadovali. Účastníci kongresu, kteří nebyli účastníky sjezdu, si mohli sjezdovou legitimaci koupit na sjezdovém sekretariátu nebo u farních úřadů za 10 korun. Čtyřstránková legitimace měla na čtvrté straně písmeno označující účastníkovu národnost (Č = Češi, Čechoslováci, D = Němci, M = Maďaři, P = Poláci, E = hosté ze zahraničí, H = čestní hosté). Sjezdové legitimace byly dvojího druhu, zelené a bílé, na zelenou byla 60% sleva ve zvláštních vlacích, na bílé 50% sleva v obecné veřejné dopravě, v autobusech byla poskytována sleva 25 %. Na legitimace byla poskytovaná sleva též například u Pražské paroplavební společnosti, v zoologické zahradě a do řady objektů v Praze, do některých byl na základě legitimace umožňováni bezplatný vstup. Ke sjezdu byl vydán též sjezdový odznak, na který účastníci sjezdu měli nárok na základě předložení legitimace, ale jeho zakoupení za 2 koruny bylo doporučováno všem katolíkům ve státě jako projev solidarity se sjezdem, i když se sjezdu neúčastní. Sjezdový katalog, obsahující i stručného průvodce městem, stál samostatně 3 koruny. Dopravní slevy platily už zhruba týden před akcí a týden po akci, takže si účastníci mohli pobyt v Praze prodloužit. \n\nHromadně zajišťované ubytování na slamnících v ubytovnách jako školy, výstavní pavilony, tovární objekty, klášterní budovy, pivovary a spolkové sály stálo 6 korun za celou dobu sjezdu, ubytovny byly rozděleny na mužské a ženské a mládeži mladší 14 let nebylo využití těchto ubytoven povoleno. Přestože požadavků na tento typ ubytování byly statisíce, podařilo se všechny žadatele ubytovat. Vyšší úrovní bylo ubytování ve studentských a jiných internátech, pensionech, klášterních budovách a v rodinách pražských katolíků, na zařízených a vybavených lůžkách, přičemž cena se pohybovala od 5 do 10 korun za osobu a noc. Nejdražší a nejpohodlnější bylo ubytování na hotelích. Veřejná vystoupení a veřejné akce probíhaly zvlášť pro muže a zvlášť pro ženy.\n\nVe čtvrtek 27. června dopoledne zavezl zvláštní prezidentský vlak papežského legáta z dejvického nádraží do Lán, kde byl uvítán vyslancem Janem Masarykem, lánským vikářem J. Svátkem a uveden k prezidentu T. G. Masarykovi. Večer od půl šesté do šesté hodiny na zahájení sjezdu bily zvony všech katolických kostelů v Československu a 18. hodinou začal proslov papežského legáta Verdiera ve svatovítské katedrále a byla v 6 československých jazycích čtena pověřovací papežská bula s požehnáním. Ministr zahraničí Edvard Beneš se večer zahraničním novinářům pochlubil, že ač jsme bývali klasickou zemí náboženských bojů, máme ve státě několik náboženských vyznání a dospěli jsme k vysokému stupni, ba téměř k úplné náboženské snášenlivosti a k respektování náboženství vůbec. Ve čtvrtek přišel výboru sjezdu také dopis od vrchního rabinátu židovské obce v Praze se srdečným přáním nejlepšího zdaru, neboť všichni lidé mají stejného otce – Boha. \n\nPrvní den sjezdu, pátek 28. června, byl věnován poradám a schůzím jednotlivých stavů i národů za účasti kardinála legáta či členů jeho suity. Povolání byla rozdělena na sedm skupin: 1. kněze a bohoslovce, 2. zemědělce, 3. dělnictvo, 4. veřejné zaměstnance a zřízence, 5. stav obchodní, průmyslový a živnostenský, 6. svobodná povolání, 7. učitelstvo. Kněžské jednání se konalo v seminárním areálu v Dejvicích, zemědělská skupina ve velkém sále Národního domu na Smíchově, dělnický stav jednal v témž domě v malém sále, veřejní zaměstnanci ve Sladkovského síni Obecního domu, obchodníci, průmyslníci a živnostníci v Grégrově síni Obecního domu, svobodná povolání v přednáškovém sále kláštera v Emauzích a učitelstvo v sále Merkuru v Pařížské ulici. Na zasedání českých, slovenských a podkarpatských studentů v posluchárně filosofické fakulty promluvili Andrej Hlinka a Jan Šrámek. Plenární schůze Rusínů proběhla v sále Měšťanské besedy ve Vodičkově ulici, Maďarů v sále Institutu Ernest Denis v ulici Štěpánské, slovenští katoličtí muži sněmovali v devět hodin na Slovanském ostrově ve velkém sále, zatímco jinoši v sále malém. Slovenské katolické ženy a dívky provedly v ten samý čas pouť ke hrobu svatého Vojtěcha a svatého Jana Nepomuckého. V deset hodin proběhly německé porady povolání. Odpoledne se konaly porady vůdců německé katolické sekce, maďarské projednávání katolických hnutí a organizací a schůze Slováků a Čechů. Slováci se sešli v sálech na Slovanském ostrově, zatímco Češi na hřišti S. K. Slavie na Letné. V osm hodin večer se konala plenární schůze německých účastníků v novém Německém divadle, současně též pobožnosti ve všech pražských kostelích.\n\nV sobotu 29. června byl program zahájen v 7 hodin v pražských kostelích. V chrámu Panny Marie před Týnem se účastnili katoličtí jinochové, zatímco katolické ženy a dívky se účastnily svatého přijímání v kostelích u svatého Ignáce v Ječné ulici a svatého Františka v ulici Na Františku. V devět hodin ve velkém sále na Slovanském ostrově začalo sněmování slovenských žen a dívek, zatímco slovenští katoličtí muži a jinoši podnikli pouť ke hrobům mučedníků, kterou slovenské ženy a dívky absolvovaly předchozí den. O půl desáté proběhly manifestační schůze českých katolických mužů, žen, jinochů a dívek. Muži se shromáždili v Obecním domě, ženy ve velkém sále Lucerny, jinoši v kostelích svatého Jakuba a Panny Marie před Týnem na Starém Městě a dívky v kostele Emauzského kláštera a v kostele u svaté Ludmily na Vinohradech. Schůze byly zahájeny svatováclavským chorálem, pokračovaly projevy a diskusí a zakončeny byly papežskou a státní hymnou. V deset hodin začala shromáždění katolických mužů, žen, jinochů a dívek v německé sekci sjezdu, současně zasedali Maďaři k pokračování porady o katolických hnutích a organizacích v sále Institutu Ernest Denis a Poláci ke své první plenární schůzi zahájené papežským legátem ve velkém sále městské knihovny. Ve třináct hodin začalo druhé slovenské plenární setkání v sálech Slovanského ostrova, v 15 hodin začala ve Valdštejnské zahradě slavnost německé sekce na téma Církev a lidové obyčeje, a zároveň na letenském hřišti Slavia začala další schůze české sekce. V 15:30 se sešla rusínská mládež v Měšťanské besedě. \n\nSjezd vyvrcholil v sobotu večer od 20 hodin eucharistickou slavností u zvlášť postaveného červeno-zlatého obrovitého oltáře před sochou svatého Václava na Václavském náměstí, nad nímž se vypínal 30 metrů vysoký železný kříž osvětlený neonovým světlem. Tělo kříže bylo blankytně modré vroubené červenou barvou, za křížem byla jako doplněk umístěna bílá lomená stěna s nápisem „Christus regnat“. Národní listy tehdy o kříži napsaly, že projekt je prací arch. Chomutovského a inž. arch. Culína a je překvapujícím výtvorem moderní techniky konstruktivní i osvětlovací. Po ukončení sjezdu byl kříž přemístěn na Petřín vedle strahovského kláštera, roku 1950 byl ostraněn a zlikvidován. Nejsvětější svátost sem byla donesena z kostela svatého Havla v průvodu, kterého se účastnilo přes 2000 světských i řádových kleriků a kněží včetně všech československých biskupů. Účastníci sjezdu zde složili slavné vyznání víry a obnovili křestní slib. Počátek slavnosti ve 20 hodin ohlašovaly opět zvony všech pražských kostelů. Papežský legát Verdier přijel ve zlatém voze taženém šestispřežím v doprovodu pražského arcibiskupa Kašpara, olomouckého arcibiskupa Prečana a členů své družiny. Na úpatí schodiště k oltáři, obklopeného čestnými strážemi, měli na malé tribuně vyhrazené místo členové vlády a diplomaté spolu s dalšími čestnými hosty. Projevy měly přesně stanovené pořadí – v češtině, pak slovenštině, ruštině, němčině, polštině a nakonec maďarštině. Na závěr se průvod s monstrancí odebral zpět do kostela svatého Havla.\n\nZakončením sjezdu byla v neděli 30. června od půl desáté pontifikální mše na strahovském stadionu, kterou celebroval kardinál legát. Oltář byl umístěn čelem proti hlavní tribuně a vyzdvižen mezi čtyřmi štíhlými sloupy, před ním byla mohutná Kristova socha. Účastníci se zde shromažďovali již od 6 hodin ráno, tribuny byly údajně zaplněny do posledního místa a i střed stadionu byl hustě zalidněný, počet účastníků (resp. zbožných sledovatelů) mše byl odhadován na 300 000 lidí. Evangelium bylo čteno v šesti jazycích národů, které obývají československý stát, chorální zpěvy byly doprovázeny hrou na varhany. Vše bylo zesilováno „rozhlasem přesně fungujícím, takže po celém stadionu bylo všemu rozuměti do poslední slabiky“. V závěrečném proslovu kardinál legát nadšeně shrnul průběh sjezdu, ohromné zástupy obnovivší své křestní sliby „ve vašich šesti tak charakteristických řečech“, vzdal čest „drahým synům československým“ a řekl, že celému světu tím dávají nádherný příklad. Ocenil zachovávání víry předků a že i „v té krásné rozdílnosti jazyků, která dává tolik půvabů vaší zemi, chcete pracovati pospolu v plné jednotě svých srdcí a duší ku blahu všech svých spoluobčanů a ve prospěch krásného, velkého Československa“. Legát ocenil prezidenta republiky, členy vlády, zástupce cizích národů i všechny úřady civilní i vojenské, jejichž účast dodala slavnostem neobyčejný lesk, poděkoval československému episkopátu a kněžstvu, organizačnímu komitétu a jeho mladému a srdnatému předsedovi. \n\nV závěru projevu papež legát uvedl, že Pán Bůh, svatá Panna Maria a všichni svatí ochránci účastníkům žehnají a žádají je, aby spojili více než kdy jindy své duše a svá srdce k hmotnému a duchovnímu blahu velkého a nesmrtelného Československa. Uvedl, že se nebudeme zde zmiňovat o politickém významu sjezdu jak pro naše poměry vnitřní, tak zahraniční. V ohledu náboženském pak že přispěl k oživení víry a posílení náboženského uvědomění katolíků, přičemž byl dokladem, jak víra nejen slovy vyznávaná, ale i skutky prožívaná mohla by spojiti ve vší svornosti a lásce různé národy, aby v jednotě a míru vedle sebe žily. \n\nPo zakončení sjezdu poslal papežský legát papeži telegram, v němž popsal průběh sjezdu a své dojmy, ocenil ochotu československé vlády a vřelé přijetí a vyznal se ze svého obdivu československému lidu.\n\nDoprovodnými akcemi byly prohlídky pražských památek a muzeí, ale i řada speciálních výstav nebo uměleckých představení. V Clam-Gallasově paláci na Husově třídě zaujala 28 sálů expozice katolické charity, která zde prezentovala péči o batolata, sirotky, hluchoněmé, slepé, starce, tělesně postižené či jinak nemocné nebo důstojné pohřbívání nemajetných lidí. V pavilonu Jednoty výtvarných umělců ve Voršilské ulici se konala výstava gotického umění z let 1350 až 1550, v klášteře křižovníků na Starém Městě expozice náboženských motivů moderních katolických výtvarnic, a v kapli u františkánů na Jungmannově náměstí výstava o životě československého lidu v zahraničí. Divadla zařadila do repertoáru jak klíčová národní díla jako Fidlovačka, Rusalka, Libuše a Prodaná nevěsta, tak díla s náboženskými tématy jako Svatá Ludmila nebo Svatý Václav. Na oratoriu Svatý Václav od J. B. Foerstera se do Smetanovy síně Obecního domu účastnil i papežský legát Verdier.\n\nPapežský legát po skončení sjezdu ještě navštívil Olomouc, Kroměříž, Hostýn, Velehrad, Nitru a Bratislavu. \n\nAčkoliv sjezd byl deklarován jako nadnárodnostní a apolitický, měl řadu politických souvislostí. Ministr Edvard Beneš si vstřícným postojem získal přízeň Vatikánu a i díky tomu ho Slovenská lidová strana podpořila ve volbě prezidenta. Slovenská národní strana se také nejvíce stavěla proti nadnárodnímu charakteru sjezdu a snažila se prosazovat oddělený a autonomní slovenský program. Československo si masovou mnohonárodnostní akcí a sblížením s Vatikánem posílilo image pokojné a přívětivé země jako protiváhu nepřátelské propagandě zejména ze strany nacistického Německa. Nicméně oddělené programy jednotlivých národních sekcí jsou považovány za ústupek od původní myšlenky sblížení národů. Některé noviny si všímaly německých reprezentantů, kteří papežského legáta zdravili pozdravem „Heil!“, nebo toho, že se údajně záměrně klikatily německé řady účastníků za účelem vytvoření hákového kříže, jehož motivy kdosi nacházel i na jejich korouhvích a praporech. Vztahy mezi Čechy a československými Němci po sjezdu ochadly, protože němečtí katolíci sjezd vnímali sjezd také v rovině posilování svého národního uvědomění, což konstatovala v Olomouci biskupská konference při svém jednání ohledně zhodnocení sjezdu. Organizátoři byli kritizováni, že se jim nepodařilo dosáhnout dostatečné náboženské úrovně kongresu. \n\nKdyž byl o půl roku později pražský arcibiskup Karel Kašpar za své zásluhy na sjezdu jmenován kardinálem, olomoucký arcibiskup Leopold Prečan, hlavní iniciátor a sponzor sjezdu, se tím prý cítil dotčen a prý od této doby bylo mezi oběma arcibiskupy napětí. Díky zlepšení vztahů s Vatikánem však bylo urychleno jednání o modu vivendi a byla církevně uznána bohoslovecká fakulta v Bratislavě.\n\nPrávo lidu napsalo, že „mezi účastníky převažovali chudí lidé, kteří chtěli manifestovat za krutou naléhavost otázky chleba a práce“. Pondělí národních listů a národa uvedlo, že „tito lidé byli v ohromné většině chudičcí“ a že si v čase poledne vždy „ze svých baťohů vybírali vajíčka na tvrdo uvařená a kusy chleba“. Svaz hoteliérů a velkorestauratérů zjistil průzkumem u všech svých členů, že v době probíhajícího sjezdu nedošlo k nárůstu tržeb a mnohé hotely vykazovaly až čtyřicet procent volných pokojů. Některé restaurace zaznamenaly dokonce citelný pokles tržeb, lepší tržby zaznamenaly pouze levné jídelny na hlavních třídách. Jedinými podniky, kterým se výrazně zvýšily tržby, byla divadla. Během sjezdu bylo nahlášeno na 40 krádeží, ukradeno bylo podle evidence na třicet peněženek, deset náprsních tašek a osmery kapesní hodinky, z nich jedny zlaté v ceně 4000 korun. Šestnáct kapsářů bylo chyceno přímo při činu.\n\nTýdeník Nezávislá politka sjezd shrnul takto: „Klerikální sjezd obíral se formálně otázkami náboženskými, ve skutečnosti však jeho hlavním úsilím bylo posíliti klerikální bojovnost na předstírané lince demokratické spolupráce. Použit byl k tomu starý osvědčený prostředek: pompa, účast vysokých církevních hodnostářů a zástupy svedeného a neuvědomělého lidu… O skutečný život těchto lidí se nikdo nestaral, a proto se také jasně ukázala na mnoha místech jeho sociální bída a kulturní ubohost. Ale to pořadatelům nevadilo: rozhodovala masa, počet a stará zkušenost, že tato masa bude ještě dlouho na všechnu tu nádheru vzpomínat a tak zapomene na obtíže denního života a bude dál věrna svým vůdcům. Jak patrno, klerikální manifestace byla manifestací pro udržení dosavadního stavu a to nejen v otázce náboženské, ale i politické, hospodářské a sociální.“\n\n"}
{"id": "1277174", "url": "https://cs.wikipedia.org/wiki?curid=1277174", "title": "Entomofobie", "text": "Entomofobie\n\nEntomofobie je specifická fobie charakterizována nadměrným nebo nereálným strachem z jednoho nebo více druhů hmyzu a je klasifikována jako fobie podle DSM-5. Více specifické fóbie jsou apifobie (strach z včel) a myrmecofobie (strach z mravenců). Jedna kniha tvrdí, že 6% všech obyvatel USA touto fobií trpí.\n\nEntomophobie se může vyvinout poté, co osoba měla traumatický zážitek s hmyzem. To se může vyvinout dříve nebo i později v životě a je to vcelku běžná mezi zvířecími fobiemi. Obvykle člověk trpí strachem z jednoho konkrétního druhu hmyzu a pak se tomuto druhu hmyzu vyhýbá. Kognitivní behaviorální terapie je považována za účinnou léčbu. \n\n"}
{"id": "1277181", "url": "https://cs.wikipedia.org/wiki?curid=1277181", "title": "Freital", "text": "Freital\n\nFreital je velké okresní město v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nFreital leží na jihozápadním okraji Drážďan, hlavního města Saska. Údolím ve střední části města protéká řeka Weisseritz. Podél ní vede železniční trať Drážďany – Werdau a také úzkorozchodná Weisseritzská dráha.\n\nMěsto Freital vzniklo roku 1921 sloučením obcí Deuben, Döhlen a Potschappel. V letech 1924–1946 bylo samostatným městským okresem. Roku 1952 se stalo sídlem nově zřízeného zemského okresu Freital, který existoval až do roku 1994, kdy byl začleněn do zemského okresu Weißeritzkreis. Roku 1997 se stal Freital velkým okresním městem. Od roku 2008 je součástí zemského okresu Saské Švýcarsko-Východní Krušné hory.\n\nFreital se dělí na 15 místních částí. Uvedený počet obyvatel udává stav z roku 2011.\n\n\n\n"}
{"id": "1277184", "url": "https://cs.wikipedia.org/wiki?curid=1277184", "title": "Květoslava Stejskalová", "text": "Květoslava Stejskalová\n\nKvětoslava Stejskalová (* 22. června 1966 Náchod) je vědecká pracovnice pracující v Ústavu fyzikální chemie J. Heyrovského AV ČR. Pracuje na pozici tajemnice zástupce ředitele pro vědu a výchovu. Mimo jiné je také autorkou dokumentů a výukových videí přibližujících vědeckou profesi mladým zájemcům o studium přírodních věd. Organizuje studentské stáže, letní školy, popularizační přednášky, semináře, výstavy a další akce pro studenty, pedagogy i laickou veřejnost. \n\nKvětoslava Stejskalová studovala na Fakultě chemicko-inženýrské VŠCHT v Praze. (Ing. - 1989) \n\nOd roku 1989 pracuje v Ústavu fyzikální chemie J. Heyrovského AV ČR, kde získala doktorát ve fyzikální chemii (CSc. - 1995). Více než deset let se zabývala studiem heterogenních reakcí plyn-tuhá látka s výstupy do ochrany životního prostředí (metody odsiřování a odstraňování oxidů dusíku z odpadních plynů).\n\nK současným každodenním pracovním činnostem Květoslavy Stejskalové patří rozsáhlá administrativa na pozici tajemnice zástupce ředitele jak v oblasti vědy, tak výchovy a vzdělávání (např. příprava a zpracování dokumentů, zpráv, přehledů, statistik, jak pro Akademii věd České republiky, tak i pro kontrolní orgány (např. Ministerstvo školství mládeže a tělovýchovy, Rada města Prahy), podpora a pomoc vědeckým pracovníkům např. s přípravou projektů a grantů do různých soutěží je také nedílnou součástí její práce, editace webových stránek ústavu a ústavních popularizačních projektů. Poslední desetiletí se ve své práci velmi věnuje vzdělávání žáků a studentů všech typů škol a úrovní (ZŠ včetně MŠ, SŠ a VŠ) a propagaci výsledků vědy a výzkumu jak své mateřské instituce (ústav a AV ČR), tak vědy obecně. Její popularizační projekty a programy jsou zaměřeny rovněž na širokou veřejnost. \n\nPopularizační programy: \n\n\n\nCitát K.Stejskalové ohledně Jaroslava Heyrovského.\n\n\"„Nebyl to suchar, který sedí sám zavřený v šeru laboratoře. Pracoval v týmu a šlo mu o  to, aby každý měl prostor se rozvíjet. Měl noblesní anglický humor a dovedl kolegy pobavit, třeba hrou na klavír, což od mládí bravurně ovládal. Byl přísný na své okolí, ale hlavně sám na sebe.“\"\n\nCitát K. Stejskalové týkající se vzdělávání studentů.\n\n\"„S mladými je potřeba pracovat experimentálně. Chci-li si vychovat mladého nadšence, který jednou skončí v laboratoři, musím si s ním hrát, věnovat mu spoustu času, provokovat ho k otázkám a chtít po něm hledat řešení. Tito nadšenci mezi mladými lidmi jsou, a není jich málo, ale oni o tom často sami nevědí. Zapojování interaktivních vzdělávacích programů vědců z akademických ústavů do systému vzdělávání na SŠ a ZŠ má velký smysl a u nás v ústavu již pár let sklízíme ovoce v podobě mladých kolegů, kteří v laboratoři začínali třeba jako středoškolští stážisté.“\"\n\n2010 - České hlavičky 2010 - Zvláštní cena poroty za mimořádný přínos k popularizaci vědy mezi studenty\n\n2011 - Čestná medaile Vojtěcha Náprstka za zásluhy v popularizaci vědy.\n\n2016 - SCIAP 2015 - cena za popularizaci (2. místo, v kategorii Ostatní projekty)\n\n\"(Oceněn celoroční program vzdělávání a popularize s názvem EXPERIMENTUJI, TEDY JSEM, který v roce 2015 zajistil 78 různých akcí/programů pro 11 915 zájemců; pod vedením K. Stejskalové se na programu podílelo ca 50 vědců a studentů ÚFCH JH.)\"\n\n\n"}
{"id": "1277185", "url": "https://cs.wikipedia.org/wiki?curid=1277185", "title": "Systematické názvosloví chemických prvků", "text": "Systematické názvosloví chemických prvků\n\nSystematické názvosloví chemických prvků je způsob vytváření dočasných názvů chemických prvků na základě protonového čísla.\nDočasné názvy nově objevených (nebo doposud neobjevených) prvků jsou odvozeny z protonového čísla chemického prvku. Každá číslice je přeložena do numerického kořene podle uvedené tabulky. Kořeny jsou zkráceny a název je ukončen příponou \"-ium\". Některé kořeny jsou latinského a některé řeckého původu z důvodu zamezení dvou čísel začínajících stejným písmenem. Existují dvě (elizní) pravidla pro prevenci netypicky vypadajících názvů.\n\nSystematická značka prvku je složena z prvních písmen každého kořene, přičemž první písmeno je velké.\n\nVšechny chemické prvky do protonového čísla 118 včetně, dostaly definitivní název a značku. Používání systematických názvů se doporučuje pouze pro prvky s protonovým číslem 119 včetně a vyšším. V praxi jsou systematické názvy pouze ty s mnemotechnické značkou.\n\n\n"}
{"id": "1277188", "url": "https://cs.wikipedia.org/wiki?curid=1277188", "title": "Vojtech Kocián", "text": "Vojtech Kocián\n\nVojtech Kocián (* 3. dubna 1937 Hlohovec) je slovenský operní pěvec, tenorista a také otec biologa a římskokatolického kněze Matúše Kociana.\n\nV roce 1967 absolvoval studium zpěvu na Vysoké škole múzických umění v Bratislavě. Působil v Klagenfurtu, Štýrském Hradci a Mariboru. V letech 1969-1971 a 1972-1975 byl sólistou opery Divadla Jozefa Gregora Tajovského v Banské Bystrici, od roku 1975 pak sólistou opery Národního divadla v Praze.\n"}
{"id": "1277189", "url": "https://cs.wikipedia.org/wiki?curid=1277189", "title": "Svirsk", "text": "Svirsk\n\nSvirsk () je město v Irkutské oblasti v Ruské federaci. K 1. lednu 2016 mělo měla 13 127 obyvatel. Leží ve východní Sibiři, v centru Irkutsko-Čeremchovské roviny ne levém břehu Angary, 150 km od Irkutska a 216 km západně od Bajkalu.\n\nPoprvé je připomínán roku 1735 jako Černigovská samota, založená potomky Nikifora Černigovského, samota postupně vyrostla ve vesnici Černigovská, roku 1909 vesnice Černigovská (neboli Svirská, podle rodiny, která se přistěhovala koncem 18. století) měla 299 obyvatel. Největší rozvoj Svirsk zažil v poválečném období, kdy byl v něm vybudován závod Vostsibelement a roku 1949 se stal městem. V 60. letech měl více než 20 tisíc obyvatel, v 21. století obyvatelstvo kleslo až na 13 tisíc.\n"}
{"id": "1277190", "url": "https://cs.wikipedia.org/wiki?curid=1277190", "title": "Čečujsk", "text": "Čečujsk\n\nČečujsk () je vesnice v Irkutské oblasti v Ruské federaci. Při sčítání lidu v roce 2010 měla 140 obyvatel.\n\nLeží v Jubilejninském vesnickém okrese Kirenského municipálního rajónu. Vesnice má školu.\n\nVznikla v 17. století jako Čečujský ostroh, od kterého začínal přechod tajgou v délce asi 30 km k řece Dolní Tunguska až k současné vsi Podvolišino.\n\nČečujsk se rozkládá při severním břehu řeky Lena, ve vzdálenosti zhruba 17 km jihozápadně od vesnice Jubilejnyj.\n"}
{"id": "1277192", "url": "https://cs.wikipedia.org/wiki?curid=1277192", "title": "Vlajka Těšínského knížectví", "text": "Vlajka Těšínského knížectví\n\nVlajka Těšínského knížectví vznikla v roce 2016 díky iniciativě regionálních nadšenců historie ve spolupráci s významným polským heraldikem a vexilologem Alfredem Znamierowskim. Vlajka navazuje na znak a historické prapory Těšínského knížectví. Novodobá vlajka je úctou k historii a tradici Těšínského knížectví, a zároveň součásti odlišné identity obyvatel Těšínska vzhledem k Dolnímu a Hornímu Slezsku.\n\nPrvní zmínky o těšínské vlajce, respektive praporu, pochází z 14. století a jsou vázány na osobu knížete Přemysla I. Nošáka, který se od roku 1355 podílel na politickém chodu Českého království, a byl jedním z nejvýznamnějších politiků ve službách Karla IV. a Václava IV. Bohužel prapory z tohoto období se nedochovaly. \n\nNejstarší zachovalý prapor Těšínského knížectví byl zhotoven na rozkaz těšínského knížete Adama Václava roku 1605, hned potom co byl jmenován velitelem slezského vojska. Dochovaný ve sbírkách Muzeum Śląska Cieszyńskiego (Muzea Těšínského Slezska). Prapor má rozměry 160x240 cm a byl vyhotoven z modrého saténu. V čelní části se nachází zlatá orlice Těšínského knížectví, zatím co volná část je zakončena dvěma ostrými jazyky. Knížecí prapory se zlatou korunovanou orlici v modrém poli se používaly až do smrti poslední Piastovny, Alžběty Lukrécie Těšínské. Od roku 1742 byla oficiální vlajkou Těšínska vlajka Rakouského Slezska, kterého součásti se stalo i Těšínsko.\n\nBarvy navazují přímo na dochované ikonografické prameny rodového erbu těšínských knížat a praporu Těšínského knížectví ze 17. století. Od konce 13. století znakem těšínských knížat byla zlatá orlice v modrém poli, otočená doleva. Od 15. století orlice byla korunována, i když korunovaná orlice se objevovala už ve 14. století na zámecké dlažbě z dob Přemysla I Nošáka. Některé zahraniční prameny např. švédský „Codex Bergshammar” z let 1430 – 1436 znázorňuje těšínskou orlici s červeným zobákem, jazykem a drápy. Pozdější prameny jako např. Slezský Erbovník z let 1577 – 1578 znázorňuje zlatou orlici s pouze červeným jazykem. Toto vyobrazení a barvy potvrzuje také Siebmacherův Erbovník a pozdější popis v díle Spenera. K těmto barvám navazuje také současná vlajka Těšínského knížectví. \n\nV Těšínském knížectví se korunovaná orlice objevovala nepřetržitě od 15. století na knížecích pečetích, mincích a praporech, až do smrti kněžny Alžběty Lukrécie Těšínské v roce 1653. Díky dobrým politickým vztahům se dvorem posledních Jagellonců, se vzhled těšínské orlice podobal korunní orlici Polského království. Jediným rozdílem byla forma samotné koruny. V té době polská orlice měla renesančně-barokní uvařenou korunu, zatímco ve znaku těšínských knížat se nacházela do samého konce středověké, otevřená koruna. V evropské heraldice korunovaná orlice je státní orlicí a znamená autonomii. Orlice na novodobé vlajce Těšínského knížectví je vzorována na verzi z 16. století.\n\n"}
{"id": "1277196", "url": "https://cs.wikipedia.org/wiki?curid=1277196", "title": "Teorie velkého třesku (10. řada)", "text": "Teorie velkého třesku (10. řada)\n\nV pořadí desátá řada seriálu \"Teorie velkého třesku\" navazuje na devátou řadu. V premiéře ji vysílala americká televize CBS ve vysílací sezóně 2016/2017. Série má standardních 24 dílů. První díl byl odvysílán 19. září 2016.\n\n<onlyinclude></onlyinclude>\n"}
{"id": "1277199", "url": "https://cs.wikipedia.org/wiki?curid=1277199", "title": "Jedová chýše", "text": "Jedová chýše\n\nJedová chýše byla od středověku do začátku 20. století hospoda na pražském Karlově provázená řadou legend a špatnou pověstí. Známá je mimo jiné díky československému televiznímu kriminálnímu seriálu \"Hříšní lidé města pražského\" jako „doupě pražské galérky“.\n\nJedová chýše stávala od třináctého století na návrší Větrov, v dnešní Apolinářské ulici č. p. 446, nad místním kostelem (založen 1362). Již ve čtrnáctém století to bylo místo častých přepadení i vražd.\n\nPosledním majitelem Jedové chýše byl prof. Antonín Heveroch (1869–1927), který chtěl po zbourání chýše rozšířit nedaleký \"blázinec\", nebo vybudovat soukromé sanatorium, avšak krátce poté zemřel.\n\nV roce 1926 zde Karel Lamač natáčel film \"Dobrý voják Švejk\".\n\nV knize „Z hlubin pražského podsvětí\", jejíž autor je Karel Ladislav Kukla, je Jedové chýši věnována celá jedna kapitola s názvem „Konec Jedové chýše“.\n\nHospoda (nízký domek s mansardovou střechou krytou šindelem) byla zbourána v roce 1933. Jednalo se tak zřejmě o hospodu s nejdelší nepřetržitou existencí v Česku. Na jejím místě byl postaven funkcionalistický činžovní dům architekta Josefa Kalouse. Dům stojí mezi kostelem sv. Apolináře a pláckem s kamenným sloupem se sochou svatého Vojtěcha z roku 1677 na křižovatce ulic Apolinářské a Viničné.\n\nNázev „Jedová chýše“ dnes užívá například hospoda ve Vodičkově ulici nebo v Hlubočepích.\n\nHospodu prý občas navštěvoval v přestrojení český král Václav IV. Ten prý v hospodě Na Vinici poznal ve dvou hostech nájemné vrahy, kteří se ho kdysi pokusili ve Vídni otrávit. Kat, který ho doprovázel, jim vhodil do vína jed a oba na místě zemřeli. Jedová chýše tak získala svůj název.\n\nDruhá možnost pojmenování je podle studentů medicíny, nedaleko je Všeobecná fakultní nemocnice, kteří byli spojováni s přípravou léků a jedů.\n\nPodle staré pověsti chodil už v roce 1326 do hospody strašit o půlnoci z Židovského města legendární Golem Rabiho Löwa. Ten se však narodil až v 16. století.\n\nJeden z majitelů prý přivazoval lžíce na řetízky a aby nikdo neukradl talíře, nechal do stolů vydlabat jamky, do kterých se jídlo servírovalo. Když host dojedl, hostinský hadrem otřel lžíci i jamku a byla připravena pro dalšího.\n\nV 19. století se hospoda stala oblíbeným hnízdem německých buršáků, jejichž „\"opilecké rejdy a neplechy spojené s divokými orgiemi z ní udělaly sprostou dupárnu a vykřičenou hospodu\"“.\n\nPřátelé prof. Heverocha varovali, že krčma je prokletá. Ten půl roku po její koupi nečekaně zemřel.\n\n"}
{"id": "1277200", "url": "https://cs.wikipedia.org/wiki?curid=1277200", "title": "Christian Sinding", "text": "Christian Sinding\n\nChristian August Sinding (11. ledna 1856 Kongsberg – 3. prosince 1941 Oslo) byl norský hudební skladatel. Studia začal v Oslu, pak se přestěhoval do Německa, kde strávil větší část svého dospělého života. Ve studiu pokračoval v Lipsku, jeho učitelem byl Salomon Jadassohn. V letech 1920 a 1921 učil Sinding na Eastman School of Music v Rochesteru. \n\nSložil mnoho písní a lyrických skladeb pro klavír, z nichž nejznámější je \"Rašení jara\" (1896). Málo se dnes hrají jeho další skladby: čtyři symfonie, tři houslové a jeden klavírní koncert, komorní hudba a opera \"Svatá hora\" (1914). \n"}
{"id": "1277201", "url": "https://cs.wikipedia.org/wiki?curid=1277201", "title": "Devětsil japonský", "text": "Devětsil japonský\n\nDevětsil japonský (\"Petasites japonicus\") je statná, vytrvalá, dvoudomá rostlina s plazivými oddenky. Tento příležitostně se vyskytující neofyt je jedním ze čtyř druhů rodu devětsil, s kterými se můžeme v přírodě České republiky setkat; poprvé zde byl zjištěn roku 1900.\n\nDomovinou devětsilu japonského je Japonsko (mimo ostrova Hokkaidó) a dále Korejský poloostrov, severovýchodní oblasti Číny a Přímořském a Chabarovský kraj na ruském Dálném východě. Odtud byl coby nenáročná okrasná rostlina rozšířen do Střední i Severní Evropy a jako rostlina vhodná i k jídlu též do Vietnamu a na Havaj.\n\nRostlina se koncem 19. století začala jako exotická bylina vysazovat do evropských zámeckých zahrad a parků , kde upoutávala hlavně svou velikostí. Odtud začala pouť mimo vyhrazená území, obvykle byly vyvezeny úlomky oddenků, které ve vlhkém prostředí zakořenily a daly vzniknout novým rostlinám.\n\nVlhkomilná rostlina vyskytující se ve světlých lesích, na březích rybníků, potoků nebo i v bažinách. Roste v široké škále vlhkých půd, v závislosti na jejích výživnosti se odvíjí velikost rostliny. Z vytrvalého, plazivého, silně se rozrůstajícího oddenku vyrůstá z jara nejdříve květní lodyha s  listeny a květenstvím tvořeným mnoha úbory a teprve po odkvětu raší přízemní listy. Bylina se rychle rozrůstá podzemními oddenky a v nevelkých zahradách zarůstá okolní rostliny. Evropskou zimu spolehlivě přežívá, vykvétá brzy z jara a na místech s pozdními mrazíky někdy namrzají rozkvetlá květenství.\n\nVytrvalá, dvoudomá bylina, která na jaře nejdříve vypouští z oddenku lodyhu hrubou 5 až 10 mm, která bývá vysoká 20 až 40 cm a po opylení se prodlužuje až na délku 70 cm. Na lodyze vyrůstá květenství se žlutozelenými listeny, které bývají až 8 cm dlouhé, mají rovnoběžnou žilnatinu a na vrcholu jsou tupé. Květenství je tvořeno 20 až 30 do hlávky staženými úbory obsahující četné, vonné, trubkovité květy s bílými či nažloutlými korunami. Květy jsou na celé rostlině stejné, funkčně samčí nebo samičí. Samičí květy se mohou opylit výhradně pylem z jiné samčí rostliny. Opylené květy produkují válcovité nažky 3,5 mm velké zakončené bílým, asi 1 cm dlouhým chmýrem. Kvetou v dubnu až květnu, semena (nažky) dozrávají v červnu.\n\nPo odkvětu začnou na dlouhých řapících vyrůstat z oddenku přízemní listy. Jejich čepele jsou srdčitě ledvinovité nebo vejčitě podlouhlé, bývají velké téměř 1 m, po obvodě jsou nepravidelně jemně zubaté, na horní straně hladké a na spodní chlupaté a později olysané.\n\nTato statná rostlina bývá využívána na rychlé pokrytí velkých vlhkých a stinných zahradních ploch. Aby vynikla krása velkých listů a z jara i zajímavých květenství (připodobňovaných ke květákům), potřebuje velký prostor. Po zakořenění se oddenky rychle šíří do okolí a záhy se může rostlina stát nepříjemným plevelem, ze stanoviště kde rostla po několik let ji lze jen nesnadno vyhubit.\n\nVe své domovině, v Japonsku, se dlouhé bylinné řapíky po oloupaní svrchní vrstvy používají jako zelenina. Kořen se ve východoasijském lidovém léčitelství používá obdobně jako u devětsilu lékařského v Evropě. Oddenky se suší a vaří se z nich léčivé čaje používané při nemocech dýchacích cest, žlučníku či močového ústrojí, proti žaludečním křečím, revmatickým bolestem i střevním parasitům. Čerstvé listy se používají na obklady vnějších poranění kůže nebo i kloubů, pomáhají i při hadímu uštknutí.\n\nV přírodě České republiky se vyskytuje poddruh devětsil japonský obrovský (\"Petasites japonicus\" (Siebold et Zucc.) Maxim. subsp. \"giganteus\" Kitam.), který je, jak napovídá jméno, mohutnější. Řapíky přízemních listů má dlouhé až 1,5 m a jejich čepele mívají v průměru až 2 m. V kultuře se pěstují kultivary 'Nishiki buki' a 'Variegata' se žlutě skvrnitými listy a 'Purpureus' s fialovými listeny a tmavě purpurovými listy. \n\n"}
{"id": "1277203", "url": "https://cs.wikipedia.org/wiki?curid=1277203", "title": "Tulský kreml", "text": "Tulský kreml\n\nTulský kreml () je starobylý kreml na břehu řeky Upy v centru ruské Tuly. V letech 1514-1520 jej nechal vystavět moskevský velkokníže Vasilij III. na posílení obrany před nájezdy Krymských Tatarů na Moskvu. Jedná se o nejstarší objekt ve městě.\n\nRoku 1503 získal moskevský velkokníže Ivan III. třetinu rjazaňských měst, včetně Tuly. Od té doby byla Tula majetkem Moskevského knížectví. To tehdy trpělo nájezdy Krymských Tatarů, proto přikázal Vasilij III. roku 1507 založit v Tule, na levém břehu řeky Upy, dubovou pevnost. Tato stavba ve tvaru protáhlého půlkruhu byla dokončena roku 1509. O 5 let později dal kníže Vasilij po vzoru vystavět novou kamennou pevnost, na níž pracovali italští architekti, kteří nedlouho před tím pracovali na Moskevském kremlu. Jejich rukopis je patrný například na cimbuří ve tvaru vlaštovčích ocasů, které do Ruska přinesli z Itálie právě tito, kteří prováděli přestavbu sídla ruských carů.\n\nNový kreml byl dokončen roku 1520, starší dubové opevnění však zůstalo na místě až do roku 1740. Cihlové hradby byly dlouhé 1066 m a hlavní palebná síla byla soustředěna v jeho 9 věžích. Mezi Ivanovskou věží a řekou byla vyhloubena tajná chodba, která umožňovala obráncům zásobovat se vodou v případě obležení. Půdorys kremlu je obdélníkový.\n\nV roce 1552, tedy v době kdy byl car Ivan IV. na výpravě na Kazaň, oblehl Tulský kreml krymský chán Devlet I. Geraj. Obránci se nicméně udrželi až do příchodu carského vojska z Kolomny. Tyto události připomíná kámen u Ivanovské brány.\n\nDřevěné opevnění bylo ve 2. polovině 16. století rozšířeno natolik, že desetinásobně převyšovalo rozlohu kremlu, a chránilo tak celé město.\n\nV roce 1605 se Tula na chvíli stala hlavní městem Ruska, když se ve zdejším kremlu usadil Lžidimitrij I. Právě sem přijížděli tomuto samozvanci přísahat věrnost bojaři a dvořané.\n\nRoku 1607 po čtyři měsíce drželi kreml povstalci v čele s Ivanem Bolotnikovem. Vojsko pod vedením cara Vasilije Šujského marně podniklo několik útoků na pevnost. Pomohl mu nakonec až chytrý bojarský synek, kterého napadlo přehradit řeku Upu pytli se zeminou a vytvořit tak jezero, které by kreml zatopilo. Voda skutečně donutila povstalce kapitulovat. Tuto událost připomíná obelisk, vztyčený v roce 1953.\n\nPo připojení levobřežní Ukrajiny k Rusku v polovině 17. století kreml zcela ztratil svůj vojenský význam. Hradby nicméně na rozdíl od jiných kremlů nebyly zbořeny a dočkaly se dokonce oprav na konci 18. a v 19. století.\n\nVe 30. letech 20. století byly odstraněny některé objekty, údajně kvůli špatnému technickému stavu. V 50. a 60. letech potom probíhaly restaurátorské a výzkumné práce, jejichž cílem bylo vrátit kremlu původní vzhled.\n\nPo roce 2013 opět proběhly velké opravy, vedené z velké části za prostředky vybrané dobročinným fondem \"Tulský kreml\". V roce 2015 bylo ve zrekonstruovaném historickém objektu otevřeno Muzeum samovarů a tulského perníku, Muzeum historie Tulského kremlu a výstavní sál.\n\nNa rok 2020 se plánují oslavy výročí 500 let Tulského kremlu.\n\nKremelské hradby jsou posíleny 9 věžemi, z nichž 4 slouží zároveň jako brána:\n\n"}
{"id": "1277204", "url": "https://cs.wikipedia.org/wiki?curid=1277204", "title": "Kostel svaté Kateřiny (Slezské Rudoltice)", "text": "Kostel svaté Kateřiny (Slezské Rudoltice)\n\nKostel svaté Kateřiny v obci Slezské Rudoltice (okres Bruntál) je farní kostel, který byl postaven v letech 1871–1875 a je kulturní památka České republiky.\n\nPrvní písemná zmínka o Slezských Rudolticích je z roku 1255. O původním dřevěném kostelu jsou první písemné zmínky v roce 1671. Kostel měl i dva zvony, jeden z roku 1557. V roce 1870 vypracoval plán nového kostela arcibiskupský architekt Gustav Meretta. Výstavba novorománského kostela byla zahájená demolicí sterého kostela v roce 1871 a na téměř stejném místě a téhož roku byl postaven firmou krnovského stavitele Ernsta Latzela kostel nový. Stavba byla dokončena v roce 1874, ale dokončovací sochařské práce pokračovaly až do roku 1875. Z krypty starého kostela byly vyzvednuty ostatky rodu Hodiců s náhrobky a přeneseny do krypty v lodi nového kostela, který byl vysvěcen 29. června 1875. V roce 1932 byl kostel elektrifikován.\n\nHřbitov kolem kostela byl zrušen v roce 1804.\n\nKostel sv. Kateřiny patří pod Děkanát Krnov.\n\nTrojlodní zděná novorománská stavba z let 1871–1875 od Gustava Meretta.\n\nV interiéru je obraz Svatá rodina od malíře Rudolpha Templera (1837–1905).\n\n"}
{"id": "1277206", "url": "https://cs.wikipedia.org/wiki?curid=1277206", "title": "Mezinárodní federace orientačního běhu", "text": "Mezinárodní federace orientačního běhu\n\nMezinárodní federace orientačního běhu (IOF, : \"International Orienteering Federation\") zastřešuje národní svazy orientačních sportů.\n\nZaložena byla 21. května roku 1961 na kongresu v dánské Kodani. Zakládajícími členy byly národní svazy z Bulharska, Československa, Dánska, Spolková republika Německo, Německá demokratická republika, Finsko, Maďarsko, Norsko, Švédsko a Švýcarsko. Je členem mezinárodních organizací: SportAccord, MOV, IWGA a ARISF. V České republice je členem federace Český svaz orientačních sportů (ČSOS).\n\n"}
{"id": "1277209", "url": "https://cs.wikipedia.org/wiki?curid=1277209", "title": "Hrabovka (usedlost)", "text": "Hrabovka (usedlost)\n\nHrabovka je bývalá usedlost v Praze 3-Žižkově, která se nachází v ulici Trocnovská poblíž křižovatky s ulicí Husitská, západně od budovy Armádního muzea Žižkov. Je chráněna jako kulturní památka České republiky.\n\nVinice se původně nazývala Červený lis a je doložena již v 16. století. Rozkládala se od západního úpatí Vítkova až k Wilsonově třídě. Usedlost zde stála od roku 1730 a je nejstarším obytným domen na území Žižkova. Původně barokní vila, kolmá na ulici Trocnovskou, měla mansardovou střechu. Patřil k ní vyhlídkový altán na západní straně Vítkova, postavený na konci 18. století. Když 31. srpna 1791 vjel Leopold II. Špitálskou branou do Prahy aby zde byl korunován českým králem, vznikla patrně nejstarší rytina, na které je tento altán zachycen.\n\nV době, kdy usedlost s pozemky vlastnil knihkupec Martin Neureutter, byla obytná vila přestavěna do podoby, ve které se dochovala. Neureutter usedlost koupil z pozůstalosti, nechal k ní přistavět pavlač a změnil typ střechy.\n\nVinohrad zřejmě zanikl ještě koncem 18. století, v 1. polovině 19. století je uváděn pouze poplužní dvůr. Roku 1850 nový majitel Josef Hraba, bývalý hoteliér v Saském dvoře v Praze, upravil stavbu na zahradní restauraci s názvem Hrabova zahrada.\n\nRoku 1872 probíhaly stavební práce v areálu Státního nádraží Praha a jako součást Pražské spojovací dráhy byla stavěna Výhybna Hrabovka - krátká spojka z Dráhy císaře Františka Josefa k trati Společnosti státní dráhy. Usedlost byla železnicí oddělena od vrchu Vítkov a dostala se do areálu nádraží. Její pozemky získal na začátku 20. století c.k. erár, který ji nechal z velké části zbořit. Dochovala se z ní pouze část.\n\nKromě spojky „Výhybna Hrabovka“ byla po usedlosti pojmenována železniční zastávka na této výhybně, k níž vedly schody od odstraněného železničního mostu „Malá Hrabovka“ v Trocnovské ulici. Zastávka sloužila zejména pro dělnické vlaky až do 40. let 20. století.\n\n\n"}
{"id": "1277210", "url": "https://cs.wikipedia.org/wiki?curid=1277210", "title": "Římskokatolická farnost svatého Václava Olomouc", "text": "Římskokatolická farnost svatého Václava Olomouc\n\nŘímskokatolická farnost svatého Václava Olomouc je územní společenství římských katolíků, jehož farním kostelem je katedrála svatého Václava v Olomouci v děkanátu Olomouc olomoucké arcidiecéze.\n\nFarnost byla přenesena ke stávající katedrále sv. Václava v roce 1785 od zaniklého kostela sv. Petra, původní olomoucké katedrály.\n\nV prvním pololetí roku 2017 ve farnosti probíhal duchovní formační kurz jak uvádět do praxe sociální nauku církve. Byl určen pro dobrovolníky, kteří pomáhají ve farnosti lidem nacházející se v obtížné situaci. \n"}
{"id": "1277214", "url": "https://cs.wikipedia.org/wiki?curid=1277214", "title": "Římskokatolická farnost svatého Mořice Olomouc", "text": "Římskokatolická farnost svatého Mořice Olomouc\n\nŘímskokatolická farnost svatého Mořice Olomouc je územní společenství římských katolíků, jehož farním kostelem je kostel sv. Mořice v Olomouci v děkanátu Olomouc olomoucké arcidiecéze.\n\nDo roku 1146 bývali faráři benediktini z Klášterního Hradiska, od nějž přijala právo prezentovat faráře olomoucká kapitula.\n\n\n"}
{"id": "1277216", "url": "https://cs.wikipedia.org/wiki?curid=1277216", "title": "Československé fotbalové legendy", "text": "Československé fotbalové legendy\n\nČeskoslovenské fotbalové legendy je sběratelská numismatická série vydávaná společností Česká mincovna z Jablonce nad Nisou.\n\nKolekce obsahuje celkem jedenáct vybraných osobností, jejichž podobizny se vždy objeví na zlaté a stříbrné minci. Každá z osobností vybojovala pro Československo nebo Českou republiku medaili na některém z turnajů, a sice mistrovství světa 1962 v Chile (Československo stříbrné), mistrovství Evropy 1976 v Bělehradu (Československo zlaté) nebo mistrovství Evropy 1996 v Anglii (Česká republika stříbrná). Jedinou výjimku z osobností představuje Jan Koller, který sice na žádném ze třech zmíněných turnajů nestartoval, nicméně zařazení mezi osobnosti se dočkal za své výkony v české fotbalové reprezentaci.\n\nZlatá mince má hmotnost 7,78 gramu. Je jich vyrobeno 200 kusů a cena jedné mince činí 10 950 korun. Stříbrná mince je v porovnání se zlatou větší a její hmotnost dosahuje 29 gramů. Vydána je pro každého z hráčů v počtu 500 kusů a cena jedné se je stanovena na 1450 korun. Část finančních prostředků z každé mince je určena Nadaci fotbalových internacionálů.\n\nSvou minci bude mít celkem jedenáct osobností:\n\n"}
{"id": "1277217", "url": "https://cs.wikipedia.org/wiki?curid=1277217", "title": "Milhosť", "text": "Milhosť\n\nMilhosť () je obec na Slovensku v okrese Košice-okolí. Leží ve výšce 166 m nad mořem na východním Slovensku, v jižní části Košické kotliny, 21 km jižně od Košic v sousedství vesnic Kechnec a Seňa. Zároveň je i hraničním přechodem do Maďarska Milhosť-Tornyosnémeti. Katastrální území obce má rozlohu 7,70 km².\n\nMilhosť se poprvé vzpomíná v roce 1220, kdy byla součástí 10 obcí patřících královně, v nichž žili němečtí osadníci přícházející během let 1205-1209. Milhosť v 13. století ještě nebyla samostatná vesnice, byla pouze osada (majer), patřící k vesnici Középnémeti.\n\nPrvní písemné zprávy se objevují v 14. století. Tak se vzpomíná kaple sv. Michala z roku 1322, o níž nevíme kde stála.\n\nV roce 1450 rodina Hegyaljai získala pozemky v obci.\n\nOd počátku 15. století se používá již název Milhosť. Vesnice předtím měla různé názvy jako: \"Középnémeti\", \"Kisnémeti\" nebo \"Középkisnémeti\". Proto je i v dnešním období Milhosť zmiňovaná maďarsky i jako \"Miglécnémeti\".\n\nDo roku 1500 na území obce žili jen Němci, až teprve začátkem 16. století přišly první maďarské rodiny, důsledkem toho Němců ubylo.\n\nPo roce 1600 již nejsou záznamy o německých obyvatelích, ale přibývají slovenské rodiny. V roce 1720 byl počet Maďarů a Slováků stejný. V roce 1787 přicházejí první Židé, po roce 1850 Romové.\nHistorická pečeť obce pocházející z roku 1839 stala východiskem při tvorbě obecního znaku v 90 letech 20. století.\n\nRazítko obce pochází z roku 1839 a nese maďarský nápis \"„Miglécz helység petsétye 1839“\" (razítko obce Milhosť 1839).\n\nZnak obce, který byl vytvořen v 90. letech 20. století, je odvozen ze vzoru který se nachází na pečeti. Ve znaku jsou dvě postavy stojící na zelené trávě s klobouky na hlavách. Jedna drží v ruce cep, druhá kosu. Mezi nimi jsou umístěny lemeš a čerieslo, které jsou zlaté barvy. Mezi postavami na červeném pozadí, svítí slunce.\n\nZvonice vesnice byla postavena v 1. polovině 19. století. V roce 1861 kolem obce na východní straně začala fungovat železnice Miškovec-Košice. Reformovaná škola s bytem pro učitele byla postavena v roce 1868 a v roce 1887 byl vybudován i reformovaný kostel.\n\nSe vznikem ČSR po roce 1918 se Milhosť stala pohraniční vesnicí mezi Maďarskem a Slovenskou. Po Vídeňské arbitráži v roce 1938 obec připadla Maďarsku a dostala název \"Miglécnémeti\" . Po skončení 2. světové války obec znovu připadla ČSR a v letech 1945-1947 měla název \"Migléc\". V období 1948-1964 se nazývala Milhosť.\n\nV roce 1964 byla Milhosť sloučena se sousední obcí Kechnec a dostala název Hraničná pri Hornáde, část Milhosť. V roce 1986 byla Hraničná pri Hornáde připojena k obci Seňa, a tak dostala nový název Seňa, část Milhosť.\n\nMilhosť byla sloučena od roku 1964 do roku 1992, tedy celkem 28 let, které nebyly výhodné ani pro obyvatele ani pro obec. Minimum finančních prostředků pro obec způsobily úpadek obce.\n\nNa žádost občanů získala obec 1. ledna 1993 samostatnost a dvojjazyčný název Milhosť-Migléc, neboť 50 % obyvatel je maďarské národnosti.\n\n\n\n\nHřbitov v Milhosti má tři majitele. Západní strana patří obci, levá katolické církvi a pravá reformované. Smuteční síň byla předána do užívání 28.8.1994.\nNa hřbitově se nacházejí hrobky zdobené starými dřevěnými památníky, které se nazývali \"gombfa\". \nHroby reformovaných byly označeny třemi typy dřevěných náhrobků, rozdílných pro muže, ženy a mladé. Katolíci používali dřevěný kříž.\nKromě dřevěných náhrobků se zde nacházejí i náhrobky kamenné z let 1899, 1900, 1906... K nejstarším patří dvojice asi 1,50 m vysokých náhrobků, které na vrchu mají vytesány lebky s otvorem. Doposud se kvůli jejich stavu nepodařilo rozluštit nápis, ani rok.\n"}
{"id": "1277219", "url": "https://cs.wikipedia.org/wiki?curid=1277219", "title": "Puerta de Europa", "text": "Puerta de Europa\n\nPuerta de Europa, známá též pod názvem Torres KIO, , je administrativní výškové budovy – dvojčata v španělské metropoli Madridu na rozhraní městských obvodů Chamartín a Tetuán.\n\nBudovy byly navrženy americkými architekty Philipem Johnsonem a Johnem Bugreem. Vybudovala je společnost Fomento de Construcciones y Contrato podle objednávky z roku 1996, vypsané společností Kuwait Investment Office (odtud její původní jméno \"„Torres KIO“\" – „věže KIO“). Každá z budov je vysoká 115 m s náklonem 15°. Věže jsou umístěny v blízkosti železniční stanice Chamartín na straně autobusového nádraží a stanice metra \"Plaza de Castilla\", severně od \"Paseo de la Castellana\" a v blízkosti Cuatro Torres Business Area.\n\nPo finančních problémech byl investor KIO nucen budovy prodat. Jejich novými vlastníky jsou banka Caja Madrid a realitní společnost Realia Bussines, S.A. (vlastněná bankou Caja Madrid). Na obou věžích se nacházejí heliporty.\n\n"}
{"id": "1277222", "url": "https://cs.wikipedia.org/wiki?curid=1277222", "title": "Ztráta vědomí při potápění", "text": "Ztráta vědomí při potápění\n\nZtráta vědomí při potápění neboli blackout či omdlení patří mezi tzv. hypoxické ztráty vědomí způsobené nedostatkem kyslíku obvykle ke konci hlubokého nebo dlouhého ponoru (mozková hypoxie). Plavec nemusí mít nutně naléhavou potřebu dýchat a nemá jiné zjevné zdravotní problémy, které by omdlení způsobily. Plavec si ztráty vědomí nemusí být vědom. Ke ztrátě vědomí může dojít i v mělkém bazénu.\n\nPotápěči a plavci, u kterých dojde ke ztrátě vědomí, obvykle utonou, pokud nejsou zachráněni a případně oživováni krátce po ztrátě vědomí. Smrt po ztrátě vědomí je tedy odvratitelná. Procento úmrtnosti je vysoké, oběťmi bývají častěji muži mladší než 40 let, aktivní v rizikovějším potápění. \n\nZtráta vědomí může být vyvolána či její riziko zvýšeno hyperventilací před ponorem nebo jako důsledek snížení tlaku během výstupu ze dna. Případně se jedná o kombinaci obou. Oběťmi jsou často zkušení potápěči praktikující potápění se zadrženým dechem, kteří jsou v dobrém fyzickém stavu. Jedná se často o dobré plavce bez předchozích problémů.\n\nNejčastěji dochází ke ztrátě vědomí v následujících situacích:\n\n\nZáměrné zvýšení frekvence a hloubky nádechů před ponořením může u nádechového potápěče navodit ztrátu vědomí pod vodou a následnou smrt utonutím.\n\nOdborně se tato ztráta vědomí nazývá \"posthyperventilační hypoxická synkopa\". Spontánní fyziologické dýchání je u člověka regulováno především rytmickou vzrušivostí respiračního centra, které je lokalizováno v retikulární formaci kaudální části prodloužené míchy (medulla oblongata). Toto centrum řízení dýchání je stimulováno změnami chemizmu arteriální krve, v níž vzestup parciálního tlaku oxidu uhličitého pCO2 zvyšuje úroveň aktivity respiračního centra. Další senzory (chemoreceptory), informující respirační centrum o aktuálním chemizmu krve, se kromě prodloužené míchy nacházejí také v karotických a aortálních tělískách.\n\nKdyž potápěč po předcházející hyperventilaci zadrží dech a navíc se v apnoe pohybuje pod vodou, dochází vlivem metabolických nároků organizmu k dalšímu poklesu parciálního tlaku kyslíku pO2 a k současnému zvyšování pCO2 v krvi. Podíl pCO2 v krvi je v této situaci podstatně nižší v porovnání se stejnou situací bez předcházející hyperventilace. Tak může dojít ke vzniku paradoxní situace, kdy pCO2 v arteriální krvi dosáhne koncentrace dostatečné ke stimulaci respiračního centra až v době, kdy celý organizmus a především centrální nervová soustava (CNS) potápěče je už ve stavu pokročilého nedostatku kyslíku (hypoxie), která se projeví obvykle náhlou ztrátou vědomí.\n\n\nK obnovení dýchání může dojít i samovolně po vynesení na hladinu, případně je nutno pomoci umělým dýcháním. \n\nRozeznání příznaků je kritické k záchraně potápěče, který sám je nedokáže rozeznat. Příznaky musí poznat podpůrný tým nebo partner při potápění. Ztrátu vědomí lze rozeznat z těchto příznaků: \n\n"}
{"id": "1277224", "url": "https://cs.wikipedia.org/wiki?curid=1277224", "title": "Josephine Cochraneová", "text": "Josephine Cochraneová\n\nJosephine Garis Cochraneová (8. března 1839, Shelbyville - 14. srpna 1913, Chicago) byla americká vynálezkyně a obchodnice. Proslula vynálezem první automatické myčky na nádobí.\nJejí otec byl stavební inženýr, který se podílel na výstavbě Chicaga. Její pradědeček John Fitch vynalezl parník. Jejím manželem se stal obchodník a politik William Cochrane. Ona sama nezískala formální vzdělání v technických či přírodních vědách, přesto se roku 1886 pustila do vynalézání automatu na mytí nádobí. S konstrukcí ji pomáhal technik George Butters. Do velkého měděného kotle umístila kruhový držák na nádobí, který byl poháněn motorem. Když se držák roztočil, začala na něj zespodu stříkat voda se saponátem. Jednoduchý systém fungoval překvapivě dobře, a tak si Josephine nechala vynález na konci roku 1886 patentovat (US Patent No. 355139). V té době zemřel její manžel. Protože se dostala do finančních problémů, rozhodla se je řešit obchodním využitím svého patentu - založila firmu Garis-Cochran Dish-Washing Machine Company. Průlomem v jejím obchodním snažení byla Světová výstava v Chicagu roku 1893. Díky podpoře 200 ženských donátorek mohla na výstavě představit svůj stroj. Výsledkem bylo nejen ocenění od poroty, ale také zakázky od celé řady hotelů a restaurací. Za jejího života myčka nevstoupila do domácností, ale ani pozdější domácí myčky se technologicky od jejího řešení příliš neodlišovaly. Po její smrti firma změnila několikrát název, pod názvem KitchenAid pak splynula s firmou Whirlpool.\n"}
{"id": "1277225", "url": "https://cs.wikipedia.org/wiki?curid=1277225", "title": "Silic Média", "text": "Silic Média\n\nSilic Média s. r. o. je česká společnost s ručením omezeným, která byla založena v roce 2012 Miroslavem Semerádem. Tato společnost se zabývá výrobou, distribucí a prodejem reklamních předmětů, reklamního textilu a poskytováním grafických služeb.\n\nV roce 2010 založil Miroslav Semerád společnost Silic International, která působila zejména v B2C segmentu a zabývala se zpočátku distribucí a prodejem silikonových hodinek na český trh. Název firmy Silic International a následně i Silic Média je odvozen právě od materiálu (silikonu) z něhož jsou hodinky vyrobeny. Ačkoliv se firma původně zaměřovala na koncové zákazníky, zájem o silikonové hodinky začal přicházet i ze strany firem, které si na hodinkách přály mít své logo. Miroslav Semerád se proto v roce 2012 rozhodl založit společnost Silic Média, která se začala věnovat výhradně B2B segmentu.\n\nSpolečnost Silic Média se mezi lety 2012 a 2014 rozvíjela jako full servisová reklamní agentura, která kromě výroby a prodeje reklamních předmětů zajišťovala klientům i reklamní produkci, výrobu reklamních materiálů, nákup mediálního prostoru a reklamních ploch. \n\nV roce 2014 Silic Média otevřela svou druhou pobočku v centru Prahy. \n\nOd roku 2015 Silic Média vymezila své služby a začala se úžeji specializovat výhradně na výrobu reklamních předmětů a poskytování grafických služeb. Od tohoto roku nese logo společnosti také claim „Vaši specialisté na reklamní předměty“.\n\nV roce 2016 navázala Silic Média spolupráci s dánským výrobcem reklamního textilu značky Identity® a stala se výhradním distributorem tohoto zboží pro český a slovenský trh. V souvislosti s rozšířením sortimentu otevřela Silic Média v Praze showroom reklamního textilu.\n\nV roce 2018 Silic Média otevřela svou třetí pobočku v centru Jihlavy. \n\nV současné době má společnost Silic Média cca 20 zaměstnanců a dosahuje průměrného ročního obratu kolem 30 milionů Kč.\n\nV roce 2016 Silic Média obdržela ocenění „Absolutní vítěz soutěže“ Hvězda 3D reklamy, jejímž pořadatelem je asociace POPAI CE ve spolupráci s MIP Group. Společnost v soutěži uspěla s produktem „Silikonové PIN on náramky“, které navrhla a vyrobila pro projekt Škola plná zdraví, jehož realizátorem je firma Bonduelle.\n"}
{"id": "1277226", "url": "https://cs.wikipedia.org/wiki?curid=1277226", "title": "Krenovka", "text": "Krenovka\n\nKrenovka je bývalá usedlost v Praze 3-Žižkově v ulici Husitská 42, která se nachází západně od Miranky. Je chráněna jako kulturní památka České republiky.\n\nPřed založením Krenovky zde bývala vinice hraběte z Kuperwaldu. Rozkládala se poblíž popraviště Starého a Nového Města, u kterého stála malá kaple. Hrabě dal na začátku 18. století na místě původní kapličky vystavět kapli svatého Dismase, ale ta byla již roku 1786 zrušena. V dražbě 11. října 1787 koupil zrušenou kapli novoměstský radní Antonín Jan Douša a přestavěl ji na hostinec. Roku 1820 hostinec koupil pražský měšťan Antonín Krenn a na okolním pozemku založil sady. V nich se nacházel mimo jiné také kolotoč, na kterém byla místo koníků lokomotiva Bohemie a osmnáct vagonků pro dvě až tři osoby, kvůli iluzi byl v atrapě rozděláván oheň, lokomotiva pískala a otáčivá kola hřměla. Od roku 1841 byl postupně Krenovský park likvidován při stavbě nádraží České státní dráhy. Roku 1845 byla kaple s hostincem zbořena a živnost přenesena do nově postaveného domu čp. 42 na protější straně ulice. Z kaple se ještě roku 1884 dochovala jedna ze soch, která se nacházela ve výklenku nového hostince. V budově později sídlila tiskárna železničních lístků (NADAS).\n\nMezi vrchem Vítkov a pražskými hradbami bývala Hora šibeniční (\"Galgenberg\"), která je takto značena ve starých mapách. Sloužila jako popravčí místo pro odsouzené ze Starého Města pražského a od 14. století i pro odsouzené z nově založeného Nového Města pražského. Obě popraviště se nacházela na nejvyšším místě ulice Příběnická. Od Hory Vítkovy oddělovalo Šibeniční vrch údolí, kterým později vedla silnice „Horská“ (do Kutné Hory), zvaná též „Vídeňská silnice“.\n\nPři výstavbě Severní státní dráhy roku 1845 byla na místě kaple postavena část nádraží (výtopny), také Krenovka se na začátku 20. století stala součástí majetku c.k. železničního eráru.\n\n\n"}
{"id": "1277227", "url": "https://cs.wikipedia.org/wiki?curid=1277227", "title": "František Gbelský", "text": "František Gbelský\n\nFrantišek Gbelský (1. prosince 1919 – 17. září 2007 Nitra) byl slovenský fotbalový útočník.\n\nV československé lize hrál za ŠK Baťovany ve 4 utkáních, aniž by skóroval.\n\n"}
{"id": "1277233", "url": "https://cs.wikipedia.org/wiki?curid=1277233", "title": "Malá Lhota (Lhoty u Potštejna)", "text": "Malá Lhota (Lhoty u Potštejna)\n\nMalá Lhota je malá vesnice, základní sídelní jednotka obce Lhoty u Potštejna v okrese Rychnov nad Kněžnou. Nachází se asi 4,4 km jihozápadně od městečka Potštejn. V roce 2017 zde bylo evidováno 66 adres. V roce 2011 zde trvale žilo 181 obyvatel.\n\nMalá Lhota leží v katastrálním území Lhoty u Potštejna o výměře 5,71 km.\n\nObec Lhoty u Potštejna byla až do roku 1953 dělena na dvě samostatné obce. Malou a Velkou Lhotu. Malá Lhota se dříve jmenovala Lipanská Lhota, jejíž první zmínky se datují k 15. stol.\n\n"}
{"id": "1277238", "url": "https://cs.wikipedia.org/wiki?curid=1277238", "title": "Velká Lhota (Lhoty u Potštejna)", "text": "Velká Lhota (Lhoty u Potštejna)\n\nVelká Lhota je malá vesnice, základní sídelní jednotka obce Lhoty u Potštejna v okrese Rychnov nad Kněžnou. Nachází se asi 4,4 km jihozápadně od městečka Potštejn. V roce 2017 zde bylo evidováno 45 adres. V roce 2011 zde trvale žilo 88 obyvatel.\n\nVelká Lhota leží v katastrálním území Lhoty u Potštejna o výměře 5,71 km.\nObec Lhoty u Potštejna byla až do roku 1953 dělena na dvě samostatné obce. Malou a Velkou Lhotu. Velká Lhota nesla název Dobešova Lhota a jejími prvními známými držiteli byli Příbkové z Otoslavic. Zde se nacházela tvrz a poplužní dvůr.\n\n"}
{"id": "1277243", "url": "https://cs.wikipedia.org/wiki?curid=1277243", "title": "Alexander Pajszer", "text": "Alexander Pajszer\n\nAlexander Pajszer [alexander pajser] (1. února 1918 – 7. července 2002) byl slovenský fotbalový útočník.\n\nV československé lize hrál za ŠK Baťovany v 8 utkáních, vstřelil jednu prvoligovou branku.\n\n"}
{"id": "1277250", "url": "https://cs.wikipedia.org/wiki?curid=1277250", "title": "Muhammad Alí Šáh", "text": "Muhammad Alí Šáh\n\nMuhammad Alí Šáh (persky محمدعلی شاه قاجار‎‎; 21. června 1872 – 5. dubna 1925 Sanremo) byl šestý a předposlední perský šáh z rodu Kádžárovců. Vládl od 8. ledna 1907 do 16. července 1909. \n\nMuhammad Alí Šáh bojoval proti ústavě, kterou vyhlásil jeho otec Muzaffaruddín Šáh. Roku 1907 rozpustil parlament a prohlásil ústavu za zrušenou, jelikož odporuje islámskému právu. Tím rozdmýchal občanskou válku se zastánci ústavy. Na šáhově straně stály Rusko a Velká Británie, ani zahraniční vojenská podpora však šáhovi nestačila k vítězství. Když v červnu 1909 šáhovi protivníci obsadili Teherán, panovníka sesadili, obnovili platnost ústavy a novým šáhem se stal jedenáctiletý syn Muhammada Alího Ahmad. Muhammad Alí prchl do Oděsy a snažil se získat moc zpět, byl však neúspěšný. Roku 1920 odešel do Istanbulu a poté do Itálie, kde zemřel.\n\n"}
{"id": "1277254", "url": "https://cs.wikipedia.org/wiki?curid=1277254", "title": "Dvůr Závrší", "text": "Dvůr Závrší\n\nDvůr Závrší je samota, část obce Borovnice v okrese Rychnov nad Kněžnou. Nachází se asi 1,5 km jižně od Borovnice. V roce 2017 zde byly evidovány dvě adresy.\n\nHistorie dvora Závrší je spojena s nedalekým hrádkem Dřel. Dvůr byl postaven okolo r. 1600. Současně s dvorem vznikla na Závrší i tvrz, připomínaná v letech 1603–1608 jako majetek Hrzánů z Harasova a Kapounů ze Svojkova. Tvrz nejpozději na počátku 19. století však zanikla a její stavební pozůstatky byly beze zbytku odstraněny. Budovy dvora jsou v roce 2017 využívány pro chov koní.\n\n"}
{"id": "1277258", "url": "https://cs.wikipedia.org/wiki?curid=1277258", "title": "Germania Turnverein Building", "text": "Germania Turnverein Building\n\nGermania Turnverein Building, známá také jako Commercial Printing Company, je historická komerční stavba stojící v Lancasteru, Lancaster County v Pensylvánii. Byla postavena v letech 1897–1898 na místě taverny z 18. století na North Market Street. Má 3 patra a je postavena z cihel v pozdě viktoriánském stylu. Nechal ji zbudovat Philip Lebzelter (1829–1906) jako prostory k pronájmu. Jméno má po sociální organizaci Germania Turnverein, která zde sídlila v letech 1899 až 1912.\n\nV roce 1980 byla zařazena do National Register of Historic Places.\n"}
{"id": "1277259", "url": "https://cs.wikipedia.org/wiki?curid=1277259", "title": "Július Meliš", "text": "Július Meliš\n\nJúlius Meliš byl slovenský fotbalový záložník a útočník.\n\nV československé lize zasáhl v dresu ŠK Baťovany do jednoho utkání, v němž se mu podařilo vstřelit 1 gól. V letech 1939–1944 hrál za AC Čeklís (dobový název Bernolákova).\n\n"}
{"id": "1277261", "url": "https://cs.wikipedia.org/wiki?curid=1277261", "title": "Muzaffaruddín Šáh", "text": "Muzaffaruddín Šáh\n\nMuzaffaruddín Šáh (persky: مظفرالدین شاه قاجار‎‎‎‎; 23. března 1853 – 3. ledna 1907) byl pátý perský šáh z rodu Kádžárovců. Vládl od 1. května 1896 do své smrti. Jeho zásluhou byla v Persii zavedena ústava. \n\nJako korunní princ byl Muzaffaruddín roku 1861 jmenován guvernérem Ázerbájdžánu, kde se však politice příliš nevěnoval a byl v nemilosti u svého otce Násira, takže nastoupil na trůn nepřipraven. Země byla po celou dobu jeho vlády v katastrofální finanční situaci, kterou řešila půjčkami od Británie, Ruska a Francie. Šáh se snažil o ekonomické reformy, nebyl však příliš úspěšný. Roku 1908 byla v Persii objevena ropa, těžební práva však již roku 1901 získal Brit William Knox D'Arcy. Podobně byla i další ekonomická práva prodávána zahraničním subjektům, čímž perský stát dále slábl. To vedlo v roce 1906 k protestům ze strany příslušníků perských elit. Šáh se rozhodl v říjnu 1906 svolat Národní shromáždění, které by vytvořilo ústavu a omezilo moc panovníka. 40 dní po schválení nové ústavy Muzaffaruddín zemřel na infarkt. \n\nŠáh navštívil v roce 1900 Mariánské Lázně. Navštívil rovněž Karlovy Vary.\n\n"}
{"id": "1277274", "url": "https://cs.wikipedia.org/wiki?curid=1277274", "title": "14 Steps to Harlem", "text": "14 Steps to Harlem\n\n14 Steps to Harlem je studiové album amerického hudebníka Garlanda Jeffreyse. Vydáno bylo 28. dubna roku 2017. Desku vydala Jeffreysova vlastní společnost Luna Park Records. Na jeho produkci se s Jeffreysem podílel James Maddock. Jako hosté se na desce podíleli například houslistka Laurie Anderson nebo Jeffreysova dcera Savannah. Kromě originálních písní se na albu nachází také několik coververzí. Jednou z nich je „Waiting for the Man“ od skupiny The Velvet Underground, jejíž autorem je Jeffreysův spolužák ze Syracuské univerzity Lou Reed.\n\n"}
{"id": "1277275", "url": "https://cs.wikipedia.org/wiki?curid=1277275", "title": "Realitní společnost České spořitelny", "text": "Realitní společnost České spořitelny\n\nRealitní společnost České spořitelny (RSČS) je akciová společnost založená v roce 2002, jediný vlastník je Česká spořitelna a poskytuje služby občanům a firmám:\n\nOd roku 2012 byl předsedou představenstva Ing. Martin Skalický, v současnosti tuto funkci vykonává Vítězslav Paštěka\n\n"}
{"id": "1277281", "url": "https://cs.wikipedia.org/wiki?curid=1277281", "title": "Conestoga Cork Works Building", "text": "Conestoga Cork Works Building\n\nConestoga Cork Works Building, známá také jako E. Rosenwald & Co. Tobacco Warehouse, Rose Bros. & Co., Farmers Supply, a Rosenwald Court Apartments, je historická budova bývalé továrny a skladu stojící v Lancasteru, Lancaster County v Pensylvánii. Byla postavena v letech 1883 až 1897 na Fulton Street na místě tovární budovy, která shořela roku 1882. Má 3 patra a je postavena z cihel. Do roku 1912 fungovala jako továrna na řezání korku a výrobna deštníků, poté do 60. let jako sklad tabáku a v roce 1992 byla přestavěna na byty.\n\nV roce 1996 byla zařazena do National Register of Historic Places.\n"}
{"id": "1277287", "url": "https://cs.wikipedia.org/wiki?curid=1277287", "title": "Rock n Roll Consciousness", "text": "Rock n Roll Consciousness\n\nRock n Roll Consciousness je páté sólové studiové album amerického hudebníka Thurstona Moorea. Vydáno bylo 28. dubna roku 2017. Producentem nahrávky byl Paul Epworth. Album bylo nahráno v Londýně (The Church Studios) a mixováno Randallem Dunnem v Seattlu. Deska obsahuje celkem pět skladeb, přičemž ke čtyřem z nich (s výjimkou „Smoke of Dreams“) napsal texty Radio Radieux. Jako první píseň z alba byla dne 22. března 2017 představena „Smoke of Dreams“.\n\n\n"}
{"id": "1277293", "url": "https://cs.wikipedia.org/wiki?curid=1277293", "title": "Lagosanto", "text": "Lagosanto\n\nLagosanto je italská obec v provincii Ferrara v oblasti Emilia-Romagna.\n\nV roce 2014 zde žilo 4 956 obyvatel.\n\nSousední obce jsou: Codigoro, Comacchio, Fiscaglia a Ostellato.\n\nZdroj:\n\n"}
{"id": "1277296", "url": "https://cs.wikipedia.org/wiki?curid=1277296", "title": "Násir ad-Dín Šáh", "text": "Násir ad-Dín Šáh\n\nNásir ad-Dín Šáh (persky ناصرالدین شاه قاجار‎‎; 16. července 1831 – 1. května 1896) byl čtvrtý perský šáh z rodu Kádžárovců. Vládl od 5. září 1848 do své smrti následkem atentátu. Jeho dlouhá absolutistická vláda výrazně ovlivnila dějiny Persie. Jeho první ministerský předseda Amír Kabír byl mimořádně schopný politik, který zahájil Západem inspirované reformy perské ekonomiky a vzdělávacího systému. Šáh ho však nechal roku 1852 zavraždit a postup reforem se zpomalil. \n\nZa Násirovy vlády začalo prodávání koncesí, spojených obvykle s monopolem, západním ekonomickým subjektům. Tak Persie ztratila kontrolu nad bankovnictvím, prodejem tabáku a podobně. \n\nNásir ad-Dín měl 25 manželek, které mu daly 14 synů a neznámé množství dcer. Zajímal se o umění, psal verše, maloval a věnoval se fotografii. Byl zastřelen islamistickým atentátníkem při návštěvě mešity.\n\nNásir ad-Dín Šáh se velmi zajímal o malbu a fotografii. Byl to talentovaný malíř a přestože nebyl vyškolen, byl odborníkem na kreslení perem a inkoustem. Dochovalo se několik jeho kreseb perem a inkoustem. Byl jedním z prvních Peršanů, který byl fotografován, a zároveň byl patronem fotografie, který sám pořídil stovky fotografií. Byl zároveň patronem umění. V paláci Golestan založil fotografické studio.\n\n\n\n"}
{"id": "1277310", "url": "https://cs.wikipedia.org/wiki?curid=1277310", "title": "50:50@50", "text": "50:50@50\n\n50:50@50 je album anglické skupiny Fairport Convention. Vydáno bylo v lednu 2017 společností Matty Grooves a jeho producentem byl, spolu se členy skupiny, také John Gale, který s kapelou spolupracoval již v minulosti. Album vyšlo u příležitosti padesátého výročí založení kapely. Polovina desky byla nahrána ve studiu, zatímco druhá polovina obsahuje nahrávky pořízené při koncertech. Jako hosté se na nahrávce podíleli například Robert Plant a Jacqui McShee.\n\n\n"}
{"id": "1277313", "url": "https://cs.wikipedia.org/wiki?curid=1277313", "title": "Hundsbach (Haut-Rhin)", "text": "Hundsbach (Haut-Rhin)\n\nHundsbach je francouzská obec v departementu Haut-Rhin v regionu Grand Est. V roce 2014 zde žilo 342 obyvatel.\n\nSousední obce jsou: Franken, Hausgauen, Wahlbach a Willer.\n\n\"Počet obyvatel\"\n\n\n"}
{"id": "1277315", "url": "https://cs.wikipedia.org/wiki?curid=1277315", "title": "Novum", "text": "Novum\n\nNovum je dvanácté studiové album anglické skupiny Procol Harum. Vydáno bylo 21. dubna roku 2017. Jde o první album kapely od roku 2003, kdy vyšla deska \"The Well's on Fire\". Zároveň jde o vůbec první album v historii kapely, na které jako textař nepřispěl Keith Reid. Album produkoval Dennis Weinreich. Autorkou obalu desky je Julia Brown.\n\n\n"}
{"id": "1277320", "url": "https://cs.wikipedia.org/wiki?curid=1277320", "title": "Hundsbach", "text": "Hundsbach\n\nHundsbach může být:\n\n"}
{"id": "1277321", "url": "https://cs.wikipedia.org/wiki?curid=1277321", "title": "Hopeless Romantic", "text": "Hopeless Romantic\n\nHopeless Romantic je třetí studiové album americké zpěvačky Michelle Branch. Vydáno bylo 7. dubna roku 2017. Jde o zpěvaččino první řadové album od roku 2003, kdy vydala desku \"Hotel Paper\". Producentem alba byl zpěvaččin přítel Patrick Carney.\n\n\n"}
{"id": "1277330", "url": "https://cs.wikipedia.org/wiki?curid=1277330", "title": "Julija Samojlovová", "text": "Julija Samojlovová\n\nJulija Olegovna Samojlovová (; * 7. dubna 1989 Uchta) je ruská zpěvačka.\n\nJulija Samojlovová se narodila v Uchtě v republice Komi. Již jako dítě začala ztrácet kvůli spinální muskulární atrofii funkčnost dolních končetin a používá invalidní vozík. Sama zpěvačka tvrdí, že zhoršení tohoto dědičného onemocnění mohlo být důsledkem komplikací spojených s očkováním proti dětské obrně. Zpívat začala v restauraci v Uchtě pro tamní pracovníky ropných dolů. V roce 2008 založila kapelu TerraNova existující do roku 2010.\n\nStudovala psychologii na Moderní humanitární akademii, ale studia nedokončila.\n\nV roce 2013 skončila Samojlovová na druhém místě v ruské soutěži Faktor A, obdobě X Factoru. Předsedkyně poroty Alla Pugačova jí navíc udělila svou osobní cenu - Zlatou hvězdu Ally.\n\nO rok později vystupovala na slavnostním zahájení zimních paralympijských her v Soči. Nazpívala také vlastní píseň \"Lajt\".\n\n12. března 2017 byla vybrána jako ruská zástupkyně pro Eurovision Song Contest, jehož pořadatelem bude Ukrajina. V Kyjevě měla vystoupit s písní \"Flame Is Burning\". 13. března 2017 ale Služba bezpečnosti Ukrajiny (SBU) oznámila, že Samojlovové hrozí zákaz vstupu na území Ukrajiny kvůli její návštěvě Krymu. Poloostrov byl v roce 2014 připojen k Rusku bez souhlasu Ukrajiny a mezinárodního společenství. Podle ukrajinského práva je vstup na Krym přes Rusko nezákonný. Kyjev označil nominaci Samojlovové za záměrnou provokaci.\n\nSamojlovová sama uvedla, že vystupovala na Krymu v roce 2015. 22. března 2017 SBU zakázala Samojlovové vstup na Ukrajinu na tři roky. Rozhodnutí vyvolalo v Rusku ostrou kritiku. Kyjev podle Ruska Eurovision Song Contest politizuje.\n"}
{"id": "1277332", "url": "https://cs.wikipedia.org/wiki?curid=1277332", "title": "Little Fictions", "text": "Little Fictions\n\nLittle Fictions je sedmé studiové album anglické skupiny Elbow. Vydáno bylo dne 3. února 2017 společnostmi Polydor Records a Concord Records. Producentem desky byl klávesista skupiny Craig Potter. Jde o vůbec první desku kapely, na níž se nepodílel bubeník Richard Jupp. Na této desce jej nahradil Alex Reeves. V britské hitparádě se album umístilo na první příčce. V americké Billboard 200 na 172.\n\n"}
{"id": "1277345", "url": "https://cs.wikipedia.org/wiki?curid=1277345", "title": "Muhammad Šáh Kádžár", "text": "Muhammad Šáh Kádžár\n\nMuhammad Šáh Kádžár (persky محمد شاه قاجار‎‎; 5. ledna 1808 – 5. září 1848) byl třetí perský šáh z rodu Kádžárovců. Vládl od 23. října 1834 do své smrti. Na počátku své vlády probíhaly reformy, rychle však přešel ke konzervativnímu autoritativnímu stylu. V době jeho vlády se v zemi šířil bábismus, proti němuž bojoval vyšší šíitský klérus.\n\n"}
{"id": "1277346", "url": "https://cs.wikipedia.org/wiki?curid=1277346", "title": "Fát Alí Šáh", "text": "Fát Alí Šáh\n\nFát Alí Šáh (; kolem 1771 – 20. října 1834) byl druhý perský šáh z rodu Kádžárovců. Vládl od 17. června 1797 až do své smrti. Jeho vláda přinesla ztrátu severních území Perské říše (dnešní Gruzie, Dagestán, Ázerbájdžán a Arménie) ve prospěch Ruska v rusko-perských válkách z let 1804–13 a 1826–28. Historik Joseph M. Upton o Fátovi Alím napsal, že „je u Peršanů slavný pro tři věci: svůj výjimečně dlouhý vous, vosí pás a plodnost.“ Šáh měl se svými 160 ženami asi 260 dětí, dospělosti se dožilo 60 synů a kolem 50 dcer.\n\n"}
{"id": "1277351", "url": "https://cs.wikipedia.org/wiki?curid=1277351", "title": "Bill Russell", "text": "Bill Russell\n\nWilliam Felton \"Bill\" Russell (* 12. února 1934, West Monroe) je bývalý americký basketbalista, první černošská hvězda NBA. Hrával na pozici pivota. Celou svou hráčskou kariéru (1956–1969) strávil v klubu Boston Celtics. Jedenáctkrát s ním vyhrál nejvyšší americkou soutěž NBA (1957, 1959–1966, 1968, 1969), což je doposud (k roku 2017) rekord.\n\nV pěti sezónách byl vyhlášen nejužitečnějším hráčem (1958, 1961, 1962, 1963, 1965). Dvanáct sezón po sobě se dostal do all-stars týmu (1958–1969). V NBA si připsal 14 522 bodů. Před profesionální kariérou, na univerzitní úrovni, hrál za University of San Francisco a vyhrál s ní dvě amatérská mistrovství (NCAA), a to v letech 1955 a 1956. Jakožto amatér se mohl zúčastnit i olympijských her v Melbourne roku 1956. Americkou basketbalovou reprezentaci zde vedl jako kapitán a vybojoval s ní zlatou medaili. Patří mezi sedm basketbalistů historie, kteří vyhráli NBA, NCAA i olympijské hry. Jeho výška bývala uváděna mezi 206-208 cm. V útočné hře proslul svými doskoky, v obranné bloky. Po skončení hráčské kariéry se stal trenérem – jako první černoch v historii NBA. Roku 2011 mu prezident Barack Obama udělil Presidential Medal of Freedom.\n\n"}
{"id": "1277352", "url": "https://cs.wikipedia.org/wiki?curid=1277352", "title": "Agá Muhammad Chán", "text": "Agá Muhammad Chán\n\nAgá Muhammad Chán (persky ‎‎آقا محمد خان قاجار‎‎; 1742 – 17. června 1797) byl první perský šáh z rodu Kádžárovců, zakladatel královské dynastie. Jako šáh vládl od roku 1789 do své smrti, korunován byl v březnu 1796. \n\nPůvodně kadžárský kmenový náčelník opět sjednotil perská území, která se po smrti Nádirově (1747) fakticky osamostatnila. Jeho tažení byla mimořádně krutá; například dobytí Gruzie bylo provázeno rozsáhlými masakry. V září 1795 dobyl Tbilisi a po masakrech místních obyvatel bylo asi 15 tisíc Gruzínců, žen a dětí odvlečeno do Íránu do otroctví. \n\nAgá Muhammad byl energický a inteligentní vládce. Byl to on, kdo učinil hlavním městem Persie Teherán. Neměl potomky, protože byl v mládi vykleštěn, aby se nemohl účastnit bojů o moc. Miloval šperky a drahokamy, ale ani svou moc, ani své klenoty si už nestihl užít. V červnu 1797 ho během výpravy do oblasti dnešního Náhorního Karabachu ubodali k smrti dva vlastní sluhové. Služebníci, kteří měli být následující den přísně potrestáni, Agu Muhammada v noci zavraždili dýkou v jeho stanu. Následníkem se stal šáhův synovec Fát Alí.\n\n"}
{"id": "1277365", "url": "https://cs.wikipedia.org/wiki?curid=1277365", "title": "Marek Láska", "text": "Marek Láska\n\nMarek Láska (* 22. července 1970) je bývalý český fotbalový brankář.\n\nV české lize hrál za FK Teplice. Nastoupil v 1 ligovém utkání. V nižších soutěžích chytal i za FK Ústí nad Labem a SK Spolana Neratovice.\n\n\n"}
{"id": "1277394", "url": "https://cs.wikipedia.org/wiki?curid=1277394", "title": "Bartovo děvče", "text": "Bartovo děvče\n\nBartovo děvče (\"Bart's Girlfriend\") je 110. díl amerického animovaného seriálu Simpsonovi. Premiéru měl v televizi Fox Broadcasting Company 6. listopadu 1994.\n\nBart se zamiluje do Jassicy Lovejoyové. Snaží se na ni udělat dojem, a tak se vrátí do křesťanské nedělní školy, kam ona chodí. Když Bart vidí, že nemá smysl být vzorný a milý, protože to na Jessicu nedělá dojem, rozhodl se vrátit k lumpárnám. Když ho za jedno darebáctví na školníka Williho Skinner potrestá třemi měsíci po škole, Jessica si toho všimne a začne mít Barta ráda. Rodiče Jessicy si Barta neoblíbí, a proto chce Jessica s Bartem raději trávit čas sama. Když vyvolá ve škole planý poplach požáru, Bart se snaží ji změnit, nicméně přesto Jessica ukradne v kostele ze sbírky všechny peníze, čímž se svalí vina na Barta, který vedle ní sedí. Bart všem říká, že sbírku nevykradl, ale nikdo mu nechce uvěřit. Vloží se do toho Líza, která řekne, kde se dané peníze nacházejí, čímž se všichni podívají do pokoje Jessicy a zjistí, že má Jessica v posteli peníze ze sbírky. Jessica se k tomu přizná a všichni se Bartovi omluví. \n"}
{"id": "1277395", "url": "https://cs.wikipedia.org/wiki?curid=1277395", "title": "Jana Hanzlíková", "text": "Jana Hanzlíková\n\nJana Hanzlíková  (* 7. října 1966 Chrudim) je česká politička, sociální pedagožka. Od března 2014 náměstkyně ministryně práce a sociálních věcí ČR, kde řídila nejprve sekci ochrany práv dětí a sociálního začleňování, sekci odvolání a správních činností nepojistných dávek a nyní řídí sekci správních činností a sociální politiky, která vznikla k 1. 1. 2018.\n\nOd roku 2013 členka hnutí ANO 2011 a odborná garantka sociální politiky hnutí ANO 2011.\n\nZa čtrnáctiletou činnost v oblasti podpory dětí se zdravotním postižením byla oceněna cenou „Duhové křídlo 2012“, cenou za dlouhodobou práci ve prospěch osob se zdravotním postižením. \n\nV roce 2003 promovala na Pedagogické fakultě Univerzity Hradec Králové, kde získala titul Mgr. v oboru Sociální politika. V letech 2004 až 2007 absolvovala na stejné fakultě obor Učitel odborných předmětů – střední škola.\n\nDo roku 1999 působila v ekonomické oblasti, poté v  letech 1999 až 2013 pracovala ve vedení speciální školy pro děti s kombinovaným postižením v Pardubicích, kde řídila speciálně pedagogické centrum a později jako zástupkyně ředitelky pro odborné služby řídila vedle speciálně pedagogického centra také Nestátní zdravotnické zařízení a dvě sociální služby – osobní asistenci a sociálně terapeutické dílny.\n\nV letech 2012 a 2014 pracovala v Národním ústavu pro vzdělávání, školské poradenské zařízení a zařízení pro další vzdělávání pedagogických pracovníků, Praha v projektu Rozvoj a metodická podpora poradenských služeb jako metodik pro vzdělávání školských poradenských pracovníků a krajský metodik ŠPZ pro Pardubický kraj. V tomto období také působila na Univerzitě Palackého Olomouc jako lektorka a metodik sítě asistence pedagoga ČR v rámci projektu Systémová podpora inkluzívního vzdělávání ČR.\n\nOd roku 2013 provozovala soukromou poradenskou praxi (v sociální oblasti a v oblasti vzdělávání dětí se zdravotním postižením) a psychoterapeutickou praxi.\n\nTuto činnost přerušila v březnu 2014 po nástupu na MPSV.\n\nJana Hanzlíková je vdaná za Lubomíra Hanzlíka (který je radní za ANO 2011 za městský obvod Pardubice II - Polabiny, Cihelna), má syna a dceru.\n\nDo politiky vstoupila v roce 2013, kdy se stala členkou hnutí ANO 2011 a zároveň se jako odborná garantka sociální politiky hnutí stala součástí pracovní skupiny, která připravovala volební program pro sněmovní volby 2013.\n\nVe volbách do Poslanecké sněmovny PČR v roce 2013 kandidovala jako členka hnutí ANO 2011 v Pardubickém kraji na 4.místě, ale neuspěla i když se díky preferenčním hlasům posunula na třetí místo.\n\nDne 1. března 2014 byla jmenována náměstkyní ministryně práce a sociálních věcí ČR. Působila jako místopředsedkyně Rady vlády pro seniory a stárnutí populace, působí jako členka Rady vlády pro zdraví a životní prostředí, Vládního výboru pro zdravotně postižené občany.\n\n"}
{"id": "1277397", "url": "https://cs.wikipedia.org/wiki?curid=1277397", "title": "František Anelt", "text": "František Anelt\n\nFrantišek Alois Anelt (4. dubna 1901 Jindřichův Hradec – 9. června 1969 Praha) byl český operní pěvec (basbaryton), člen opery Národního divadla v Praze a hudební skladatel převážně staropražských a lidových písní.\n\nNarodil se v Jindřichově Hradci v rodině lesního na panství Černínů z Chudenic. Brzy projevil hudební talent, který později uplatnil na operních scénách v Olomouci, Českých Budějovicích a především pak v Praze, kde byl v letech 1936–1951 členem sboru opery Národního divadla. Zpíval především vedlejší role – mimo jiné Tubal (Kupec benátský), indián (Prodaná nevěsta), Kryštof Hrubý (Psohlavci), Marullo (Rigoletto), šlechtic (Lohengrin) či Samiel (Čarostřelec). Svůj hlas a herecký talent uplatnil i v činoherních či operních představeních ND (Louskáček, Pohádka o Honzovi, ...).\n\nPo ukončení svého angažmá v ND hrál a zpíval v tehdy populárním staropražském kabaretu U svatého Tomáše na Malé Straně, kde působila celá řada známých prvorepublikových osobností (např. Hana Vítová, Franta Paul, Eva Šilarová, František Hanzlík). Kabaret, opereta a lidové písně jej provázely celý život. Skládal a komponoval – je autorem několika písní (Písničky z hospod staré Prahy, Zpěvy od Nežárky), na libreto Jiřího Baldy složil také operetu Slavíček ze Zlaté uličky. Ve 40. letech se objevil v epizodních rolích v českých filmech (např. Městečko na dlani).\n\n"}
{"id": "1277404", "url": "https://cs.wikipedia.org/wiki?curid=1277404", "title": "Vlašská kaple Nanebevzetí Panny Marie", "text": "Vlašská kaple Nanebevzetí Panny Marie\n\nKaple Nanebevzetí Panny Marie v Klementinu, známá jako Vlašská kaple je římskokatolická kaple dokončená roku 1600 v barokním slohu. Nachází v Karlově ulici na Starém Městě v Praze 1. Stavebně je propojena s jezuitským komplexem Klementina, má společný vstupní portikus s kostelem sv. Klimenta a současně je umístěna za kněžištěm kostela Nejsvětějšího Salvátora.\n\nPři staroměstské jezuitské koleji v místě dnešní kaple existovala již v roce 1569 starší kaple a oratoř, která sloužila pro potřeby pražské italské komunity. Italové (Vlaši) si staroměstskou lokalitu zvolili proto, že zdejší jezuité se sídlem v Klementinu nabízeli kázání v italštině. Italská komunita se však rozrostla natolik, že původní kaple již kapacitně nedostačovala, proto byla v roce 1589 stržena a od roku 1590 celkově přestavěna. Nová kaple byla vysvěcena v na svátek Nanebevzetí Panny Marie v srpnu 1600 Monsignorem Filippem Spinellim, tehdejším papežským nunciem u dvora Rudolfa II. \n\nVe spolupráci s jezuity pražští Italové založili duchovní společenství, z něhož se později vyvinula samostatná Vlašské kongregace Nanebevzetí Panny Marie. Ve Vlašské ulici na Malé Straně později vznikla kaple Panny Marie a sv. Karla Boromejského jako součást Vlašského špitálu, která staroměstskou kapli částečně nahradila.\n\nJednoduchá kaple eliptického půdorysu byla vystavěna v letech 1590–1600 v manýristickém stylu. Svůj název \"vlašská\" (tj. italská) získala podle Vlašské kongregace tvořené komunitou Italů žijících v Praze na Malé Straně na protějším břehu Vltavy, pro něž byla vystavěna. Dnešní podoba kaple z let 1590-1600, vzniklá po celkové přestavbě staré kaple, díky své svébytné architektonické struktuře na eliptickém půdorysu s vnitřním ochozem, tvořícím malé mělké výklenkové kapličky, dodnes zaujímá význačné místo v historii české i evropské architektury, neboť je prvním příkladem italské kaple na eliptickém půdorysu v Evropě severně od Alp.\n\nKapli s kupolí zdobila majestátní freska s výjevem nanebevzetí Panny Marie od neznámého a geniálního italského mistra tehdejší doby. I přes zasvěcení Panně Marii, byla kaple odedávna hovorově nazývána \"Vlašská kaple\", jak je ostatně běžně nazývána dodnes. \n\n\n"}
{"id": "1277411", "url": "https://cs.wikipedia.org/wiki?curid=1277411", "title": "Moritz Moszkowski", "text": "Moritz Moszkowski\n\nMoritz Moszkowski (též Maurice Moszkowski, 23. srpna 1854 Vratislav, Polsko – 4. března 1925 Paříž, Francie) byl německý hudební skladatel a klavírista polsko-židovského původu, bratr spisovatele Alexandra Moszkowského. \n\nNarodil se ve Vratislavi, která v době jeho narození patřila Prusku. Hudební nadání projevoval již v útlém věku. Hudební základy získal v rodině. V roce 1865 se rodina přestěhovala do Drážďan a mladý Moszkowski začal studova na drážďanské konzervatoři. roce 1869 přešel do Berlína a studoval na Konzervatoři Julia Sterna hru na klavír u Eduarda Francka a skladbu u Friedrich Kiela. Po absolvování konservatoře pokračoval na Neue Akademie der Tonkunst, kterou řídil Theodor Kullak a kde byli jeho učiteli Richard Wüerst (skladba) a Heinrich Dorn (instrumentace). V roce 1871 přijal Kullakovu nabídku, aby se Akademii stal učitelem. Kromě klavíru byl Moszkowski i dobrým houslistou. Občas hrál první housle v symfoniském orchestru.\n\nJako klavírista měl první veřejné vystoupení roku 1873. Brzy začal pořádat koncertní turné po německých městech. O dva roky později hrál svůj vlastní Koncert pro dva klavíry spolu s Ferencem Lisztem na koncertě, který pořádal Liszt pouze pro pozvané posluchače. Pokračoval v úspěšných koncertech po celé Evropě, získal si pověst brilantního klavíristy a skladatele a sbíral zkušenosti i jako dirigent. \n\nV roce 1884 se Moszkowski oženil s mladší sestrou francouzské klavíristky a skladatelky Cécile Chaminadové, Henriettou, se kterou měl syna Marcela a dceru Sylvii. V polovině osmdesátých let trpěl neurologickými problémy v pravé paži a postupně omezil koncertní činnost ve prospěch činnosti skladatelské, pedagogické a dirigentské. V roce 1887 byl pozván do Londýna, kde měl příležitost uvést svá orchestrální díla. Obdržel také čestné členství v Královské filharmonické společnosti. O tři léta později ho manželka opustila s básníkem Ludwigem Fuldou a manželé se za další dva roky rozvedli.\n\nV roce 1897 byl Moszkowski na vrcholu slávy. Žil se svou dcerou v Paříži a stal se vyhledávaným učitelem. V roce 1899 byl zvolen členem Pruské akademie umění (Preußische Akademie der Künste). \n\nKoncem prvního desetiletí 20. století začala jeho popularita upadat. Jednak trpěl nemocemi a jednak ztrácel kontinuitu se soudobým hudebním vývojem. Odmítal studenty, kteří (podle jeho slov) \"„chtějí komponovat jako umělečtí šílenci, jako jsou Skrjabin, Schoenberg, Debussy, Satie ...“\".\n\nSvá poslední léta strávil v chudobě, neboť prodal autorská práva na své skladby a investoval do německých , polských a ruských cenných papírů, které se po vypuknutí 1. světové války staly bezcennými. Z největších dluhů mu pomohli jeho žáci Josef Hofmann a Bernhard Pollack. Kromě jiného byl uspořádán v jeho prospěch v Carnegie Hall v New Yorku benefiční koncert za účasti patnácti světových klavíristů. Výtěžek byl uložen u pařížské pobočky National City Bank of New York a Moszkowskému měla být vyplácena doživotní renta. Moszkowski však 4. března 1925 zemřel na rakovinu žaludku, aniž mohl těchto peněz využít. Peníze byly použity na zaplacení pohřbu a jako výpomoc vdově a synovi.\n\nMoszkowski byl plodným skladatelem. Napsal přes 200 drobných klavírních skladeb, které mu přinesly popularitu, například \"Španělské tance\" Op. 12. Slavná je rovněž \"Serenáda\" Op. 15. Dnes se nejčastěji hrávají jeho \"Virtuosní etudy\" Op. 72.\n\nKromě toho psal Moszkowski i rozsáhlejší skladby. Sem patří dva klavírní koncerty (první z nich v b moll byl znovu objeven až roku 2011 a uveřejněn 2013), houslový koncert, tři orchestrální svity, symfonická báseň \"Jeanne d'Arc\" Op. 19, opera \"Boabdil, poslední maurský král\" Op. 49 a tříaktový balet \"Laurin\".\n\nÚplný seznam skladeb Moritze Moszkowského viz Seznam skladeb Moritze Moszkowského.\n\n\n"}
{"id": "1277420", "url": "https://cs.wikipedia.org/wiki?curid=1277420", "title": "Harold Arlen", "text": "Harold Arlen\n\nHarold Arlen, rodným jménem Hyman Arluck (15. února 1905, Buffalo – 23. dubna 1986, New York) byl americký hudební skladatel židovského původu. Napsal přes 500 písní populární hudby. K nejslavnějším patří \"Over the Rainbow\" napsaná pro film \"Čaroděj ze země Oz\" (1939), kde ji zpívala mladičká Judy Garlandová. Arlen za song dostal Oscara. Píseň má mnoho coververzí, k nejznámějším patří ta od Israela Kamakawiwoa. \"Recording Industry Association of America\" ji dokonce vyhlásila nejlepší písní 20. století. Celkem byl na Oscara nominován pětkrát. V první, newyorské, fázi své tvorby často spolupracoval s textařem Tedem Koehlerem. K jejich společným hitům patří například \"Stormy Weather\" (1933), kterou zpívali Judy Garlandová, Etta Jamesová, Bing Crosby a mnozí jiní. \"Over the Rainbow\" napsal Arlen již v Kalifornii, píseň otextoval Yip Harburg. Jeho hlavním textařem z hollywoodské éry byl ovšem Johnny Mercer.\n\n"}
{"id": "1277423", "url": "https://cs.wikipedia.org/wiki?curid=1277423", "title": "Casper Ruud", "text": "Casper Ruud\n\nCasper Ruud (* 22. prosince 1998 Oslo) je norský profesionální tenista. Ve své dosavadní kariéře na okruhu ATP World Tour vyhrál jeden turnaj ve dvouhře. Na challengerech ATP a okruhu Futures získal do února 2020 tři tituly ve dvouhře.\n\nNa žebříčku ATP byl ve dvouhře nejvýše klasifikován v únoru 2020 na 34. místě a ve čtyřhře pak ve stejném měsíci na 210. místě. Trénují ho otec Christian Ruud a Pedro Rico.\n\nV norském daviscupovém týmu debutoval v roce 2015 základním blokem 3. skupiny zóny Evropy a Afriky proti Arménii, v němž vyhrál dvouhru nad Michajlem Chačatrjanem. Norové zvítězili 3:0 na zápasy. Do roku 2020 v soutěži nastoupil k osmi mezistátním utkáním s bilancí 9–3 ve dvouhře a 2–3 ve čtyřhře.\n\nNarodil se roku 1998 v norské metropoli Oslu do rodiny profesionálního tenisty Christiana Ruuda, jemuž nejvýše patřila 39. příčka světové klasifikace. Otec si zahrál finále bastadského Swedish Open 1995 či osmifinále Australian Open 1997. Má dvě sestry Caroline a Charlotte Ruudovy. Tenis začal hrát ve čtyřech letech. Roku 2017 dokončil středoškolské vzdělání.\n\nZa preferovaný povrch uvedl antuku a jako silný úder označil forhend. Vedle Osla také trénuje na dvorcích španělského Alicante.\n\nV juniorském tenisu se probojoval do třetího kola dvouhry French Open 2015, v němž podlehl Corentinu Denollymu. Třetí fázi si zahrál také na US Open 2015 a druhé kolo se stalo jeho maximem ve Wimbledonu 2015.\n\nV juniorské čtyřhře s Miomirem Kecmanovićem postoupili do semifinále Wimbledonu 2015, kde nestačili na pozdější vítěznou dvojici Lý Hoàng Nam a Sumit Nagal. Se stejným spoluhráčem skončil opět v semifinálové fázi na French Open 2016, než je zastavil pár Youssef Hossam a Džurabek Karimov.\n\nNa kombinovaném juniorském žebříčku ITF se stal první norskou světovou jedničkou, když na 1. místě figuroval v lednu 2016.\n\nV rámci hlavních soutěží událostí okruhu Futures debutoval v červnu 2014, když na turnaj v chorvatském Bolu obdržel divokou kartu. V úvodním kole podlehl Australanu Jaku Eamesovi. Premiérový singlový titul na challengerech si odvezl ze zářijového Copa Sevilla 2016 s dotací 75 tisíc dolarů v Seville. Ve finále přehrál japonského hráče Tara Daniela po dvousetovém průběhu. Na turnaji postoupil z kvalifikace. Po Changovi, Gasquetovi a Starkovi se tak stal čtvrtým nejmladším vítězem challengerů, který získal první trofej při svém debutu na ATP Challenger Tour.\n\nVe dvouhře okruhu ATP World Tour debutoval na prvním ročníku zářijového Chengdu Open 2016 v Čcheng-tu, kam obdržel divokou kartu. V úvodním kole jej vyřadil šestý nasazený Srb Viktor Troicki ve dvou sadách. Premiérový kariérní vyhraný zápas v této úrovni dosáhl v rámci debutového startu turnaje z kategorie ATP 500, brazilském Rio Open 2017, na němž startoval opět na divokou kartu. Cestou pavoukem na jeho raketě zůstali Rogério Dutra da Silva, Roberto Carballés Baena a Thiago Monteiro. V prvním semifinále kariéry pak podlehl Španělu Pablu Carreñu Bustovi. Stal se tak nejmladším semifinalistou události ATP 500 od Borny Ćoriće na Swiss Indoors 2014. Po turnaji poprvé pronikl mezi dvě stě nejlepších tenistů, když se 27. února 2017 posunul na 133. příčku žebříčku. V rámci série ATP Masters debutoval březnovým Miami Open 2017, kde mu do hlavní soutěže organizátoři udělili divokou kartu. Na úvod jej vyřadil tchajwanský tenista Lu Jan-sun.\n\nDebut v nejvyšší grandslamové kategorie zaznamenal v kvalifikaci mužské dvouhry Australian Open 2017, v níž přehrál Rusa Teimuraze Gabašviliho i Francouze Jonathana Eysserica, aby jej v kvalifikačním kole do hlavní soutěže nepustil Američan Reilly Opelka.\n\nDo premiérového finále túry ATP postoupil na dubnovém U.S. Men's Clay Court Championships 2019 v Houstonu po výhře nad americkou turnajovou osmičkou Samem Querreym. V boji o titul však podlehl 22letému Chilanu Cristianu Garínovi po třísetovém průběhu. Oba se střetli již v semifinále březnového Brasil Open 2019, z něhož vyšel vítězně také Garín. Ruud se probojoval do finále turnaje ATP jako druhý Nor, když navázal na výkon svého otce Christiana Ruuda z Båstadu 1995.\n\n"}
{"id": "1277427", "url": "https://cs.wikipedia.org/wiki?curid=1277427", "title": "Natalja Vichljancevová", "text": "Natalja Vichljancevová\n\nNatalja Vichljancevová, rusky: Наталья Константиновна Вихлянцева, \"Natalja Konstantinovna Vichljanceva\", (* 16. února 1997 Volgograd) je ruská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do srpna 2017 dva tituly ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v září 2017 na 56. místě a ve čtyřhře pak v srpnu 2016 na 279. místě. Trénuje ji Jevgenij Drožin. Připravuje se ve francouzské tenisové akademii Mouratogloua, kouče Sereny Williamsové.\n\nV ruském fedcupovém týmu debutovala v roce 2017 čtvrtfinálem 2. světové skupiny proti Tchaj-wanu, v němž vyhrála dvouhru nad Leeovou. Rusky zvítězily 4:1 na zápasy. Do roku 2018 v soutěži nastoupila k jedinému mezistátnímu utkání s bilancí 1–0 ve dvouhře a 0–0 ve čtyřhře.\n\nV rámci hlavních soutěží událostí okruhu ITF debutovala v závěru prosince 2012, když na turnaji v Petrohradu s dotací 10 tisíc dolarů postoupila z kvalifikace. V úvodním kole uhrála dva gamy na krajanku Juliji Kalabinovou. Premiérový singlový titul v této úrovni tenisu vybojovala v srpnu 2016 na plzeňském turnaji s rozpočtem 25 tisíc dolarů. Ve finále jí krajanka Anna Kalinská odebrala jen čtyři hry. Druhou trofej přidala o měsíc později na petrohradské události dotované 100 tisíci dolary, kde si ve finále hladce poradila s Chorvatkou Donnou Vekićovou.\n\nV singlu okruhu WTA Tour debutovala na lednovém Shenzhen Open 2015 v Šen-čenu, kde ji pořadatelé udělili divokou kartu. V prvním kole vyřadila Němku Annu-Lenu Friedsamovou po třísetovém průběhu. Následně ji zastavila nejvýše nasazená Rumunka a pozdější vítězka Simona Halepová. V listopadu si zahrála semifinále Open de Limoges 2016, turnaje ze série WTA 125K, v němž nenašla recept na hráčku elitní světové třicítky Caroline Garciaovou.\n\nDebut v hlavní soutěži nejvyšší grandslamové kategorie zaznamenala v ženském singlu Australian Open 2017 po zvládnuté tříkolové kvalifikaci a výhrách nad Hantuchovou, Krajicekovou a Šaripovovou. V úvodním kole dvouhry vyřadila Američanku Vaniu Kingovou, aby ji poté přehrála dvacátá čtvrtá nasazená Anastasija Pavljučenkovová ve dvou setech.\n\nV únoru se objevila na St. Petesburg Ladies Trophy 2017, kde startovala na divokou kartu. Do prvního semifinále na okruhu WTA Tour postoupila přes Kazašku Jaroslavu Švedovovou, turnajovou osmičku Darju Kasatkinovou a po odstoupení nejvýše nasazené Simony Halepové pro zranění. Mezi poslední čtveřicí hráček jí pak zdolala pozdější šampionka Kristina Mladenovicová. Bodový zisk ji v následném vydání žebříčku zajistil průnik do elitní světové stovky, když se 6. února 2017 posunula ze 115. na 89. příčku.\n\nPremiérové finále na okruhu WTA si zahrála na travnatém Ricoh Open 2017, probíhajícím v 's-Hertogenboschi, kam přijížděla se šňůrou šesti prohraných zápasů. Po semifinálové výhře nad chorvatskou turnajovou pětkou Anou Konjuhovou podlehla 21letá Estonce Anett Kontaveitové ve dvousetovém duelu.\n\n"}
{"id": "1277437", "url": "https://cs.wikipedia.org/wiki?curid=1277437", "title": "Fotosenzitivita", "text": "Fotosenzitivita\n\nFotosenzitivita (z řec. \"fós, fótos\" - světlo; lat. \"sensitivus\" - citlivý) znamená většinou dočasně zvýšenou citlivost kůže na sluneční záření. Kůže může reagovat alergicky, začít rudnout, někdy se vytvoří puchýře. Fotosenzitivitu mohou způsobit některé chemické látky zvenčí (např. dehet, rostlinné šťávy) nebo léky zevnitř (např. sulfonamidy, Fenanthren). Fotosenzitivita může provázet některé choroby, např. porfyrii nebo fotodermatózy. Při akutních stavech se nazývá fototoxicita.\n\nFototoxicita je běžná kožní reakce, může vzniknout při delším vystavení látkám způsobujícím fotosenzitivitu. Fototoxicita vzniká pouze při dlouhém vystavení slunečnímu záření a pokud obsahuje tělo dostatek reagující látky.\n\n"}
{"id": "1277439", "url": "https://cs.wikipedia.org/wiki?curid=1277439", "title": "Tom Plant", "text": "Tom Plant\n\nThomas John „Tom“ Plant (* 6. listopadu 1957 Milwaukee, Wisconsin) je bývalý americký rychlobruslař.\n\nV roce 1978 se představil na juniorském světovém šampionátu. O rok později poprvé startoval na seniorském Mistrovství světa ve sprintu. V roce 1980 vybojoval na sprinterském MS bronzovou medaili a zúčastnil se také Zimních olympijských her 1980 (1500 m – 17. místo). Poslední závod absolvoval na konci roku 1981.\n"}
{"id": "1277443", "url": "https://cs.wikipedia.org/wiki?curid=1277443", "title": "Masaki Suzuki", "text": "Masaki Suzuki\n\nMasaki Suzuki ( , \"Suzuki Masaki\"; * 2. ledna 1945) je bývalý japonský rychlobruslař.\n\nNa mezinárodní scéně se poprvé představil v roce 1968 na Zimních olympijských hrách (500 m – 15. místo, 1500 m – 40. místo). Od roku 1970 závodil na sprinterských světových šampionátech, startoval také na ZOH 1972 (500 m – 8. místo). V roce 1974 vybojoval stříbrnou medaili na MS ve sprintu a dva roky později se zúčastnil ZOH 1976 (500 m – 11. místo, 1000 m – 19. místo). Sportovní kariéru ukončil po sezóně 1975/1976.\n"}
{"id": "1277445", "url": "https://cs.wikipedia.org/wiki?curid=1277445", "title": "Římskokatolická farnost svatého Michala Olomouc", "text": "Římskokatolická farnost svatého Michala Olomouc\n\nŘímskokatolická farnost svatého Michala Olomouc je územní společenství římských katolíků, jehož farním kostelem je kostel sv. Michala v Olomouci v děkanátu Olomouc olomoucké arcidiecéze.\n\nFarnost byla přenesena ke kostelu sv. Michala (původně dominikánskému) roku 1784 od zrušeného kostela Panny Marie na Předhradí, nahrazuje i dřívější farní správu u kostela sv. Blažeje.\n\nOd července 2017 je farářem R. D. Mgr. Antonín Štefek.\n"}
{"id": "1277446", "url": "https://cs.wikipedia.org/wiki?curid=1277446", "title": "Eppie Bleeker", "text": "Eppie Bleeker\n\nEppie Bleeker (* 5. května 1949 Bolsward) je bývalý nizozemský rychlobruslař.\n\nOd roku 1969 startoval na nizozemských šampionátech, na mezinárodní scéně se poprvé představil na Mistrovství světa ve sprintu 1973, kde vybojoval bronzovou medaili. Tento cenný kov následující rok obhájil. Od roku 1977 se účastnil již pouze nizozemských závodů, v roce 1979 se naposledy zúčastnil národního mistrovství. Po několikaleté přestávce absolvoval poslední závody v roce 1984.\n\n"}
{"id": "1277451", "url": "https://cs.wikipedia.org/wiki?curid=1277451", "title": "Dius Fidius", "text": "Dius Fidius\n\nDius Fidius je římským bohem přísah a práva, zřejmě aspekt Jupitera. Byl mu zasvěcen chrám na Kvirinálu na vyvýšenině zvané \"Collis Mucialis\" a byl vzýván při přísahách a dovolávám jako svědek. Toto vzývání mělo být prováděno pod širým nebem, v římských domech pod otvorem ve střeše zvaným compluvium, který měl i chrám Dia Fidia.\n\nByl ztotožňován s italickým, pravděpodobně sabinským, bohem Semo Sancem, spojovaným taktéž s věrností. Diu Fidiovi byla blízká také bohyně slibu a přísahy Fides. Podle Georgese Dumézila je Dius Fidius mitrovským aspektem první indoevropské funkce, na rozdíl od varunovského Jupitera.\n"}
{"id": "1277454", "url": "https://cs.wikipedia.org/wiki?curid=1277454", "title": "Jos Valentijn", "text": "Jos Valentijn\n\nJos Valentijn (* 28. března 1952 Ter Aar) je bývalý nizozemský rychlobruslař.\n\nNizozemských šampionátů se účastnil od roku 1970, v roce 1972 poprvé startoval na Mistrovství světa ve sprintu. O rok později získal na sprinterském světovém šampionátu stříbrnou medaili. Poslední závody absolvoval na začátku roku 1980.\n\nJeho manželkou je rychlobruslařka Haitske Pijlmanová.\n\n"}
{"id": "1277455", "url": "https://cs.wikipedia.org/wiki?curid=1277455", "title": "Ove König", "text": "Ove König\n\nNils Ove König (* 25. června 1950 Askersund) je bývalý švédský rychlobruslař.\n\nŠvédských šampionátů se účastnil od roku 1968, na mezinárodní scéně debutoval na Mistrovství světa ve sprintu 1970. Z následujícího sprinterského světového šampionátu si přivezl stříbrnou medaili. Zúčastnil se Zimních olympijských her 1972 (500 m – 7. místo). Připojil se k nově vzniklé profesionální rychlobruslařské lize International Speed Skating League (ISSL), na jejímž evropském sprinterském mistrovství v roce 1973 byl třetí. ISSL však existovala pouze krátce do roku 1974, König poté již na mezinárodní scéně nezávodil. Startoval pouze na švédských šampionátech, z nichž poslední absolvoval v roce 1977.\n"}
{"id": "1277460", "url": "https://cs.wikipedia.org/wiki?curid=1277460", "title": "Husův sbor (Loštice)", "text": "Husův sbor (Loštice)\n\nHusův sbor v Lošticích je kostel Československé církve husitské z roku 1933 ve stylu novokonstruktivismu od stavitele Josefa Sovy, unikátní stavba moderní architektury.\n\nNáboženská obec Československé církve husitské v Lošticích byla oficiálně založena v roce 1922. Stavba kostela byla zahájena v červnu 1929 podle plánů stavitele Josefa Sovy. Slavnostní otevření se konalo v neděli 3. září 1933. V roce 1951 byly provedeny stavební úpravy, při nichž byl hlavní sborový prostor oddělen zděnou přepážkou od oltářní části a kolumbária. Nová stěna byla ozdobena rozměrnou freskou s námětem kázání Ježíše Krista od akademického malíře Skály. V prostoru původního oltářiště byla vybudována zimní kaple. Na kůr byly instalovány nové varhany z Krnova. \n\nKostel stojí v okrajové části města Loštice v místní zástavbě. Jednolodní stavba obdélného půdorysu, k níž je představěna ve stylu novokonstruktivismu 33 m vysoká hranolová věž. Na věži je vyhlídková plošina, uprostřed jehlanový žulový nástavec (triangulační bod) s kalichem a křížem. Hlavní vstup do kostela je přes předsíň v podvěží, ke kterému vede široké kamenné schodiště. Výrazným znakem jsou vysoká úzká okna s půlkruhovým zakončením. Na hlavní loď v podélné ose kostela navazuje užší a nižší přístavek s kolumbáriem.\n"}
{"id": "1277461", "url": "https://cs.wikipedia.org/wiki?curid=1277461", "title": "Premier League 2015/16", "text": "Premier League 2015/16\n\nSoutěžní ročník Premier League 2015/16 (podle hlavního sponzora známá jako Barclays Premier League) byl 117. ročníkem nejvyšší anglické fotbalové ligy a 23. ročníkem od založení Premier League. Soutěž byla započata 8. srpna 2015 a poslední kolo se odehrálo 17. května 2016. Svůj historicky první titul vybojoval tým Leicester City.\n\nSoutěže se již tradičně účastnilo 20 celků. K prvním sedmnácti z minulého ročníku se přidali postupující z druhé nejvyšší soutěže AFC Bournemouth a Watford , kteří si účast zajistili již v základní části předcházejícího ročníku Championship, a Norwich City, který si účast vybojoval jakožto vítěz play off. Opačným směrem na konci sezony putovala mužstva Norwiche, který po jediném roce v nejvyšší anglické soutěži opět sestoupil, Newcastlu a Aston Villy.\n\nNejlepším střelcem tohoto ročníku Premier League se stal anglický fotbalista v dresu Tottenhamu Hotspur Harry Kane, který nastřílel 25 branek a tabulce střelců vyhrál o pouhý jeden gól před dvojicí Sergio Agüero a Jamie Vardy.\n\nNejvíce čistých kont, celkem 16, v tomto ročníku Premier League zaznamenal Petr Čech z Chelsea.\n\n\n\n\n"}
{"id": "1277462", "url": "https://cs.wikipedia.org/wiki?curid=1277462", "title": "Keiiči Suzuki (rychlobruslař)", "text": "Keiiči Suzuki (rychlobruslař)\n\nKeiiči Suzuki ( , \"Suzuki Keiiči\"; * 10. listopadu 1942 Sachalin) je bývalý japonský rychlobruslař.\n\nZúčastnil se Zimních olympijských her 1964 (500 m – 5. místo, 1500 m – 31. místo), od téhož roku závodil také na vícebojařských světových šampionátech. Startoval také na ZOH 1968 (500 m – 8. místo, 1500 m – 31. místo) a na premiérovém Mistrovství světa ve sprintu 1970 získal stříbrnou medaili. V roce 1972 absolvoval závod na 500 m na ZOH v Sapporu (19. místo) a poté ukončil sportovní kariéru.\n\n"}
{"id": "1277475", "url": "https://cs.wikipedia.org/wiki?curid=1277475", "title": "Seznam dílů seriálu Sherlock Holmes (1984)", "text": "Seznam dílů seriálu Sherlock Holmes (1984)\n\nToto je seznam dílů seriálu \"Sherlock Holmes\". Britský seriál souborně označovaný \n\"Sherlock Holmes\" s Jeremym Brettem v hlavní roli byl vysílán mezi lety 1984 a 1994.\nVe skutečnosti se skládá ze čtyř rozdílně pojmenovaných sérií a pěti delších televizních filmů.\nJsou to \"Dobrodružství Sherlocka Holmese\" (1984–1985, 2 řady, celkem 13 dílů),\n\"Návrat Sherlocka Holmese\" (1986 a 1988, 2 řady, 11 dílů + případně 2 televizní filmy z let 1987 a 1988),\n\"Z archívu Sherlocka Holmese\" (1991, 1 řada, 6 dílů + případně 3 televizní filmy z let 1992 a 1993) a \"Paměti Sherlocka Holmese\" (1994, 1 řada, 6 dílů).\nTelevizní filmy se někdy řadí dohromady k předchozí seriálové sérii, někdy se berou a vysílají zcela samostatně jako samostatná série nebo dokonce seriál. \nTelevizní filmy ovšem nemají seriálovou znělku. V Česku jsou filmy většinou vysílány samostatně, při české premiéře byly dokonce vysílány až nakonec a označeny souborným názvem \"Z deníku Sherlocka Holmese\".\nSeriál je věrnou adaptací příběhů od Arthura Conan Doyla. Vyprodukovala jej Granada Television a premiéru měl na ITV ve Velké Británii.\nSeriál adaptuje 42 Doylových případů do 41 dílů seriálu (36 padesátiminutových seriálových dílů a 5 delších televizních filmů).\n\nV Česku byl seriál poprvé vysílán na televizi Prima v roce 1997. Od té doby se dočkal několika repríz i dabingových verzí.\nNázvy dílů se v originále i v češtině velmi věrně drží knižní předlohy, až na pár výjimek.\nV angličtině navíc názvy jednotlivých sérií kopírují názvy povídkových knížek Sherlocka Holmese, i když sestava a pořadí dílů neodpovídá knižním výborům.\nV pojmenování sérií podle knih se čeština odchyluje a navíc různé dabingové verze používají rozdílné pojmenování. \n\nDabingové verze:\n\nV přehledu jsou série pojmenovány podle vysílání na Primě v roce 1997, protože šlo první vysílání a jako jediné má stejného dabéra pro úplně všechny díly. Povídky a romány, které sloužily jako předloha, jsou pojmenovány podle definitivního překladu při prvním kompletním českém vydání ze 70. let 20. století.\nZe stejného vydání je přebrán český překlad názvu předlohových knih, což ale nemusí souhlasit s titulem české knihy jako takové, například kniha \"Příběhy Sherlocka Holmese\" (Mladá fronta, 1971) obsahuje tři knihy původní - romány \"Studie v šarlatové\" a \"Podpis čtyř\" a soubor povídek \"Dobrodružství Sherlocka Holmese\". \n\nV tomto seznamu řadíme delší filmové epizody nechronologicky až nakonec, jak byly vysílány při české premiéře. Na zahraničním vydání na Blu-Ray jsou také filmy řazeny pospolu.\n\n<onlyinclude>\n\nV angličtině \"The Adventures of Sherlock Holmes\", česky \"Dobrodružství Sherlocka Holmese\" při vysílání na Primě (a podle povídkové knihy Sherlocka Holmese), \"Z archivu Sherlocka Holmese\" při vysílání na AXN a \"Příběhy Sherlocka Holmese\" v titulcích na DVD.\n\nV angličtině \"The Return of Sherlock Holmes\", česky \"Návrat Sherlocka Holmese\" při vysílání na Primě, AXN a na DVD i podle předlohy - jedné z povídkových knih Sherlocka Holmese.\n\nV angličtině \"The Case-Book of Sherlock Holmes\", česky \"Z archívu Sherlocka Holmese\" při vysílání na Primě (a podle povídkové knihy Sherlocka Holmese), \"Z archivu Sherlocka Holmese\" (s krátkým i) podle titulků na DVD a \"Archiv Sherlocka Holmese\" při vysílání na AXN.\n\nV angličtině \"The Memoirs of Sherlock Holmes\", česky \"Paměti Sherlocka Holmese\" při vysílání na Primě a \"Vzpomínky na Sherlocka Holmese\" při vysílání na AXN a také v titulcích na DVD (a podle povídkové knihy Sherlocka Holmese).\nPět delších speciálních dílů, které mají podobu televizních filmů, se někdy zařazují k předchozí natočené seriálové řadě (i když nemají nemají znělku), ale často se vyčleňují, pro jejich délku je totiž nelze vysílat ve stejném časovém okně jako seriálové díly. Tyto příběhy, natočené v různém období, zformují samostatný pětidílný seriál nebo další řadu. Při premiéře na Primě v roce 1997 byly tyto díly odvysílány pohromadě až nakonec seriálu jako poslední řada s názvem \"Z deníku Sherlocka Holmese\".\nNa ČT běžely jen tyto díly a to pod názvem \"Sherlock Holmes\". Někdy se vysílá i bez jednotícího názvu.\n\nFilmy \"Mistr mezi vyděrači\", \"Poslední upír\" a \"Svobodný mládenec\" se od názvu předlohových povídek odlišují i v angličtině.\n\nI když je seriál pravděpodobně nejúplnější a nejvěrnější televizní adaptací kánonu Sherlocka Holmese (kánon čítá 56 povídek a 4 romány),\nzůstalo kvůli náhlé smrti Jeremyho Bretta v roce 1995 osmnáct případů bez zpracování.\nJedná se o dva romány a 16 povídek. Jsou to:\nV plánu bylo adaptovat všechny Doylovy romány a povídky. Materiálu zbylo ještě na typické tři řady - lze dovodit, že by šlo o druhou řadu série \"Paměti Sherlocka Holmese\" a sérii \"Poslední poklona Sherlocka Holmese\" opět o dvou řadách (názvy sérií byly vypůjčeny z povídkových knih A. C. Doyla a titul \"Poslední poklona Sherlocka Holmese\" byl poslední nevyužitý), případně by některé díly zase měly formu delšího televizního filmu.\n\nV Česku vyšel celý seriál na 27 DVD: 26 číslovaných, jednom nečíslovaném (Pes baskervillský vyšel jako první, nebo spíše nultý, v pořadí).\nNa discích je buď jeden seriálový díl, jeden filmový díl nebo dva seriálové díly. Díly nejsou řazeny podle televizní premiéry.\nToto vydání neobsahuje český dabing, jen české titulky.\n\nV angličtině názvy jednotlivých sérií kopírují názvy povídkových knížek Sherlocka Holmese, i když sestava a pořadí dílů neodpovídá knižním výborům, ani pořadí jednotlivých sérií neodpovídá původnímu pořadí knih. V pojmenování sérií podle knih se čeština odchyluje a navíc různé dabingové verze používají rozdílné pojmenování. V tomto článku bylo využito názvosloví podle premiérového a kompletního vysílání na TV Prima v roce 1997, ačkoliv ČSFD, FDB a jiné servery používají různé i nesprávné varianty (a dokonce řadí některé díly seriálu samostatně bez napojení na seriál).\nZde je přehled různých názvů, které lze v češtině dohledat:\n\nThe Adventures of Sherlock Holmes \n\nThe Return of Sherlock Holmes \n\nThe Case-Book of Sherlock Holmes \n\nThe Memoirs of Sherlock Holmes \n\nHis Last Bow \n\nFilmové díly seriálu nemají ve znělce žádný název a uvádějí se buď zcela samostatně, ale také pod nějakým jednotícím názvem.\nThe Feature Film Collection \n\n\nNetypický způsob řazení a pojmenování sérií způsobil, že na různých zahraničních i českých serverech je dělen do řad a dílů rozličnými způsoby (1 až 5 seriálů o dohromady 4 až dokonce 9 řadách, případně skoro každý díl má samostatný záznam jakožto samostatný televizní film). V Česku do toho navíc vnáší zmatky různé překlady názvů jednotlivých sérií i dílů při různých dabingových verzích.\n"}
{"id": "1277476", "url": "https://cs.wikipedia.org/wiki?curid=1277476", "title": "Seznam dílů seriálu Sherlock Holmes", "text": "Seznam dílů seriálu Sherlock Holmes\n\nSeznam dílů seriálu \"Sherlock Holmes\" může být:\n"}
{"id": "1277479", "url": "https://cs.wikipedia.org/wiki?curid=1277479", "title": "Frederick Jackson Turner", "text": "Frederick Jackson Turner\n\nFrederick Jackson Turner (14. listopadu 1861, Portage – 14. března 1932, San Marino) byl americký historik, zakladatel tzv. historického progresivismu. Soustředil se na téma \"hranice\" v amerických dějinách, které rozpracoval zejména v knize \"The Frontier in American History\". \nHistorii vystudoval na University of Wisconsin (dnes University of Wisconsin–Madison), absolvoval roku 1884. Titul Ph.D. získal roku 1890 na Johns Hopkins University. V letech 1890–1910 byl profesorem historie na Wisconsinské, a v letech 1910–1924 na Harvardské univerzitě. V roce 1911 byl zvolen členem American Academy of Arts and Sciences. Roku 1933 získal za knihu \"The Significance of Sections in American History\" Pulitzerovu cenu.\n\nTeorie hranice, kterou publikoval prvně roku 1893 (kniha \"The Frontier in American History\" vyšla ovšem až roku 1920), říká, že americká identita a mentalita je odvozena z průkopnického osidlování západu (posouvání hranice na západ), během nějž osadníci opouštěli ty evropské zvyklosti a hodnoty, které se ukazovaly neflexibilní a neužitečné, a formovali nové, praktičtější, svázané s aktuálními problémy, které museli řešit. K takovým základním americkým hodnotám a vlastnostem patří neformálnost, hrubost, rovnost a iniciativa. Potřeby expanze také daly vzejít novým formám náboženství (např. potulní charizmatičtí kazatelé). Teorie měla mimořádný vliv v americké kultuře, vyvolávala ale i kritiku, zvláště v 60. letech 20. století. Kritici upozorňovali, že Turner zcela pominul kategorie jako je třída, rasa či pohlaví. Kritikům také vadilo, že Turner novou pionýrskou americkou mentalitu hodnotil jako jednoznačně pozitivní, ba výlučnou, stejně jako neviděl negativa samotné expanze na západ, která měla i své oběti na straně původních obyvatel. \n"}
{"id": "1277512", "url": "https://cs.wikipedia.org/wiki?curid=1277512", "title": "Kostel svaté Barbory (Světlá Hora)", "text": "Kostel svaté Barbory (Světlá Hora)\n\nKostel svaté Barbory a svaté Kateřiny v obci Světlá (okres Bruntál) je filiální kostel, který byl postaven v roce 1798 a je kulturní památka České republiky.\n\nPrvní písemná zmínka o obci Světlá (Světlá Hora) je z roku 1267. V roce 1798 postaven uprostřed hřbitova pozdně barokní kostel, který je zasvěcen patronce horníků svaté Barboře.\n\nPoslední opravy byly provedeny v roce 2010.\n\nKostel sv. Barbory a sv. Kateřiny patří pod farnost Malá Morávka, Děkanátu Bruntál.\n\nOrientovaná jednolodní pozdně barokní zděná stavba s půlkruhovým závěrem a přistavěnou sakristií. V ose průčelí vystupuje kvádrová věž s okoseným nárožím.\n\nNad oltářem se nachází socha sv. Barbory. Kněžiště má původní výmalbu, která nahrazuje oltářní obraz. V interiéru je původní kazatelna, křížová cesta a na kruchtě jsou varhany z roku 1913 od krnovské firmy Rieger-Kloss.\n\n"}
{"id": "1277517", "url": "https://cs.wikipedia.org/wiki?curid=1277517", "title": "Halštatský solný důl", "text": "Halštatský solný důl\n\nHalštatský solný důl je ložisko soli, které bylo vytvořeno vysycháním solného moře omývajícího prakontinent. Ložisko bylo erupcemi sopek a tlakem hornin postupně posunováno a tlačeno do hloubky a následně pokryto vrstvou vápence.\n\nNa povrch pronikala sůl solnými prameny. Vyvěrající sůl přitahovala zvěř, čehož si povšimli už lidé v neolitu. Chodili si do kopců nad jezerem Hallstätterse pro sůl, která byla jako zdroj minerálů důležitých pro život velmi cennou komoditou. Toto tvrzení je doloženo několika nálezy kamenných broušených seker a nálezem parohového kopáče. Nálezy dokládají, že neolitičtí lidé nemuseli jako zdroj využívat pouze solanky, ale pravděpodobně se pokoušeli sůl dobývat i v podzemí. Tento způsob těžby neolitičtí lidé znali, byly nalezeny důkazy o podpovrchové těžbě v bavorském Arnhofenu.\n\nTěžba soli v hlubinných dolech v Halštatu se rozvinula o mnoho tisíc let později, v době bronzové, kolem 16. století před n.l. Postup výroby bronzu totiž umožnil zhotovování celé řady efektivních nástrojů, které nahradily primitivní těžební techniku. Tehdejší lidé dokázali vybudovat rozsáhlou síť chodeb, šachet a konstrukcí. Jejich systém pomocných tažných zařízení byl promyšlený, a to včetně důmyslné cirkulace vzduchu. Tento úspěch oblast jistě proslavil a obyvatelům zajistil značné bohatství. Ve 13. století př.n.l. přesto těžba v místech prvních dolů ustala. Důvodem byly pravděpodobně značné sesuvy půdy, způsobené silnými dešti, jak ukazuje archeologický průzkum.\n\nNejslavnější doba solného dolování v tomto regionu je datována na počátek starší doby železné, tedy zhruba o třista let později. Těžebné šachty byly založené na stejném místě, pouze o několik set metrů výše. Díky konzervačním účinkům soli zde archeologové objevili jedno z nejzachovalejších evropských pohřebišt. Sůl zakonzervovala nejen oblečení, nádoby, šperky, ale také části dřevěných konstrukcí. Pozoruhodným je nález nejstaršího známého dřevěného schodiště v Evropě, které se dochovalo téměř kompletní. Je dokladem pokročilé tesařské techniky už pro dobu bronzovou. Dendrochronologická analýza jej datovala mezi roky 1323 a 1344 př. n.l. Technické provedení umožňovalo schodiště demontovat a přemístit. Vzhledem k perfektnímu zachování je tento nález absolutním unikátem. Schodiště bylo po odborné konzervaci ponecháno nedaleko místa nálezu a je možno ho zhlédnout při prohlídce dolů. Dalšími nálezy z doby bronzové i železné jsou lana a provazy, splétané z lipového lýka, bronzové nástroje včetně celých dřevěných násad. Dochovaly se dřevěné třísky, kterými si dělníci v dolech svítili, velmi dobře zachované měchy na vodu, keramické i dřevěné nádobí, kožené chrániče dlaní či pět krosen z kravské kůže. Jedinečný zdroj poznání představují nalezené lidské exkrementy. Analýza prokázala, že strava dělníků sestávala hlavně z obilovin, fazolí, hrachu a doplňovalo ji solené vepřové. Šachty a těžební komory solného dolu v Halštatu byly až 200 m hluboké a rozkládaly se na ploše 54 000 m². Kolem šachet byly vybudovány další stavby, které sloužily jako výrobní objekty či jako obydlí dělníků. Vše tvořilo velmi promyšlený systém rozsáhlých galerií, na kterých trávili dělníci většinu času prací či odpočinkem. Důlní prostory byly osvětlovány pomocí ohňů či třískových loučí. Obchod se solí byl obchod velmi lukrativní. Ve starší době železné, kdy se těžba nejvíce rozšířila, se zde vytvořila vrstva majetných lidí. Tito mocní horští páni obchod a těžbu nejen řídili, ale i celé údolí chránili.\n\nSůl zakonzervovala i dávné oděvy. Zachovalost kožených čapek, bot, či látek je s jinými evropskými nalezišti nesrovnatelná. Dochovalo se několik bot v podstatě vcelku, vlněné tkaninym které po konzervaci vypadají téměř dnešní. Látky zhotovené na tkalcovských stavech hrály barevnými vzory - kostky, pruhy, káro, kohoutí stopa - vzory žádané i v 21. století. Tehdejší tkalci a přadleny pracovali velmi precizně, jimi vyráběné jemné látky mají zatkávaná záhlaví vyrobená pomocí složitých technik na tzv. \"karetkách\" - destičkách s otvory v rozích. Pomocí této techniky bylo dosahováno zajímavých geometrických vzorů, jež se stylisticky shodovaly se vzory na keramických a bronzových nádobách té doby. Na obarvení látek užívali barvíři nejrůznější rostliny. Chromatologické analýzy potvrdily v textiliích 13 známých a asi 250 neznámých barviv. Různé odstíny žluté, červené, modré, zelené, tyto odstíny barvíři dolňovali přírodně hnědou či světlou ovčí vlnu. Zajímavé je, že zelené barvy se nedosahovalo použitím jedné rostliny barvicí na zeleno, ale kombinací rostlin barvicích žlutě a modře. Jaké druhy rostlin tehdejší barvíři v Halštatu používali? Především boryt, srpice, šafrán, řešetlák, rýt, kručinka, mořena a heřmánkovec. Ze sušených motýlích larev perlovce polského pak získávali červenou nebo oranžovou. V dochovaných barevných fragmentech byly nalezeny stopy hliníku, železa a mědi. Tehdejší lidé je využívali jako mořidlo při barvení, není ovšem vyloučené, že zkoumané vzorky textilií byly během doby kontaminovány okolním prostředím.\n\nK objevům prehistorických památek docházelo v Halštatu již při středověké i novověké těžbě. Předměty z této lokality měl ve své sbírce i Rudolf II. Když v roce 1846 důlní mistr Johann Georg Ramsauer objevil ve stráni pod doly rozsáhlé pohřebiště, podařilo se mu dosáhnout zahájení archeologického výzkumu. Do roku 1863 bylo odkryto téměř tisíc hrobů, a dalších tisíc odkryvů následovalo. Každý hrob byl zdokumentován, řádně zakreslen, nálezy byly předány do Přírodovědného muzea ve Vídni. Těžba soli v době železné byla velmi lukrativní a nálezy v hrobech tomu odpovídají. Majetek tehdejších vládců byl z dnešního pohledu sotva představitelný. Řada předmětů pocházela z místních zdrojů, jiné byly dovezeny z dalekých krajů: baltský jantar, slonovina z Afriky, šperky z bronzu i zlata, tepané bronzové nádoby rozměrů až neuvěřitelných, jemná keramika, mohutné tepané opasky, spínadla, ozdoby oděvů, náramky, jehlice do vlasů, prsteny či symbolické ozdobné zbraně. Tyto nálezy představují ovšem pouze to, co se skutečně dochovalo, hrobová výbava obsahovala i množství organického materiálu. Z těchto předmětů se dochovala pouze část. Kovové ozdoby byly kombinovány s jemnými tkanými stužkami a koženými řemínky, které byly připojeny k celistvým kusům oděvů a látek. V hrobech byly jistě krom keramických nádob i nádoby dřevěné, s vyřezávaným dekorem, naplněné nejrůznějšími pokrmy. Bronzové situly byly zdobeny společenskými či bojovými výjevy. Zemřelému se v nich nechávala medovina a víno, dovážené z jižních krajů. Někdy koncem 4. století př.n.l. došlo v Halštatu ke katastrofálnímu sesuvu půdy, pravděpodobně po vydatných deštích. Obrovská masa zeminy se utrhla v kopcích nad doly. V závalu zůstal pohřben jeden z dělníků, jeho tělo bylo objeveno až v první polovině 18. století. Lidé nalezené tělo uložili na místním hřbitově. Pro vědu se tělo tedy nedochovalo, přesto je muž znám jako \"Mann im Salz\" (\"Muž v soli\"). Katastrofální zával je pro vědu jistou výhodou, neboť v některých obdobích byl důl postižen závalem, a v šachtách zůstalo veškeré vybavení, používané dělníky. Stále zde probíhající archeologické výzkumy v Halštatu jsou unikátní. Objevena byla tři patra z doby bronzové i starší doby železné. Těžba se do Halštatu vrátila v závěru doby železné, pak opět ve středověku, a pokračuje až do dnešních dnů.\n\n"}
