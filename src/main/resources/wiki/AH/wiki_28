{"id": "1223314", "url": "https://cs.wikipedia.org/wiki?curid=1223314", "title": "Spartakovo povstání", "text": "Spartakovo povstání\n\nSpartakovo povstání (známé též jako třetí povstání otroků) bylo největší povstání otroků ve starověku, které ohrozilo samu existenci mocné Římské říše. Od předchozích dvou velkých vzpour (první a druhé povstání otroků na Sicílii) se odlišovalo zejména tím, že jeho jádro netvořili otroci, ale gladiátoři. Mělo vojenskou organizaci a jeho vůdce Spartakus vynikal odvahou, organizačními schopnostmi a taktickou vyzrálostí.\n\nRebélie začala roku 73 př. n. l., když gladiátor Spartakus, původem z Thrákie, zorganizoval v gladiátorské škole v Capui vzpouru, která byla prozrazena, ale podařilo se uniknout skupině asi 70 gladiátorů. Skryli se na hoře Vesuvu, několikrát porazili různě velké oddíly římského vojska a získali jejich zbraně. Postupně se k nim přidávali další otroci i svobodní rolníci, až jich nakonec bylo přes 120 000.\n\nSe Spartakovým cílem odvést otroky z Itálie severní cestou část z nich nesouhlasila a pod vedením Gala jménem Crixus se od Spartaka roku 72 př. n. l. oddělila. Tato skupina byla krátce nato poražena při hoře Gargano v Apulii. Spartakovo vojsko, vůči němuž se následně římské vojsko obrátilo, však zvítězilo v několika bitvách v severní Itálii.\n\nPřestože nyní měli otroci cestu přes Alpy volnou, pustili se z neznámých důvodů na jih, obsadili město Thurii (Thurioi), které učinili svou základnou, ale nepodařilo se jim přeplavit na Sicílii.\n\nMezitím se velitelem římských vojsk stal Marcus Licinius Crassus, který v armádě zavedl disciplínu, postavil nové legie a uzavřel Spartakovy přívržence na Bruttijském polostrově na jihu Itálie. Spartakovým přívržencům se sice podařilo dostat z obklíčení (71 př. n. l.), ale od hlavního Spartakova vojska se oddělily oddíly pod vedením Gannika a Casta, které byly Římem poraženy. Samotné Spartakovo vojsko bylo nakonec poraženo v Apulii na řece Silar, kde v namáhavém boji zemřel Spartakus a asi 40 až 60 000 vzbouřenců. Poslední skupinu vzbouřenců v severní Itálii nakonec zničil Pompeius, který se právě vracel z Hispánie, za což mu senát dovolil ucházet se o funkci konzula. 6 000 poražených otroků dal Crassus ukřižovat podél cesty Via Appia.\n\nSpartakovo povstání bylo v průběhu dějin vnímáno jako symbol boje proti otroctví a nespravedlnosti. Stalo se námětem mnoha kulturních děl, od obrazů a soch, přes knihy, divadelní hry a balet, až po filmy a seriály.\n\nExistence vrstvy otroků a jejich zapojení do práce bylo důležitou součástí římské ekonomiky v průběhu celých dějin Římské říše. Otroci byli získáváni různými cestami, především nákupem od obchodníků v periferních oblastech říše a zotročováním obyvatel dobytých území. Během dobyvačných válek ve 2. a 1. století př. n. l. získala římská republika statisíce otroků. Odhaduje se, že v 1. století př. n. l. tvořili otroci asi třetinu obyvatel Itálie, což představovalo asi 2 až 3 miliony z celkem cca 7 milionů. Většina z nich pracovala v domácnostech, ale velká část byla rovněž využívána v zemědělství nebo v dolech, tito především v jižní Itálii a na Sicílii. Jejich práce byla nesmírně namáhavá a v hierarchii otroků se nacházeli de facto nejníže. \n\nPo většinu času existence římské republiky a na většině míst bylo s otroky zacházeno tvrdě a nelítostně. Podle tehdejšího práva nebyl otrok považován za člověka, nýbrž za mluvící a rozumem opatřený nástroj, za součást majetku. Vlastníci mohli otroky zneužívat, bít či zabíjet, aniž by to (ve většině případů) mělo nějaké právní následky.\n\nVelká koncentrace bezprávných osob a kruté zacházení s nimi vedlo k povstáním. V roce 135 (někdy se udává 140) př. n. l. došlo k první velké vzpouře otroků na Sicílii vedené Syřanem Eunusem a jeho generálem Kleonem, kterou Římané potlačili až po několika letech. V roce 104 př. n. l. následovalo druhé povstání, s velmi podobnou organizací i průběhem, k jehož potlačení Římané potřebovali rovněž několik let. Ačkoliv šlo o masivní vzpoury, jež trvaly dlouhou dobu a do nichž se zapojily desetitisíce otroků, nikdy nepředstavovaly zásadní hrozbu pro římskou republiku a nijak neovlivnily srdce říše, tedy Řím a okolní oblasti.\n\nZvláštní sortou otroků byli gladiátoři. Jednalo se o speciálně vycvičené bojovníky, jejichž úkolem bylo zápasit mezi sebou na různých slavnostech a ve speciálních arénách. Gladiátorské školy zvané \"ludi gladiatorii\" získávaly většinu svých bojovníků na trhu s otroky, případně z řad těžkých kriminálníků. Výjimečně se gladiátory stávali i dobrovolníci z řad římských občanů. Gladiátoři byli na jednu stranu podrobováni tvrdému výcvikovému režimu a trestáni za jakékoliv přestupky, na straně druhé o ně bylo dobře pečováno z hlediska obživy a péče o zdraví.\n\nAčkoliv Spartakovo povstání proběhlo v samém středu Římského impéria, a to v době, o níž existuje množství záznamů, soudobí spisovatelé a historikové se jím prakticky nezabývali. Soustřeďovali se na politické dění a boje s vnějšími nepřáteli (Hispánie, Malá Asie, piráti). Psát o otrockých bouřích se pokládalo za nevhodné, ba téměř ponižující. Římané nepovažovali Spartaka a otroky za čestné nepřátele, což byl jeden z důvodů, proč se nesnažili tyto události zachytit pro budoucí generace. Později píšící antičtí historikové přeci jen dění zaznamenali, zvláště pak Gaius Sallustius Crispus, který povstání zažil v mladém věku a psal o něm asi 35 let po jeho skončení. Naneštěstí jeho obsáhlé dějiny 70. a 60. let prvního století př. n. l. (\"Historiae\") se z větší části ztratily a zachovaly se jen nepatrné fragmenty. Titus Livius, jenž psal v období vlády Octaviana Augusta, sice Spartakovo povstání také podrobně popsal, ale bohužel se zachovalo jen několik řádků. Nejdůležitějšími prameny k povstání jsou díla řecky píšících historiků Plútarcha a Appiána. Plútarchos sleduje Spartakovu vzpouru v souvislosti s životopisem Marka Licinia Crassa, Appiános v rámci líčení římských dějin (\"Bellum civilia\"). Kratší zprávy pak najdeme i u dalších autorů. Prameny se v různých detailech rozcházejí, ale obecně lze na jejich základech průběh povstání v hlavních rysech rekonstruovat. Nicméně neexistuje žádný pramen, který by byl vytvořen samotným aktérem povstání, veškeré zmínky jsou psány z pohledu římské, tedy vítězné strany, a navíc většinou lidmi, kteří vzpouru nezažili.\n\nNěkdy na jaře roku 73 př. n. l. naplánovala skupina asi 200 gladiátorů útěk z Capujské školy vlastněné Lentulem Batiatem. Jejich plán byl prozrazen, ale 74 z nich přesto za použití kuchyňského nářadí ze školy uniklo. Cestou se jim podařilo ukořistit i množství zbraní, výstroje (ze zásob určených pro jinou gladiátorskou školu) a zemědělského nářadí (od rolníků). Skupinu vedli gladiátoři Crixus, Oenemaus a Spartakus. Mezi nimi vynikal Spartakus (nejspíše polatinštěná forma jména \"Sparada kos,\" v překladu asi „Slavný dík svému oštěpu“), zřejmě původem Thrák, podle Plútarcha obdařený značnou odvahou, silou a důvtipem. I Sallustius ho v dochovaném fragmentu svého díla obdivně popisuje jako muže ohromně silného a kurážného. Uprchlíci odrazili útok lokální domobrany a nakonec se usadili na svazích sopky Vesuv, kde se provizorně opevnili.\n\nPo okolí se brzy rozkřiklo, že v oblasti operuje skupina uprchlíků, které se podařilo odrazit římské trestné expedice. K uprchlým gladiátorům se velmi rychle začali přidávat různí otroci z okolních latifundií. V Římě usoudili, že kapujská posádka na znovuzavedení pořádku nebude stačit a vypravili oddíl o síle 3000 mužů, kterému velel Gaius Claudius Glaber. Římané se nepokusili povstalce napadnout na strmých svazích hory, nýbrž se usadili na úpatí, hlídali zdánlivě jedinou přístupovou cestu a čekali, až na ně vyhladovělí gladiátoři zaútočí. Povstalci však překvapivě slezli údajně nepřístupné skály s pomocí lan spletených z divoké vinné révy a vpadli Římanům do zad. Výsledkem bylo přesvědčivé vítězství, rozprášení Římanů a ukořistění jejich zbraní a zásob.\n\nNásledovala druhá římská expedice vedená praetorem Publiem Variniem. Varinius rozdělil své síly na dvě části, jednu vedl legát Furius, druhou praetor Lucius Cossinius. Plútarchos zmiňuje, že Furius velel asi 2000 mužům, nicméně žádné další detaily k římským oddílům neuvádí. Spartkaus nejprve rozprášil Furia a jeho oddíly, a pak se vypořádal s Cossiniem. Cossinius byl nejprve zaskočen útokem povstalců, když se zrovna koupal, stačil ještě o vlas uniknout, ale v následném boji byl nakonec zabit. V několika různých střetnutích římské oddíly pokaždé porazili. Varinius jen se štěstím unikl zajetí, přičemž přišel o své odznaky funkce a o koně. Veškeré vybavení povstalci ukořistili. Spartakovi muži při střetnutí s těmito trestnými výpravami rovněž využili lsti - při jednom z nich obklíčení povstalci předstírali, že jsou stále v táboře a přitom v noci potichu unikli.\n\nZvěst o prvních úspěších povstalců se rychle roznesla prakticky po celé Kampánii. Ke vzbouřencům se začali připojovat nejen zemědělští otroci a pastevci, ale jak tvrdí Appiános, i svobodní z polí, především tedy bezzemci, v malé míře i svobodní rolníci. Ti byli zjevně nespokojeni se svou ekonomickou a sociální situací. Spartakus a další povstalečtí velitelé museli z velmi heterogenní a z větší části v boji zcela nezkušené hordy lidí utvořit do té míry bojeschopné těleso, které by se dokázalo postavit římské armádě považované za nejlepší vojsko tehdejšího světa. První problém, který museli řešit, bylo to, jaký komunikační jazyk používat. Pravděpodobně šlo o hovorovou latinu, respektive nějakou její formu a to i přesto, že mezi povstalci bylo asi jen málo rodilých mluvčích tohoto jazyka. Jádro povstalců tvořili gladiátoři především galských, germánských a thráckých etnik, kteří se do otroctví dostali buď obchodem nebo byli zajati během válek. Nejpočetnější silou povstalců byli zemědělští otroci, kteří pro své pány předtím pracovali na obilných polích, vinicích a olivových či ovocných sadech, obvykle ve skupinách po 13 až 16 lidech. Další početnou skupinu tvořili \"pastores\" neboli pastevci dobytka. Ti nebyli pod tak přísným dohledem, protože se museli pohybovat se svými stády venku i přes noc. Obvykle měli nadprůměrnou fyzickou kondici a navíc ve svém držení i zbraně, aby dokázali svá zvířata uchránit před predátory a zloději. Mnohdy je doprovázeli i pastevečtí psi, kteří vynikali velikostí a nebojácností. Ve vojsku otroků bylo i množství žen, vesměs manželek povstalců. Plútarchos zmiňuje přítomnost Spartakovy manželky, která prý byla věštkyně. Mezi povstalci ovšem prakticky zcela chyběli městští otroci, kteří tvořili zvláštní sortu a od venkovských otroků se v mnoha ohledech lišili.\n\nVýzbroj otrocké armády byla dosti nejednotná a zprvu i velmi slabá. Jen malá část disponovala klasickými kovovými zbraněmi, většina si musela vystačit s různým zemědělským náčiním či pouhými klacky a palicemi. Postupně se ale vybavení zlepšovalo, jak přibývalo kořisti získané od poražených římských legionářů. Rovněž obchodem a vlastní kovářskou výrobou vylepšovali povstalci své vybavení. Nedostatek štítů částečně kompenzovali výrobou malých kruhových štítků potažených zvířecími kůžemi.\n\nSpartakus a další velitelé museli mít velké charisma, nadání a vůdčí a organizační schopnosti, neboť se jim nesourodou masu otroků z mnoha různých etnik a bez jakéhokoliv výcviku podařilo přeměnit v efektivní bojový útvar schopný porážet zkušené římské vojáky. Spartakus zřejmě nebyl nezpochybnitelným vrchním velitelem, ač to antické prameny bezděky uvádějí, spíše se předpokládá, že byl jedním z několika vůdců, kteří si byli víceméně rovni, nejspíše na úrovni \"primus inter pares\". Cílem povstání s největší pravděpodobností nebylo změnit hluboce vžitý otrokářský systém považovaný za přirozený, nýbrž vyvést vykořeněné a sociálním postavením zdeptané lidi z područí Říma a umožnit jim vrátit se do zemí svého původu, ideálně s tučnou kořistí.\n\nNa jaře roku 72 př. n. l. opustili povstalci své zimní tábory a začali se přesouvat na sever směrem k Předalpské Gálii. Tou dobou disponovali dle Appiána zhruba 70 000 muži a jejich strategie se zprvu zaměřila na plenění Kampánie. Vyvrátili několik měst a venkovských vil boháčů a zanechali za sebou mnoho mrtvých. Senát, jenž byl znepokojen porážkou římských expedic vedených Glaberem a Variniem a poničením Kampánie, vyslal dva páry legií, jimž veleli Lucius Gellius Publicola a Gnaeus Cornelius Lentulus Clodianus, aby vzbouřence zastavily. V táboře otroků mezitím došlo k vážným sporům, které nakonec vedly k zásadnímu rozkolu. Plútarchos uvádí, že povstalci nabyli příliš velké sebevědomí a mnozí přestali Spartaka poslouchat. Od hlavního Spartakova vojska se odtrhla početná skupina (20 000 až 30 000 lidí) vedená Galem Crixem. Sallustius uvedl, že důvodem byl rozdílný názor na další postup povstalců. Zatímco Crixus chtěl vybojovat rozhodující bitvu s Římany, Spartakus hodlal odejít z Itálie. Dvěma římským legiím o počtu cca 10 000 mužů, jimž velel Publicola, se podařilo Crixovo vojsko dostihnout a následně porazit ve velmi krvavé bitvě u hory Garganus. V boji zahynula většina Crixových stoupenců, což byli především Galové a Germáni.\n\nSpartakus zatím mířil na sever. Jeho skupinu zachytil Lentulus se svým párem legií, ale byl rozdrcen. Tentýž osud stihl následně i Gellia Publicolu a jeho armádu, která předtím porazila Crixa. Oba konzulové se do Říma vrátili s hanbou. Appiános píše, že Spartakus naložil se 300 v boji zajatými Římany tak, že je nechal zápasit mezi sebou jako gladiátory na počest mrtvého Crixa. Spartakus pak pokračoval v postupu na sever, dostal se do údolí řeky Pád a porazil nedaleko města Mutina (nyní Modena) armádu místního prokonzula Gaia Cassia Longina. Cesta k alpským průsmykům byla volná, ale Spartakus náhle změnil názor a rozhodl se otočit zpět k jihu. Důvod, proč tak učinil, není znám a historikové jsou o tom nuceni jen spekulovat. Římanům bylo definitivně jasné, že nejde jen o lokální potíž, ale o smrtelně nebezpečnou vzpouru, vůči níž musí zmobilizovat veškeré síly. Appiános tvrdí, že Spartakus dokonce uvažoval o útoku na samotné město Řím, ale upustil od toho, neboť si byl vědom, že jeho armáda není schopná rozsáhlé obléhací operace.\n\nVelitelem římských vojsk se stal Marcus Licinius Crassus. K dispozici dostal 10 legií, což bylo více než 50 000 mužů. Část své armády o síle dvou legií předal k velení legátovi Mummiovi s rozkazem vzbouřence nenapadat, jen je sledovat a kontrolovat. Mummius však příkaz porušil a byl povstalci rozprášen. Spartakus se postupně dostal až na jih Apeninského poloostrova do Lukánie. Zde obsadil město Thurii a posléze se přesunul do nejjižnějšího výběžku Itálie, do oblasti Bruttium. Crassus se vyhýbal otevřené bitvě a rozhodl se povstalce sevřít úplně na jihu, vyhladovět a pak zlikvidovat. Nechal vykopat příkop s valem a jednoduchým opevněním od jednoho břehu k druhému (přibližně na úrovni města Thurii nebo jižněji), což bylo nějakých 60 km a vyčkával. Spartkaus mezitím úplně na jihu v přístavu Rhegium dojednával s piráty převoz celé obrovské skupiny povstalců na Sicílii, kde zřejmě doufal, že podnítí další vzpouru. Piráti nicméně na veliteli vzbouřenců vylákali tučnou platbu, ale pak odpluli a ponechali vzbouřence svému osudu.\n\nNavzdory všem těžkostem a špatné situaci se zásobováním se značné části povstalců podařilo jedné noci v zimě na přelomu let 72/71 př. n. l. dostat přes Crassův příkop. V určité části ho zaházeli rozličným materiálem, zdechlinami a lidskými mrtvolami a unikli na sever. Crassovy legie tedy znovu začaly s pronásledováním. O osudu těch, kterým se uniknout nepodařilo, prameny nehovoří. Senát začal ztrácet trpělivost. Bylo potřeba vzpouru konečně zlikvidovat. Vyzval proto Pompeia a Marca Terentia Varra Luculla, aby se svými legiemi přitáhli z Hispánie respektive z Makedonie. Spartakus se to dozvěděl a rozhodl se prchnout přes Brundisium (Brindisi) přes moře do Épeiru. Jenže zjistil, že v Brundisiu se nacházejí silné římské jednotky, zřejmě už Lucullova armáda, tak od toho upustil. Spartakus se dokonce pokusil s Crassem vyjednávat, ale ten veškeré nabídky odmítl. Crassovy legie zatím dostihly část vzbouřenců vedenou Ganicem a Castem a v krvavé bitvě u Cantenny je rozdrtily. Spartakus nicméně unikal dál, avšak únava a úpadek morálky byly už v jeho vojsku patrné. Crassus nakonec zahnal povstalce do severozápadní Lukánie a chtěl si urychleně vynutit rozhodující bitvu. Obával se totiž, že Pompeius nebo Lucullus dorazí dřív a vezmou mu jeho zásluhy a slávu.\n\nNa jaře 71 př. n. l. se Crassovo a Spartakovo vojsko střetlo v rozhodující bitvě. Odehrála se u pramene řeky Silasius (Sele, Sélé). Přesné počty mužů, kteří se bitvy na obou stranách zúčastnily, nejsou známy, ale Římanů bylo asi okolo 40 000 a povstalců přinejmenším stejně nebo spíše víc (možná až okolo 60 000). Povstalci ji začali útokem, ale římští legionáři získali záhy převahu. Spartakus se pokusil během bitvy zaútočit na Crassa, dokonce zabil dva centuriony, ale nakonec byl zastaven skupinou vojáků a udolán. Tak to alespoň popisuje Plútarchos. Podle Appiána byl Spartakus raněn do stehna a nakonec zahynul v bitevní vřavě, nicméně jeho tělo se nikdy nenašlo, tudíž i jeho konec je sporný. V bitvě zahynulo mnoho desítek tisíc povstalců, ztráty Římanů byly relativně malé, Appiános uvádí jen 1 000 mužů.\n\nPo této bitvě se ze zbývajících povstalců stala lovná zvěř. Větší část byla pobita, 6 000 Římané zajali. Osud, který jim přichystali, byl velmi krutý. Crassus pro ně vybral trest ukřižováním (v úvahu ještě přicházelo předhození dravé zvěři, případně upálení zaživa). Takto zvolený způsob popravy byl velmi bolestivý a většinou trvalo mnoho hodin, než ukřižovaný zemřel. Cesta, podél níž byla exekuce uskutečněna, byla Via Appia, jež spojovala Řím a Capuu a měřila téměř 200 km. Vystavení ukřižovaných povstalců mělo sloužit jako odstrašující příklad, jak skončí případné další vzpoury proti římské moci.\n\nMezitím Pompeius, jenž se vracel s vojskem z Hispánie, využil i malé příležitosti, aby se náležitě zviditelnil a připsal si rovněž podíl na zásluhách. Podařilo se mu zachytit a pobít asi 5 000 vzbouřenců, kteří po bitvě prchali na sever. Hned o tom poslal zprávu senátu, v níž prohlásil, že ačkoliv Crassus vyhrál bitvu, on vzpouru zničil i s kořeny.\n\nJak Crassus tak Pompeius potlačením rebelie získali. Oba odmítli rozpustit své legie a v roce 70 př. n. l. byli oba zvoleni konzuly.\n\nPřestože povstání bylo rozdrceno, malé zbytky povstalců vzdorovaly v horách ještě 11 let. Již se ale neodvažovaly postavit legionářům v žádných klasických bitvách. Poslední skupinu rebelů Římané zlikvidovali až v roce 60 př. n. l. v kopcích nedaleko města Thurii v Bruttiu.\n\nJe těžké posoudit, jak povstání změnilo náhled Římanů na otroctví. Evidentně se poněkud zmírnilo chování majitelů vůči otrokům a velcí vlastníci latifundií začali na práci více využívat nemajetné námezdní síly. Příliv otroků z dobyvačných válek postupně slábl, jak se Římská říše přestávala rozšiřovat (1. až 2. století n. l.). Legální status otroků se pozvolna měnil k lepšímu - za vlády císařů Claudia a Antonia Pia byly uzákoněny některé právní normy, jež měly ulehčit jejich údělu (zákaz svévolného zabíjení, omezení špatného zacházení aj.). Jak velký vliv na tato zmírnění mělo Spartakovo povstání nelze přesně určit.\n\nSpartakus a jím vedené povstání inspirovali mnoho osobností a hnutí. Kupříkladu Voltaire zhodnotil rebelii jako zřejmě jedinou spravedlivou válku v dějinách. Toussaint Louverture, „černý Spartakus“, vůdce úspěšného povstání otroků na Haiti, měl ve Spartakově vzpouře velký vzor. Další osobnosti, jež Spartakus inspiroval, byli Giuseppe Garibaldi a Vladimír Žabotinský. Značnou přitažlivost mělo otrocké povstání především pro různá levicová hnutí, strany a režimy. Němečtí ultralevicoví revolucionáři, kteří se po 1. světové válce pokusili uchopit moc, se nazývali Spartakovci. Lenin, Stalin a před nimi i Marx spatřovali v povstání jakousi prapůvodní proletářskou revoluci. Roku 1921 došlo v Československu k prvnímu veřejnému tělocvičnému vystoupení zvanému spartakiáda, jehož název byl inspirován tímto gladiátorem. Komunistické režimy v Československu, SSSR a NDR tato hromadná vystoupení oficiálně převzaly pod patronát a organizovaly masové cvičební akce na velkých stadionech. \n\nSpartakovo povstání mělo značný ohlas v kultuře. Události a jejich hlavní hrdina představovali námět pro mnoho knih. Spisovatelé Lewis Grassic Gibbon, Arthur Koestler a Howard Fast napsali o Spartakovi romány ve 30. až 50. letech 20. století. V roce 1954 složil Aram Chačaturjan balet \"Spartakus\", který mu vynesl Leninův řád. V roce 1960 byl na motivy Fastovy knihy natočen Kubrickův slavný film \"Spartakus\", kde si gladiátora zahrál Kirk Douglas. Seriál \"Spartakus\", natočený v letech 2010 až 2013, se stal hitem stanice HBO. O revoltě vznikly i další filmy. T. L. Mancour zasadil charakter Spartaka a boj proti otroctví do budoucnosti ve svém sci-fi románu \"Spartacus\".\n\n\n"}
{"id": "1223315", "url": "https://cs.wikipedia.org/wiki?curid=1223315", "title": "Spartakus (film, 1960)", "text": "Spartakus (film, 1960)\n\nSpartakus je americké historické filmové drama z roku 1960. Natočil jej režisér Stanley Kubrick podle scénáře Daltona Trumba, který vycházel ze stejnojmenného románu Howarda Fasta. Zabývá se příběhem gladiátora Spartaka a třetím povstáním otroků. V roli Spartaka se představil Kirk Douglas, dále ve snímku hráli například Charles Laughton, Laurence Olivier a Jean Simmonsová. Hudbu k filmu složil Alex North. Snímek měl původně režírovat Anthony Mann, avšak týden po zahájení natáčení byl z projektu vyhozen.\n\n"}
{"id": "1223316", "url": "https://cs.wikipedia.org/wiki?curid=1223316", "title": "Catalina Sandino Moreno", "text": "Catalina Sandino Moreno\n\nCatalina Sandino Moreno (* 19. dubna 1981 Bogotá) je kolumbijská filmová herečka.\nDebutovala roku 2004 titulní rolí ve filmu Joshuy Marstona \"Maria milostiplná\". Za svůj výkon byla oceněna Stříbrným medvědem pro nejlepší herečku na Berlínském festivalu 2004 (o tuto poctu se dělila s Charlize Theronovou, oceněnou za film \"Zrůda\") a trofejí Independent Spirit Awards, byla také jako první Kolumbijka v historii nominována na Oscara. Hrála také chůvu v povídkovém filmu \"Paříži, miluji tě\", Hildebrandu ve zfilmování románu Gabriela Garcíi Márqueze \"Láska za časů cholery\", Aleidu Marchovou v životopisném snímku \"Che Guevara\", objevila se i v thrilleru \"\".\n\n\n"}
{"id": "1223318", "url": "https://cs.wikipedia.org/wiki?curid=1223318", "title": "Vinyl (film, 1965)", "text": "Vinyl (film, 1965)\n\nVinyl je experimentální černobílý film amerického umělce Andyho Warhola z roku 1965. Jde o adaptaci knihy \"Mechanický pomeranč\" od anglického spisovatele Anthonyho Burgesse. Warhol od autora koupil práva na natočení filmu za 3000 dolarů. Do podoby scénáře knihu přepsal Warholův častý spolupracovník Ronald Tavel. Snímek měl premiéru dne 4. června 1965 u Jonase Mekase. Stalo se tak šest let předtím, než knihu zfilmoval Stanley Kubrick (\"Mechanický pomeranč\"). Ve filmu vystupovali například Gerard Malanga, Edie Sedgwick, Ondine a Tosh Carillo. Film je součástí knihy \"1001 filmů, které musíte vidět, než zemřete\".\n\n"}
{"id": "1223319", "url": "https://cs.wikipedia.org/wiki?curid=1223319", "title": "Hamleys", "text": "Hamleys\n\nHamleys je britský hračkárenský řetězec, založený roku 1760 jako nejstarší na světě. Provozuje více než 110 poboček ve 21 státech zejména ve Skandinávii, Britských ostrovech, Mexiku, Asii, Blízkém východě a v Jižní Africe. Prodává převážně vlastní hračky (známí jsou např. plyšoví medvědi) ale také výrobky mezinárodních značek. Prodejny Hamleys bývají často několikapatrové, vybavené různými atrakcemi. První prodejna v Česku byla otevřena v roce 2016.\n\nRoku 1760 otevřel na High Holborn v Londýně Cornwallský rodák William Hamley obchod s hračkami, který nazval \"Noemova Archa\". V roce 1881 obchod schvátil požár a Hamley byl nucen svůj obchod přesunut na Regent Street. V roce 1938 udělila královna Marie hračkářství Hamleys královskou záruku. Značka se tak umístila mezi nejprestižnější výrobce hraček na světě. Pobočka na Regent Street byla za Druhé světové války zasažena při bombardování Londýna. Po válce byla prodejna zrekonstruována a znovu otevřena. \n\nProdejny bývají velké, mívají víc pater: ty větší mají i více jak 4000 m². Prodejny bývají kromě hračkáství i zábavním parkem: nejčastěji se tu nachází kolotoč, různě prolézačky, skluzavky a vodní hrátky. V prodejnách často vystupují zaměstnanci převlečení za různé postavičky (maskoty značky) a zákazníci se s nimi mohou vyfotit. Vstup na atrakce je placen z tzv. Karty na atrakce, kterou je potřeba dobíjet kreditem. Pro získání karty je třeba se zaregistrovat. \n\nHamleys prodává převážně vlastní hračky dělané tradičními způsoby. Mezi tradiční produkty se řadí plastové a dřevěné hračky, plyšové hračky nebo panenky. \n\n\n\n\n\nHamleys prodává také značky známých mezinárodních výrobců značek. Řadí se mezi ně např. Barbie, Lego, Nerf, Play-Doh, Playmobil a další. \n\nV květnu 2016 bylo v Praze v ulici Na Příkopě otevřeno první české hračkářství Hamleys a zároveň druhé největší hračkářství v Evropě, svou velikostí se stala největším hračkářstvím Hamleys vůbec. V pražské pobočce se nachází různé atrakce a také možnost občerstvení. Prodejna stojí v budově bývalé pobočky ČSOB. \n\nMezi atrakce na pražské pobočce patří Benátský kolotoč, zrcadlové bludiště, tobogán, různé prolézačky či virtual reality herna. Roku 2017 byl v hračkářství Hamleys otevřen motýlí dům Papilonia a lednu 2018 velká lego výstava Czech Repubrick, na které mohou návštěvníci vidět modely českých památek postaveno z lego kostek.\n\nNové pražské nákupní centrum Prague The Style Outlets nedaleko Letiště Václava Havla bylo otevřena 18. května 2018 a jeho součástí byla i druhá pobočka Hamleys v Praze i v celém Česku.\nHAMLEYS LETIŠTĚ VÁCLAVA HAVLA \n\nV Prosinci 2018 Hamleys otevřelo prodejnu na pražském letišti Václava Havla (Terminál 2). Jde tak o třetí pobočku v ČR původně britské značky, kterou na tuzemském trhu zastupuje společnost Inexad. Rozlohou se jedná o cca 100m² \n\nHamleys provozuje téměř 116 prodejen ve 21 světových státech. \n"}
{"id": "1223322", "url": "https://cs.wikipedia.org/wiki?curid=1223322", "title": "Sara Sugarman", "text": "Sara Sugarman\n\nSara Sugarman (* 13. října 1962) je velšská herečka a režisérka. Narodila se do židovské rodiny v severovelšském městě Rhyl a jako teenager hrála v punkrockové kapele . V letech 1986 až 1989 studovala na Royal Academy of Dramatic Art v Londýně. V letech 1992 až 1993 byl jejím manželem herec David Thewlis. Hrála například ve filmech \"Sid a Nancy\" (1986), \"Přímo do pekla\" (1987) a \"Mr. Nice\" (2010). Jako režisérka natočila například snímky \"Mad Cows\" (1999) a \"Vinyl\" (2012).\n\n"}
{"id": "1223327", "url": "https://cs.wikipedia.org/wiki?curid=1223327", "title": "Kamenitý rybník", "text": "Kamenitý rybník\n\nKamenitý rybník je vodní plocha nacházející se severozápadně od Písku na bezejmeném levostranném přítoku Jiheru. Je jedním ze soustavy rybníků, které se na tomto potoce nachází. Kamenitému rybníku předchází Zálesný rybník a dále po toku je to Topělecký rybník. Kamenitý rybník je menším z nich. Má trojúhelníkový tvar, s hrází orientovanou od jihozápadu k severovýchodu o délce asi 55 m. Délka je přibližně 75 m. Na rozdíl od ostatních rybníků není udržován a vedle keřů a rákosu i v samotném rybníce rostou rostliny. Hráz je přístupná cestou, která přichází po louce podél potoka ze směru od Topěleckého rybníka. Stavidlo je uprostřed hráze a přepad v severní části hráze. Rybník vznikl před rokem 1896.\n"}
{"id": "1223329", "url": "https://cs.wikipedia.org/wiki?curid=1223329", "title": "Potočná", "text": "Potočná\n\nNázev Potočná má více sídel:\n"}
{"id": "1223330", "url": "https://cs.wikipedia.org/wiki?curid=1223330", "title": "Luboš Antonín", "text": "Luboš Antonín\n\nLuboš Antonín (22. června 1952 Praha – 17. srpna 2016 Praha) byl filozof, literární historik a knihovník.\n\nVětšinu své profesní kariéry spojil s Knihovnou Národního muzea v Praze, kde pracoval v oddělení zámeckých knihoven. Psal stati a knížky typické přesahem filozofického názoru k okultismu a sektářství. Podílel se na mnoha projektech výstav, mj. spolupracoval s Muzeem knihy ve Žďáru nad Sázavou. Byl členem Společnosti Ignáce Borna a Společnosti Národního muzea. \n\n"}
{"id": "1223331", "url": "https://cs.wikipedia.org/wiki?curid=1223331", "title": "Mario Amaya", "text": "Mario Amaya\n\nMario Amaya (6. října 1933 – 29. června 1986) byl americký umělecký kritik. Po dokončení studií na Brooklyn College odešel do Anglie, kde působil jako editor časopisů. Rovněž byl autorem několika knih o umění. Dne 3. června 1968 jej a umělce Andyho Warhola feministická spisovatelka Valerie Solanasová postřelila. Amaya vyvázl jen s lehkým zraněním a z brzy byl z nemocnice propuštěn. Zemřel v Londýně ve věku 52 let.\n"}
{"id": "1223337", "url": "https://cs.wikipedia.org/wiki?curid=1223337", "title": "Václav Hoza", "text": "Václav Hoza\n\nVáclav Hoza (1. listopadu 1929 Praha – 16. dubna 2015 Ostrov nad Ohří) byl český hráč na tubu a hudební pedagog.\n\nVáclav Hoza vystudoval hru na tubu na Pražské konzervatoři ve třídě Antonína Pletánka, tubisty České filharmonie, a absolvoval koncertem se Symfonickým orchestrem hl. m. Prahy FOK. Byl dlouholetým členem orchestru České filharmonie (od roku 1956 do roku 1993), dále členem komorního sdružení Harmonie Českých filharmoniků a souboru Pražských žesťových sólistů. S tímto souborem nahrál deset snímků, například komplety German Baroque Music a Old English Brass Music.\n\nZ jeho sólových vystoupení je možno připomenout premiéru skladby Jiřího Pauera \"Tubonetta pro tubu a klavír\". Na tubu si zahrál i v Dechovce ve fraku, na nástroje historické (serpent, trombu marinu, zvířecí roh a pastýřskou troubu) hrál pod vedením profesora Vachulky v souboru pro gotickou a renesanční hudbu Camerata Nova, na zvířecí roh a pastýřskou troubu později též s Pražskými pozounéry.\n\nJako pedagog působil na Státní konzervatoři v Praze, kde vychoval celé generace tubistů. V roce 1998 stál u zrodu tubové třídy na HAMU v Praze. K jeho úspěšným žákům náležejí mimo jiné Jaroslav Peterský, Pavel Trnka, Imre Jakal, Miroslav Husák, Karel Malimánek, Jan Spálený, Kensuke Yao a Kazuo Ohmori.\n\nByl členem porot uznávaných tubových soutěží. Je autorem mezinárodně uznávané a užívané Školy hry na tubu a publikace 100 vybraných etud pro tubu. Stál u zrodu mnoha skladeb pro sólovou tubu. Jako externí konzultant spolupracoval v oblasti výroby tub s firmou V. F. Červený a synové. \n\nV červnu 1976 byl na Prvním světovém kongresu žesťových nástrojů v Montreux jmenován doživotním čestným členem poradního sboru T.U.B.A.. Dne 4. ledna 1981 mu byl udělen ministerstvem kultury ČSSR čestný titul Zasloužilý člen České filharmonie. Dne 9. listopadu 2014 obdržel od Nadace Život umělce cenu SENIOR PRIX 2014 za dlouholetou uměleckou činnost.\n\nVýznamná je jeho činnost propagátorská – řadu článků o svém nástroji publikoval v našich i v zahraničních hudebních periodikách.\n\nod 1998 externí pedagog na HAMU Praha, obor tuba\n\n"}
{"id": "1223338", "url": "https://cs.wikipedia.org/wiki?curid=1223338", "title": "Hluchavka objímavá", "text": "Hluchavka objímavá\n\nHluchavka objímavá (\"Lamium amplexicaule\") je nevysoká, jednoletá, nežahavá a v mírném a subtropickém pásmu hojně rozšířená plevelná bylina. Je jedním z asi sedmi druhů rodu hluchavka, které v české přírodě rostou.\n\nDruh je rozšířen v Evropě a přes jihozápadní a střední Asii, Kavkaz a sever Číny až po Koreu a Japonsko; roste také v Indii, Pákistánu a v severní Africe. Druhotně byla její semena s polními plodinami zanesena do Severní a Jižní Ameriky, stejně jako do Austrálie a na Nový Zéland. V České republice se vyskytuje na celém území, v nižších polohách bývá hojnější.\n\nNejčastěji roste na sušších a slunných stanovištích, kde je půda kyprá, výhřevná, zásaditá a bohatá na živiny, hlavně na dusík. Roste na polích, v zahradách, vinicích, chmelnicích, úhorech, suchých trávnících, na kamenitých stráních, kompostech i rumištích, na plném slunci i v polostínu. Rostliny vykvétají po celou vegetační sezonu, od března až do září, tolerují i letní období sucha.\n\nJednoletá až ozimá, řídce či hustě pýřitá rostlina s mírně vystoupavou lodyhou, která nebývá vyšší než 25 cm. Zelená až nafialovělá, slabě čtyřhranná a většinou již od báze hustě větvená lodyha vyrůstá z krátkého, rozvětveného kořene a je schopná ve spodní, polehlé části zakořenit. Její vstřícné listy v dolní části lodyhy mají dlouhé řapíky a v horní jsou objímavé. Čepele listů bývají okrouhlé, srdčité či ledvinovité, 1 až 2 cm dlouhé, po obvodě hrubě vroubkované, na vrcholu tupé, roztroušeně chlupaté a výrazně žilnaté. Listeny jsou přisedlé až objímavé, ledvinovité a na okraji mají vroubky.\n\nKvěty vyrůstají z paždí listenů v počtu šest až deset v oddálených lichopřeslenech. Přisedlé, souměrné, oboupohlavné květy mají asi 6 mm dlouhý pěticípý kalich s krátkými zuby. Pyskatá koruna dlouhá 1 až 2 cm je růžová nebo purpurová, přímou trubku má delší než kalich, její horní celokrajný, mírně vyklenutý pysk je dlouhý 4 mm, dolní obsrdčitý pysk je 2 mm velký a boční laloky obvykle nejsou vyvinuté. Čtyři dvoumocné tyčinky nesou žluté prašníky. Svrchní semeník má čtyři oddíly a čnělku s bliznou se dvěma dlouhými rameny.\n\nČasto se u tohoto druhu vyskytují drobné, neotvírající se kleistogamické květy, u kterých dochází k opylení vlastním pylem. Takto se mohou vyvinout semena i za špatného počasí, kdy prší, je chladno, větrno a opylující hmyz nelétá. Plod vyvíjející se ve vytrvalém kalichu se ve zralosti dělí na čtyři asi 1,5 mm velké, šedohnědé, bíle skvrnité tvrdky pyramidálního tvaru s drobným přívěškem. Ploidie druhu je 2n = 18.\n\nHluchavka objímavá může být zaměněna s podobnou hluchavkou nachovou, od které se liší hlavně tím, že má objímavé listeny a nemá listence.\n\nRozmnožují se generativně semeny (tvrdkami), která jsou rozšiřovány osivem, komposty, větrem, velkou vodou nebo je roznášejí mravenci požírající masíčko na tvrdkách. Rostliny kvetou po dlouhou dobu a průběžně uvolňují zralá semena, jedna jich vyprodukuje asi 200. Semena uložená v půdě si zachovávají klíčivost po mnoho let, jinak jsou dlouze a nepravidelně dormantní a klíčí v průběhu celé sezony, mohou tak vyrůst i tři generace za rok. Semenáče vyklíčené na podzim se chovají jako ozimé a obvykle zimní období přežívají.\n\nProtože roste i za chladu v časném jaru nebo na podzim, utlačuje mladé obilí i vytrvalé pícniny, které při nízkých teplotách nerostou. Zapleveluje ozimy, pícniny, zeleninové porosty a okopaniny, hojně roste v pařeništích a především na zahradách. Špatně snáší zapojené porosty, uplatňuje se hlavně v širokořádkových kulturách. Patří mezi méně nebezpečné plevele. Semena slouží jako zdroj obživy pro různá drobná zvířata, mladé rostliny rádi spásají mnozí domácí býložravci.\n\n"}
{"id": "1223342", "url": "https://cs.wikipedia.org/wiki?curid=1223342", "title": "Zápas na Letních olympijských hrách 2016 – muži, volný styl do 86 kg", "text": "Zápas na Letních olympijských hrách 2016 – muži, volný styl do 86 kg\n\nZápasy v ve volném stylu na Letních olympijských hrách v Riu v kategorii středních vah mužů proběhly v hale Carioca Arena 2 v přilehlé části Ria de Janeira v Barra da Tijuca 20. srpna 2016.\n\nDo oprav se dostali volnostylaří, kteří během turnaje v pavouku prohráli svůj zápas s jedním ze dvou finalistů.\n"}
{"id": "1223343", "url": "https://cs.wikipedia.org/wiki?curid=1223343", "title": "Seznam lublaňských biskupů a arcibiskupů", "text": "Seznam lublaňských biskupů a arcibiskupů\n\nToto je seznam osob, které byly biskupy a od roku 1964 arcibiskupy lublaňské (arci)diecéze. Do roku 1898 lublaňským biskupům náležel současně knížecí titul).\n\n\n\n\n\n"}
{"id": "1223345", "url": "https://cs.wikipedia.org/wiki?curid=1223345", "title": "Zápas na Letních olympijských hrách 2016 – muži, volný styl do 125 kg", "text": "Zápas na Letních olympijských hrách 2016 – muži, volný styl do 125 kg\n\nZápasy v ve volném stylu na Letních olympijských hrách v Riu v kategorii supertěžkých vah mužů proběhly v hale Carioca Arena 2 v přilehlé části Ria de Janeira v Barra da Tijuca 20. srpna 2016.\n\nDo oprav se dostali volnostylaří, kteří během turnaje v pavouku prohráli svůj zápas s jedním ze dvou finalistů.\n"}
{"id": "1223346", "url": "https://cs.wikipedia.org/wiki?curid=1223346", "title": "Amfiteátr Košice", "text": "Amfiteátr Košice\n\nAmfiteátr Košice je venkovní divadlo ve městě Košice na Slovensku.\n\nUmístění košického amfiteátru bylo navrženo v roce 1954 na východním svahu kopce na Kalvárii. Stavbu začaly Pozemní stavby realizovat zemními pracemi v roce 1955 a samotná výstavba v rámci akce \"Z\" začala svépomocí roce 1956. Prací se zúčastnili studenti celkem 20 středních odborných škol a institucí a všechny významné stavební podniky (ve městě bylo jejich kolem 17, například Hutní stavby, Inženýrské stavby, Drevona a jiné). Vstup do amfiteátru měl být řešen zezadu a tak vznikl silniční objezd a celé Festivalové náměstí.\n\nCelá výstavba byla původně rozdělena do 4 etap, ale nakonec se uskutečnily dvě etapy, 1. etapa byla dokončena v roce 1959 a druhá etapa v roce 1963. Roku 1966 byly konečně dokončeny sanitární zařízení a terénní úprava. První zmínka o kolaudaci stavby v archivu města je z roku 1963, kde se byly do užívání předány doslova \"způsobilé části amfiteátru\". Stavba budovy Ekranas, za promítacím plátnem, kde měli být šatny pro účinkující a restaurace a kanceláře Parku kultury a oddechu, se přesunula až na rok 1968.\n\nProjekt amfiteátru Ing. arch Gabriniho a Ing. arch V. Malinovského byl velkolepý v tom, že svou kapacitou sedadel 25 000, byl jeden z největších v bývalém Československu, ale i rozměry promítacího plátna.\n\nPrvní letní promítání se uskutečnilo v roce 1965 v rámci \"Filmového Festivalu Pracujících\" /FPP/, který se po letech přesunul z městských kin do amfiteátru a dlouhá léta tvořil velkolepou tradici v Košicích. V sobotu 19. června 1965 zhlédlo premiéru filmu Obchod na korze v hlavní roli s Jozefem Kronerem 20 000 tisíc diváků.\n\nOd roku 1995 se do amfiteátru přestěhoval Místní úřad Košice Sever, který spravoval amfiteátr až do 1. srpna 2012. Tehdy byla zahájena rekonstrukce v rámci investičních projektů Košice – Evropské hlavní město kultury 2013, která skončila 28. prosince 2012. Amfiteátr byl pak ve zprávě Magistrátu města Košice a od 1. ledna 2014 se dostal do zprávy nově vzniklé příspěvkové organizace města Košice \"K13 - Košické kulturní centrum\" se sídlem na Kukučínova ulici č.2, v Košicích v novém Kulturparku.\n\n"}
{"id": "1223347", "url": "https://cs.wikipedia.org/wiki?curid=1223347", "title": "Biprostal", "text": "Biprostal\n\nBiprostal je název komplexu budov nacházejících se na adrese ul. Królewska 57 v polském městě Krakově. Sídlí v něm společnost Biprostal SA a nachází se v něm také polské národní vědecké centrum Narodowe Centrum Nauki.\n\nKomplex byl dokončen v roce 1964. Tvoří jej několik budov. Autory návrhu komplexu byli architekti Mieczysław Wrześniak a Paweł Czapczyński. Dominantou komplexu je 55 metrů vysoká výšková budova se 14 patry, která byla do roku 1979 nejvyšší budovou města, kdy ji ve výši předběhl mrakodrap Szkieletor.\n"}
{"id": "1223348", "url": "https://cs.wikipedia.org/wiki?curid=1223348", "title": "Vlastivědné muzeum Dolní Krupá", "text": "Vlastivědné muzeum Dolní Krupá\n\nVlastivědné muzeum Dolní Krupá je muzeum v Dolní Krupé, umístěno je na zámku Dolní Krupá v čp. 1. Zřizovatelem a provozovatelem je obec Dolní Krupá, zaměřeno je na vlastivědu a obec.\n\nMuzeum bylo založeno na základech \"Vlastivědného kroužku pro Ronovec a okolí\" v dubnu 1957, zakladatelem kroužku byl Josef Čapek, dalšími zakladateli byli Miroslav Klouček, Jaroslav Karel, Josef Čapek mladší a Karel Kubera. Členové kroužku mimo jiné pomáhali při pracích na hradě Ronovci i při vzniku muzea. První výstava vlastivědného kroužku proběhla v prostorách Lidové knihovny 15. června 1958. Později fungoval kroužek na dobrovolnické bázi, hrad Ronovec byl nadále opravován, později byly sbírky kroužku uloženy v obecním úřadě obce Dolní Krupá a následně i na zámku v Dolní Krupé.\n\nVystaveny jsou předměty nalezené na hradě Ronovci, posléze i další památky.\n\n"}
{"id": "1223349", "url": "https://cs.wikipedia.org/wiki?curid=1223349", "title": "Ponte de D. Maria Pia", "text": "Ponte de D. Maria Pia\n\nPonte de D. Maria Pia je železniční obloukový most, který byl v roce 1877 vybudován podle návrhu Gustave Eiffela. Nachází se v Portu v Portugalsku na železniční trati do Lisabonu přes řeku Douro. Stavební práce na mostě probíhaly od 5. ledna 1876 do 4. listopadu 1877.\n\nMost tvoří jeden půlkruhový oblouk z tvárného železa s rozpětím 160 m. Je umístěn ve výšce 61,2 m nad hladinou. Jeho délka činí celkem 563 m a šířku má 6 m. V době dokončení byl most nejdelším obloukovým mostem na světě. Most slavnostně otevřel portugalský král Luís I. a byl pojmenován podle královny Maria Pia.\n"}
{"id": "1223350", "url": "https://cs.wikipedia.org/wiki?curid=1223350", "title": "Pont Matadi", "text": "Pont Matadi\n\nPont Matadi (v minulosti \"Pont Maréchal\" – Maršálův most) je visutý most nad řekou Kongo u města Matadi v provincii Bas-Congo v Konžské demokratické republice. Most je dlouhý 722 metrů a hlavní délka mezi pilíři činí 520 metrů. Je to jediný most v dolní části řeky, další most nad řekou je železný most 2800 km dále na horním toku řeky ve městě Kongolo v provincii Katanga.\nBývalý název \"Pont Maréchal\" nesl most na počest prezidenta Mobutua.\n"}
{"id": "1223351", "url": "https://cs.wikipedia.org/wiki?curid=1223351", "title": "Villa Godi", "text": "Villa Godi\n\nVilla Godi je patricijská venkovská vila v malém městě Lugo di Vicenza na severu italské provincie Vicenza. Zachovaná vila je pokládána za jedno z raných děl významného renesančního architekta Andrea Palladia. Dokládá to zápis v jeho monografii \"I Quattro libri dell'architettura\" (\"Čtyři knihy o architektuře\"). V roce 1537 ho stavbou pověřili bratři Pietro a Girolamo Marcantonio Godiovci.\n\nVila byla dokončena pravděpodobně kolem roku 1540, před jeho první cestou do Říma (později byl na vile stavebně upravován zadní trakt se vstupem do zahrady). Palladio, inspirovaný svým přátelům Giangiorgiom Trissinim, se tehdy zabýval studiem antiky, ale dá se říci, že tato stavba ho představuje jako autora, který se dává inspirovat architekturou své doby. Zdá se, že forma Villy Godi opakuje formu vily jeho přítele Trissino v Cricoli, na které pracoval ještě jako mladý architekt v dílně Giovanniho di Giacoma da Porlezza.\n\nDvoupatrová stavba vily působí mohutným dojmem, přesto v sobě nese prvky lehkých letních vil, které si na venkově s oblibou nechávali stavět zámožní příslušníci městského patriciátu.\n\nVilu tvoří hlavní část a dvě symetricky umístěné masivní postranní křídla, které jsou značně širší než hlavní blok. Ty střední část vily opticky zatlačují do pozadí. Výrazným architektonickým prvkem je piano nobile otevřené do zahrady lodžií ohraničenou trojitým obloukem. Ve spodní části pak dva oblouky rámují schodiště vedoucí k lodžii. Pod zastřešením hlavní části se nachází zednický ztvárněný rodový erb majitelů vily.\n\nVila je zajímavá i svými interiéry. Stěny místností pokrývají fresky vytvořené umělci Guatierom Padovani (kolem 1510 – 1552), Giovannim Battistou Zelottim (kolem 1526 – 1578) a Battistou del Morem (1514 – 1575). Posledně jmenovaný malíř je autorem nástěnných maleb v \"Síni múz\", která vznikla po skončení války Svaté ligy z Cambrai v roce 1516. Malby s rozjímajícími olympskými bohy a náznaky antické architektury, pokrývající téměř celou plochu stěn místnosti, měly být symbolickým vyjádřením touhy po míru a spravedlnosti.\n\nVilla Godi je součástí komplexu Palladiových vil zapsaných do Seznamu Světového dědictví UNESCO. Ve vile se v suterénu nachází muzeum archeologie, shromažďující nálezy z této oblasti.\n\n\n"}
{"id": "1223352", "url": "https://cs.wikipedia.org/wiki?curid=1223352", "title": "Vladimírský chrám", "text": "Vladimírský chrám\n\nVladimirský chrám nebo Chrám Vladimirské ikony Matky Boží (rusky Собо́р Влади́мирской ико́ны Бо́жией Ма́тери) je pravoslavný chrám v Petrohradě na Vladimirském prospektu. Jedná se o chrám s pěti věžemi, který se skládá ze dvou pater.\n\nChrám byl vybudován v letech 1761 až 1769 v barokním architektonickém stylu, ale nese i prvky nastupujícího klasicismu. Vznikl je podle projektu italského architekta Trezinniho, ale na jeho další stavbě podílely i další architekti. Interiér chrámu je vyzdoben mozaikami. Farníkem tohoto pravoslavného chrámu byl během posledních let svého života i světoznámý ruský prozaik Dostojevskij, jehož pobyt a působení připomíná pamětní tabule. V letech komunistické diktatury byl chrám církvi odebrán a sloužil jako sklad knih pro Akademii věd.\n\nChrám byl v roce 1990 vrácen Ruské pravoslavné církvi a opět se v něm konají bohoslužby. V roce 2000 získal status katedrály.\n\n"}
{"id": "1223353", "url": "https://cs.wikipedia.org/wiki?curid=1223353", "title": "Chrám Nejsvětější Trojice (Petrohrad)", "text": "Chrám Nejsvětější Trojice (Petrohrad)\n\nChrám Nejsvětější Trojice (rusky Троицкий собор) je pravoslavný chrám v Petrohradu. Nachází se na trojickém náměstí.\n\nChrám byl postaven v letech 1825 až 1835 v empírovém klasicistním stylu podle projektu architekta V. P. Stasova. Uvnitř chrámu se nachází vzácný relikviář s ostatky Alexandra Něvského, který je v Rusku uctíván jako světec. Kromě toho je zde mnoho hodnotných ikon a mozaik. V roce 1938 byl církvi odebrán a využíván pro jiné účely (např. jako obchod).\n\nV roce 1990 byl chrám po letech vrácen Ruské pravoslavné církvi. V roce 2006 ho poškodil silný požár, byla proto nutná rozsáhlá a finančně náročná rekonstrukce.\n\n"}
{"id": "1223354", "url": "https://cs.wikipedia.org/wiki?curid=1223354", "title": "Střelba v Bratislavě (1919)", "text": "Střelba v Bratislavě (1919)\n\nStřelba v Bratislavě (též známá jako Krvavá středa) byla vyústěním srážek mezi německým a maďarským obyvatelstvem Bratislavy a československými legionáři v rané fázi formování československého státu. \n\nV té době tvořili Slováci v Bratislavě menšinu ve srovnání s Němci a Maďary 3. února 1919, den před příjezdem vlády Vavro Šrobára, vypukla v Bratislavě rozsáhlá stávka pošťáků a železničářů, ke které se později připojili i zaměstnanci elektráren i jiných závodů. Stávka začala kvůli sociálním požadavkům, byla však rychle zpolitizována a spojena s požadavky národnostního charakteru. 12. února se stávka rozšířila do Nitry, Nových Zámků, Komárna, Lučence a Zvolena. Ochromení dodávek zboží a energií a infrastruktury mělo podnítit nepokoje proti formujícího se státu a zlikvidovat ho už v jeho zárodku. Protesty vyvrcholily 12. února 1919, kdy se maďarští nacionalisté pokusili ovládnout shromáždění svolané dělnickou radou. Kromě národnostních projevů – vyvěšování maďarských vlajek a vydání prohlášení o brzkém znovuobsazení města maďarskou armádou, doprovázela protesty střelba z oken a dav napadal legionáře kameny. Napadl i italského velitele posádky Riccardo Bareccu, načež vypukl chaos a legionáři rozehnali dav střelbou. Po střelbě zůstalo na místě 6 mrtvých a 13 těžce raněných, z nichž dva zranění později podlehli. Tragédii připomíná hrob na hřbitově v Slavičím údolí.\n"}
{"id": "1223356", "url": "https://cs.wikipedia.org/wiki?curid=1223356", "title": "Katedrála svatého Stanislava (Vilnius)", "text": "Katedrála svatého Stanislava (Vilnius)\n\nKatedrála svatého Stanislava a svatého Vladislava (; ) je římskokatolická katedrála a bazilika minor ve Vilniusu. Nachází se v historické části města na Katedrálním náměstí.\n\nV 13. století stál na západním úpatí Hradní hory (na výběžku sevřeném korytem řeky Vilija) pravděpodobně katedrální chrám krále Mindaugase. Existuje legenda, podle níž se po smrti Mindaugase v roce 1263 chrám stal pohanským. V pozdější době byla budova zbourána a na jejích základech vznikly 1,4 metru silné gotické pilíře s kostelíkem. Tyto nové architektonické kusy postavil litevský velkokníže Jagello (Jogaila) poté, co bylo na Litvě, jako poslední evropské zemi, v roce 1387 za oficiální náboženství přijato křesťanství. Sloupy byly zasvěceny sv. Trojici, sv. Marii, sv. Stanislavovi a sv. Vladislavovi.\n\nDřevěný Jogailův chrám, jak se zpočátku tato stavba nazývala, v roce 1419 shořel. Později se ho kníže Vytautas rozhodl znovu postavit. Tehdy už ale jako velký kamenný kostel v gotickém stylu. O nějaký čas ke kostelu přibyla zvonice, dílo litevských architektů.\n\nPo sto letech potřeboval chrám opravu, a proto byl přebudován. V roce 1522 pod vedením architekta Annuse začaly rekonstrukční práce. Chrám byl rekonstruován podle projektu římského architekta Bernarda Zanobiho. V roce 1539 však znovu vyhořel. Po tomto požáru se ho ujal italský architekt Giovanni Zini ze Sieny, který již v roce 1545 nechal zbudovat novou chrámovou klenbu. Architekt měl představu vybudovat chrám ve stylu renesance. S touto myšlenkou ho i v roce 1557 dokončil, avšak roku 1596 byla nutná další přestavba, protože základy a gotické prvky chrámu nebyly dostatečně vypracovány.\n\nV roce 1610 chrám potřetí vyhořel a bylo jej nutné rekonstruovat. Rekonstrukční práce trvaly téměř 20 let. (Z tohoto období pochází i Orloj sv. Kazimíra, do nějž byly v roce 1636 uloženy ostatky sv. Kazimíra, patrona Litvy).\n\nO 29 let později (1639) chrám znovu hořel, byl však brzy opět postaven. V období let 1655–1660 Vilnius obsadili Rusové. Během jejich přítomnosti město a jeho památky chátraly. Ostatky sv. Kazimíra byly odvezeny; v chrámu byly pochovány ostatky žen litevských panovníků Alexandra a Zikmunda Augusta Alžběty a Barbary, které byly zazděny v podzemí katedrály. Historikové předpokládají, že i hrobka knížete Vytautase, která se také nacházela v chrámu, měla stejný osud.\n\nPo skončení válek v roce 1666 se pozůstatky sv. Kazimíra opět vrátily na původní místo a začaly rekonstrukční práce, které se ujal italský architekt Giovanni Salvatori. Chrám tentokrát postavil v barokním stylu. Podle architektonických projektů mistra Glaubice v letech 1752–1754 byly věže chrámu i jeho zvonice zkráceny. Tak vypadal chrám až do roku 1769, dokud se nezhroutila jeho jižní věž.\n\nDíky úsilí biskupa Ignáce Masalskise v roce 1777 začaly rekonstrukční práce podle projektu architekta Laurinase Gucevičiuse. Práce trvaly dvanáct let a z barokního kostela se stal kostel klasicistní. Gucevičius chrám rozšířil a prodloužil, avšak základy a stěny chrámu zůstaly původní. Zachoval i vnitřní výšku chrámu a strukturu jeho stropu. Výchozím bodem pro rekonstrukci chrámu se stal Orloj sv. Kazimíra. Na východní stranu chrámu architekt přistavěl identickou kupoli jako je na západní, avšak s ještě větším rozměrem hodin. Fasádu kostela zvelebil monumentálním portikem. I když se zachovala autentičnost a nedotknutelnost stěn chrámu, Gucevičius takto dosáhl absolutní dokonalosti, symetrie a harmonie budovy klasicistního stylu.\n\nPo jeho smrti práci s několika úpravami dokončil profesor Vilniuské univerzity Mikolas Šulc a v roce 1801 ho biskup Kosakovsky vysvětil.\n\nStřecha chrámu byla nejprve měděná, ale v roce 1917 ji Němci (Vilnius byl v průběhu 1. sv. války okupován) rozebrali a nahradili lepenkou, později cínovou střechou.\n\nPo bocích chrámu se nachází šest sloupů postavených v dórském stylu. Pod nimi se na jižní straně nacházejí sochy litevských velkoknížat a na severní straně je to pět soch svatých jezuitského řádu, které sem byly převezeny v roce 1832 z oltáře Kostela sv. Kazimíra. Na vnější stěně Orloje sv. Kazimíra (zvonice) se nachází mramorová deska s latinskými nápisy zdobená bývalým státním znakem.\n\nPortikus katedrálního chrámu je rovněž postaven v dórském stylu. V jeho vrchní části se nachází figurální kompozice italského sochaře Riggia, která vyobrazuje Noeho oběť Hospodinovi. Fasádu dotvářejí dvě sochy Abrahama a Mojžíše, umístěné po stranách průčelí chrámu. Vnitřek zvelebily čtyři menší sochy evangelistů s jejich symboly – Marka s andělem, Matouše se lvem, Lukáše s beránkem a Jana s orlem. Dříve se v těchto místech (nad dveřmi) nacházely výjevy ze života apoštolů. Nad frontonem se nacházejí tři monumentální sochy: sv. Eleny s velkým pozlaceným křížem uprostřed, vlevo sv. Stanislava a vpravo sv. Kazimíra. Tyto sochy jsou díly litevských mistrů Karolise a Kazimíra Elskisových, kteří je vytvořili podle návrhu mistra Smuglevičiuse a podle rozměrů L. Gucevičiuse. Chrám se v takové podobě zachoval dodnes.\n\nZáplavy, které Vilnius postihly v roce 1931, zalily prostory chrámu. Po této události prošel chrám důkladnou rekonstrukcí. Po skončení druhé světové války byla v roce 1949 katedrála uzavřena. O rok později, se souhlasem tehdejšího městského architekta byly zlikvidovány všechny sochy, které zdobily chrám. Majetek chrámu byl rozkraden. Přibližně 4000 knih bylo prodáno do městského Domu knihy. Pozůstatky sv. Kazimíra byly přeneseny do kostela sv. Petra a Pavla.\n\nV roce 1980 byla cínová střecha opět nahrazena měděnou a na původní místo se vrátily i všechny sochy z fasády chrámu. O rok později prošel rekonstrukcí i interiér. Dnes ho zdobí různé obrazy litevských mistrů. Nachází se v něm i šachta, ve které je umístěno muzeum historie.\n\nV roce 1988 byl chrám navrácen do rukou římskokatolické církve. Dne 5. února 1989 se tak mohl katedrální chrám znovu vysvětit. V témže roce (4. března) byly do chrámu přeneseny ostatky sv. Kazimíra. Tři sochy na průčelí chrámového exteriéru byly vráceny na původní místo v roce 1996. Jejich autorem byl tentokrát mistr Kuzma. Nalevo od oltáře přibyla na stěnu chrámu pamětní tabule Vytautase s jeho portrétem nad ní, přeneseným z kláštera sv. Augustina.\n\n"}
{"id": "1223357", "url": "https://cs.wikipedia.org/wiki?curid=1223357", "title": "Kisoida", "text": "Kisoida\n\nKisoida (zastarale \"cissoida\", \"cisoida\" i \"cissoidála\") je křivka vytvářená pomocí dvou jiných křivek a bodu. Nejstarším a nejznámějším případem kisoidy je Dioklova kisoida, proto se někdy stručným označením \"kisoida\" myslí právě ta.\n\nPro bod formula_1 a křivky formula_2 a formula_3 se patřičná kisoida vytvoří jako množina bodů formula_4 takových, že pro průsečíky formula_5 a formula_6 křivek formula_2 a formula_3 s polopřímkou formula_9 platí, že formula_10, tedy délka úsečky formula_9 je rovna délce úsečky formula_12.\n\nSlovo \"kisoida\" je starořeckého původu a vychází ze slova \"\" znamenajícího břečťan. Dříve používaná varianta \"cisoida\" vychází z latinské varianty zápisu. Pojmenování \"cissoidála\" ve smyslu obecné kisoidy v protikladu k Dioklově používal významný český matematik Karel Zahradník, který kisoidám věnoval řadu svých citovaných prací.\n"}
{"id": "1223361", "url": "https://cs.wikipedia.org/wiki?curid=1223361", "title": "Závidkovický potok", "text": "Závidkovický potok\n\nZávidkovický potok je levostranný přítok Sázavy, do té se vlévá v blízkosti jezu ve Světlé nad Sázavou. Do Sázavy se vlévá na jejím 144,172 říčním kilometru. Délka jeho toku je 4,739 km.\n\nČást toku je na \"\"seznamu stanovených povrchových vod vhodných pro život a reprodukci původních druhů ryb a dalších vodních živočichů.\"\" Tento seznam je přílohou nařízení vlády č. 71/2003 Sb.\n\nPramení v lese jihovýchodně od Radostovic v nadmořské výšce 495 m n. m. Po asi 700 metrech podtéká pod silnicí III/34838 a směřuje k obci Závidkovice. Ještě před Závidkovicemi se do něj vlévají tři levostranné a dva pravostranné bezejmenné přítoky. Východně od Závidkovic napájí první rybník kaskády v zámeckém parku nad Světlou nad Sázavou Zlatokopy, dále napájí rybníky Vrbí, Světelský, Sázavan, Horní a Dolní parkový rybník. V parku ho ještě posiluje poslední pravostranný bezejmenný přítok, poté protéká pod silnicí II/150 a pod jezem ústí do Sázavy.\n"}
{"id": "1223363", "url": "https://cs.wikipedia.org/wiki?curid=1223363", "title": "Špitálská", "text": "Špitálská\n\nŠpitálská ulice může znamenat:\n\n\n\n"}
{"id": "1223369", "url": "https://cs.wikipedia.org/wiki?curid=1223369", "title": "Chlístovický potok", "text": "Chlístovický potok\n\nChlístovický potok je levostranný přítok říčky Vrchlice v okrese Kutná Hora ve Středočeském kraji. Délka jeho toku činí 9,0 km. Plocha povodí měří 13,2 km².\n\nPotok pramení v lesích západně od Vernýřova v nadmořské výšce okolo 520 m. V pramenné oblasti směřuje na severovýchod a po krátkém úseku se vlévá do rybníka \"Bezděkov\", jehož rozloha činí 6,0 ha. Z rybníka odtékají dvě vodoteče. Na jeho západní straně vytéká Chlístovický potok severním směrem k osadě Svatý Jan t. Krsovice, při jejímž jižním okraji napájí \"Krsovický rybník\". Na severní straně rybníka \"Bezděkov\" vytéká \"Bezděkovský potok\", který proudí severním až severovýchodním směrem a po více než třech kilometrech toku se vlévá zpět do Chlístovického potoka. Od hráze Krsovického rybníka, jehož rozloha činí 3,4 ha, teče Chlístovický potok krátce na západ až severozápad. Postupně se však obloukem obrací na severovýchod ke Kralicím, kterými protéká. Zde přijímá zleva \"Kraličský potok\". Od vsi dále pokračuje převážně na severovýchod, níže po proudu na východ. V tomto úseku přijímá nejprve zprava \"Bezděkovský potok\" a o něco níže po proudu zleva přitékající \"Miletický potok\". Pod ústím Miletického potoka teče při severním okraji Chroustkova, od něhož se stáčí více na severovýchod k obci Chlístovice, kterou protéká. Do Vrchlice se vlévá východně od Chlístovic na 20,0 říčním kilometru v nadmořské výšce okolo 385 m. \n\n"}
{"id": "1223371", "url": "https://cs.wikipedia.org/wiki?curid=1223371", "title": "Malé Kršteňany", "text": "Malé Kršteňany\n\nMalé Kršteňany jsou obec na Slovensku v okrese Partizánske v Trenčínském kraji ležící na úpatí pohoří Strážovské vrchy. Žije zde  obyvatel.\n\nPrvní písemná zmínka o obci je z roku 1255. V obci je římskokatolický kostel Narození Panny Marie přestavěn v roku 1933.\n\n"}
{"id": "1223372", "url": "https://cs.wikipedia.org/wiki?curid=1223372", "title": "Lichožrouti", "text": "Lichožrouti\n\nLichožrouti (2016) jsou český rodinný animovaný dobrodružný film režisérky Galiny Miklínové podle scénáře Pavla Šruta a Galiny Miklínové na motivy knižní série o zlodějích lichých ponožek.\n\nTrilogie básníka a spisovatele Pavla Šruta a ilustrátorky Galiny Miklínové \"Lichožrouti\", \"Lichožrouti se vrací\" a \"Lichožrouti navždy\" oceněná cenou Magnesia Litera 2009 a v roce 2011 oceněním Kniha desetiletí pro děti a mládež.\n\nOsudy hlavních protagonistů Lichožroutů a jejich největšího protihráče, podivínského a opuštěného Profesora, spojuje příběh hlavního hrdiny, malého Lichožrouta Hihlíka, na kterého čekají ve filmu velká dobrodružství. Dny jeho dědy Lamora, který ho vychoval, jsou u konce a Hihlík musí překonat strach, vylézt z okna a vydat se hledat strejdu Padreho, o kterém neměl doteď ani tušení.  Svou odvahu čerpá z toho, co mu vštípil dědeček – lásky k rodině, dobré výchovy a lichožroutího „desatera“. Ani v novém lupičském domově u mafiánského strýce a dvou poťouchlých bratranců své ideály a zásady neopouští. A to i přesto, že ho zavedou do nebezpečných situací. Když nakonec s těžkým srdcem přece jen poruší dvě základní lichožroutí pravidla „Nikdy nevezmeš celý pár“ a „Drž se lidí, ale drž se od nich dál“, pak jenom proto, že věří, že vyčerpal všechny možnosti, aby došel ke svému vytouženému cíli – rodině.\n\nNa ploše animovaného dobrodružného gangsterského příběhu dvou znepřátelených lichožroutských gangů, střetu dvou generací a dvou morálek, je vykreslen svět podobný lidskému. \n\nPřed samotnou realizací byl nezbytný vývoj figur Lichožroutů, s fyziognomií zcela odlišnou od obratlovců. Bylo nutné vyvinout a vyzkoušet zejména jejich pohyb a lipsynch – spojení pusy a nosu, který určí a významně ovlivní mimiku jejich obličeje.\n\nPoužitou technologií na výrobu filmu je CGI, computer-generated-imagery - počítačová animace. Volba počítačové animace byla logickým vyústěním. Film se v jedné ze dvou hlavních dějových rovin zabývá otázkou existence Lichožroutů jako druhu. A právě tento druh animace umožňuje realistickým zpracováním zachovat křehkou rovnováhu mezi uvěřitelností a fikcí a skvěle ji využít pro fyzický charakter Lichožroutů, kteří nejsou z masa a kostí – živí se ponožkami. Lichožrouti se skládají z textilních materiálů. Programy CGI umožnil figury natahovat, zprůsvitnět, zamotávat.\n\nPřípravné práce probíhaly v letech 2012 - 2013, samotné natáčení 2014 - 2016.\n\nPremiéra filmu 20. října 2016.\n\nGalina Miklínová jako autorka původní ilustrační podoby Lichožrouta coby „živočišného druhu“ chtěla zachovat výtvarný záměr – odlišit se autentickou kresbou od běžné produkce využívající 3D technologie a všechny vymodelované objekty pokryté vyrobenými texturami se ručně pokreslovaly.\n\n\n"}
{"id": "1223373", "url": "https://cs.wikipedia.org/wiki?curid=1223373", "title": "Alonso Cano", "text": "Alonso Cano\n\nAlonso Cano (také Alonzo Cano) (19. března 1601, Granada – 3. září 1667, Granada) byl španělský malíř, architekt a sochař. Někdy byl nazýván „španělský Michelangelo“.\n\nArchitekturu se vyučil u svého otce Miguela Cana, malování u Francisca Pacheca a sochařství u Juana Martíneze Montañése. Roku 1614 přišel do Sevilly. V roce 1638 ji musel opustit, kvůli souboji s malířem Sebastiánem de Llano y Valdésem. Odešel do Madridu, kde uspěl u dvora a španělský král Filip IV. z něj udělal královského architekta a malíře. Roku 1644 musel dvůr opustit, když se stak podezřelým z vraždy své manželky. Odešel do Valencie, ale král ho vzal na milost a pověřil ho stavbou katedrály v Granadě. Na ní pracoval až do konce života. Zejména fasáda katedrály je ceněna pro mimořádnou originalitu.\n\nJako sochař se proslavil díly jako „Madonna a dítě“ v kostele Lebrija (nazývaném také \"Nebrija\") či kolosálním sousoším sv. Petra a sv. Pavla. V Granadě hodně vytvářel sochy dřevěné.\n\n"}
{"id": "1223374", "url": "https://cs.wikipedia.org/wiki?curid=1223374", "title": "Malé Uherce", "text": "Malé Uherce\n\nMalé Uherce jsou obec na Slovensku v okrese Partizánske v Trenčínském kraji ležící na úpatí pohoří Tribeč. Žije zde  obyvatel.\n\nPrvní písemná zmínka o obci je z roku 1274. V obci je římskokatolický kostel svaté Anny a barokní kaštel z 18. století.\n\n"}
{"id": "1223375", "url": "https://cs.wikipedia.org/wiki?curid=1223375", "title": "Pipes of Peace", "text": "Pipes of Peace\n\nPipes of Peace je sólové studiové album anglického hudebníka Paula McCartneyho. Vydáno bylo v říjnu roku 1983 společnostmi Parlophone (UK) a Columbia Records (USA). Nahráváno bylo v různých obdobích od října 1980 do července 1983 a jeho producentem byl George Martin. Na albu se nachází dva duety s Michaelem Jacksonem: „Say Say Say“ a „The Man“. V americké hitparádě Billboard 200 se deska umístila na patnácté příčce, v britské UK Albums Chart na čtvrté. V několika zemích se stala platinovou.\n\n\n"}
{"id": "1223376", "url": "https://cs.wikipedia.org/wiki?curid=1223376", "title": "New", "text": "New\n\nNew může být:\n\n"}
{"id": "1223377", "url": "https://cs.wikipedia.org/wiki?curid=1223377", "title": "Andreas Schlüter", "text": "Andreas Schlüter\n\nAndreas Schlüter (20. květen 1664, Hamburk – květen 1714, Petrohrad) byl německý barokní sochař a architekt, první německý sochař řazený k pozdnímu baroku.\n\nDetaily o mládí sochaře jsou zamlženy, i kvůli tomu, že z tohoto období jsou zdokumentovány nejméně tři lidé se stejným jménem a historici si nejsou jisti, který z nich byl budoucí sochař a architekt. Nejdůvěryhodněji vypadá, že se narodil v Hamburku a že byl synem sochaře Gerharta Schlütera. Právě sochařské řemeslo otce je hlavním vodítkem. Poté jeho stopy nacházíme v Danzigu a v letech 1689–1893 ve Varšavě, kde se podílel na stavbě a výzdobě Kraszinského paláce. Jasněji v jeho životopise začíná být od chvíle, kdy byl roku 1694 povolán do Berlína, na pruský dvůr Fridricha III. Jeho prvním velkým dílem pro panovníka byla jeho socha vztyčená roku 1897 v Königsbergu (dnes Kaliningrad). Následovala socha Fridricha Viléma z roku 1703, která se dnes nachází na zámku Charlottenburg. V letech 1698–1706 Schlüter zdobil královský palác v Berlíně (většina byla zničena za druhé světové války), budovu starého poštovního úřadu, která však byla zbořena roku 1889, a zbrojnice. Právě jen sochařská výzdoba zbrojnice se zachovala. K jeho známým venkovním sochám z té doby patří jezdecká socha Velkého kurfiřta. Konec Schlüterovy slávy v Berlíně znamenalo až neštěstí, kdy se zhroutila jím navržená věž Mint, stojící vedle královského paláce, neprozřetelně postavená na příliš písčité půdě. Schlüter byl sice vzápětí, roku 1713, pozván carem Petrem I. Velikým do Petrohradu, aby ve svém díle pokračoval, avšak za nejasných okolností zhruba rok poté zemřel. \n\n"}
{"id": "1223378", "url": "https://cs.wikipedia.org/wiki?curid=1223378", "title": "Cathedra Petri", "text": "Cathedra Petri\n\nCathedra Petri , italsky \"La Cattedra di San Pietro\", česky Petrův trůn či stolec, je náboženská relikvie v bazilice svatého Petra. Jde o pozlacený dřevěný trůn, který podle náboženské tradice patřil prvnímu papeži svatému Petrovi.\nS myšlenkou vytvoření monumentu v závěru apsidy baziliky, který by vyvýšil a oslavil nejvzácnější relikvii Svatopetrské baziliky, přišel papež Alexander VII. V roce 1657 pověřil sochaře a architekta Gian Lorenza Berniniho aby takový monument navrhl. Podle malého umělcova návrhu připravili jeho žáci větší model. Svou původní představu však Bernini na návrh malíře Andrei Sacchiho přepracoval a do nového návrhu zahrnul i okno, které apsidu shora prosvětlovalo. V roce 1666 dotvořil okno namalovanou letící holubicí, symbolem Ducha svatého. Okno též obklopil pozlacenou gloriolou s anděly. \n\nBerniniho návrh spodní části díla předpokládal umístění soch čtyř církevních učitelů, dvou západních a dvou východních. Vpravo vpředu umístil sv. Augustina a za ním sv. Atanáše. Vlevo vpředu předpokládal sochu sv. Ambrože a za ním sv. Jana Zlatoústého. Dva z nich - sv. Augustin a sv. Ambrož - symbolicky zastupují západní křesťanskou církev, sv. Atanáš a sv. Jan Zlatoústý zase východní církev. Sochy byly hotové počátkem roku 1663.\n\nÚstředním místem celého díla je bronzové křeslo. Jde vlastně o kovovou schránku, ve které je uložen jako relikvie původní Petrův biskupský trůn. Dlouho se uvažovalo o jeho původu. Od nepaměti se věřilo v pravost relikvie. Teprve v roce 1867 nařídil papež Pius IX. schránku otevřít a dřevěný trůn veřejně vystavit. Příležitost relikvii prozkoumat dostali i vědci, kteří došli k závěru, že dílo je mnohem mladší a pochází pravděpodobně z karolinské éry, tedy ze středověku. \n\nDalší možnost výzkumu se vědcům naskytla při druhém otevření schránky během pontifikátu Pavla VI. Dendrologickým výzkumem se potvrdilo, že dřevo katedry pochází ze stromů pokácených ve třicátých letech 9. století. V podstatě se tak potvrdily domněnky předchozího bádání, tedy že trůn pochází z období franckého krále Karla Holého, jehož postava je ostatně vyřezaná na sedadle.\n\n"}
{"id": "1223379", "url": "https://cs.wikipedia.org/wiki?curid=1223379", "title": "A Head Full of Dreams", "text": "A Head Full of Dreams\n\nA Head Full of Dreams je sedmé studiové album anglické skupiny Coldplay. Vydáno bylo v prosinci 2015 společnostmi Parlophone a Atlantic Records. Jeho producenty byli Rik Simpson a duo Stargate. Na albu se dále podíleli Beyoncé, Noel Gallagher, Merry Clayton a další. Píseň „Kaleidoscope“ obsahuje sampl hlasu Baracka Obamy zpívající píseň „Amazing Grace“ na pohřbu politika Clementy Pinckneyho. V hitparádě Billboard 200 se album umístilo na druhé příčce.\n\n\n\n\n"}
{"id": "1223380", "url": "https://cs.wikipedia.org/wiki?curid=1223380", "title": "Katarína Brychtová", "text": "Katarína Brychtová\n\nKatarína Brychtová, rozená Šebestová (* 22. května 1967 Bratislava), je slovenská herečka a moderátorka.\n\nVystudovala herectví na VŠMU. Jistou dobu hostovala na scénách SND, Astorky, Radošinského naivného divadla, Trnavského divadla a Divadla SNP v Banské Bystrici. Hrala v mnoha televízních inscenacích. Dabuje zahraniční filmy a seriály, v americkém sitkomu Přátelé namluvila Rachel. Jak moderátorka začínala v Rádiu Twist, kde vysílala svou autorskou relaci Rande. V roce 2003 uváděla v televizi JOJ ranní program Raňajojky, který v lednu 2004 vyměnila za Poštu pre teba na obrazovkách STV. S manželem, chirurgem Ivanem Brychtou, má dceru Katarínu a syna Jakuba.\n\n"}
{"id": "1223381", "url": "https://cs.wikipedia.org/wiki?curid=1223381", "title": "Václav Jan Pokorný", "text": "Václav Jan Pokorný\n\nDom Václav Jan Pokorný, OSB (7. března 1894, Dobročkovice – 2. března 1979, Žernůvka) byl moravský římskokatolický duchovní, rajhradský benediktin a v letech 1947-1979 opat rajhradského kláštera. Funkci však fakticky vykonával pouze tři roky, do násilného zrušení kláštera v roce 1950. Byl rovněž posledním nositelem titulu \"Moravského zemského preláta\".\n\nVáclav Pokorný se narodil za dopomoci porodní báby Františky Novotné z Nových Zámků dne 7. března 1894 v domě čp. 90 v Dobročkovicích (okres Vyškov) a křestní vodou jej obmyl P. Josef Lakota - kooperátor v Milonicích dne 8. března 1894 ve filiálním (od roku 1938 opětovně farním) kostele Všech svatých v Dobročkovicích.\n\nByl synem kováře Josefa Pokorného (* 25. října 1854 v Mouřínově, čp. 54 - + 14. května 1916 v Dobročkovicích, čp. 90), syna kováře Josefa Pokorného z Dobročkovic a Anny roz. Hrubé, a Marianny (* 31. ledna 1855 v Kunkovicích, čp. 18 - + 2. května 1912 v Dobročkovicích, čp. 90), dcery pololáníka Josefa Medka z Kunkovic a Marie roz. Venhudové, s níž se oženil dne 27. května 1879 v Litenčicích.\n\nMěl sedm sourozenců: Václava (* 11. května 1880 v Dobročkovicích, čp. 90); Josefa (* 16. března 1884 v Dobročkovicích, čp. 90 - + 11. listopadu 1892 v Dobročkovicích, čp. 90); Bernardinu Marii (* 4. dubna 1886 v Dobročkovicích, čp. 90); Anežku (* 13. prosince 1888 v Dobročkovicích, čp. 90 - + 2. prosince 1915 v Dobročkovicích, čp. 90); Marii (* 18. dubna 1892 v Dobročkovicích, čp. 90 - + 15. září 1892 v Dobročkovicích, čp. 90); Petra (* 9. února 1896 v Dobročkovicích, čp. 90) a Annu (* 23. února 1898 v Dobročkovicích, čp. 90).\n\nV letech 1906 - 1913 studoval na Zemské vyšší reálce v Bučovicích, kde také dne 8. července 1913 úspěšně složil maturitní zkoušku. - Neb mezi předměty, z nichž na Zemské vyšší reálce v Bučovicích maturoval, nepatřily: jazyk latinský, jazyk řecký, logika a psychologie, které se po zájemcích o filosoficko - teologické studium vyžadovaly, přihlásil se v průběhu roku 1918 k vykonání tzv. doplňkové maturitní zkoušky na Prvním českém státním gymnáziu v Brně.\n\nJiž dne 4. září 1913 a opětovně dne 22. září 1913 požádal infulovaného zemského preláta a rajhradského opata P. Prokopa Bartoloměje Šupa OSB o přijetí do Řádu sv. Benedikta. Roční noviciát ve Staroslavném benediktinském opatství sv. Petra a Pavla v Rajhradě u Brna, kde při obláčce získal řeholní jméno Václav, započal 9. října 1913. - První řeholní sliby složil dne 18. října 1914 a slavné řeholní sliby dne 10. února 1918.\n\nSvá filosoficko - teologická studia z rozhodnutí představených započal roku 1914 v benediktinské řádové Koleji sv. Anselma v Římě, která byla krátce po vypuknutí I. světové války (tj. od roku 1915) přesunuta do benediktinského opatství Naší milé Paní v Seckau. V roce 1917 přestoupil na Bohoslovecký ústav v Brně. Kněžské svěcení přijal v pátek dne 5. června 1918 v katedrále sv. apoštolů Petra a Pavla v Brně z rukou Jeho Excelence nejdůstojnějšího p. biskupa brněnského ThDr. h.c. Norberta Jana Kleina OT. - Svou primiční mši svatou slavil v chrámu Staroslavného opatství sv. Petra a Pavla v Rajhradě v neděli dne 7. července 1918.\n\nOde dne 15. srpna 1918 se stal kooperátorem v Ostrovačicích.\n\nDíky zdárně ukončenému studiu dějin a pomocných věd historických na Filosofické fakultě Masarykovy univerzity v Brně vedle plnění četných povinností v duchovní správě inkorporované ostrovačické farnosti, dojížděl jakožto řádně ustanovený knihovník a archivář do rajhradského opatství vyřizovat nejrůznější badatelské dotazy. - Mimo to se aktivně podílel na pořádání archivu a je rovněž autorem generálního repertáře rajhradského kláštera, který sestavil podle repertáře břevnovského na příkaz břevnovského opata P. Viléma Rudolfa OSB (1923).\n\nPo stránce badatelsko - vědecké se zabýval kulturní a literární historií a místopisem (např. za sepsání dějin Říčan: \"„Říčany na Moravě - kapitoly z dějin“\" byl Obecním zastupitelstvem Říčan v roce 1929 jmenován čestným občanem Obce Říčany u Brna). - Své články zasílal do četných novin a časopisů - např. Moravských novin.\n\nOde dne 20. srpna 1929 opouští Ostrovačice a vrací se do Rajhradu, kde se stává kooperátorem.\n\nPo složení předepsaných farářských zkoušek ke dni 1. říjnu 1934 vystřídal P. Karla Rudolfa Musila OSB - faráře inkorporované fary v Syrovicích, kde také v průběhu II. světové války deponoval klášterní archiv. Zároveň od roku 1945 ze Syrovic vykonával povinnosti děkana modřického děkanství.\n\nV souvislosti s blížícími se oslavami 900. výročí kláštera (v roce 1948) se pustil do oprav dlouhodobě chátrajícího a značně (zejména staticky) poškozeného rajhradského klášterního komplexu, leč svůj záměr již nestačil dovést do zdárného konce.Členové konventu Staroslavného benediktinského opatství sv. Petra a Pavla v Rajhradu jej dne 7. srpna 1947 zvolili nástupcem zesnulého infulovaného zemského preláta a opata P. Aloise Josefa Kotyzy OSB (+ tragicky při autonehodě dne 21. července 1947 na státní silnici u Troubska) - Opatskou benedikci (stal se v pořadí osmým a do této doby zároveň posledním rajhradským opatem) přijal dne 28. září 1947 na svátek sv. Václava v opatském chrámu sv. Petra a Pavla v Rajhradu z rukou Jeho Excelence ThDr. Karla Skoupého - brněnského sídelního biskupa.\n\nFunkci fakticky vykonával jen do 3. května 1950, kdy klášter v Rajhradě přepadla, v rámci druhé fáze Akce K, policie a mnichy odvezla do internace. Opat Pokorný, zbavený jakékoliv pravomoci žil po této události ještě 29 let. Zemřel 2. března 1979 v \"Ústavu sociální péče\" v Žernůvce u Tišnova. Klášter v Rajhradě byl dán pod správu Ministerstva národní obrany a přeměněn na sklady vojenského materiálu. Benediktini se do něj vrátili až v roce 1990, nová komunita v Rajhradě vznikla až v roce 1997.\n\n\n\n"}
{"id": "1223382", "url": "https://cs.wikipedia.org/wiki?curid=1223382", "title": "Young Americans", "text": "Young Americans\n\nYoung Americans je deváté studiové album anglického hudebníka Davida Bowieho. Vydáno bylo v březnu roku 1975 společností RCA Records. Jeho producenty byli vedle Bowieho také Tony Visconti a Harry Maslin. Nahráno bylo v různých studiích od srpna 1974 do ledna 1975. V americké hitparádě Billboard 200 se umístilo na deváté příčce, v britské UK Albums Chart na druhé. V několika zemích se stalo zlatým.\n\n\n"}
{"id": "1223386", "url": "https://cs.wikipedia.org/wiki?curid=1223386", "title": "Rosalia (svátek)", "text": "Rosalia (svátek)\n\nRosalia nebo Rosaria byl starořímský svátek růží slavený v květnu, případně v červnu. Byly také nazývány \"rosatio\" „zdobení růžemi“ nebo \"dies rosationis\" „dny zdobení růžemi“, analogicky mohly být růže nahrazeny violkami, poté byly oslavy nazývány \"violatio\", \"dies violae\" nebo \"dies violationis\". Rosalie vznikly ze zvyku umísťování květin na hrobech. Květiny byly už v Římě symbolem znovuzrození, především pak rudé či fialové květy růží, případně violek, evokujích barvu krve. Během rosalií byly růžemi zdobeny také sochy bohů nebo jiné uctívané objekty. \n\nV římské armádě byly v květnu slaveny \"Rosaliae signorum\", během kterých byly vojenské standarty zdobené girlandami. V Řecku byl tento svátek zpravidla nazýván \"rhodismos\". V některých oblastech římské říše rosalie splynuly s oslavami Dionýsa, Adonida, ale také křesťanským kultem svatých, kde také figurovali girlandy a květinové koruny. Název svátku měl nejspíše vliv na označení slovanských rusaljí, možná i na některé zvyky s nimi spojené.\n"}
{"id": "1223391", "url": "https://cs.wikipedia.org/wiki?curid=1223391", "title": "Polykleitos mladší", "text": "Polykleitos mladší\n\nPolykleitos mladší byl starořecký sochař a architekt ve 4. století před naším letopočtem. Byl známý jako sochařský mistr, ale proslavil se hlavně jako stavitel divadla v Epidauru, které je dokonalé harmonií svých rozměrů.\n\nO Polykleitovi mladším je známo jen to, že byl pravděpodobně vnukem Polykleita, slavného sochaře z Argu, působícího v 5. stol. př. n. l. Podobně jako Polykleitos z Argu tvořil především sochařská díla atletů, ale v této tvorbě zůstal ve stínu svého významného předka. Proslavil se hlavně jako architekt.\n\nZe sochařské tvorby Polykleita mladšího se nic nedochovalo. K jeho sochařským dílům je možné zařadit sochy atletů ze 4. stol. před Kr., které mu připisuje starověký autor Pausanias. Byly to sochy olympijských vítězů Antipatra z Milétu, vítěze v boxu dorostenců v roce 388 př. n. l., Thersilocha z Korkyra, vítěze v boxu dorostenců v roce 372 př. n. l. a Agénora z Théb, vítěze v zápase dorostenců v roce 360 př. n. l..\nOvšem vrcholem Polykleitova díla je bezpochyby divadlo v Epidauru, jedno z nejslavnějších řeckých divadel. Jeho tvůrce proslavilo zejména dokonalé architektonické řešení a výborná akustika. Svou architektonickou krásou nadchlo i cestovatele Pausania, který o něm napsal: \"\"V posvátném okrsku mají divadlo, které si podle mého úsudku nejvíce zasluhuje pozornosti. Římská divadla sice překonají všechny ostatní teatrální vybaveností, velikostí pak to arkadské v Megalopolis. Který však stavitel by měl odvahu soutěžit s Polykleitem, pokud jde o soulad a krásu? Polykleitos byl totiž ten, kdo vytvořil jak toto divadlo, tak i kulatou budovu Tholos.\"\" Polykleitovu stavbu zvanou Tholos postavili v letech 360-330 př. n. l. A pro svou uměleckou výzdobu ji pokládali za jednu z nejkrásnějších řeckých staveb. Účel této stavby není zatím jasný.\n\nDivadlo v Epidauru považovali v době vlády římského císaře Hadriána za nejkrásnější na světě. V případě divadla v Epidauru se nedá mluvit jen o troskách či zbytcích, neboť po rekonstrukci levého křídla se v něm dodnes konají představení. Má tvar kamenné podkovy a leží na jihovýchodním zalesněném svahu u Epidauru. Jako i v minulosti tak i dnes se do něj vejde 14 000 diváků. Polykleitos v něm dosáhl takovou akustiku, že škrtnutí zápalky na jevišti je slyšet i v nejvyšším padesátém pátém řadě.\n"}
{"id": "1223393", "url": "https://cs.wikipedia.org/wiki?curid=1223393", "title": "Randers FC", "text": "Randers FC\n\nRanders FC (celým názvem Randers Football Club) je dánský fotbalový klub z města Randers na Jutském poloostrově. Byl založen v lednu 2003 sloučením týmů Randers SK Freja, Vorup FB, Dronningborg BK, Hornbæk SF, Kristrup BK a Randers KFUM a fungující na licenci Randers SK Freja, trojnásobného vítěze dánského fotbalového poháru. Klubové barvy jsou světle modrá a černá. Domácím hřištěm je AutoC Park Randers (Essex Park / Randers Stadion) s kapacitou 12 000 míst. Ve znaku klubu je vzpínající se kůň.\n\nV sezóně 2016/17 hraje dánskou nejvyšší soutěž Superligaen.\n\n\n\" K 15. 7. 2016\n\n"}
{"id": "1223396", "url": "https://cs.wikipedia.org/wiki?curid=1223396", "title": "Vladimír Kriško", "text": "Vladimír Kriško\n\nVladimír Kriško (* 19. srpen 1915, Kochanovce, Rakousko-Uhersko – 5. února 1988, Bratislava, Československo) byl pilot předválečného čs. letectva a pilot Slovenských vzdušných zbraní v druhé světové válce. Zúčastnil se dvou bojových nasazení na východní frontě a stal se leteckým esem. Po vypuknutí Slovenského národního povstání se přidal na stranu partyzánů. Po skončení války se stal příslušníkem čs. vojenského letectva. V roce 1951 byl zbaven funkce velitele pluku a v hodnosti podplukovníka byl propuštěn do zálohy.\n\n\n"}
{"id": "1223397", "url": "https://cs.wikipedia.org/wiki?curid=1223397", "title": "Ján Gerthofer", "text": "Ján Gerthofer\n\nJán Gerthofer (27. května 1910, Láb, Rakousko-Uhersko – 9. srpna 1991, Podbrezová, Československo) byl pilot Slovenských vzdušných zbraní v druhé světové válce. Zaznamenal 26 sestřelů, bojoval na straně Slovenského štátu a zúčastnil se na tažení proti Sovětskému svazu. Po válce sloužil jako velitel cvičné letky v Spišské Nové Vsi. Od léta 1947 však létal už jako civilní pilot na Douglas C-47 Skytrain pro poslance Slovenské národní rady a Sbor pověřenců.\n\nV červnu 1951 byl pro politickou nespolehlivost propuštěn a pracoval jako dělník. Pohřben byl v Bratislavě.\n\n\n\n"}
{"id": "1223401", "url": "https://cs.wikipedia.org/wiki?curid=1223401", "title": "USS Nevada (BB-36)", "text": "USS Nevada (BB-36)\n\nUSS Nevada byla první jednotka třídy Nevada. Pojmenována byla v souladu s doktrínou USA po jednom ze států USA, po Nevadě. Měla jedinou sesterskou loď s názvem Oklahoma.\n\nKýl byl založen v loděnicích Fore River Shipbuilding Company v Quincy (Massachusetts) dne 4. listopadu 1912. Na vodu byla spuštěna 11. července 1914 a US Navy si ji převzalo v 11. března 1916.\n\nPohon zajišťovalo 12 kotlů Yarrow, které poháněly dva lodní šrouby s výsledným výkon až 26 500 koňských sil, které proměňovaly na maximální rychlost lodi 20,5 námořních uzlů (38 km/h).\n\nNa Nevadě byl použit poprvé systém pancéřování \"všechno nebo nic\", tzn. hlavní a životně důležité části chránil silný pancíř, zatímco méně důležité části byly chráněny slabě.\n\nHlavní výzbroj sestávala z deseti děl kalibru 356 mm ve čtyřech věžích (dvě vpředu, dvě vzadu) v konfiguraci 3-2-2-3 děla na věž. Pomocnou výzbroj tvořilo 21 děl ráže 127 mm uložených v kasematech po stranách. Tato pomocná výzbroj se však ukázala jako neefektivní (použitelná pouze při klidném moři), proto byla později demontována. Nesla i čtyři torpédomety ráže 533 mm.\n\nOd převzetí až do poloviny roku 1918 sloužila loď v Tichém oceánu. Následně byla poslána do Evropy, kde se stihla ještě zapojit do bojů v 1. světové válce. Po skončení konfliktu sloužila v Atlantiku a východním Tichomoří. Podnikla cesty do Brazílie a Austrálie.\n\nKoncem dvacátých let dvacátého století podstoupila rozsáhlou přestavbu, načež sloužila až do japonského útoku v tichomořském loďstvu.\n\nBěhem útoku na Pearl Harbor, 7. prosince 1941, byla loď schopna pohybu hned na počátku útoku, právě proto se stala hlavním terčem útoků japonských letadel. Byla zasažena jedním torpédem a několika bombami, potopení zabránilo jen to, že najela na mělčinu. Po provizorních opravách byla odeslána na generálku na západní pobřeží USA.\n\n"}
{"id": "1223407", "url": "https://cs.wikipedia.org/wiki?curid=1223407", "title": "Pierre Le Gros", "text": "Pierre Le Gros\n\nPierre Le Gros (také Legros) [\"pjer lgro\"] (12. duben 1666, Paříž – 3. květen 1719, Řím) byl francouzský barokní sochař. Jeho život a tvorba jsou téměř výlučně spjaty s Římem.\n\nNarodil se v Paříži v rodině se silnou uměleckou tradicí. V seznamech umělců bývá označován přídomkem \"mladší\", kvůli odlišení od jeho otce, rovněž sochaře, Pierra Le Grose Staršího (1629–1714). Ten se proslavil jako dvorní sochař Ludvíka XIV.\nUmělecké předky měl Pierre i z matčiny strany: její dva bratři – Gaspar a Balthasar Marsyovi (známí svými díly pro královské sídlo ve Versailles) – byly také sochaři. Od mládí projevované výtvarné nadání rozvíjel nejen v dílně svého otce, ale i u nevlastního dědečka, grafika Jeana Le Pautrea (1618–1682). Vícekrát se zúčastnil výtvarných soutěží pořádaných pařížskou Královskou akademií malířství a sochařství (\"Académie royale de peinture et de sculpture\"). V roce 1685 získal třetí cenu a v následujícím roce soutěž dokonce vyhrál, čímž získal tzv. Římskou cenu, zaručující studijní pobyt na Francouzské akademii v Římě (\"Académie de France à Rome\"). Do 90. let 17. století spadá vytvoření jeho prvního známého díla – kopie antické sochy sv. Vettura (dnes se toto jediné Le Grosovo dílo v Paříži nachází v zahradě Tuilerského paláce).\n\nV letech 1695–1697 se zúčastnil konkurzu vyhlášeného římskými jezuity na uměleckou výzdobu hlavního řeholního kostela il Gesù. Na základě výsledků konkurzu získal zakázku na vytvoření monumentálního alegorického sousoší \"Náboženství porážejíc hereze\" (1695–1699) jakož i stříbrné sochy zakladatele řádu Ignáce z Loyoly nad jeho hrobem (socha byla o sto let později roztavena a nahrazena dílem z dílny Antonia Canovy). Aby se mohl naplno věnovat této práci, opustil akademii a uchýlil se do Palazzo Farnese, kde si zřídil vlastní dílnu. Současně pracoval i na dalších dílech – na základě objednávky jezuitů v letech 1697–1699 vytvořil mramorový reliéf na oltáři jezuitského světce Aloisia Gonzaga v kostele Sant'Ignazio di Loyola (pro tento chrám vytvořil o deset let později monumentální náhrobek papeže Řehoře XV. a jeho synovce, kardinála Ludovica Ludovisiho) a dominikáni ho pověřili vytvořením náhrobku \"svého\" papeže Pia V. (v bazilice Santa Maria Maggiore).\n\nV roce 1700 se Le Gros stal členem Akademie svatého Lukáše (\"Accademia di San Luca\"), prestižní umělecko-vzdělávací instituce. Členství v ní mu otevřelo cestu k životním zakázkám. V letech 1703–1712 vytvořil pro římskou Lateránskou baziliku kolosální sochy dvou apoštolů – svatého Bartoloměje a svatého Tomáše. V letech 1708–1710, ve spolupráci s architektem Filippo Juvarrou (1678–1736), se podílel na výstavbě kaple Antamori (\"Cappella Antamori\") v kostele San Girolamo della caritas (kromě štukatúrské výzdoby vytvořil monumentální sochu římského patrona Filipa Neriho).\n\nV závěru svého života se opět vrátil k pracím pro římské jezuity. Z let 1702–1703 pochází jeho kolorovaná mramorová socha \"Svatý Stanislav Kostka na smrtelné posteli\", znázorňující skon mladého polského jezuitského novice. Vystavena je v Kostkově pokoji v klášteře u kostele Sant'Andrea al Quirinale.\n\nZačátkem druhého desetiletí 18. století však Le Grosova sláva začala upadat. Nejprve ztratil přízeň jezuitů, když tvrdošíjně prosazoval svůj návrh na přemístění sochy svatého Stanislava do nově vzniklé kaple. Navíc se začal potýkat s potížemi i v osobním životě. V roce 1714 zemřel v Paříži jeho otec a on sám také vážně onemocněl. V následujícím roce odjel do Paříže a ve svém rodném městě toužil strávit zbytek života. Avšak v pařížských uměleckých kruzích se setkal s nevraživostí svých kolegů z Královské akademie, na základě čehož se rozhodl vrátit do Říma. Zde pochopil, že jeho hvězda definitivně zhasla. Viděl, že na výsluní se dostává Camillo Rusconi, oblíbenec papeže Klementa XI. Vrcholem všeho bylo jeho vyloučení z Akademie svatého Lukáše, což mimo jiné znamenalo, že nemohl dostat žádnou další veřejnou zakázku. Římský trh pro něj byl od té chvíle uzavřen, což ho rychle přivedlo do finančních potíží. Musel se spokojit i s menšími pracemi mimo hlavní město (např. sochy pro benediktinské opatství v Monte Cassinu).\n\nJeho posledním dílem, které vytvořil na doporučení svého přítele Filippa Juvarra, v té době dvorního architekta savojského vévody Viktora Amadea II., byly dvě sochy (svaté Kristýny a svaté Terezie) pro turínský kostel San Cristina.\n\nZatrpklý Pierre Le Gros zemřel na zápal plic začátkem května 1719, necelý měsíc po dovršení padesáti tří let. Jeho tělesné ostatky uložili v národním chrámu římských Francouzů, v kostele San Luigi dei Francesi. V roce 1725 byl posmrtně rehabilitován a opět přijat do Akademie svatého Lukáše.\n"}
{"id": "1223408", "url": "https://cs.wikipedia.org/wiki?curid=1223408", "title": "The Weight", "text": "The Weight\n\n„The Weight“ je píseň kanadské skupiny The Band. Pochází z jejího prvního alba nazvaného \"Music from Big Pink\", které vyšlo v roce 1968. Jejím autorem je kytarista Robbie Robertson. Časopis \"Rolling Stone\" píseň zařadil na 41. příčku žebříčku 500 nejlepších písní všech dob. Píseň má celou řadu cover verzí, nahrály ji například skupiny Little Feat, Panic at the Disco a Grateful Dead, byla použita i v několika filmech, zazněla například ve filmu Bezstarostná jízda. Český hudebník Petr Kalandra nahrál se skupinou Marsyas coververzi písně s českým textem Oskara Petra pod názvem „Břímě“. \n"}
{"id": "1223409", "url": "https://cs.wikipedia.org/wiki?curid=1223409", "title": "Max Walter", "text": "Max Walter\n\nMax Walter (1896 Bratislava, Rakousko-Uhersko – 1940) byl slovenský šachový mistr židovského původu, rodák z Bratislavy.\n\nŠachová kariéra Maxe Waltera se překrývá s obdobím první republiky. Získal 3 medaile z československých šampionátů: zlatou v Pardubicích 1923, stříbrnou v Českých Budějovicích v roce 1927 (při rovnosti bodů s vítězným Opočenským) a bronzovou v Praze 1931. Stal se prvním mistrem Slovenska v roce 1924, vícenásobným mistrem Bratislavy. Skončil druhý v Piešťanech 1922, při čtyřhře mistrů v Kolíně 1925 se dělil druhé místo s Opočenským za vítězným Richardem Rétim. Byl první v Budapešti 1926, 4. v Znojmě 1927, 4.-5. v Liptovském Svatém Jánu 1930. \n\nWalter se zúčastnil se několika špičkově obsazených turnajů, pravda se skromnějšími výsledky. Byl 14. na turnaji v Ostravě 1923 (vyhrál Emanuel Lasker), kde remizoval s Savielly Tartakowerem a Akibou Rubinsteinem. V Trenčianských Teplicích 1928 byl 8. Skončil 10. na Sliači 1932 (vyhrál Salomon Flohr), porazil tam Rudolfa Spielmanna. V turnaji v Hastings 1933/34 se podělil první místo s Koltanowskim. Šachy hrával i jeho mladší bratr Jacques.\n\nMax Walter zřejmě zemřel v koncentračním táboře v roce 1940, přestože existuje záznam o jeho údajné účasti na turnaji v Madridu 1945.\n\n"}
{"id": "1223410", "url": "https://cs.wikipedia.org/wiki?curid=1223410", "title": "Gaston Lachaise", "text": "Gaston Lachaise\n\nGaston Lachaise (8. květen 1882, Paříž - 10. říjen 1935, New York) byl francouzsko-americký sochař.\nV letech 1898-1904 vystudoval sochařství na École des Beaux-Arts. Poté pracoval jako dyzajnér ve šperkařství René Lalique. Ve Francii také začala jeho umělecká kariéra, když v letech 1899–1903 vystavoval na pařížských salonech.\n\nMezi lety 1901–1903 Lachaise potkal Kanaďanku Isabel Dutaud Nagleovou, která byla o deset let starší, v té době vdaná a s jedním synem. Rozvinul se mezi nimi hluboký milostný vztah, Lachaise kvůli ní opustil Paříž, zřekl se začínající kariéry a roku 1906 ji následoval do USA. Po celý život mu byla Isabel, se kterou se 25. června 1917 v New Yorku oženil, hlavní inspirací. V USA působil nejprve v Bostonu, později v New Yorku, kde se stal asistentem Paula Manshipa.\n\nTvořil zejména ženské akty z leštěného bronzu nebo kamene, které měly monumentální rozměry. Je však také autorem plastik zvířat a reliéfů na veřejných budovách v New Yorku (např. Rockefellerovo centrum). Lachaisova nejslavnější práce \"Stojící žena\" (1932), smyslný ženský akt s točitými, kuželovitými končetinami, je typickým příkladem jeho tvorby. Byl také známý i jako znamenitý portrétista. Je autorem bust slavných umělců, jakými byli John Marin, Marianne Mooreová a E. E. Cummings.\n"}
{"id": "1223411", "url": "https://cs.wikipedia.org/wiki?curid=1223411", "title": "Marin Skender", "text": "Marin Skender\n\nMarin Skender (* 12. srpna 1979, Osijek, Socialistická republika Chorvatsko, SFR Jugoslávie) je chorvatský fotbalový brankář, od roku 2013 hráč klubu SønderjyskE. Mimo Chorvatsko působil na klubové úrovni v Gruzii a Dánsku.\n\n\n"}
{"id": "1223412", "url": "https://cs.wikipedia.org/wiki?curid=1223412", "title": "Krevní peníze", "text": "Krevní peníze\n\nKrevní peníze je výraz právní teorie označující pokutu za zabití (prolití krve). Starší právní zvyklosti znaly zásadu „krev za krev“, tedy prolití krve mělo být trestáno opět jedině krví (krevní msta), přičemž krev se musela mstít soukromě svépomocí. Možnost vykoupit se ze zabití byla mladší, nicméně s prosazující se civilizací se rychle prosadila.\n\nV právním státě se pak často platily dvě pokuty, panovníkovi za rušení míru a pokuta soukromá pozůstalým. Institutu krevních peněz v germánském právu se říkalo fredum (veřejná pokuta, peníze za mír) a wergeld (soukromá pokuta, peníze za člověka), ve slovanském to byla hlava (veřejná a někdy i soukromá, ta se označovala i (pří)hlavní peníze). Ještě v 16. století v českém právu bylo možné řešit „domácí mordy“ hrdlem (popravou), nebo pozůstalí mohli odpustit vrahovi skrze smlouvu o hlavu (tedy vyplacení se z trestu). Zásady krevní msty následně i vykoupení se z ní se objevily i mimo Evropu, zná je i islámské právo – kisás je trest odpovídající provinění a dijja jsou krevní peníze.\n\n\n"}
{"id": "1223419", "url": "https://cs.wikipedia.org/wiki?curid=1223419", "title": "Simon Kroon", "text": "Simon Kroon\n\nSimon Robert Kroon (* 16. června 1993) je švédský fotbalový záložník a bývalý mládežnický reprezentant, od roku 2016 hráč dánského klubu SønderjyskE.\n\n\nForsberg nastupoval za švédskou mládežnickou reprezentaci U19 a U21.\n\n"}
{"id": "1223422", "url": "https://cs.wikipedia.org/wiki?curid=1223422", "title": "Atletika na Letních olympijských hrách 2016 – 100 metrů muži", "text": "Atletika na Letních olympijských hrách 2016 – 100 metrů muži\n\nPřed startem soutěže byly platné rekordy následující:\n\nPozn. Všechny časy jsou v brazilském čase (UTC-3).\n\n\nPředkol se zúčastnili papírově nejslabší běžci, ostatní byli nasazeni přímo do rozběhů. Z každého běhu předkola postoupili do rozběhů přímo první dva běžci. Ze zbylých běžců pak dodatečně postoupili dva s nejlepším časem.\n\nZ každého rozběhu přímo postoupili do semifinále první dva běžci. Z ostatních běžců pak dodatečně postoupilo osm s nejlepším časem.\n\nZ každého semifinále postoupili do finále přímo dva nejlepší běžci. Z ostatních dodatečně postoupili dva běžci s nejlepším časem.\n\nOficiální výsledky běhu na 100 m mužů v rámci LOH 2016\n"}
{"id": "1223427", "url": "https://cs.wikipedia.org/wiki?curid=1223427", "title": "Sportovní chůze", "text": "Sportovní chůze\n\nSportovní chůze je lehkoatletická sportovní disciplína. Od běhu se liší tím, že závodník nesmí po celou dobu ztratit kontakt se zemí – minimálně jedna z jeho nohou se musí v každém okamžiku závodu dotýkat země. Vzdálenosti se obvykle pohybují od 3 km do 50 km.\n\nSportovní chůze je populární v iberoamerických zemích, Rusku, Austrálii nebo Číně.\n\nSportovní chůze vznikla na počátku 17. století v Anglii, kde se šlechtici sázeli o to, čí lokaj je rychlejší. Již tehdy byla stanovena pravidla, nesmělo se běžet a využívala se technika pata-špička.\n\nTyto soutěže byly v druhé polovině 18. století inspirací ke dlouhým závodům. Pro závodníky vznikl termín pedestriáni, který převzali i čeští průkopníci sportovní chůze. Závodníci byli slušně placeni a i v této době se sázelo. Dobové zdroje hovoří o různých cílech:\n\n\nPozdější čeští pedestriáni mají na svém kontě několik pozoruhodných výkonů:\n\n\nVznik sportovních klubů ve velkých městech způsobil vzestup diváckého zájmu o chůzi. V 70. letech 19. století se chůze dostala (po dostizích) na druhé místo sázkových sportů. Pro nově se utvářející olympijské hnutí, které tvrdě odmítalo profesionalismus, se však disciplína musela stát amatérskou a oprostit se od sázení, aby ji byl povolen vstup na olympijské hry.\n\nNa olympijských hrách byla chůze poprvé v roce 1908 (LOH v Londýně). Ženy se poprvé představily až na LOH v Barceloně v roce 1992.\n\nNa počátku 20. století požadovala pravidla propnutí kolene alespoň jednou během kroku. Na začátku 70. let již musela být noha napnutá v okamžik kdy se ocitla pod tělem. Od roku 1996 je platné pravidlo P 230.1, podle něhož musí chodec propínat od paty po špičku.\n\n\"\"Závodní chůze je takový pohyb kroky, při němž nedojde k viditelné (lidským okem postřehnutelné) ztrátě dotyku chodce se zemí. Oporová noha musí být bezpodmínečně napnutá (tj. nepokrčená v koleně) od okamžiku prvního kontaktu se zemí až do okamžiku, kdy je ve svislé poloze.\"\"\n\nPokud pravidla závodník nedodržuje, může dostat od rozhodčích napomenutí (červenou kartu), při třetím napomenutí je diskvalifikován. Tři červené karty však musí obdržet od různých rozhodčích.\n\nDodržování pravidel sportovní chůze dal vzniknout specifickému pohybu pánví, který se stal terčem posměchu již ve 20. letech 20. století.\n\n\n\n\n"}
{"id": "1223429", "url": "https://cs.wikipedia.org/wiki?curid=1223429", "title": "SV Preußen Mielau", "text": "SV Preußen Mielau\n\nSV Preußen Mielau (celým názvem: Sportverein Preußen Mielau) byl německý sportovní klub, který sídlil ve východopruském městě Mielau (dnešní Mława v Mazovském vojvodství). Založen byl v roce 1940, zanikl v roce 1945 po sovětsko-polské anexi Pruska. Klubové barvy byly modrá a bílá.\n\nSvé domácí zápasy odehrával na stadionu Sportplatz s kapacitou 4 000 diváků.\n\n\nZdroj: \n\n\n\nZdroj: \n\n"}
{"id": "1223430", "url": "https://cs.wikipedia.org/wiki?curid=1223430", "title": "Stranger Things", "text": "Stranger Things\n\nStranger Things je americký sci-fi hororový televizní seriál internetové streamovací televize Netflix, jehož tvůrci jsou bratři Matt a Ross Dufferovi, kteří společně s Shawnem Levym a Danem Cohenem plní také funkci výkonných producentů. V první sérii se jako herci objevili Winona Ryder, David Harbour, Finn Wolfhard, Millie Bobby Brown, Gaten Matarazzo, Caleb McLaughlin, Natalia Dyer, Charlie Heaton, Cara Buono a Matthew Modine, přičemž Noah Schnapp a Joe Keery si zahráli příležitostné role. Ve druhé sérii si již Schnapp a Keery zahráli pravidelně a nově se v seriálu objevili Sadie Sink, Dacre Montgomery, Sean Astin a Paul Reiser. Příležitostně si zde také zahrála Priah Ferguson. Na třetí sezónu se k hercům připojila Maya Hawke a Ferguson se stala pravidelnou součástí seriálu.\n\nPrvní série se odehrává ve fiktivním městě Hawkins v Indianě listopadu 1983 a zaměřuje se hlavně na vyšetřování ohledně zmizení malého kluka, do kterého zasahují nadpřirozené jevy odehrávající se v okolí města. Přátelům a rodině pohřešujícího se kluka pomáhá také dívka s psychokinetickými schopnostmi. Ve druhé sérii, která se odehrává o rok později v říjnu 1984, se postavy snaží vrátit zpět do normálního života a vyrovnat se s následky z první série. Třetí série, odehrávající se v červenci 1985, se zaměřuje především na dospívání postav v průběhu nového koloběhu událostí odehrávajících se na Den nezávislosti.\n\n15. července 2016 měla na Netflixu premiéru první osmidílná série. Obdržela uznání kritiků za práci s postavami, tempo, atmosféru, herecké výkony, hudbu, režii, scénář a pocty filmům z 80. let. Druhá, devítidílná série byla vydána 27. října 2017 a třetí série skládající se z dalších osmi epizod byla zveřejněna 4. července 2019. V září 2019 byla oznámena čtvrtá série, přičemž tvůrci seriálu, bratři Dufferovi, konstatovali, že by pravděpodobně skončí po odvysílání čtvrté nebo páté série.\n\nDěj seriálu se odehrává v 80. letech 20. století. Hlavními postavami jsou 4 kluci, (Mike, Lucas, Dustin a Will), kteří nejsou ve škole zrovna oblíbení. Naštěstí mají jeden druhého a večery tráví společně hraním hry Dungeons & Dragons. \n\nJednoho večera se Will vrací z rodinného domu Wheelerů do vlastního bydliště. Cestou se však začínají dít podivné věci a nakonec je hrůzou ochromený Will unesen. Jeho matka, Joyce, bojuje o záchranu mladšího syna i u Hawkinské policie, která však nejeví o případ nijak velký zájem a tvrdí, že se Will sám od sebe dříve nebo později objeví. Pátrání vede Jim Hopper, do dění se chtějí zapojit i Mike, Lucas a Dustin. Zápletka začíná nabírat obrátky, když se do děje připojí i „subjekt\" zdejší státní laboratoře, ve které se dějí nekalé věci. Ztracenou, unavenou a vyděšenou uprchlici, která již dál nemohla snášet nelidské podmínky a testování v laboratoři, najdou chlapci jedné noci v lese, kde i přes zákaz hledají posledního člena své party. Dívku, která má nakrátko střižené vlasy a na sobě staré triko, vezmou tajně do domu rodiny Wheelerových, kde se snaží podivné návštěvnici pomoci. Na povrch načínají vyplouvat velmi znepokojivé a podivné věci, které se motají kolem Willa a dívky, které začnou říkat El (zkrácení vytetovaného čísla na pravé ruce, Eleven). El má totiž dar telekineze a snaží se jim pomoci Willa najít, což se jí nakonec podaří v dimenzi zvané Upside Down. Umožňuje ostatním s Willem komunikovat pomocí vysílačky, kdykoliv však své síly využije, začne krvácet z nosu a sama se tím zraňuje. Najednou se najde Willovo mrtvé tělo a chystá se pohřeb. Eleven s ním však stále zvládne navázat kontakt, jak je to možné? Ukazuje se, že podivné a zlé věci začínají obtáčet smyčku kolem Hawkinsu a to nehorší má teprve přijít. \n\nVe druhé řadě se musí El srovnat se svým novým životem a problémy, Will si projde peklem a doktor Brenner nepřestává útočit. \n\nVe třetí řadě se klid v městečku Hawkins opět proměňuje v teror monster a mrazivých záhad a zatímco Will zápasí se svým dětským já, zbytek party \"nerdů\" řeší problémy ve svých romantických vztazích. \n"}
{"id": "1223436", "url": "https://cs.wikipedia.org/wiki?curid=1223436", "title": "SpVgg Memel", "text": "SpVgg Memel\n\nSpVgg Memel (celým názvem: Spielvereinigung Memel) byl německý sportovní klub, který sídlil ve východopruském městě Memel (dnešní Klaipėda v Klaipėdském kraji).\n\nZaložen byl v roce 1924 německými občany v Litvou okupovaném Memelu. V období litevské okupace nesl název SpVgg Klaipėda. V roce 1939 bylo území města obsazeno pro změnu německou armádou, která města znovu připojila k Německu. Zaniká v roce 1945 po opětovné a tentokráte trvalé litevské anexi města Memel.\n\n\n\nZdroj: \n\n\nZdroj: \n\nSpVgg-2 Klaipėda byl rezervním týmem SpVgg Klaipėdy (Memelu). Největšího úspěchu dosáhl v sezóně 1927, kdy hrál společně s A-týmem v litevské nejvyšší soutěži.\n\n\nZdroj: \n\n\n\nZdroj: \n\n"}
{"id": "1223437", "url": "https://cs.wikipedia.org/wiki?curid=1223437", "title": "Atletika na Letních olympijských hrách 2016 – hod oštěpem ženy", "text": "Atletika na Letních olympijských hrách 2016 – hod oštěpem ženy\n\nPřed startem soutěže byly platné rekordy následující:\n\nPozn. Všechny časy jsou v brazilském čase (UTC-3).\n\n\nV kvalifikaci měla každá z oštěpařek možnost tří pokusů, ze kterých se počítal nejlepší. Do finále postoupily přímo oštěpařky, které hodily alespoň 63 metrů (Q). Dodatečně postoupily čtyři oštěpařky s nejlepším výkonem (q), které limit nesplnily, aby byl počet účastnic finále doplněn na 12.\n\nDvanáctka finalistek měla k dispozici tři pokusy, ze kterých se počítal nejlepší. Osmička nejlepších pak měla k dispozici další tři pokusy. Nejlepší výsledek se počítal ze všech šesti pokusů.\n\n"}
{"id": "1223440", "url": "https://cs.wikipedia.org/wiki?curid=1223440", "title": "Štola Egidi", "text": "Štola Egidi\n\nŠtola Egidi byla dědičnou štolou pro oblast kamenouhelných jam Marie a Julie v Žacléři.\n\nV roce 1811 byly položeny v Žacléři první důlní míry. 30. října 1811 byla propůjčená důlní míra Marie Pomocná (Mariahilf mas) dvěma společníkům Ignáci Sklenkovi a Engebertu Pohlovi. Důlní míra zahrnovala odkrytou sloj na pozemku Josefa Pürgela. V roce 1814 důlní míra byla v rukou Engelberta Pohla. Do roku 1841 byla v držení dcery E. Pohla Veroniky a jeho zetě Františka Erbena z Borku, kteří ji prodali Vilemu Reichovi z Libavy (Lubawky). Ražení štoly Egidi navazovalo na štolu, kterou začali razit společníci Sklenek a Pohl. Vlastní štola byla údajně ražena už v roce 1830 Josefem Reicheltem z Drážďan. Nad ústím štoly v kamenném ostění byl vytesán rok 1842, ale do horních knih byla zapsána až v roce 1844. Celková délka štoly byla 685 m. Ražena byla převážně v kameni v malém profilu D5–D9 a byly jí rozfárány všechny nadložní sloje žacléřského slojového pásma (asi 23 slojí). V roce 1844 důlní míru se štolou Egidi odkoupil Jan Müller a v roce 1860 ji daroval svým synům. Štola Egidi sloužila k odvodnění jam Julie a Marie, které byly na důlním poli zaraženy. Jáma Julie byla zahloubena v roce 1853 do úrovně štoly Egidi, tj. do hloubky 53 m. Voda odtékala do 200 m vzdáleného Lampertického potoka. Další její funkcí bylo větrání překopů a chodeb jámy Marie. Vytěžené uhlí bylo prodáváno ve vážném domku, který byl v blízkosti ústí štoly Egidi. Portál štoly byl ještě k vidění po roce 1948. V současné době je překryto ústí štoly odvalem dolu Jan Šverma. Štola Egidi byla zlikvidována v roce 1945. V letech 1995–1997 byla provedena úprava vývěru ze štoly Egidi. Odvodnění paty odvalu na východní a jižní straně. Vody jsou sváděny do vodoteče a do Lampertického potoka.\n"}
{"id": "1223441", "url": "https://cs.wikipedia.org/wiki?curid=1223441", "title": "VfB Osterode", "text": "VfB Osterode\n\nVfB Osterode (celým názvem: Verein für Bewegungsspiele Osterode) byl německý sportovní klub, který sídlil ve východopruském městě Osterode in Ostpreußen (dnešní Ostróda ve Varmijsko-mazurském vojvodství). Založen byl v roce 1919, zanikl v roce 1945 po sovětsko-polské anexi Pruska. Klubové barvy byly černá a bílá.\n\nSvé domácí zápasy odehrával na stadionu Bismarckplatz.\n\n\n\n\nZdroj: \n\n\n\nZdroj: \n\n"}
{"id": "1223445", "url": "https://cs.wikipedia.org/wiki?curid=1223445", "title": "MTV Ponarth", "text": "MTV Ponarth\n\nMTV Ponarth (celým názvem: Männer-Turnverein Ponarth) byl německý sportovní klub, který sídlil ve východopruské metropoli Königsberg, ve čtvrti Ponarth (dnešní Dimitrovo v Kaliningradu v Kaliningradské oblasti). Zanikl v roce 1945 po sovětsko-polské anexi Pruska.\n\nSvé domácí zápasy odehrával na stadionu Palve-Platz.\n\n\nZdroj: \n\n\n\nZdroj: \n\n"}
{"id": "1223446", "url": "https://cs.wikipedia.org/wiki?curid=1223446", "title": "Eargasm", "text": "Eargasm\n\nEargasm je druhý Extended play českého skladatele vystupujícího s přezdívkou M4verick. Byl vydán v roce 2016 přes Soundcloud.\nHudební žánr tohoto alba je svérázný a těžce definovatelný. Mísí se zde prvky stylů Glitch, Electro House, Mooombahton, ale i orchestrální hudby.\n\nM4verick v konverzaci na Soundcloudu prohlásil, že Eargasm EP byl pokusem demonstrovat české veřejnosti neomezené možnosti elektronické hudby, což je ale poměrně těžký úkol, protože lidé v Česku jsou v hudbě stále poněkud konzervativní. Také se zmínil o následujícím EP, které by mělo nést název Welcome in Africa.\n"}
{"id": "1223453", "url": "https://cs.wikipedia.org/wiki?curid=1223453", "title": "Rastenburger SV", "text": "Rastenburger SV\n\nRastenburger SV (celým názvem: Rastenburger Sportverein) byl německý sportovní klub, který sídlil ve východopruském městě Rastenburg (dnešní Kętrzyn ve Varmijsko-mazurském vojvodství). RSV 1908 mělo dva úspěšné oddíly, a to fotbalové a hokejové. Založen byl v roce 1908, zanikl v roce 1945 po sovětsko-polské anexi Pruska. Většina hokejistů zaniklého oddílu po válce začala hrát v klubu VfL Bad Nauheim. Klubové barvy byly černá, žlutá a bílá.\n\nSvé domácí zápasy odehrával na stadionu Scheffler-Platz.\n\n\n\nZdroj: \n\n\n\nZdroj: \n\n"}
{"id": "1223455", "url": "https://cs.wikipedia.org/wiki?curid=1223455", "title": "MSV von der Goltz Tilsit", "text": "MSV von der Goltz Tilsit\n\nMSV von der Goltz Tilsit (celým názvem: Militärsportverein von der Goltz Tilsit) byl německý vojenský sportovní klub, který sídlil ve východopruském městě Tilsit (dnešní Sovetsk v Kaliningradské oblasti). Klub patřil pod pozemní jednotky Wehrmacht. Zanikl v roce 1945 po sovětsko-polské anexi Pruska.\n\nNejvětším úspěchem klubu byla celkem čtyřletá účast v Gaulize Ostpreußen, jedné ze skupin tehdejší nejvyšší fotbalové soutěže na území Německa.\n\n\n\nZdroj: \n\n\n\nZdroj: \n\n"}
{"id": "1223458", "url": "https://cs.wikipedia.org/wiki?curid=1223458", "title": "Don't Shoot Me I'm Only the Piano Player", "text": "Don't Shoot Me I'm Only the Piano Player\n\nDon't Shoot Me I'm Only the Piano Player je šesté studiové album anglického hudebníka Eltona Johna. Vydáno bylo v lednu 1973 společnostmi MCA Records a DJM Records a jeho producentem byl Gus Dudgeon. Nahráno bylo v červnu 1972 na zámku Château d'Hérouville ve francouzském Hérouville. Deska se umístila na prvních příčkách hitparád Billboard 200 (USA) a UK Albums Chart, přičemž stejného úspěchu se jí dostalo i v dalších zemích.\n\nAutory všech skladeb jsou Elton John a Bernie Taupin.\n\n"}
{"id": "1223459", "url": "https://cs.wikipedia.org/wiki?curid=1223459", "title": "VfB Tilsit", "text": "VfB Tilsit\n\nVfB Tilsit (celým názvem: Verein für Bewegungsspiele Tilsit) byl německý sportovní klub, který sídlil ve východopruském městě Tilsit (dnešní Sovetsk v Kaliningradské oblasti). Založen byl v roce 1912, zanikl v roce 1945 po sovětsko-polské anexi Pruska. Klubové barvy byly černá a bílá.\n\nNejvětším úspěchem klubu byla celkem tříletá účast v Gaulize Ostpreußen, jedné ze skupin tehdejší nejvyšší fotbalové soutěže na území Německa.\n\n\n\n\nZdroj: \n\n\n\nZdroj: \n\n"}
{"id": "1223460", "url": "https://cs.wikipedia.org/wiki?curid=1223460", "title": "Ander Murillo", "text": "Ander Murillo\n\nAnder Murillo García (* 22. července 1983, San Sebastián, Španělsko) je španělský fotbalový obránce a bývalý mládežnický reprezentant baskického původu, od roku 2011 hráč kyperského klubu AEK Larnaka. Hraje na postu stopera (středního obránce).\n\n\nMurillo působil v mládežnických reprezentacích Španělska U17, U19, U20 a U21.\n\n"}
{"id": "1223461", "url": "https://cs.wikipedia.org/wiki?curid=1223461", "title": "Breaking Hearts", "text": "Breaking Hearts\n\nBreaking Hearts je studiové album anglického hudebníka Eltona Johna. Vydáno bylo v červnu roku 1984 společnostmi Geffen Records a Rocket Records a jeho producentem byl Chris Thomas. Nahráno bylo od prosince 1983 do dubna 1984 na Montserratu. V americké hitparádě Billboard 200 se umístilo na dvacátém místě, v britské UK Albums Chart. V USA dosáhlo platinové desky.\n\nAutory všech skladeb jsou Elton John a Bernie Taupin, pokud není uvedeno jinak.\n\n"}
{"id": "1223462", "url": "https://cs.wikipedia.org/wiki?curid=1223462", "title": "Peachtree Road", "text": "Peachtree Road\n\nPeachtree Road je osmadvacáté studiové album anglického hudebníka Eltona Johna. Vydáno bylo v listopadu roku 2004 společnostmi Universal Music Group a The Rocket Record Company a jeho producentem byl sám Elton John. Jde o Johnovo jediné album v celé jeho kariéře, na němž je uveden jako jediný producent. Svůj název album dostalo podle stejnojmenné ulice v Atlantě, kde měl Elton John jeden ze svých domů.\n\nAutory všech skladeb jsou Elton John a Bernie Taupin.\n\n"}
{"id": "1223464", "url": "https://cs.wikipedia.org/wiki?curid=1223464", "title": "SG OrPo Danzig", "text": "SG OrPo Danzig\n\nSG OrPo Danzig (celým názvem: Sportgemeinschaft der Ordnungspolizei Danzig) byl německý policejní fotbalový klub, který sídlil v západopruském městě Danzig (dnešní Gdaňsk v Pomořském vojvodství). Založen byl v roce 1920, zanikl v roce 1945 po sovětsko-polské anexi Pruska. Klubové barvy byly modrá a bílá.\n\nSvé domácí zápasy odehrával na stadionu Polizeisportplatz Langfuhr.\n\n\n\n\nZdroj: \n\n\n\nZdroj: \n\n"}
{"id": "1223465", "url": "https://cs.wikipedia.org/wiki?curid=1223465", "title": "Basilejské náměstí", "text": "Basilejské náměstí\n\nBasilejské náměstí je veřejné prostranství na Žižkově v Praze 3. Je pojmenováno po švýcarském městě Basilej, ve kterém se v letech 1431 - 1448 konal církevní koncil, v rámci kterého byly uznány 4 pražské artikule.\n\nNáměstí vzniklo v roce 1932 a má přibližně kruhový půdorys. Ze tří stran jej obklopují funkcionalistické činžovní domy, přičemž jihovýchodní strana směrem k Nákladovému nádraží Žižkov zůstává nedokončená. Severojižním směrem náměstí protíná ulice Jana Želivského, spojnice mezi Žižkovem a Vinohrady a tramvajová trať.\n\nNejznámější budovou v bezprostředním okolí náměstí je funkcionalistický komplex nákladového nádraží, který byl v roce 2010 vyhlášen kulturní památkou, přičemž se v současné době uvažuje o jeho dalším využití v důsledku útlumu nákladové dopravy. Na sever od náměstí se nachází křižovatka Ohrada a kino Aero. Jihozápadně od náměstí se nachází bytový komplex Central park. Dále při křižovatce s Olšanskou ulicí stojí budova O2 Czech Republic a na jih od ní se nacházejí Olšanské hřbitovy.\n\nV budoucnosti je plánován stavební rozvoj v severní části bývalého nákladového nádraží, který souvisí i s dostavbou jihovýchodní části náměstí. Kromě toho se dříve uvažovalo i o stanici metra, která by byla součástí trasy plánované linky D, avšak od trasování linky směrem na Žižkov bylo upuštěno ve prospěch směřování směrem na Náměstí Republiky. \n"}
{"id": "1223467", "url": "https://cs.wikipedia.org/wiki?curid=1223467", "title": "Gedania Danzig", "text": "Gedania Danzig\n\nKS Gedania Danzig (celým názvem: Klub Sportowy Gedania zu Danzig) byl německý fotbalový klub, který sídlil v západopruském městě Danzig (dnešní Gdaňsk v Pomořském vojvodství). Jednalo se o sportovní organizaci polské komunity v samotném městě. Založen byl v roce 1922, zanikl v roce 1939 po vyhlášení druhé světové války. Klubové barvy byly červená a bílá.\n\nSvé domácí zápasy odehrával na stadionu Gedania-Platz auf dem Heeresanger.\n\n\n\n\nZdroj: \n\n\n\nZdroj: \n\n"}
{"id": "1223468", "url": "https://cs.wikipedia.org/wiki?curid=1223468", "title": "Leonidas Drosis", "text": "Leonidas Drosis\n\nLeonidas Drosis, řecky \"Λεωνίδας Δρόσης\" (1834 – 1882) byl řecký sochař.\nNarodil se ve městě Nafplio na Peloponésu, vyrůstal v Aténách, kde také studoval sochařství. Jeho díla byla inspirována klasickým starořeckým sochařstvím. Jako žák vytvořil sochy generála Miaulisa a řeckého krále Othona. Procestoval velkou část Evropy, nakonec se usadil v Římě, kde i tvořil. Vytvořil známé mramorové sochy bohyně Artemis, hrdiny Achilla, spisovatelky Sapfó a Alexandra Velikého. Později se vrátil do Atén. Žil v době, kdy začala masivní výstavba Athén. Hlavní aténské náměstí, Syntagma, obohatil o sochu bohyně Athény a sedících filozofů Sokrata a Platóna, obě sochy jsou z mramoru. Jiné sochy z tohoto období představují boha Apollóna, alegorii svobodné Hellady, historie, myšlenky a námořnictva. Později se vrátil do Itálie, kde v Neapoli zemřel.\n"}
{"id": "1223469", "url": "https://cs.wikipedia.org/wiki?curid=1223469", "title": "Josef Dietrich", "text": "Josef Dietrich\n\nJméno a příjmení Josef Dietrich má více nositelů:\n\n"}
{"id": "1223471", "url": "https://cs.wikipedia.org/wiki?curid=1223471", "title": "SC Graudenz", "text": "SC Graudenz\n\nSC Graudenz (celým názvem: Sport-Club Graudenz) byl německý sportovní klub, který sídlil v západopruském městě Graudenz (dnešní Grudziądz v Kujavsko-pomořském vojvodství). Založen byl v roce 1906, zanikl v roce 1945 po sovětsko-polské anexi Pruska. Klubové barvy byly černá a bílá.\n\nPřed první světovou válkou patřil k elitním klubům Baltského fotbalového mistrovství.\n\nZdroj: \n\n\n"}
{"id": "1223473", "url": "https://cs.wikipedia.org/wiki?curid=1223473", "title": "Reichsbahn SG Bromberg", "text": "Reichsbahn SG Bromberg\n\nReichsbahn SG Bromberg (celým názvem: Reichsbahn Sportgemeinschaft Bromberg) byl německý fotbalový klub sídlící v západopruském městě Bromberg (dnešní Bydgoszcz v Kujavsko-pomořském vojvodství). Založen byl v roce 1940 po anexi polského města Bydgoszcz, zanikl v roce 1944 po ústupu německých vojsk z území města.\n\nSvé domácí zápasy odehrával na stadionu Sportplatz an der Kriegsschule.\n\n"}
{"id": "1223474", "url": "https://cs.wikipedia.org/wiki?curid=1223474", "title": "SC Bromberg", "text": "SC Bromberg\n\nSC Bromberg (celým názvem: Sportclub Bromberg) byl německý fotbalový klub, který sídlil v západopruském městě Bromberg (dnešní Bydgoszcz v Kujavsko-pomořském vojvodství).\n\nZaložen byl v roce 1909, zanikl po první světové válce. V průběhu své existence býval účastníkem Baltského fotbalového mistrovství.\n\n"}
{"id": "1223477", "url": "https://cs.wikipedia.org/wiki?curid=1223477", "title": "SG Bromberg", "text": "SG Bromberg\n\nSG Bromberg (celým názvem: Sportgemeinschaft Bromberg) byl německý fotbalový klub, který sídlil v západopruském městě Bromberg (dnešní Bydgoszcz v Kujavsko-pomořském vojvodství). Založen byl v roce 1940 po anexi polského města Bydgoszcz, zanikl v roce 1944 po ústupu německých vojsk z území města. Klubové barvy byly červená a černá.\n\nSvé domácí zápasy odehrával na stadionu Sportplatz an der Kriegsschule.\n\n\n\nZdroj: \n\n\n\nZdroj: \n\n"}
{"id": "1223478", "url": "https://cs.wikipedia.org/wiki?curid=1223478", "title": "Zvěstování (da Vinci, 1472)", "text": "Zvěstování (da Vinci, 1472)\n\nZvěstování, italsky \"Annunciazione\" je obraz renesančního umělce Leonarda da Vinciho z roku 1472.\n\nLeonardo je autorem dvou verzí s tematikou zvěstování Panně Marii. Druhá verze Zvěstování, umístěná v pařížském Louvru, vznikla v roce 1478.\n\nDílo z roku 1471 vzniklo během Leonardova působení v umělecké dílně Andrei del Verrocchia. Původně bylo určeno pro klášter San Bartolomeo v Monteoliveto nedaleko Florencie a do Uffizi, kde se nachází dodnes, se dostalo v roce 1867. Na malbě je patrný vliv florentské malířské školy, zejména Sandra Botticelliho. Zobrazení perspektivy a postav zde působí mírně neohrabaně. Dílo je zvláštní svým prostorovým podáním. Zatímco anděl a stromy na levé straně obrazu jsou zobrazeni klasicky z profilu, pravá strana s budovou je pojata zcela prostorově; Maria je zobrazena téměř v čelním pohledu.\n\nObraz zachycuje tradiční námět, kdy archanděl Gabriel přichází Panně Marii zvěstovat narození Ježíše Krista (Lk 1: 26-38). Na pozadí schematicky nastíněné země anděl s lilií v levé ruce a se žehnajícím gestem pravé ruky zvěstuje Marii Boží vůli. Ta v úleku, ale současně s výrazem hluboké úcty naznačeném gestem levé ruky, přijímá tuto zvěst.\n\nObraz má v sobě symbolické prvky – lilie v andělově ruce jako symbol čistoty a nevinnosti a mramorová truhlice před Marií připomínající sarkofág je odkazem na hrob Piera Cosima de Medici ve florentské bazilice San Lorenzo, dílo Leonardova učitele Verrocchia.\n\nLeonardovo autorství tohoto díla bylo dlouho zpochybňováno. Původně se předpokládalo, že obraz je dílem jiných, starších mistrů (např. Ghirlandaia nebo samotného Verrocchia). Pochybnosti vyvrátil nález Leonardových studií k tomuto dílu.\n\n"}
{"id": "1223479", "url": "https://cs.wikipedia.org/wiki?curid=1223479", "title": "Metro v Čcheng-tu", "text": "Metro v Čcheng-tu\n\nMetro v Čcheng-tu (), hlavním městě provincie S’-čchuan v Čínské lidové republice, bylo otevřeno 27. září 2010, přičemž výstavba začala v roce 2005. K srpnu 2016 má čtyři linky o celkové délce 108,9 kilometru a 87 stanicích. Rychlá výstavba nadále probíhá a ke konci roku 2017 se předpokládá otevření dalších dvou linek, okružní linky 7 a linky 10, která povede na jihozápad na mezinárodní letiště Čcheng-tu Šuang-liou.\n\n"}
{"id": "1223481", "url": "https://cs.wikipedia.org/wiki?curid=1223481", "title": "SV Thorn", "text": "SV Thorn\n\nSV Thorn (celým názvem: Sportverein Thorn) byl německý sportovní klub, který sídlil v západopruském městě Thorn (dnešní Toruń v Kujavsko-pomořském vojvodství). Založen byl v roce 1940 po anexi polského města Toruń, zanikl v roce 1944 po ústupu německých vojsk z území města.\n\nSvé domácí zápasy odehrával na stadionu Städtisches Stadion an der Zeppelinstraße.\n\n\n\nZdroj: \n\n\n\nZdroj: \n\n"}
{"id": "1223482", "url": "https://cs.wikipedia.org/wiki?curid=1223482", "title": "Křest Krista", "text": "Křest Krista\n\nKřest Krista, (italsky \"Battesimo di Cristo\") je desková malba, na níž se autorsky podíleli renesanční umělci Andrea del Verrocchio a jeho žák Leonardo da Vinci.\n\nAndrea del Verrocchio byl florentský malíř, ale především sochař druhé poloviny 15. století. Jeho umělecká dílna byla kulturním centrem, poskytujícím výchovu mladým umělcům nejen v umění, ale i v humanistickým principech, myšlení, ba dokonce v matematice. \"Křest Krista\", nejvýznamnější Verrocchiovo malířské dílo dokončil jeho nejtalentovanější žák Leonardo da Vinci. Podle Vasariho udělal talent mladého Leonarda na del Verrocchia, od něhož existuje jen málo bezpečně doložených děl, takový dojem, že se vzdal dokončení obrazu a přenechal ho svému žákovi. Na základě ikonografického rozboru díla lze určit, kterou část malby namaloval který umělec. Pozadí se skalami a palma, stejně jako postavy sv. Jana Křtitele a Ježíše Krista, nesou rukopis del Verrocchia, ale postava levého anděla dává tušit leonardovské \"Sfumato\". Někteří odborníci na základě stylových rozdílů soudí, že se na realizaci díla (konkrétně postavy Krista) podílel i třetí umělec (zřejmě jde o dalšího Verrocchiovho žáka Lorenza di Credi).\n\nMalba byla původně určena pro kostel San Salvi ve Florencii. Dílo zachycuje všeobecně známou scénu, popsanou v Novém zákoně (Mt 3, 13 - 17).\n\n"}
{"id": "1223483", "url": "https://cs.wikipedia.org/wiki?curid=1223483", "title": "FC Viktoria Schneidemühl", "text": "FC Viktoria Schneidemühl\n\nFC Viktoria Schneidemühl (celým názvem: Fußball Club Viktoria Schneidemühl) byl německý fotbalový klub, který sídlil v pomořanském městě Schneidemühl (dnešní Piła ve Velkopolském vojvodství). Klubové barvy byly tmavě červená a bílá.\n\nZaložen byl v roce 1915, zanikl v roce 1945 po polské anexi východních Pomořan.\n\n"}
{"id": "1223484", "url": "https://cs.wikipedia.org/wiki?curid=1223484", "title": "New Providence", "text": "New Providence\n\nNew Providence je nejlidnatějším z bahamských ostrovů. Žije na něm více než 70% bahamské populace. Na tomto ostrově se též nachází hlavní město státu Nassau.\n\nNázev ostrovu dal jeho guvernér v 16. století jako výraz poděkování Boží prozřetelnosti za to, že zde přežil ztroskotání lodi. Dlouho patřil k hlavním základnám pirátů, turistickou atrakcí je věž, v níž údajně sídlil Černovous. Roku 1670 zde založili Angličané osadu Charles-Town, roku 1695 přejmenovanou na Nassau na počest Oranžsko-nasavské dynastie. Roku 1718 byl ostrov připojen ke Spojenému království, od roku 1973 je součástí nezávislého bahamského státu. V období prohibice v USA ostrov proslul jako místo, odkud se do Států ve velkém pašoval alkohol.\n\nEkonomika ostrova je založena primárně na turistickém ruchu, kromě pláží ke koupání a opalování nabízí New Providence a sousední ostrůvek Paradise Island také množství kasin. Rozšířeno je také pěstování tropického ovoce, výroba rumu, rybolov a sběr mořské soli.\n\n"}
{"id": "1223485", "url": "https://cs.wikipedia.org/wiki?curid=1223485", "title": "Nadlice", "text": "Nadlice\n\nNadlice jsou obec na Slovensku v okrese Partizánske v Trenčínském kraji, ležící ve střední části pohoří Nitranská pahorkatina. Obcí protéká řeka Bebrava. Žije zde  obyvatel.\n\nÚzemí obce bylo osídleno již v mladší době kamenné. První písemná zmínka o obci je z roku 1113. V obci je římskokatolický kostel Neposkvrněného početí Panny Marie z roku 1880, který byl postaven na místě staršího kostela.\n\n"}
{"id": "1223488", "url": "https://cs.wikipedia.org/wiki?curid=1223488", "title": "Glory", "text": "Glory\n\nGlory může být:\n\n"}
{"id": "1223489", "url": "https://cs.wikipedia.org/wiki?curid=1223489", "title": "Diaspora* (sociální síť)", "text": "Diaspora* (sociální síť)\n\nDiaspora (stylizováno jako diaspora* a v minulosti také DIASPORA*) je nezisková, uživateli vlastněná, distribuovaná sociální síť založená na svobodném softwaru Diaspora. Diaspora se skládá ze skupiny nezávisle vlastněných uzlů (nazývaných \"lusky\"), které dohromady tvoří společnou síť. K březnu 2014 existovalo na síti diaspora* více než 1 milion účtů.\n\nSociální síť není ve vlastnictví jedné osoby nebo subjektu, to znesnadňuje inzerci a korporátní převzetí. V září 2011 vývojář uvedl, že „…náš distribuovaný design znamená, že žádné velké korporace nikdy nebudou ovládat Diasporu. Diaspora* nikdy nebude prodávat váš společenský život inzerentům, nebudete se muset zodpovídat něčím pravidlům a nikdo nebude skrytě „přes rameno“ sledovat průběh vaší komunikace.“\n\nVývoj softwaru Diaspora* spravuje Diaspora Foundation, která je součástí Free Software Support Network (FSSN). FSSN je zase provozováno Ebenem Moglenem a Software Freedom Law Center. FSSN působí jako zastřešující organizace pro rozvoj diaspora a spravuje značku diaspora*, finance a právní aktivity.\n\nSociální síť diaspora* je tvořena sítí uzlů, neboli \"lusků\", hostovaných mnoha různými jednotlivci i institucemi. Každý uzel provozuje kopii softwaru Diaspora jednající jako osobní webový server. Uživatelé sítě mohou hostovat lusk na svém vlastním serveru nebo si vytvořit účet na jakémkoliv stávajícím lusku dle svého výběru, a z tohoto lusku může komunikovat s ostatními uživateli na všech ostatních luscích.\n\nInstance Friendica jsou také součástí sociální sítě diaspora* přes Friendica Diaspora connector.\n\nUživatelé diaspora* si ponechávají vlastnictví svých dat a nezříkají se svých vlastnických práv. Tento software je speciálně navržen tak, aby uživatelům umožnil stahovat všechny jejich obrázky a texty, které jimi byly kdykoli nahrány.\n\nSoftware Diaspora umožňuje uživatelské příspěvky publikovat buď jako „veřejné“ nebo „omezené“. V druhém uvedeném případě, příspěvky mohou být přečteny pouze lidmi, přiřazenými k jedné ze skupin, nazývané \"aspekty\", které uživatel vybral při zveřejnění. Je možné sledovat veřejné příspěvky jiného uživatele bez vzájemného „přidání do přátel“. Uživatelé si také mohou posílat soukromé zprávy, zvané Konverzace. Uživatel může filtrovat svůj proud novinek pomocí aspektů.\n\nVývojáři považují distribuovanou povahu sítě za stěžejní pro její design a úspěch:\n\nDistribuovaná konstrukce přitahovala členy militantní islamistické extremistické skupiny ISIS poté, co byly jejich propagandistické kampaně cenzurovány na Twitteru. Vývojáři diaspora* vydali prohlášení vyzývající uživatele k hlášení nevhodného obsahu, ale vzhledem k návrhu služby nebyli schopni blokovat obsah bez spolupráce administrátorů lusků.\n\nDiaspora* byla výslovně uvedena americkým National Public Radio pro jeho politiku, která umožňuje použití pseudonymů, v kontrastu s jejím souputníkem Facebookem, který vyžaduje skutečná jména.\n\nPříspěvky na diaspora* mohou obsahovat hashtagy a ‚zmínky‘ (symbol @ předcházející před uživatelským jménem). Uživatelé mohou do příspěvků nahrávat fotografie, a mohou formátovat text a odkazy s použitím Markdownu. Příspěvky mohou být přenášený do propojených účtů na Facebooku, Twitteru a Tumblr. Diaspora podporuje vkládání médií z YouTube, Vimeo a řady dalších míst, a také podporuje náhledy OpenGraph.\n"}
{"id": "1223490", "url": "https://cs.wikipedia.org/wiki?curid=1223490", "title": "Kaple Neposkvrněného početí Panny Marie (Bystřany)", "text": "Kaple Neposkvrněného početí Panny Marie (Bystřany)\n\nKaple Neposkvrněného početí Panny Marie v Bystřanech je drobná sakrální stavba. Od roku 1964 je kaple chráněna jako kulturní památka.\n\nKaple pochází z roku 1811. Upravovaná byla v roce 1844 a znovu v roce 1924. Jedná se o stavbu s trojbokým závěrem a šestibokou zvonicí s cibulí, která vyrůstá ze střechy. Okna kaple jsou segmentová. Vstup do kaple je polokruhově zaklenut a lemován pilastry. V průčelí kaple je trojúhelníkový štít. Uvnitř je kaple zaklenuta plackou. Zvon byl z cibulovité věžičky kolem počátku 21. století odcizen neznámým pachatelem.\n\n"}
{"id": "1223492", "url": "https://cs.wikipedia.org/wiki?curid=1223492", "title": "Glory (album, Britney Spears)", "text": "Glory (album, Britney Spears)\n\nGlory je deváté studiové album americké zpěvačky Britney Spears. Vydáno bylo 26. srpna roku 2016 (vydavatelství RCA Records). První singl z alba „Make Me…“, na němž se podílel G-Eazy, byl představen již 15. července 2016. Album rovněž vyjde ve speciální verzi, která bude doplněna o pět dalších písní.\n\n"}
{"id": "1223493", "url": "https://cs.wikipedia.org/wiki?curid=1223493", "title": "La Belle Ferronière", "text": "La Belle Ferronière\n\nLa Belle Ferronière je portrétní malba Leonarda da Vinciho pocházející z let 1495-1499.\n\nObraz se řadí k několika málo Leonardovým portrétní dílům. Není zcela jasné, koho obraz představuje. Existují tři názory na to, kdo je zobrazovanou osobou. Podle jednoho z nich jde Cecilii Galleraniovou, milenku milánského vévody Lodovica Sforzy, kterou Leonardo portrétoval již v letech 1483 - 1490 na obraze \"Dáma s hranostajem\". Podle jiných názorů je zobrazovanou ženou jiná vévodova milenka, Lucrezia Crivelliová. Další verze říká, že jde o vévodovu manželku Beatrice d'Este.\n\nAť je nepřístupně až tajemně působící žena na obraze kterákoli ze zmíněných dam, obraz se stal známým pod úplně jiným jménem. Jméno portrétované bylo totiž zaměněno za jednu z favoritek francouzského krále Františka I., manželku muže jménem Le Ferron. K záměně jména mohl přispět také šperk na jejím čele, tzv. ferronière.\n"}
{"id": "1223494", "url": "https://cs.wikipedia.org/wiki?curid=1223494", "title": "Tereza Riedlbauchová", "text": "Tereza Riedlbauchová\n\nTereza Riedlbauchová (* 11. ledna 1977 Praha) je česká básnířka, nakladatelka, literární historička a překladatelka.\nV roce 1995 absolvovala Akademické gymnázium Štěpánská v Praze, v roce 2002 obor český jazyk a literatura a v roce 2003 obor francouzština na Filozofické fakultě Univerzity Karlovy v Praze. V roce 2007 v Ústavu české literatury a literární vědy na Filozofické fakultě Univerzity Karlovy dokončila doktorské studium (tituly PhDr. a Ph.D.) se specializací na českou literární historii 19. století s přesahem k francouzské literatuře. Studovala rovněž v Paříži, kde v roce 2009 ukončila Master 2 na Katedře slavistiky na fakultě Paříž 4 na univerzitě Sorbonna.\n\nVystřídala řadu zaměstnání: pomocná redaktorka v Lidových novinách, pedagog (gymnázium Buďánka, Katedra české literatury Filozofické fakulty Univerzity Karlovy a Katedra historických studií Filozofické fakulty Univerzity Pardubice) aj. V letech 2007–2011 působila jako lektorka českého jazyka a literatury na Katedře slavistiky na fakultě Paříž 4 na Sorbonně. Do února 2017 pracovala jako vědecká tajemnice a zástupkyně ředitele Památníku národního písemnictví.\n\nKromě vlastní spisovatelské činnosti je rovněž redaktorkou a editorkou řady básnických a vědeckých publikací či autorkou vědeckých studií. Překládá současnou poezii, zejména z francouzštiny.\n\nV roce 2007 založila nakladatelství Literární salon se zaměřením na současnou poezii a v roce 2012 vědeckou edici Depozitář v Památníku národního písemnictví. V roce 2007 a 2008 spolupořádala festival Poezie mezi Prahou a Paříží/ Poésies de Paris à Prague.\n\nTereza Riedlbauchová debutovala ve svých dvaceti třech letech sbírkou \"Modrá jablka\" (2000), zahrnující její básně psané od osmnácti let, která společně s poémou \"Podoba panny pláč\" (2002) svou expresivní metaforičností navazuje na klasickou poezii 20. století (Georg Trakl, Anna Achmatovová, Rainer Maria Rilke, Boris Pasternak, Vladimír Holan, František Hrubín, Jakub Deml aj.).\n\nSbírka \"Modrá jablka\" je postavena na přírodní tematice, kdy se krajina stává obrazem lidské existence. Člověk-poutník se ocitá stále na cestách, fascinován neznámou smrtí (motivy popela, prachu, rozpadání), milostný vztah je pro něho především nenaplněnou touhou. Potřeba vyrovnávat se s klasickou poezií vede k zápasu s živly i k odkazům na tradiční křesťanskou symboliku. Jednotlivé verše jsou nositeli silných obrazů, které se volně či těsněji řetězí. Autorka si v nich ohmatává jazykové hranice, zejména pomocí mnoha novotvarů. Velká paleta barev souvisí také s převažujícím obdobím podzimu, které je charakteristické i pro poému \"Podoba panny pláč\", inspirovanou poémami Mariny Cvetajevové. Silně obrazivá báseň, o sedmi částech, prologu a závěru s dominujícími motivy břicha, ryby, krve a zlaté, červené a černé barvy, zachycuje rozpad prvního milostného vztahu; příběh se v ní však objevuje jen v několika málo fragmentech. Za rozsáhlou milostnou poému lze považovat také sbírku \"Velká biskupovská noc\" (2005), v níž ustupuje přírodní lyrika i tradiční motivy a k dominantním motivům patří sen. Krajina se stává součástí prostoru těla a milostný akt vytržením, závratí, zázrakem, zápasem se smrtí, ale zároveň i aktem splývání se zemí a umíráním. Básně se ocitají v blízkosti Písně písní, ale důraz je v nich kladen více na mýtus. Milostný akt, odehrávající se v mytickém prostoru Biskupov, připomíná pohanský rituál, kdy se milenec s milenkou jako dávní věštci či polobozi pokoušejí spojit nebe se zemí.\n\nZatímco tři první básnické knihy Terezy Riedlbauchové jsou postaveny na výrazné metaforice a spojeny s motivem úzkosti, dvě poslední sbírky \"Don Vítor si hraje a jiné básně\" (2009) a \"Pařížský deník\" (2013) se výrazně posouvají ke konkrétnosti, všednosti, naraci, do blízkosti poetiky Guillauma Apollinaira a surrealistů.\n\nVe sbírce \"Don Vítor si hraje a jiné básně\" sledujeme nejprve příběh básnířky a sochaře, odehrávající se v bytě na Loretánském náměstí a v sochařově ateliéru. Do popředí se dostávají ulice konkrétních měst, ale zejména prostory bytů. Jakkoli zde stále dominují milostné a erotické básně, jejich tonalita není tolik myticko-snová, ale smyslná a vášnivá; jako bychom se ocitli uprostřed bakchanálních oslav. Tělesnost a tělesný prožitek jsou spojeny s interiérem pokoje. Samostatnými bytostmi se stávají nejen části těla, ale také oživlé předměty, které nečekaně mění svou funkci. Napomáhají k vnímání prožitku jako groteskního, absurdního, ironického či humorného. Druhá část sbírky se přes širokodechou milostnou skladbu s antickými motivy \"Hélios\" přesouvá k básním zasazeným do Paříže. Nové téma samoty a cizinectví ve velkoměstě předjímá následující sbírku \"Pařížský deník\", která oproti očekávání obsahuje deníkové zápisky pouze fragmentárně, a to v napětí mezi všedně zachycenými událostmi a bizarností imaginativně-snových vizí. Milostná tematika, v několika básních stále výrazně přítomná, ustupuje básním s existenciálním zaměřením. Sbírka je postavena na principu zrcadlení, odrazu a dialogu, dvojí bytí básnířky mezi Prahou a Paříží se tříští v roztoulanost po světě, milostné napětí mezi ženou a mužem se stává tenzí mezi ženou a jejími mužskými protějšky, které ji provázejí na horizontále cest a na vertikále chlapec – zralý muž – stařec. Střídání prostorů vede k vykořeněnosti, každé místo a s ním spojený vztah ke ztrátě jistot, k těkání odnikud nikam, k deziluzi. Protiváhu představují básně prosvětlené francouzskou krajinou, městy, kulturou a především okouzlením ze života, byť i jeho nejtemnějšími projevy.\n\nBásně Terezy Riedlbauchové byly přeloženy do devíti jazyků (francouzština, španělština, portugalština, rumunština, angličtina, němčina, bulharština, polština a srbština). Byly otištěny v časopisech \"Host\", \"Tvar\", \"Pěší zóna\", \"Weles\", \"Intelektuál\", \"Dobrá adresa\", \"Pandora\", \"Tahy\", \"Wagon\", \"A2\", \"Lidové noviny\" (Česká republika), \"Vlna\", \"Dotyky\" (Slovensko), \"Poezja dzisiaj\" (Polsko), \"Public Republic\", \"Slovanské rozhledy\", \"Slovoto\", \"eLit\", \"Znači\" (Bulharsko), \"Littérales\", \"Maison de la Poésie et de La Langue française\" (Belgie), \"Ricochets\", \"À verse\", \"Autre sud\", \"Place de la Sorbonne\" (Francie), \"Les soirs rouges\", \"Le Sabord\" (Kanada), \"Asymptote\", \"Body\", \"The Brooklyn Quarterly\" (USA), \"Revista 0\" (Španělsko, Jižní Amerika).\n\n"}
{"id": "1223495", "url": "https://cs.wikipedia.org/wiki?curid=1223495", "title": "Josef Dietrich (sochař)", "text": "Josef Dietrich (sochař)\n\nJosef Dietrich (1677, Trhové Sviny – 2. květen 1753, České Budějovice) byl český barokní sochař, který působil především v jižních Čechách. K jeho dílu patří většina dochovaných barokních prací v Českých Budějovicích včetně Samsonovy kašny na náměstí Přemysla Otakara II. Předpokládá se, že se vyučil kolem roku 1700 v některé z pražských dílen, zřejmě u sochaře Matěje Václava Jäckela (1655—1738). Do Českých Budějovic se přestěhoval roku 1710, s manželkou koupili dům v Krajinské třídě. Pracoval s kamenem i se dřevem.\nNení-li uvedeno jinak, jde o sochy určené pro město České Budějovice. Seznam není kompletní.\n"}
{"id": "1223497", "url": "https://cs.wikipedia.org/wiki?curid=1223497", "title": "Svatý Jan Křtitel (da Vinci)", "text": "Svatý Jan Křtitel (da Vinci)\n\nSvatý Jan Křtitel je obraz namalovaný italským renesančním umělcem Leonardem da Vincim kolem roku 1513.\n\nDílo patří k umělcovým posledním obrazům. Pochází z Leonardova římského působení. Představuje Jana Křtitele se sotva viditelnými atributy: křížem a oděvem z velbloudí srsti. Na diváka se dívá milá tvář mladého muže s úsměvem, připomínajícím úsměv Mony Lisy. Důležité je gesto pravé ruky. Symbolizuje Janův úkol zvěstovatele Kristova příchodu a fakt, že člověk pouze křtem dosáhne spasení v nebi.\n\nObraz patří k nejdiskutovanějším Leonardovým dílům. Je kupříkladu zjevné, že Janovy rysy jsou zženštilé. Šlo o typickou Leonardovu metodu, kdy muži dostávají ženské rysy a naopak ženy jsou ženských rysů zbavovány. Tento autorův androgynní ideál bývá dáván do souvislosti s Leonardovou homosexualitou.\n\nV roce 1516 Leonardo opustil Itálii, aby se na zbytek života usadil ve Francii. Obraz putoval s ním a po jeho smrti se stal majetkem francouzského krále Františka I. Dnes patří k vzácným exponátům pařížského Louvru.\n\n"}
{"id": "1223498", "url": "https://cs.wikipedia.org/wiki?curid=1223498", "title": "Friendica", "text": "Friendica\n\nFriendica (dříve známá jako Friendika) je open source software který implementuje distributed social network. Předtím než se projekt stal Friendikou, nejdříve začal jako Mistpark, vyvíjený Mikem Macgirvinem, vývojářem pracujícím na původním projektu Netscape Navigator, a mnoha dalších. Friendica klade důraz na rozsáhlé nastavení soukromí a snadnou instalaci na server. Jejím cílem je být propojená s co možná největším množstvím ostatních sociálních sítí. V listopadu 2014, globální adresář uživatelů Friendica měl asi 10 000 záznamů. To je jen část uživatelů, kteří se rozhodli zveřejňovat své profily ve veřejném globálním adresáři.\n\nNyní se mohou uživatelé Friendica spojit s kontakty z Facebooku, Twitteru, Diaspory, GNU social, App.net, Pump.io a další služby v jejich sociálních proudů. Komunikace je obousměrná všude tam, kde je to možné. Součásti Friendica je také bridge který umožňuje spojení přes email a RSS. Navíc, konektory umožňují cross-posting na blogovací platformy, jako je WordPress, Livejournal, Tumblr a Posterous. Vzhledem k tomu, uživatelský účet je rozložen mezi mnoho serverů, adresa je složena ze tří částí, podobně jako e-mailová adresa, uživatelského jména, znaku \"@\" a doménového jména instance Friendica.\n"}
{"id": "1223500", "url": "https://cs.wikipedia.org/wiki?curid=1223500", "title": "Já hlína jsem", "text": "Já hlína jsem\n\nJá hlína jsem (v originále I Am the Clay) je krátký román amerického spisovatele Chaima Potoka z roku 1992. V češtině ho vydalo nakladatelství Argo v roce 2004.\n\nPříběh je založen na autorových zážitcích, když dělal kněze za války v Koreji, a odlišuje se od jeho ostatních knih, které jsou protknuté židovskou tematikou.\n\n"}
{"id": "1223501", "url": "https://cs.wikipedia.org/wiki?curid=1223501", "title": "Madonna Litta", "text": "Madonna Litta\n\nMadonna Litta je jedno z vrcholných malířských děl italského renesančního umělce Leonarda da Vinciho, které vytvořil v letech 1490-1491.\n\nObraz byl několik století majetkem italských vévodů z rodu Litta - odtud jeho název. V roce 1865 se obraz z galerie rodu knížat de Litta dostal do petrohradské Ermitáže.\n\nV obraze se Leonardo snažil zachytit rysy ideálního krásného člověka, zdůraznit jeho vnitřní harmonii a dokonalost. Hlava madony je zachycena v profilu. Na tmavém pozadí stěny se vyjímají jasné a čisté kontury obličeje a postavy. Tvář je ozářena měkkým světlem. Umělec v postavě madony zachytil něhu a cit matky, která se zamýšlí nad osudem svého dítěte. Divák si nemůže nevšimnout laskavého výrazu její tváře obrácené k synovi. Chlapeček hledí na diváka. Jeho tělíčko je položené na rukou matky. Pozadí v okně je tvořeno hlavně plovoucími oblaky na blankytné obloze. Leonardo v obraze vyjádřil renesanční ideál harmonie a krásy.\n\n"}
{"id": "1223502", "url": "https://cs.wikipedia.org/wiki?curid=1223502", "title": "Atletika na Letních olympijských hrách 2016 – skok daleký muži", "text": "Atletika na Letních olympijských hrách 2016 – skok daleký muži\n\nPřed startem soutěže byly platné rekordy následující:\n\nPozn. Všechny časy jsou v brazilském čase (UTC-3).\n\n\nV kvalifikaci měl každý ze skokanů k dispozici tří pokusy, ze kterých se počítal nejlepší. Do finále postoupili přímo atleti, kteří překonali kvalifikační limit 8,15 m. To se podařilo pouze dvěma skokanům, dodatečně tedy postoupilo deset skokanů s nejlepším výkonem (q), kteří limit nesplnili, aby byl počet účastníků finále doplněn na 12.\n\nDvanáct finalistů mělo k dispozici tři pokusy, ze kterých se počítal nejlepší. Osmička nejlepších pak měla k dispozici další tři pokusy. Nejlepší výsledek se počítal ze všech šesti pokusů.\n\n"}
{"id": "1223503", "url": "https://cs.wikipedia.org/wiki?curid=1223503", "title": "Rock of the Westies", "text": "Rock of the Westies\n\nRock of the Westies je desáté studiové album anglického hudebníka Eltona Johna. Vydáno bylo v říjnu roku 1975 společnostmi DJM Records a MCA Records a jeho producentem byl Gus Dudgeon. Nahráno bylo od června do července 1975 ve studiu Caribou Ranch v coloradském městě Nederland. V hitparádě Billboard 200 se umístilo na první příčce. V USA se stalo platinovým.\n\nAutory všech skladeb jsou Elton John a Bernie Taupin, pokud není uvedeno jinak.\n\n"}
{"id": "1223504", "url": "https://cs.wikipedia.org/wiki?curid=1223504", "title": "Built to Last", "text": "Built to Last\n\nBuilt to Last může být:\n\n"}
{"id": "1223505", "url": "https://cs.wikipedia.org/wiki?curid=1223505", "title": "Hrabství Pappenheim", "text": "Hrabství Pappenheim\n\nHrabství Pappenheim byl německý stát v západním Bavorsku u řeky Altmühl, mezi Treuchtlingenem a Solnhofenem, na jihu od Weißenburg in Bayern.\n\nOkolo roku 1030 vzniklo panství Pappenheim a roku 1628 bylo povýšeno na hrabství.\n\nPrvním členem rodu z Pappenheimu byl \"Henricus Caput\", zmíněný roku 1111 jako vazal císaře Jindřicha V. Sálského. V letech 1100-1806, pánové a hrabata z Pappenheimu drželi pozici dědičných maršálů Svaté říše římské a soudních úředníků.\n\nPappenheim byl dvakrát rozdělen: mezi sebou roku 1439, Alesheimem, Gräfenthalem a Treuchtlingenem a roku 1558 mezi sebou a Stühlingenem. Roku 1697 se stal součástí Alesheimu, roku 1536 Gräfenthalu a roku 1647 Treuchtlingenu. Roku 1806 tento stát zanikl.\n\n\n\n"}
{"id": "1223506", "url": "https://cs.wikipedia.org/wiki?curid=1223506", "title": "Jezdectví na Letních olympijských hrách 2012", "text": "Jezdectví na Letních olympijských hrách 2012\n\nJezdectví na Letních olympijských hrách 2012 probíhalo v londýnském Greenwich Parku od 28. července do 9. srpna 2012. Tento sport obsahoval 3 disciplíny. V každé disciplíně soutěžili jak jednotlivci, tak družstva. Medaile byly rozděleny ve všech těchto šesti soutěžích.\n\nNejúspěšnější zemí v jezdectví na Letních olympijských hrách 2012 byla Velká Británie, která získala tři zlaté medaile, celkem jich pak měla pět.\n\nJezdectví na Letních olympijských hrách 2012 mělo šest odvětví:\n\nCelkem se jede pět kol, jejichž vítěz získá individuální medaili. Do druhého kola postoupí ti mezi prvním až šedesátým místem včetně. Pokud bylo na šedesátém místě více účastníků, postupovali by všichni. Do třetího kola postupuje pětačtyřicet nejlepších, opět platí, že postoupí všichni soutěžící na 45. místě, tedy i pokud jich bylo více. Do čtvrtého kola postupuje pětatřicet jezdců, ale maximálně čtyři na jednu zem (tedy v případě, že postoupilo pět účastníků z jednoho státu, jeden z nich v dalším kole soutěžit nemohl). Ve čtvrtém kole pak jezdci začínají „s čistým štítem“. Dvacet nejlepších jezdců odjede i páté kolo a poté se sčítají chyby ze čtvrtého a pátého kola, z čehož vyplynou medailisté a zbývající umístění.\n\nV soutěži družstev odjedou týmy celkem tři kola. Nejlepších osm družstev postupuje do druhého kola a ty samé týmy postupují i do třetího kola. Výsledky z druhého a třetího kola se sečtou a podle skóre jsou rozděleny medaile.\n\nDrezurní družstva se skládají ze čtyř členů, přičemž ti všichni se účastní i soutěže o individuální medaile. Země, které nemají dostatek jezdců na utvoření družstva mohou své jezdce nechat závodit v individuální soutěži.\n\nVšichni jezdci, jak v soutěži družstev, tak v soutěži jednotlivců, odjedou Grand Prix. Šest nejlepších týmů, včetně těch na děleném šestém místě, postupuje do dalšího kola – Grand Prix Special, kde je hodnocení přísnější. Následně se sečtou výsledky tří nejlepších jezdců z každého týmu a podle výsledného skóre jsou určeni vítězové a zbývající umístění.\n\nV soutěži jednotlivců postupují do Grand Prix Special všichni jezdci, jejichž družstvo je mezi šesti nejlepšími. V případě, že země nemohla vytvořit družstvo, do dalšího kola postupuje osm nejlepších jednotlivců. Nejlepších osmnáct jezdců Grand Prix Special postupuje do třetího kola na freestyle. Platí ale, že na jednu zemi připadají v této soutěži maximálně tři soutěžící, podobně, jako je tomu v parkurovém skákání. Ve freestylu si jezdec sám tvoří hudbu i sestavu, i když v ní musí být některé, předem určené, povinné prvky. Záleží na jezdci zda zvolí jednodušší prvky nebo naopak. Důležitý je i výběr a sestavení hudby. Medaile jsou následně, na základě výsledku freestylu, rozdány podle skóre.\n\nSoutěž pro jednotlivce i družstva probíhá současně. Jezdci se zúčastní drezurního testu, kola cross-country a parkurového skákání. V soutěži družstev jsou následně sečteny tři nejlepší výsledky dané země (tři nejlepší z každé disciplíny) a tým s nejnižším počtem trestných bodů vítězí. V soutěži jednotlivců se pak soutěžící účastní ještě parkurového skákání a pak jsou podle výsledků rozděleny individuální medaile. I v jezdecké všestrannosti platí, že do finálního kola jednotlivců mohou postoupit maximálně tři závodníci na jednu zem.\n"}
{"id": "1223507", "url": "https://cs.wikipedia.org/wiki?curid=1223507", "title": "Atletika na Letních olympijských hrách 2016 – skok vysoký muži", "text": "Atletika na Letních olympijských hrách 2016 – skok vysoký muži\n\nPřed startem soutěže byly platné rekordy následující:\n\nPozn. Všechny časy jsou v brazilském čase (UTC-3).\n\n\nKvalifikační limit byl stanoven na 2,31 m. Na každé postupné výšce měli účastníci tři pokusy. Jelikož výšku 2,29 m úspěšně přeskočilo pouze 11 skokanů, laťka ve výšce kvalifikačního limitu se již nezdolávala. Do finále postoupilo 11 skokanů, kteří zdolali výšku 2,29 m a čtyři skokani, kteří zdolali na první pokus předchozí postupnou výšku 2,26 m a měli shodný zápis.\n\n"}
{"id": "1223508", "url": "https://cs.wikipedia.org/wiki?curid=1223508", "title": "Rudolf Kolisch", "text": "Rudolf Kolisch\n\nRudolf Kolisch (20. července 1896 Schottwien (dříve Klamm), Dolní Rakousy – 1. srpna 1978 Watertown, Massachusetts) byl rakouský houslista, muzikolog a hudební pedagog. Příslušník Druhé vídeňské školy.\n\nNarodil se v Dolním Rakousku, ale vyrůstal ve Vídni jako syn Henrietty Anny Theresie (Hoffmannové) a Rudolfa Rafaela Kolische, který byl známým lékařem a docentem na Vídeňské univerzitě. Otec i matčin otec byli Židé, zatímco babička byla katolička. Od dětství hrál na housle. Utrpěl zranění prostředníčku na levé ruce a tak se naučil hrát v obráceném gardu. Zúčastnil se bojů 1. světové války a po návratu studoval jak na univerzitě, tak na Hudební akademii. Hru na housle studoval u Otakara Ševčíka, muzikologii u Guido Adlera, skladbu u Franze Schrekera a dirigování u Franze Schalka. Měl v úmyslu stát se dirigentem.\n\nV roce 1919 začal studovat skladbu u Arnolda Schoenberga, který se v roce 1924 oženil s jeho sestrou Gertrudou. Pod vlivem Schoenberga začal pracovat ve \"Společnosti pro soukromá hudební představení\" (\"Verein für musikalische Privataufführungen in Wien\"), jejímž cílem byla propagace děl skladatelů soudobé hudby. To vedlo k založení smyčcového kvarteta \"\"Wiener Streichquartett\"\", který měl ve svém repertoáru Schoenbergovu hudbu a klasickou hudbu hranou ovšem podle Schoenbergových principů. Po roce 1927 vystupoval soubor pod názvem \"Kolisch Quartet\". Pro tento soubor psali hudbu např. Alban Berg, Anton Webern, Schoenberg a Béla Bartók. V roce 1930 se Kolisch oženil s koncertní klavíristkou Josefou Rosanskou (1904–1986). Manželství skončilo rozvodem.\n\nV roce 1934 byl Schoenberg byl z rasových důvodů vyhozen z \"Pruské akademie umění\" a emigroval do Spojených států. Pozornost nacistů se kvůli účasti moderních autorů soustředila i na členy Kolischova kvarteta. Ti nejprve přesunuli své působení do Anglie a do Kodaně. V roce 1935 pak rovněž odešli do USA. Kvartet absolvoval koncerty na západním pobřeží. Pro United Artists nahrál všechna čtyři Schoenbergova kvarteta. Skupina však měla potíže se přizpůsobit americkému koncertnímu prostředí. Rychlé personální změny kvalitě souboru příliš neprospěly. V roce 1939 vykonal \"Kolisch Quartet\", poslední evropské turné, v roce 1940 učinil poslední nahrávku pro firmu Columbia Records a poslední koncert se konal v New Yorku v květnu 1944.\n\nKolish přijal zaměstnání pedagoga na newyorské \"The New School\". S dirigentem Otto Klempererem založil na škole komorní orchestr, se kterým poprvé v USA provedl Bartókovu \"Hudbu pro smyčce, bicí nástroje a celestu\", \"Příběh vojáka\" Igora Stravinského a Schoenbergovu \"Komorní symfonii č. 1.\" Rovněž nastudoval Schoenbergova \"Pierrota lunaire\", který pak byl proveden za řízení autora. Věnoval se i muzikologické práci. Publikoval mimo jiné článek \"\"Tempo and Character in Beethoven's Music\"\". V roce 1940 se znovu oženil s houslistkou a violistkou Lornou Freedmanovou (1917–2006).\n\nV roce 1944 přijal Kolisch nabídku \"University of Wisconsin–Madison\" na místo řádného profesora a na primária kvarteta \"Pro Arte String Quartet\". Tento kvartet, později označovaný jako \"Kolisch Quartet\" (druhý toho jména), si vydobyl pozici významného interpreta komorní hudby první poloviny dvacátého století a byl prvním moderním smyčcovým kvartetem hrající soudobou hudbu zpaměti. V padesátých let se vrátil do Evropy na koncertní turné. Stal se také členem fakulty při \"Mezinárodních kurzech Nové hudby\" v Darmstadtu (\"Internationale Ferienkurse für Neue Musik\"), kde se po létech sešel se svými přáteli Eduardem Steuermannem a Theodorem Adornem. Nadále však působil na Universitě v Madisonu až do povinného odchodu do důchodu v roce 1966.\n\nV té době dostal nabídku od Gunthera Schullera na místo vedoucího oddělení komorní hudby na \"New England Conservatory\" v Bostonu. Nabídku přijal a na konzervatoři působil až do své smrti v roce 1978. O letních měsících let 1974–1977 učil také komorní hudbě na každoročních Schoenbergových seminářích v Mödlingu nedaleko Vídně.\n\nPísemná pozůstalos Rudolfa Kolische je uložena v oddělení rukopisů Houghotonovy knihovny Harvardovy univerzity ve městě Cambridge ve státě Massachusetts.\n\n\n"}
{"id": "1223509", "url": "https://cs.wikipedia.org/wiki?curid=1223509", "title": "Joan Guillem Truyols", "text": "Joan Guillem Truyols\n\nJoan Guillem Truyols Mascaró (* 11. listopadu 1989, Manacor, Mallorca, Baleáry, Španělsko) je španělský fotbalový obránce, od roku 2016 hráč kyperského klubu AEK Larnaka. Hraje na postu stopera (středního obránce).\n\n\n"}
{"id": "1223510", "url": "https://cs.wikipedia.org/wiki?curid=1223510", "title": "Tibetský institut v Rikonu", "text": "Tibetský institut v Rikonu\n\nTibetský institut v Rikonu je tibetský buddhistický klášter stojící v Rikonu, lokalitě obce Zell v okresu Winterthur v kantonu Curych na severovýchodě Švýcarska. Je umístěn ve svahu údolí Töss, kterým protéká stejnojmenná řeka. Klášter byl založen jako nestátní nezisková organizace (nadace), protože od 19. století zákony ve Švýcarsku neumožňují zakládání nových klášterů.\n\nV roce 1961 bylo Švýcarsko jednou z prvních západních zemí, která umožnila ve větším měřítku azyl tibetským uprchlíkům. Bratři Henri a Jacques Kuhnové, majitelé ocelárny Metallwarenfabrik AG Heinrich Kuhn v Rikonu nejprve zajistili uprchlíkům ubytování, zaměstnali je a také iniciovali založení Tibetského institutu v Rikonu pro duchovní a kulturní potřeby tibetské komunity ve Švýcarsku a také pro zachování a udržení tibetské kultury ve prospěch budoucích generací. Klášterní institut byl založen na doporučení a pod patronací 14. dalajlámy Tändzina Gjamccho. Dalajláma zdůraznil význam klášterů pro Tibeťany v exilu, a poslal do Rikonu opata a čtyři mnichy z Indie. Dne 8. dubna 2010 se uskutečnila 14. návštěva Jeho Svatosti 14. dalajlámy v klášterním společenství v Rikonu u příležitosti 50. výročí založení tibetské komunity ve Švýcarsku. Byl vřele přijat všemi zde žijícími Tibeťany a klášterní komunitu navštívil znovu dne 17. dubna 2013.\n\nZáklady budovy podle projektu architekta Ueli Flücka (Baden AG) byly položeny dne 29. července 1967. Dne 9. listopadu 1968 klášter vysvětili dva hlavní učitelé dalajlámy Trijang Rinpočhe a Ling Rinpočhe. Budova byla navržena ve stylu západní funkcionalistické architektury se zahrnutím tradičních tibetských prvků. Stavba je vybudována ve svahu, vchodem orientována k jihu. Okna jsou vsazena do hlubokých zděných výklenků, čímž, při pohledu zvenku, připomínají malá okna tibetských klášterů. Plochá střecha je ozdobena pozlacenou věžičkou se zvonovitou kupolí. Druhý zlatý symbol nad vchodem do podkroví, kde je umístěna knihovna, představuje kolo s osmi paprsky (Dharmačakra), znázorňující osmidílnou stezku k osvícení. Po stranách kola jsou dvě klečící sochy gazel jako symbol gazelího háje, kde Buddha poprvé přednesl své učení. Nad kolem je tibetským písmem vyryt nápis \"Klášter Kola nauky\".\n\nBuddhistický klášter a jeho klášterní společenství jsou v současnosti důležitou součástí kulturního a náboženského života tibetské komunity ve Švýcarsku. Tibetský institut v Rikonu poskytuje širokou škálu kulturních aktivit také stále rostoucímu počtu lidí ze Západu, kteří se zajímají o buddhismus a Tibet. Institut napomáhá k pochopení tibetské kultury a vyvolává zájem a pozornost široké veřejnosti i odborníků. Organizuje veřejné akce, má knihovnu, vydává vlastní publikace, poskytuje podporu studentům a vědcům. Tibetský institut v Rikonu zajišťuje duchovní a kulturní potřeby Tibeťanů ve Švýcarsku a snaží se zachovat kulturu a náboženství Tibetu pro jeho další generace. Klášterní společenství podporuje vědecký výzkum v oblasti tibetanistiky a umožňuje dialog mezi buddhistickou filozofií a západní vědou.\n\nOd roku 2007 se klášterní komunita skládá ze zástupců čtyř hlavních škol tibetského buddhismu, kterými jsou: Ňingmapa, Kagjüpa, Sakjapa a Gelugpa.\n\n\n\n"}
{"id": "1223516", "url": "https://cs.wikipedia.org/wiki?curid=1223516", "title": "Bora Dagtekin", "text": "Bora Dagtekin\n\nBora Dağtekin (* 27. října 1978 Hannover) je německý scenárista a režisér tureckého původu.\n\nJeho otec je původem z Turecka. Studoval scenáristiku na Bádensko-Württemberské filmové akademii v Ludwigsburgu, kde absolvoval v roce 2006 s akční variací na Schillerovy \"Loupežníky\". Celosvětově se proslavil jako hlavní autor seriálu \"Turečtina pro začátečníky\", který získal několik mezinárodních ocenění a nominací.\n\nV roce 2006 napsal první scénář k celovečernímu filmu, kterým byl \"Kde je Fred?\", v hlavních rolích s Tilem Schweigerem a Jürgenem Vogelem. V roce 2007 vytvořil pilotní díl k seriálu \"Deník doktorky\", na kterém následně po tři série pracoval. V roce 2008 za práci na seriálu získal televizní ceny Deutscher Fernsehpreis a Deutscher Comedypreis. Ve stejném roce se též podílel na filmové parodii s názvem \"ProSieben FunnyMovie - Eine wie keiner\". V roce 2012 přišel jeho režijní debut s filmem \"Turecky snadno a rychle\", ke kterému i napsal scénář. V roce 2013 napsal a režíroval komedii \"Fakjů pane učiteli\", ke které vzniklo v roce 2015 pokračování, s názvem \"Fakjů pane učiteli 2\", na kterém se rovněž podílel jako režisér a scenárista. Dne 26. října 2017 měl v Německu premiéru v pořadí třetí díl, s názvem \"Fakjů pane učiteli 3\", na kterém se opět podílel jako scenárista a režisér. \n\n"}
{"id": "1223517", "url": "https://cs.wikipedia.org/wiki?curid=1223517", "title": "Tašovice (hradiště)", "text": "Tašovice (hradiště)\n\nTašovické hradiště (též Starý Loket) je místo pravěkého osídlení a raně středověké hradiště na skále nad řekou Ohří u Tašovic v okrese Karlovy Vary. Od roku 1964 je chráněno jako kulturní památka.\n\nLokalita se nachází u významné nadregionální obchodní cesty, která spojovala české vnitrozemí s oblastmi na jihozápad od naší hranice, a ve srovnání se soudními pohořími v relativně úrodné oblasti. \nPrvní systematické odkryvy zde byly prováděny v roce 1911 Josefem Knettlem, jenž zde nalezl zuhelnatělé kůly. Následné archeologické průzkumy zde proběhly ještě v první polovině dvacátého století (A. Bergman, H. Schroller) a poté v letech 1948–1950 (A. Knor, F. Prošek). Odhalily dvě fáze osídlení, z nichž první spadá do období mezolitu (10 000 – 8000 př. n. l.). Z této doby výzkum odkryl zahloubené obydlí se sadou nástrojů, k jejichž výrobě byly použity materiály původem z celých Čech a sousedních regionů. Jejich nález dokládá dálkové kontakty, výměnu zboží a strukturu společnosti střední doby kamenné.\n\nPodruhé bylo místo osídleno v devátém století, kdy zde vzniklo dvojitou hradbou opevněné slovanské hradiště s rozlohou asi 2,4 ha, jehož úkolem pravděpodobně byla ostraha přístupu do karlovarské pánve. V desátém až dvanáctém století bylo zdejší sídliště nahrazeno mladším sedleckým hradištěm, které však zcela zaniklo při těžbě kamene.\n\nHradiště bylo opevněné zejména na severní a západní straně, kde jeho plocha navazuje na rovinatý terén, zatímco ostatní svahy strmě klesají k Ohři. Tvořila ho vnitřní akropole s rozměry asi 80 × 80 metrů chráněná příkopem a hradbou a předhradí opevněné další hradbou. Při stavbě hradby byla použita komorová konstrukce s čelní i vnitřní kamennou zdí podpíranou dřevěnými stěnami a prostorem uvnitř vyplněným sypkým materiálem. Hradby, jejichž původní výška se odhaduje až na čtyři metry, se částečně dochovaly v podobě valů vysokých až dva metry, ale zejména na východní straně byly zcela zničeny lomem ale i archeologickými výzkumy.\n\nLokalita je volně přístupná, nejlépe dosažitelná ze západního okraje Tašovic. Okolo hradiště prochází naučná stezka Doubí–Svatošské skály.\n\n\n"}
{"id": "1223525", "url": "https://cs.wikipedia.org/wiki?curid=1223525", "title": "Matěj Pulkrab", "text": "Matěj Pulkrab\n\nMatěj Pulkrab (* 23. května 1997, Praha) je český fotbalový útočník a mládežnický reprezentant, hráč klubu AC Sparta Praha, od července 2017 na hostování v FC Slovan Liberec.\nMezi jeho fotbalové vzory patří Wilfried Bony z Pobřeží slonoviny a brazilský brankář Dida, mezi oblíbené týmy italský AC Milán.\n\nOdchovanec Sparty Praha Pulkrab hrál do svých deseti let kopanou i lední hokej. Poté upřednostnil fotbal. V dorostu patřil k největším nadějím českého fotbalu. V říjnu 2013 v přípravném zápase v NTC Poprad na Slovensku dvěma góly výrazně pomohl sparťanskému týmu U17 k výhře 3:0 nad Manchesterem United U17 (šlo o generálku před oficiálním otevřením nového slovenského stadionu v Popradu).\n\nV únoru 2016 odešel na půlroční hostování do FC Slovan Liberec (klub jej chtěl nastálo, pražský tým souhlasil pouze s hostováním), v jehož dresu debutoval v 1. české lize (12. března 2016 proti 1. FK Příbram, výhra 1:0, dostal se na hrací plochu v nastaveném čase). Celkem odehrál za Liberec v ročníku 2015/16 sedm ligových zápasů a vstřelil čtyři branky.\n\nV létě 2016 se vrátil do Sparty a začlenil se do A-mužstva. Představil se i v Evropské lize UEFA 2016/17. V ePojisteni.cz lize debutoval za Spartu 21. srpna 2016 v zápase proti FK Jablonec (výhra 3:0), v němž jednou skóroval.\nDne 20. října 2016 vstřelil svůj první gól v evropských pohárech, stalo se tak na hřišti izraelského Hapoelu Beerševa v základní skupině Evropské ligy UEFA. Svou jedinou brankou utkání rozhodl.\n\nV červenci 2017 opět odešel na hostování do FC Slovan Liberec.\n\nMatěj Pulkrab je mládežnickým reprezentantem ČR od kategorie U16.\n\n"}
{"id": "1223528", "url": "https://cs.wikipedia.org/wiki?curid=1223528", "title": "Edmond Moore Hamilton", "text": "Edmond Moore Hamilton\n\nEdmond Moore Hamilton (21. října 1904, Youngstown, Ohio – 1. února 1977, Lancaster, Kalifornie) byl americký spisovatel science fiction, jeden z autorů období tzv. Zlatého věku sci-fi. Je společně s E. E. Smithem považován za zakladatele žánru vesmírné opery.\n\nNarodil se roku 1904 v rodině karikaturisty, jeho matka byla učitelka. Od roku 1911 žil s rodinou v New Castle v Pensylvánii. Na střední škole byl považován za zázračné ditě a již ve čtrnáctil letech začal studovat fyziku na prestižní Westminster College v New Wilmingtonu. První dva ročníky absolvoval jako premiant, ale ze třetího byl vyloučen pro špatnou docházku i prospěch. Poté pracoval jako úředník v železniční společnosti.\n\nJiž před nástupem Zlatého věku patřil k velmi plodným a oblíbeným autorům. Debutoval roku 1926 v pulpovém magazínu \"Weird Tales\" povídkou \"The Monster-God of Mamurth\" a rychle se stal významným členem skupiny spisovatelů sestavených redaktorem Farnsworthem Wrightem, která zahrnovala mimo jiné H. P. Lovecrafta a Roberta E. Howarda. Zde také v letech 1928-1930 otiskl cyklus povídek \"Interstellar Patrol\" (Mezihvězdná hlídka) o galaktické policii složené z příslušníků různých vesmírných ras. Jako autor úspěšných vesmírnýc oper se dostal do týmu vytvářejícího seriál \"Captain Future\" (Kapitán Budoucnost) a pod vlastním jménem nebo pod pseudonymem Brett Sterling napsal většinu dílů tohoto seriálu. Díky tomu se také stal jedním ze scenáristů několika sérií komiksů, především o \"Supermanovi\" a \"Batmanovi\".\n\n31. prosince roku 1946 se v kalifornském městě San Gabriel oženil se spisovatelkou a scenáristkou Leigh Btackettovou a odstěhoval se s ní do Kinsmanu v Ohiu. Ačkoliv byli oba spisovatelé, z jejich společné dílny prakticky vůbec nic nevzešlo. Hamilton především působil jako redaktor některých jejích knih. Zemřel počátkem února roku 1977 na komplikace po operaci ledvin.\n\nHamiton patřil k těm spisovatelům Zlatého věku, kteří se dokázali přizpůsobit změně vkusu po druhé světové válce. Je autorem dvou stovek povídek, dvaceti šesti románů a několika povídkových sbírek. Jeho povídky jsou nabité akcí, námětem jeho vesmírných oper jsou střetnutí statečných vědců a kosmonautů se zloduchy a jejich snaha odvrátit katastrofy hrozící z vesmíru. Kromě sci-fi psal i detektivní povídky a pod pseudonymem Hugh Davidson také horory.\n\n\"Interstellar Patrol\" (Mezihvězdná hlídka) je cyklus osmi povídek o galaktické policii složené z příslušníků různých vesmírných ras. V letech 1964-1965 byly povídky vydány knižně ve dvou svazcích s názvy \"Outside the Universe\" (Stranou vesmíru) a \"Crashing Suns\" (Srážky sluncí). Jde o tyto povídky:\n\"Captain Future\" (Kapitán Budoucnost) je časopisecký seriál vesmírných oper. Jeho postavu vymyslel americký redaktor Mort Weisinger roku 1939, ale Hamilton je autorem většiny jeho příběhů. Ty vycházely v pulpových magazínech \"Captain Future\", \"Startling Stories\" a \"Amazing Stories Magazines\". Nejprve vyšlo v letech 1940-1946 dvacet pokračování a v letech 1950-1951 dalších sedm. Hamilton je pod vlastním jménem nebo pod pseudonymem Brett Sterling autorem dvaceti čtyř z nich.\n\nKapitán Future se narodil jako Curtis Newton na Měsící. Je to geniální vědec a dobrodruh, který se svou kosmickou lodí \"Kometa\" cestuje po sluneční soustavě, jejíž planety jsou obydleny různými humanoidními rasami. a řeší různé problémy, napravuje křivdy a likviduje superničemy. Později dokáže cestovat i do jiných hvězdných soustav.\n\nNásledující seznam obsahuje všechny kapitánovy příběhy. autor je uveden u těch, které nenapsal Hamilton.\n\nK cyklu se váže Hamiltonova povídka \"Treasure on Thunder Moon\" (1942), která obsahuje dobrodružství některých vedlejších postav.\n\n\"The Star Kings\" (Králové hvězd) je space opera popisující příběhy pozemšťana, se kterým si vědec z dvě stě tisíc let vzdálené budoucnosti vymění tělo. Skládá se z jednoho románu a několika povídek.\n\"Starwolf\" (Hvězdný vlk) je románová trilogie jejímž hlavním hrdinou je mimozemšťany vychovaný mezihvězdný obchodník a pirát Morgan Chane. Trilogie vyšla souhrnně v jednom svazku roku 1982 a skládá se z těchto románů:\nNa Hamiltna navázal ruský spisovatel Sergej Suchinov (*1950), který v letech 1998-2005 napsal dalších patnáct svazků cyklu.\n\n"}
{"id": "1223566", "url": "https://cs.wikipedia.org/wiki?curid=1223566", "title": "Kaple svatého Jakuba apoštola (Císařský)", "text": "Kaple svatého Jakuba apoštola (Císařský)\n\nKaple svatého Jakuba apoštola v Císařském je drobná sakrální stavba stojící v obci při silnici.\n\nKaple zasvěcená svatému Jakubovi apoštolovi je nejmladší ze tří sakrálních staveb v dříve samostatné obci Císařský. Výstavba začala roku 1881, k vysvěcení došlo 19. října 1885. V roce 1896 bylo do kaple zakoupeno harmonium financované z darů farníků. Až do druhé světové války se ke kapli v neděli po svatém Jakubu konalo slavnostní procesí, začínající u kostela svatého Václava ve Šluknově. Po druhé světové válce stála kaple na okraji zájmu a nebyla udržována. Vlastník stavby, město Šluknov, plánuje postupnou rekonstrukci. Ta začala v roce 2016 celkovou opravou střechy, která byla v havarijním stavu.\n\nKaple je v historizujícím slohu, obdélného půdorysu. Její závěr je apsidiální. V průčelí kaple se nachází věžička. V nice na průčelí je barokní socha sv. Jakuba.\n\n"}
{"id": "1223572", "url": "https://cs.wikipedia.org/wiki?curid=1223572", "title": "Pohádkový princ Lala", "text": "Pohádkový princ Lala\n\nPohádkový princ Lala ( \"Tündér Lala\") je maďarský film pro děti z roku 1981 režírovaný Ilonou Katkics.\nNa českém dabingu z roku 1985 se jako zvukař podílel Václav Hálek.\n\nMladý princ Lala z království pohádkových bytostí je velmi neposedný. Zlý kouzelník zjistí, že je to kvůli tomu, že princ Lala má lidské srdce. Protože princ není úplná pohádková bytost a hrozilo by mu vypovězení z království, souhlasí královna Iris, že si kouzelníka vezme za manžela, pokud toto o princi nevyzradí. Princ Lala ale mezitím uteče k lidem, kde se seznámí s mladou dívkou Beou a jejím strýcem Peterem.\n\nProtože prince nemohou v království najít, vyšle jeho matka po jeho stopách kozičku. Kozička má s sebou kouzelnou tužku, která pokud se dotkne něčího ucha, způsobí, že dotyčný kozičce bude rozumět. Díky tomu se Bea a její strýc dozví, že mladý chlapec je princ z pohádkové země.\n\nKrálovna se v království pohádkových bytostí vzdá vlády a jako nový vládce království je navržen dobrý kouzelník. Ten na sebe prozradí, že má lidský mozek, ale i přesto je vševědoucím stromem schválen jako nový vládce.\n\n\n"}
{"id": "1223575", "url": "https://cs.wikipedia.org/wiki?curid=1223575", "title": "AMD Zen", "text": "AMD Zen\n\nAMD Zen je kódové označení mikroarchitektury procesorů společnosti AMD. První procesory Ryzen byly předvedeny na videoherním veletrhu E3 roku 2016 a jejich detaily byly uveřejněny na setkání v době Intel Developer Fóra 2016. První procesory nesou kódové označení \"Summit Ridge\" a byly oficiálně vydány na počátku března 2017. V červnu roku 2017 byly vydány serverové procesory Epyc a koncem července byly vydány procesory nižší střední třídy Ryzen 3. Vydání APU (levnějších procesorů) založených na architektuře Zen je očekáváno někdy v druhé polovině roku 2017.\n\nZen se značně liší od předchozí architektury Bulldozer. Je vyráběn 14nanometrovým výrobním procesem, při stejném výkonu má nižší spotřebu a zvládá více instrukcí za jednotku času. Podobně jako je tomu u procesorů Intel s technologií hyper-threading má každé procesorové jádro dvě vlákna. Díky použití socket AM4 mohou používat paměti DDR4. Zároveň využívají design systém na čipu, takže části pro řízení PCIe, SATA nebo USB jsou přímo na čipu. To zlepšuje rychlost a spotřebu energie, ale zvyšuje složitost a velikost čipů.\n\nV červenci 2017 bylo oznámeno, že v srpnu vyjdou dva high-endové procesory nazvané Ryzen Threadripper (doslova trhač vláken). Dva modely budou mít 12 a 16 jader. Ty podle některých serverů poměrem cena/výkon výrazně překonávají procesory Intel Core i9.\n\nPodle AMD byl při vývoji Zenu kladen důraz především na zvýšení výkonu jednotlivých jader. Základem je Core Complex (CCX), který se skládá ze čtyř dvouvláknových jader. Procesory s více než čtyřmi jádry mají tyto komplexy propojené technologií Infinity Fabric.. AMD také využívá efektivnější metodu vícevláknových procesorů – simultaneous multithreading – oproti té, kterou využívaly procesory Bulldozer a předchozí – clustered multi-thread.\n\nZa jeden procesorový cyklus může vykonat každé jádro až šest mikrooperací (kombinaci 6 celočíselných mikrooperací nebo 4 s desetinnou čárkou). Vektorový procesor Zenu určený zejména pro výpočetní operace typu AVX a SSE je schopen najednou zpracovat čtyři až osm operací sčítání/odčítání (s desetinnými čísly) a zároveň stejný počet násobení (a/nebo násobení spojené se sčítáním/odčítáním). Vyšší hodnota platí pro jednoduchou přesnost (32-bitů), nižší pro dvojnásobnou přesnost (64-bitů).\n\nMikroinstrukční cache a další obvody umožňují CPU Zen vnitřně používat instrukce typu RISC, namísto CISC (x86) a také tím zvýšit výkon. Tato technologie byla v procesorech AMD použita již dříve, ale v architektuře Zen byla výrazně posílena.\n\nPredikce skoků byla opět vylepšena, díky čemuž je provádění programů plynulejší a rychlejší.\n\nProcesory Zen využívají mezipaměť ve třech úrovních, tj. L1, L2 a L3. Paměť L1 sahá od 384 KB u Ryzenu 3 po 768 KB u Ryzenu 7. Podobně kapacita paměti L2 se pohybuje od 2 MB po 4 MB. Konečně paměť L3 je 8 MB u Ryzenů 3 a 16 MB u Ryzenů 5 a 7. U procesorů Ryzen Threadripper by pak tato paměť měla být 32 MB.\n\nAMD Zen využívá také provádění mimo původní pořadí (out-of-order execution) a spekulativní provádění instrukcí, což dále zvyšuje jeho výkon.\n\nTestovací čipy dosahují frekvencí 3 GHz (až 3,4 GHz), přičemž dosahují stejného nebo vyššího výkonu než procesor Intel architektury Broadwell-E ve stejné konfiguraci jader a o stejné frekvenci, což znamená, že problém s nízkým počtem instrukcí za jeden cyklus předchozí generace mikroprocesorů byl vyřešen. V porovnání s dřívější architekturou, 16-jádrovým procesorem Piledriver, je 8-jádrový Zen přibližně o třetinu rychlejší.\n\nZatímco jednovláknový výkon architektury Zen od AMD je poněkud nižší než jednovláknový výkon současné architektury Intel, tak vícejádrový výkon je vyšší u procesoru AMD. Přesto má Zen (Ryzen) na jednom CPU jádře o 52 procent vyšší počet instrukcí na 1 GHz taktu než u předchozí generace svých procesorů (AMD Excavator). Druhá revize procesorů AMD Ryzen (Pinnacle Ridge) má téměř totožný výkon jako Coffee Lake.\n\nFirmě AMD se u připravovaných procesorů, kromě zvýšení počtu instrukcí na 1 GHz taktu, podařilo snížit spotřebu na úroveň srovnatelnou s příslušnými procesory Intel.\n\nVšechny procesory podporují DDR4 paměť až do 2667 MHz; modely AMD Threadripper na čtyřech kanálech, všechny ostatní modely na dvou.\n\nProcesory s označením PRO jsou určené pro firemní počítače. Podle AMD by měly disponovat funkcemi pro šifrování dat a bezpečnost obecně. Dalé také přidávají nové sady instrukcí, které usnadňují práci v administrativě, bezpečnosti a managmentu.\n\n"}
{"id": "1223576", "url": "https://cs.wikipedia.org/wiki?curid=1223576", "title": "Libušino údolí", "text": "Libušino údolí\n\nLibušino údolí může být:\n\n"}
{"id": "1223577", "url": "https://cs.wikipedia.org/wiki?curid=1223577", "title": "Idrija", "text": "Idrija\n\nIdrija je slovinské město nacházejí se v západní části státu na pomezí Alp a Dinárských hor v údolí řek Idrijca a Nikova. Je součástí Gorického statistického regionu. Město je známé pro zdejší výrobu krajek.\n\nV historii města sehrála významnou roli těžba rud rtuti v okolích kopcích. Ložiska rtuťových rud byla objevena na konci 15. století a zdejší důl svatého Antonína byl v provozu téměř 500 let až do konce 20. století. V době svého největšího rozkvětu byl idrijský důl druhým největším na světě a podstatná část jeho produkce se vyvážela do španělských kolonií v Americe, kde byla rtuť zapotřebí při těžbě stříbra.\n\nV roce 2012 byla Idrija společně se španělským městem Almadén (taktéž zde probíhala těžba rud rtuti) zapsána na seznam světového kulturního dědictví UNESCO. Pod ochranou UNESCA jsou těžební tunely, šachty, průmyslové objekty, ale i sakrární stavby, zdejší hrad nebo historické centrum města.\n"}
{"id": "1223590", "url": "https://cs.wikipedia.org/wiki?curid=1223590", "title": "Divize B 2009/10", "text": "Divize B 2009/10\n\nV soubojích 45. ročníku České Divize B 2009/2010 (jedna ze skupin 4. nejvyšší fotbalové soutěže) se utkalo 16 týmů dvoukolovým systémem podzim – jaro. Tento ročník začal v sobotu 8. srpna 2009 úvodními šesti zápasy 1. kola a skončil v sobotu 19. června 2010 zbývajícími šesti zápasy 30. kola.\n\n\n\nZdroj:\n\nPoznámky:\n\n"}
{"id": "1223595", "url": "https://cs.wikipedia.org/wiki?curid=1223595", "title": "Šílená bejvalka", "text": "Šílená bejvalka\n\nŠílená bejvalka (v anglickém originále Crazy Ex-Girlfriend) je americký romantický hudební komediálně-dramatický televizní seriál vysílaný stanicí The CW v letech 2015–2019. Jeho autorkami jsou Rachel Bloom a Aline Brosh McKenna. Celkem vzniklo ve čtyřech řadách 62 dílů.\n\nRebecca Bunch je právnička, která pracuje pro jednu z nejlepších právních firem v New Yorku. Po nabídnutém partnerství ve firmě Rebecca vyšiluje na ulici, kde potká Joshe Chana. Josh byla její první láska na letním táboře v roce 2005 a nikdy se nedostala z toho, že se s ní na konci tábora rozešel. Josh jí řekne, že si na New York nezvykl a že se vrací zpátky do West Coviny v Kalifornii. Zatímco v televizi vysílají reklamu na máslo, Rebecca se rozhodne následovat Joshe a hledat štěstí. Nastoupí na letadlo do Los Angeles, začne pracovat v právnické firmě Darryla Whitefeatherse ve West Covině, koupí dům a spláchne své pilulky proti depresi a úzkosti do drtičky odpadu. Získá novou kamarádku Paulu a zatímco se snaží získat Joshe, začne vztah–nevztah s Joshovým kamarádem Gregem.\n\n\n\nSeriál \"Šílená bejvalka\" byl původně vyvíjen pro stanici Showtime, pro kterou byl natočen pilotní díl. Tato televize se ale poté rozhodla seriál neobjednat. Dne 7. května 2015 si však projekt vybrala pro své vysílání stanice The CW. \n\nÚvodní díl seriálu byl odvysílán na stanici The CW 12. října 2015, první řada čítala 18 epizod. Dne 11. března 2016 byla objednána druhá řada a její první díl byl na obrazovky uveden 21. října 2016. Dne 8. ledna 2017 stanice potvrdila objednání třetí řady, jejíž první díl měl premiéru 13. října 2017. Dne 2. dubna 2018 stanice objednala poslední čtvrtou řadu. Její úvodní díl byl odvysílán 12. října 2018. Příběh seriálu byl ukončen sedmnáctým dílem čtvrté série, zatímco závěrečnou epizodu z 5. dubna 2019 tvořil živě vysílaný koncert z divadla Orpheum Theatre v Los Angeles, kde s největšími hity seriálu vystoupili přímo představitelé hlavních rolí.\n\n"}
{"id": "1223598", "url": "https://cs.wikipedia.org/wiki?curid=1223598", "title": "Pascual Jordan", "text": "Pascual Jordan\n\nErnst Pascual Jordan (18. října 1902 - 31. července 1980) byl německý fyzik. Zabýval se především matematickou a teoretickou fyzikou, významně přispěl ke kvantové mechanice a kvantové teorie pole. Podílel se na matematické formulaci maticové mechaniky a vyvinul kakonické antikomutační vztahy pro fermiony. Jordanova algebra je stále používána při studiu matematických a koncepčních základů kvantové teorie, ale byly nalezeny i její další matematické aplikace.\n\nPředek Pacuala Jordana byl španělský šlechtic jménam Pascual Jorda, důsojník kavalerie, který sloužil s Brity v průběhu napoleonských válek a po nich. Nakonec se usadil v Hannoveru, který byl v té době majetkem britské královské rodiny. Jméno rodiny bylo posléze změněno na Jordan a rodinná tradice určuje, že v každé generaci se prvorozený syn jmenuje Pascual. \n\nJordan se v roce 1921 zapsal na Hannoverskou technickou univerzitu, kde studoval matematiku, fyziku a zoologii. Ještě před ziskem diplomu se ale přesunul v roce 1923 na Göttingenské univerzitě, která byla na počátku 20. století proslulá svou úrovní výuky přírodních věd a matematiky. Zde se stal Jorduan asistentem matematika Richarda Couranta a posléze fyzika Maxe Borna. \n\nJordan byl společně s Maxem Bornem a Wernerem Heisenbergem spoluautorem série významných článků o kvantové mechanice. Byl průkopníkem rané verze kvantové teorie pole a před druhou světovou válkou se jeho zájem zaměřil na kosmologii. \n\nJordan vymyslel typ neasociativní algebry nyní pojmenované Jordanova algebra ve snaze vytvořit algebru pro kvantovou mechaniku a kvantovou teorii pole. Dnes se pro tento účel používá i von Neumannova algebra. Jordanova algebra od té doby našla uplatnění v projektivní geometrii, teorii čísel, komplexní analýze, optimalizaci a některých dalších oblastech matematiky. Rovněž je i nadále používána pro studium matematických a koncepčních základů kvantové teorie. \n\nV roce 1966 publikoval Jordan práci \"Die Expansion der Erde. Folgerungen aus der Diracschen Gravitationshypothese\", ve které rozvinul hypotézu, že podle Diracovy teorie o slábnutí gravitace v historii vesmíru, mohla Země nabýt své současné velikosti z koule, která měla na počátku jen asi 7000 kilometrů v průměru. Tato teorie mohla vysvětlit proč je tvárná spodní část zemské kůry poměrně rovnoměrná, zatímco horní křehká vrstva se rozlámala na kontinentální desky. Nicméně tato teorie expandující Země nebyla většinou geologů a geofyziků brána příliš vážně.\n\nV roce 1933 Jordan vstoupil do NSDAP, podobně jako Johannes Stark nebo Philipp Lenard a rovněž do SA, současně však bránil Einsteina a další židovské vědce. \n\nV roce 1939 narukoval do Luftwaffe a krátce pracoval jako analytik počasí pro raketové centrum v Peenemünde. Během války se pokoušel zaujmout nacistické politiky projekty různých pokročilých a vyspělých zbraní. Jeho návrhy byly ale ignorovány, jelikož byl pravděpodobně kvůli spojení s židovskými fyziky (Born, Pauli) a židovskou fyzikou, považován za politicky nespolehlivého. \n\nNěkdy se uvádí, že nebýt jeho členství v NSDAP získal by s Maxem Bornem Nobelovu cenu v roce 1954.\n\nPo válce byl zásluhou Wolfganga Pauliho rehabilitován, díky čemuž znovu získal akademické postavení a roku 1953 se stal profesorem. Nicméně jeho zájem o politiku neskončil. Kandidoval ve volbách za konzervativní Křesťanskodemokratickou unii a v roce 1957 podporoval vyzbrojení německé armády taktickými jadernými zbraněmi, zatímco jeho kolegové proti tomuto plánu protestovali. Tyto a další otázky nadále zvyšovaly napětí mezi ním a jeho kolegy.\n"}
{"id": "1223606", "url": "https://cs.wikipedia.org/wiki?curid=1223606", "title": "Charles Jencks", "text": "Charles Jencks\n\nCharles Jencks (21. červen 1939, Baltimore – 13. října 2019) byl americký krajinný architekt, sochař, designér, teoretik a kritik architektury, představitel architektonické postmoderny. Jako první teoreticky rozpracoval ideu postmoderní architektury v knize \"The language of Post - Modern Architecture\". \n\nNarodil se v Baltimore. Studoval anglickou literaturu na Harvardu (BA 1961), později získal titul MA z architektury na Graduate School of Design (1965) a PhD z historie architektury na University College v Londýně (1970). Moderní architekturu studoval u historiků, Sigfrieda Giediona a Reyneroma Banhamoma. Věnoval se zejména krajinné architektuře, sochařství a spisovatelské činnosti.\n\nI když nezavedl termín \"postmoderna\", jeho kniha \"Jazyk postmoderní architektury\" (1977) se přičinila o popularizaci tohoto výrazu. Na otázku, co by mělo být společným znakem postmodernismu, odpovídal, že \"architektura musí propojovat každodenní významy s významnějšími, ať už sociálními, politickými nebo náboženskými\". \n\nCharles Jencks se stal vůdčí osobností v britské krajinné architektuře. Jeho tvorba je inspirována fraktály, genetikou či teorií chaosu. V Edinburghu navrhl prostorový reliéf zahradní části \"\"landform\"\" ve \"Skotské Národní Galerii Moderního umění\". Témata návrhů krajinné architektury jsou rozvinuta i v jeho vlastní soukromé \"Zahradě Kosmických Spekulací\", v \"Portrack House\" u Dumfries. Charles Jencks byl i designérem nábytku a sochařem. V roce 2003 dokončil 'Sochu DNA\" v Key Gardens v Londýně. \n\nPřednášel na univerzitách a v galeriích po celém světě: (Peking, Šanghaj, Paříž - École des Beaux-Arts, Tokio, Milán, Benátky, Frankfurt nad Mohanem, Quebec, Montreal, Oslo, Varšava, Barcelona, Lisabon, Curych, Vídeň a Edinburgh, v USA: Harvard, Columbia, Princeton, Yale).\n\nJeho manželka Maggie Keswick Jencksová je zakladatelkou centra pro léčbu rakoviny, pro které Charles navrhl zahrady.\n\n\n"}
{"id": "1223617", "url": "https://cs.wikipedia.org/wiki?curid=1223617", "title": "Return of the Boom Bap", "text": "Return of the Boom Bap\n\nReturn of the Boom Bap je první oficiální sólové album rappera KRS One, které vydalo v roce 1993 vydavatelství Jive Records. Toto album se umístilo 16. října 1993 na třicáté sedmé pozici v hitparádě Billboard 200.\n\nV roce 1998 se album umístilo mezi stovkou nejlepších hiphopových alb v časopise The Source, ve kterém původně v roce vydání alba obdrželo hodnocení čtyř z pěti mikrofonů.\n\nNíže jsou uvedeny názvy interpretů a jejich skladeb, ze kterých byly použity samply pro jednotlivé písně tohoto alba.\n\n\"„KRS-One Attacks\"\"\n\"„Outta Here\"\"\n\"„Black Cop\"\"\n\"„Mortal Thought\"\"\n\"„I Can't Wake Up\"\"\n\"„Sound of da Police\"\"\n\"„Mad Crew\"\"\n\"„Brown Skin Woman\"\"\n\"„P\" Is Still Free\"\"\n\"„Stop Frontin\"\"'\n\"„Higher Level\"\"\n\nDvě skladby z tohoto alba byly vydány také samostatně jako singly.\n\n\nNěkteré skladby byly použity ve filmech a videohrách:\n\n\"„Sound of da Police\"\"\n\n\"„I Can't Wake Up\"\"\n\n\"„Outta Here\"\"\n\n\"„Black Cop\"\"\n\nOficiální webová stránka interpreta\n"}
{"id": "1223618", "url": "https://cs.wikipedia.org/wiki?curid=1223618", "title": "Steven Holl", "text": "Steven Holl\n\nSteven Holl (* 9. prosince 1947, Bremerton, Washington) je americký architekt.\n\nJeho stavby odráží jeho fascinaci vědeckými fenomény a hrou se světlem. Steven Holl studoval na Washingtonské univerzitě v Římě a na \"Architectural Association\" v Londýně (1976). Kariéru začal v Kalifornii a v roce 1976 otevřel vlastní kancelář v New Yorku. Vyučoval na Washingtonské univerzitě, na syrakuské univerzitě a od roku 1981 působí na Kolumbijské univerzitě.\n\n"}
{"id": "1223619", "url": "https://cs.wikipedia.org/wiki?curid=1223619", "title": "Samuel Goudsmit", "text": "Samuel Goudsmit\n\nSamuel Goudsmit (11. července 1902 – 4. prosince 1978) byl nizozemsko-americký fyzik, známý pro svůj návrh konceptu spinu společně s Georgem Uhlenbeckem v roce 1925.\n\nNarodil se v Nizozemsku do židovské rodiny, jeho otec byl výrobce toalet, matka provozovatelka kloboučnického obchodu. Oba rodiče byli v roce 1943 deportování do koncentračního tábora, kde byli zavražděni.\n\nGoudsmit studoval fyziku na univerzitě v Leidenu pod vedením Paula Ehrenfesta, v roce 1927 zde získal doktorát. V letech 1927 – 1946 byl profesorem na Michiganské univerzitě. Roku 1930 napsal s Linusem Paulingem práci „The Structure of Line Spectra“, během druhé světové války působil i na Massachusettském technologickém institutu.\n\nGoudsmit byl jmenován členem vedení Alsos, skupiny která měla za úkol shromažďovat informace o vývoji jaderných zbraní v Německu. V roce 1944 se jim povedlo zjistit, že Německo je ve vývoji jaderné zbraně oproti spojencům o asi dva roky pozadu a později členové skupiny zadrželi několik německých jaderných fyziků. Ve své knize z roku 1947 Goudsmit uvádí, že Němci nebyli k vyrobení jaderné zbraně blízko a to jednak proto, že v Německu jako totalitním státu nefungovala věda a jednak proto, že němečtí fyzici nevěděli jak jadernou zbraň vytvořit. Obě tato tvrzení byla později historiky zpochybněna a totalitní stát (Sovětský svaz) úspěšně dokončil vývoj atomové zbraně jen těsně po vydání této knihy. \n\nPo válce byl Goudsmit krátce vědeckým pracovníkem na Severozápadní univerzitě a v letech 1948 – 1970 pracoval v Národní laboratoři Brookhaven, z toho 8 let působil jako vedoucí fyzikální sekce laboratoře. Mezitím se stal editorem známého fyzikálního časopisu Physical Review a v roce 1958 založil časopis Physical Review Letters. Po odchodu do penze v roce 1974 se stal emeritním profesorem na Nevadské univerzitě v Renu, kde zůstal až do své smrti o 4 roky později. \n\nRovněž udělal některé příspěvky v egyptologii, jeho sbírka egyptských starožitností se nachází na Michiganské univerzitě.\n"}
{"id": "1223622", "url": "https://cs.wikipedia.org/wiki?curid=1223622", "title": "Atletika na Letních olympijských hrách 2016 - muži, skok o tyči", "text": "Atletika na Letních olympijských hrách 2016 - muži, skok o tyči\n\nPřed startem soutěže byly platné rekordy následující:\n\nOlympijský rekord byl během soutěže dvakrát překonán.\n\nPozn. Všechny časy jsou v brazilském čase (UTC-3).\n\n\nKvalifikační limit byl stanoven na 5,75 m. Na každé postupné výšce měli účastníci tři pokusy. Jelikož výšku 5,70 m úspěšně přeskočilo pouze 9 skokanů, laťka ve výšce kvalifikačního limitu se již nezdolávala. Do finále postoupilo 9 skokanů, kteří zdolali výšku 5,70 m a tři skokani s nejlepším zápisem na nižších výškách.\n\nFinále bylo zhruba na hodinu přerušeno kvůli bouřce nad stadionem. Hned dvakrát byl v průběhu finále překonán olympijský rekord. Renaud Lavillenie nejprve skočil 5,98 m, čímž zlepšil svůj vlastní rekord z LOH 2012 v Londýně o 1 cm. Následně jej však překonal domácí brazilský skokan Thiago Braz da Silva, který celou soutěž vyhrál výkonem 6,03 m.\n\n"}
{"id": "1223625", "url": "https://cs.wikipedia.org/wiki?curid=1223625", "title": "Kaoru", "text": "Kaoru\n\nKaoru (薫 \"Kaoru\", 17. února 1974, Hyōgo) je japonský hudebník, nejvíce známý působením jako leader a hlavní kytarista metalové skupiny Dir en grey. Je členem již od jejího založení a byl též členem předchozí skupiny La:Sadie's. Složil většinu písní skupiny. Píše jak pomalé balady jako „Zakuro\", tak i rýchlé písně jako „Jessica\". Největší vliv na něho měl Hide ze skupiny X Japan, kvůli němu taky začal hrát na kytaru, tvrdí: „Kdybych ho neznal, nikdy bych nebyl tím kým jsem.\"\n\nKaoru používá převážně značku ESP, od které vlastní kytary, trsátka a popruhy. Dříve používal převážně jeho ESP Custom - Ganesa. Přestal je používat kolem roku 2005 a přešel na Viper sérii, ve které má též vlastní Custom - D-KV-420.\n\nESP vydalo několik replik jeho Signature modelu v Japonsku skrz ESP a Edwards továrny. ESP série nabízí repliku D-KV-420 a Ganesa II. Edwards série nabízí miniaturu Ganesa a repliky Ganesa IV a VIII. Kaoru používá komba značky Diezel a reproduktory VHT.\n"}
{"id": "1223628", "url": "https://cs.wikipedia.org/wiki?curid=1223628", "title": "Tapestry (album)", "text": "Tapestry (album)\n\nTapestry je studiové album americké skladatelky a zpěvačky Carole King. Album bylo mimořádně dobře přijato kritikou i posluchači. Získalo v roce 1972 čtyři ceny Grammy (nejlepší album, nejlepší nahrávka (\"It's Too Late\"), nejlepší píseň (\"You've Got a Friend\") a nejlepší zpěvačka populární hudby). Ve Spojených státech se prodalo 10 miliónů kusů (10x platinové album). V žebříčku časopisu Billboard drželo album první příčku nepřetržitě 15 týdnů (od 19. června do 1. října 1971).\n\n\n"}
{"id": "1223630", "url": "https://cs.wikipedia.org/wiki?curid=1223630", "title": "Atletika na Letních olympijských hrách 2016 – skok daleký ženy", "text": "Atletika na Letních olympijských hrách 2016 – skok daleký ženy\n\nPřed startem soutěže byly platné rekordy následující:\n\nPozn. Všechny časy jsou v brazilském čase (UTC-3).\n\n\nV kvalifikaci měla každá skokanka k dispozici tří pokusy, ze kterých se počítal nejlepší. Do finále postoupili přímo atletky, které překonaly kvalifikační limit 6,75 m. To se podařilo pouze třem skokankám, dodatečně tedy postoupilo devět skokanů s nejlepším výkonem (q), kteří limit nesplnili, aby byl počet účastnic finále doplněn na 12.\n\nDvanáct finalistek mělo k dispozici tři pokusy, ze kterých se počítal nejlepší. Osmička nejlepších pak měla k dispozici další tři pokusy. Nejlepší výsledek se počítal ze všech šesti pokusů.\n\n"}
{"id": "1223631", "url": "https://cs.wikipedia.org/wiki?curid=1223631", "title": "Pelhřimov (rybník)", "text": "Pelhřimov (rybník)\n\nRybník Pelhřimov (Pelhřimák) leží na pomezí okresů Pelhřimov a Havlíčkův Brod. Nachází se asi 2 km jihovýchodně od Lipnice nad Sázavou a asi 900 metrů od obce Bratroňov. Rozloha rybníka je 7 ha, ale někde se udává i 6,5 ha. Na západě od rybníka se rozprostírají Orlovské lesy. Po hrázi vede cesta od silnice III/34765 k osadě Loskoty. Zhruba v polovině hráze se nachází stavidlo.\n\nRybník je napájen Křivoláčským potokem z jihozápadní strany, na severovýchodní straně zase z rybníka vytéká a směřuje k menšímu rybníku Smetanovec. Na severu do rybníka také ústí jeden malý bezejmenný tok.\n\nCelkový objem rybníka V je 54 000 m a retenční objem pak V je 32 500 m.\n\nRybník je využíván především k rekreačním účelům. Bývá v něm ale zhoršená kvalita vody, vyskytují se v něm v letních měsicích ve větší míře sinice. V blízkosti rybníka je chatová osada. Na severním břehu se nachází malá travnatá pláž.\n"}
{"id": "1223633", "url": "https://cs.wikipedia.org/wiki?curid=1223633", "title": "Léon van Hove", "text": "Léon van Hove\n\nLéon van Hove (10. února 1924 - 2. září 1990) byl belgický fyzik a bývalý generální ředitel Evropské organizace pro jaderný výzkum. V průběhu vědecké kariéry se věnoval fyzice pevných látek, kosmologii, elementárním částicím a matematice.\n\nVan Hove studoval matematiku a fyziku na Université Libre de Bruxelles, zde v roce 1946 získal doktorát z matematiky. V letech 1949 - 1956 působil na Ústavu pro pokročilá studia v Princetonu. díky setkání s Robertem Oppenheimerem. Později pracoval v Brookhaven National Laboratory a vedl ústav teoretické fyziky na univerzitě v Utrechtu. V roce 1950 položil základy pro analýzu nepružného rozptylu neutronů. V roce 1959 se stal vedoucím teoretické divize Evropské organizace pro jaderný výzkum a roku 1975 se stal generálním ředitelem této organizace, společně s Johnem Adamsem, který byl zodpovědný za výzkumnou činnost organizace. V době jeho působení ve funkci generálního ředitele byl navržen projekt Large Electron-Positron Collider. V roce 1974 obdržel medaili Maxe Plancka.\n"}
{"id": "1223635", "url": "https://cs.wikipedia.org/wiki?curid=1223635", "title": "Ivo Žďárský", "text": "Ivo Žďárský\n\nIvo Žďárský (* 11. října 1960, Hradec Králové) je český emigrant a konstruktér vrtulí pro ultralehká letadla. Byl první, komu se úspěšně podařilo uprchnout z komunistického Československa přes železnou oponu na vlastním podomácku vyrobeném letadle.\n\nByl členem klubu bezmotorového létání Svazarmu, později byl však z organizace vyloučen a byla mu odebrána pilotní licence. Jako student leteckého inženýrství si sám doma v panelákovém bytě a v garáži postavil z rogala ultralehké letadlo, které zpevnil duralovou konstrukcí a vybavil dvouválcovým motorem z Trabanta a nádrží z motocyklu Jawa. Létající stroj byl rozebíratelný, aby se dal bezpečně převážet v osobním autě. Podle Žďárského vlastních slov byl první, kdo v komunistickém Československu postavil funkční létající motorové rogalo. Stroj zkoušel nikým nezjištěn nad noční Prahou. V květnu 1984 si vyzkoušel let až do Orlických hor, docházelo mu však palivo, zachytily ho také jednotky protivzdušné obrany a u Dobrušky musel přistát. Příslušníci SNB rogalo zabavili, ale v červnu ho vrátili. Za létání bez registrace hrozila vysoká pokuta. Z neznámých důvodů se hlášení o nepovoleném letu nedostalo na ústředí Státní bezpečnosti, což Žďárskému umožnilo nakonec svůj plán uskutečnit.\n\nV srpnu 1984 se odhodlal k útěku přes železnou oponu. Stroj doplnil o světla, aby v noci viděl. 4. srpna 1984 o 3. hodině v noci odstartoval v blízkosti slovenské obce Lozorno a ve výšce 100 až 200 metrů nad zemí přeletěl řeku Moravu do Rakouska. Protože přistání za tmy bylo velmi riskantní, asi hodinu létal nad Vídní a až za svítání zakroužil kolem řídící věže na letišti Schwechat, dosedl na zem a odstavil stroj pod křídlem zaparkovaného letadla Boeing. Požádal o politický azyl a díky organizaci pomáhající uprchlíkům se mu podařilo po šesti týdnech vycestovat do Kalifornie.\n\nV emigraci v USA vybudoval úspěšnou firmu \"Ivoprop\", která se zabývá konstrukcí a výrobou vrtulí pro podomácku konstruovaná letadla, ultralehká letadla a čluny poháněné leteckou vrtulí. Žije sám ve „městě duchů“ Lucin v pustině ve státě Utah. \n\n"}
{"id": "1223637", "url": "https://cs.wikipedia.org/wiki?curid=1223637", "title": "Julius Wess", "text": "Julius Wess\n\nJulius Wess (5. prosince 1934 – 8. srpna 2007) byl rakouský teoretický fyzik, známý jako spolutvůrce Wessova-Zuminova modelu a Wessova-Zuminova-Wittenova modelu v oblasti supersymetrie. V roce 1987 získal medaili Maxe Plancka.\n\nNarodil se v Oberwölz Stadt, malém městě ve Štýrsku. Doktorát získal ve Vídni, kde byl žákem Hanse Thirringa, u doktorských státnic ho zkoušel významný teoretický fyzik, odborník na kvantovou mechaniku Erwin Schrödinger. Po zisku doktorátu nějakou dobu pracoval ve Spojených státech, následně se stal profesorem na Technickém institutu v Karlsruhe. Později se stal profesorem na Mnichovské univerzitě. Po odchodu do penze pracoval v DESY v Hamburku.\n"}
{"id": "1223638", "url": "https://cs.wikipedia.org/wiki?curid=1223638", "title": "Indaur", "text": "Indaur\n\nIndaur může být:\n"}
{"id": "1223639", "url": "https://cs.wikipedia.org/wiki?curid=1223639", "title": "Indaur (město)", "text": "Indaur (město)\n\nIndaur () je město v indickém státě Madhjapradéš, s přibližně dvěma miliony obyvatel (2011) nejlidnatější město Madhjapradéše. Leží v západní části státu na jižním kraji náhorní plošiny Málva severně od pohoří Vindhja. Od Bhópálu, hlavního a druhého nejlidnatějšího města Madhjapradéše, je Indaur vzdálen přibližně 190 kilometrů západně.\n\nV letech 1818–1948 byl Indaur hlavním městem stejnojmenného státu.\n"}
{"id": "1223640", "url": "https://cs.wikipedia.org/wiki?curid=1223640", "title": "Liliová", "text": "Liliová\n\nLiliová je především barva.\n\nNicméně je oblíbeným názvem ulice jako např.\n"}
{"id": "1223641", "url": "https://cs.wikipedia.org/wiki?curid=1223641", "title": "Zápas na Letních olympijských hrách 2016 – muži, volný styl do 65 kg", "text": "Zápas na Letních olympijských hrách 2016 – muži, volný styl do 65 kg\n\nZápasy v ve volném stylu na Letních olympijských hrách v Riu v kategorii lehkých vah mužů proběhly v hale Carioca Arena 2 v přilehlé části Ria de Janeira v Barra da Tijuca 21. srpna 2016.\n\nDo oprav se dostali volnostylaří, kteří během turnaje v pavouku prohráli svůj zápas s jedním ze dvou finalistů.\n"}
{"id": "1223643", "url": "https://cs.wikipedia.org/wiki?curid=1223643", "title": "Zápas na Letních olympijských hrách 2016 – muži, volný styl do 97 kg", "text": "Zápas na Letních olympijských hrách 2016 – muži, volný styl do 97 kg\n\nZápasy v ve volném stylu na Letních olympijských hrách v Riu v kategorii těžkých vah mužů proběhly v hale Carioca Arena 2 v přilehlé části Ria de Janeira v Barra da Tijuca 21. srpna 2016.\n\nDo oprav se dostali volnostylaří, kteří během turnaje v pavouku prohráli svůj zápas s jedním ze dvou finalistů.\n"}
{"id": "1223645", "url": "https://cs.wikipedia.org/wiki?curid=1223645", "title": "Bruno Zumino", "text": "Bruno Zumino\n\nBruno Zumino (28. dubna 1923 Řím – 21. června 2014 Berkeley) byl italský teoretický fyzik na Kalifornské univerzitě v Berkeley. Vystudoval na Univerzitě La Sapienza v Římě, kde v roce 1945 získal doktorát. V roce 1985 byl zvolen do Národní akademie věd Spojených států amerických, roku 1989 obdržel medaili Maxe Plancka.\n\nSpolu s Gerhartem Lüdersem objevili a dokázali CPT teorém, tedy, že pro všechny fyzikální jevy musí platit CPT symetrie. Dále je významná jeho práce v systematizaci efektivních chirálních Lagrangiánů. S Juliem Wessem objevili Wessův-Zuminův model , první čtyřdimenzionální supersymetrickou kvantovou teorii pole s Boseho-Fermiho degenerací. A v oblasti supersymetrií je rovněž spoluautorem Wessova-Zuminova-Wittenova modelu, který kodifikuje strukturní chirální anomálie konformní teorie pole. \n"}
{"id": "1223649", "url": "https://cs.wikipedia.org/wiki?curid=1223649", "title": "Robert Pound", "text": "Robert Pound\n\nRobert Pound (16. května 1919 Ridgeway, Ontario – 12. dubna 2010 Belmont, Massachusetts) byl americký fyzik, který pomohl odhalit nukleární magnetickou rezonanci a který je spoluauoterm slavného Poundova-Rebkova experimentu, který podpořil správnost obecné teorie relativity. Stal se profesorem na Harvardově univerzitě, aniž by kdy získal absolventský titul.\n\nObjev nuklární magnetické rezonance byl oceněn Nobelovou cenou pro rok 1952, ale kvůli omezení počtu laureátů ji získali pouze Felix Bloch a Edward Mills Purcell. Nicméně Robert Pound byl jedním ze dvou Purcellových spolupracovníků, které Purcell ve svém projevu při příležitosti předání Nobelovy ceny výslovně uvedl. V roce 1990 získal Národní vyznamenání za vědu pro svůj celoživotní přínos fyzice. Po odchodu do penze zůstal na Harvardově univerzitě emeritním profesorem.\n\nJmenuje se po něm také Poundova–Dreverova–Hallova technika, užívaná pro zamknutí frekvence laseru na stabilní optické dutině.\n"}
{"id": "1223650", "url": "https://cs.wikipedia.org/wiki?curid=1223650", "title": "Pisanské hory", "text": "Pisanské hory\n\nPisanské hory (italsky \"Monte Pisano\") jsou hornatina, vrchovina v okolí města Pisa, v Toskánsku, ve středozápadní Itálii. Leží v provinciích Pisa a Lucca. Nejvyšší horou je \"Monte Serra\" (917 m, nachází se na ni řada telekomunikačních vysílačů). Jsou součástí Toskánských Subapenin.\n\nDominantním stromem v oblasti je kaštanovník setý. Pisánské hory jsou také od jara do podzimu bohaté na houby. Nejoblíbenější jsou hřib smrkový, hřib bronzový, hřib dubový a hřib borový.\n"}
{"id": "1223652", "url": "https://cs.wikipedia.org/wiki?curid=1223652", "title": "Glen Rebka", "text": "Glen Rebka\n\nGlen Rebka (19. září 1931 - 13. ledna 2015) byl americký fyzik. \n\nRebka začal v roce 1953 studovat na Harvardově univerzitě, kde v roce 1961 získal doktorát. Od roku 1961 působil na Yaleově univerzitě. V roce 1970 přešel na University of Wyoming, kde byl v letech 1983 - 1991 vedoucím fakultního oddělení fyziky a od roku 1997 emeritním profesorem.\n\nKromě své akademické kariéry se věnoval i výzkumu v oblasti fyziky elementárních částic v národní laboratoři v Los Alamos na University of Wyoming založil astrofyzikální fakultu.\n\nV roce 1960 provedl Glen Rebka společně s Robertem Poundem slavný Poundův-Rebkův experiment v němž za pomoci Mössbauerova jevu změřili gravitační rudý posuv záření z gama zdroje v gravitačním poli Země. Pound a Rebka použili na Harvardově univerzitě Jeffersonovu věž, která je vysoká pouhých 22,6 metru. Experiment byl součástí Rebkovy disertační práce, kterou Pound vedl.\n\nV roce 1965 oba vědci obdrželi Eddingtonovu medaili. \n"}
{"id": "1223653", "url": "https://cs.wikipedia.org/wiki?curid=1223653", "title": "Batesonův–Dobzhanského–Mullerův model", "text": "Batesonův–Dobzhanského–Mullerův model\n\nBatesonův-Dobzhanského-Mullerův model (někdy též jen Dobzhanského-Mullerův) je modelem evoluce genetické nekompatibility. Tato teorie byla poprvé popsána Williamem Batesonem v roce 1909, a následně v roce 1934 zcela nezávisle Theodosiem Dobzhanským. Později byla rozpracována Hermanem Mullerem.\n\nTento model se pokouší vysvětlit, jak se vytváří nekompatibilita mezi blízce příbuznými druhy v situaci, kdy ani jeden z druhů neprochází údolím adaptivní krajiny. Ve své nejjednodušší formě nám tento model ukazuje, že je třeba alespoň dvou změn v lokusu genu k vytvoření hybridní nekompatibility nebo alespoň k poklesu biologické zdatnosti potomků jedinců z dvou ancestrálně identických, avšak alopatrických populací. Tato teorie vychází z myšlenky, že by jedna alela nově vzešlá alela v jedné populaci neměla v druhé populaci způsobovat pokles biologické zdatnosti, máli tato druhá populace shodné genetické pozadí. K vytvoření nekompatibility musí ve druhé populaci vzniknout další alela, která bude s alelou přenesenou nekompatibilní.\n\n"}
{"id": "1223654", "url": "https://cs.wikipedia.org/wiki?curid=1223654", "title": "Kachlička", "text": "Kachlička\n\nKachlička je rybník v okrese Havlíčkův Brod. Nachází se asi 700 metrů jihozápadně od obce Skála a zhruba 1 km od Boňkova. V minulosti se Kachlička jmenovala \"\"Nový rybník\"\". Rozloha rybníku je 18 ha a leží v nadmořské výšce 538,8 m. Ze severozápadní strany rybník obklopují lesy. Po hrázi vede silnice, která spojuje Boňkov se silnicí I/34.\n\nV roce 2015 proběhla oprava hráze.\n\nRybník je napájen od západu malým bezejmenným tokem a Perlovým potokem a od jihu dalším malým bezejmenným tokem. Na severovýchodní straně Perlový potok rybník opouští dvěma toky, ale asi po 70 metrech se slévají do jednoho toku.\nSpecifický odtok je q=7,39 l.skm a dlouhodobý průměrný průtok Q=0,105 m.s\n\nCelkový objem rybníka V je 200 000 m a retenční objem pak V je 90 000 m.\n\nRybník slouží k rekreačním účelům. Je zařazen do seznamu ploch ke koupání (identifikátor KO610201). Na jihovýchodním břehu se rozprostírá asi 100 metrová travnatá pláž. U rybníka se nachází kemp a chatová osada. V letních měsících mívá Kachlička zhoršenou kvalitu vody.\n\nDále je rybník využíván k chovu ryb.\n\n"}
{"id": "1223657", "url": "https://cs.wikipedia.org/wiki?curid=1223657", "title": "Zalužanská vodoteč", "text": "Zalužanská vodoteč\n\nZalužanská vodoteč je potok v okrese Mladá Boleslav, pravostranný přítok říčky Klenice. Délka jeho toku činí zhruba 5,3 km. Plocha jeho povodí měří 20,39 km².\n\nPotok převážně melioračního charakteru pramení jižně od obce Horní Stakory na jihovýchodním svahu vrchu Baba v jakémsi oblouku. Úvodní část toku směřuje převážně na jihozápad zemědělskou krajinou. Protéká severně a západně od osady Chaloupky, kde zprava přijímá bezejmenný významnější přítok, který předtím napájí \"Panský rybník\" na jižním svahu Baby. Spojený tok pokračuje kolem zaniklého dvoru Zalužany (podle něj je potok pojmenován) a podtéká dálnici D10 u exitu 46. Na druhé straně silnice přijímá zprava meliorační kanál přitékající od Kosmonos) a dál teče převážně jižním směrem, zcela regulovaným korytem podél areálu automobilky Škoda Auto. Zde jsou vybudovány dvě nepřístupné dočišťovací laguny dešťových a průmyslových vod, které následně odvádějí vodu z podniku právě do Zalužanské vodoteče. U druhé laguny podniku podtéká vodoteč podnikovou železniční vlečku a železniční trať 064. Po odpoutání se od podniku Zalužanská vodoteč protéká skrz obchodní zónu v jihovýchodním cípu Mladé Boleslavi a za silnicí na Jičín se vlévá do Klenice na jejím 3. říčním kilometru.\n\nHEIS VÚV T.G.M. rozděluje potok na dvě ramena s nepatrně odlišnými názvy: do Klenice ústí Zálužanská vodoteč s pramenem v Kosmonosech (délka 3,27 km), jejím levostranným přítokem je Zalužanská vodoteč (délka 3,99 km) s pramenem u Horních Stakor. Běžné mapy však uvádějí obě ramena jako součást Zalužanské vodoteče, přičemž stakorský tok je ten hlavní a kosmonoský je pouze jeho bezejmenným přítokem.\n\nV době rozkvětu rybníkářství v 16. až 18. století bývalo v povodí Zalužanského potoka několik dalších malých rybníků. Od 18. století byly ale postupně vysoušeny pro potřeby zemědělské půdy.\n"}
{"id": "1223662", "url": "https://cs.wikipedia.org/wiki?curid=1223662", "title": "Rudolf Kippenhahn", "text": "Rudolf Kippenhahn\n\nRudolf Kippenhahn (* 24. května 1926) je německý astrofyzik narozený v Československu v obci Pernink. Kromě vlastního výzkumu napsal rovněž několik knih o vědě.\n\nKippenhahn původně studoval matematiku a fyziku na University of Erlangen-Nuremberg, ale nakonec se rozhodl měnit obor na astronomii. Od roku 1975 do roku 1991 byl ředitelem Institutu Maxe Plancka pro astrofyziku. Od roku 1991 působil v Göttingenu a snažil se popularizovat astronomciký výzkum v podobné duchu jako Stephen Hawking. Kromě astronomie se jeho knihy zabývají i kryptologií nebo atomovou fyzikou. V roce 2005 získal Eddingtonovu medaili za svůj přínos struktury hvězd a hvězdného vývoje.\n"}
{"id": "1223667", "url": "https://cs.wikipedia.org/wiki?curid=1223667", "title": "Darwinovský démon", "text": "Darwinovský démon\n\nDarwinovský démon je hypotetický organismus, který dokáže maximalizovat všechny aspekty svojí biologické zdatnosti zároveň. Existoval by, pokud by evoluce druhu byla zcela neomezená (bez evolučních zábran). Pojmenován byl po Charlesi Darwinovi. Takový organismus by se rozmnožoval okamžitě po porodu, produkoval by nekonečné množství potomstva a žil by věčně. Ačkoli takový organismus neexistuje, biologové jej používají ve svých myšlenkových experimentech, neboť jim pomáhá pochopit životní strategie nejrůznějších organismů.\n\n"}
{"id": "1223669", "url": "https://cs.wikipedia.org/wiki?curid=1223669", "title": "Anton Rösler (skladatel)", "text": "Anton Rösler (skladatel)\n\nAnton Rösler (26. května 1785, Mikulášovice – 26. prosince 1850, Mikulášovice) byl hudební skladatel, varhaník a druhý učitel (preceptor) z Mikulášovic. Působil převážně v západní části Šluknovského výběžku. Většinu jeho tvorby zničil požár roku 1842, nejznámějším dochovaným dílem je \"Mše D dur\" (Missa in D).\n\nPozdější varhaník a hudební skladatel Anton Rösler se narodil 26. května 1785 v mikulášovickém domě čp. 303. Jeho otec byl domkář Johann Georg Rösler, matka se jmenovala Magdalena, rozená Zimmerová. Druhý den po narození jej v kostele svatého Mikuláše pokřtil kaplan Richter. Za kmotry mu vybrali rodiče místního pekaře Josefa Heina a mlynáře Josefa Tatzaera. Z Röslerova dětství se nedochovaly žádné zprávy. S hudbou patrně začínal v místním kostele, hudební vzdělání získal neznámo kde (jako nejpravděpodobnější se jeví Drážďany, případně Praha či Jičín). Rovněž není doložené, kde pracoval do svých 27 let. Roku 1812 nastoupil na místo uvolněné po Johannu Puppovi jako varhaník a druhý učitel (preceptor) na místní farní škole (dům čp. 7), kde také bydlel. V září 1817 se oženil s Marií Franziskou Pietschmannovou, o devět let mladší dívkou z domu čp. 106. Dva měsíce po svatbě se jim narodilo jediné dítě, dcera Marie. Jako varhaník hrál Rösler pravidelně na kůru kostela svatého Mikuláše v Mikulášovicích, v případě potřeby však začasté vypomáhal v okolních chrámech. Nejčastěji to byly kostel svatého Bartoloměje ve Velkém Šenově, kostel Navštívení Panny Marie v Lobendavě, kostel svatého Šimona a Judy v Lipové, kostel Nanebevzetí Panny Marie ve Vilémově či kostel svatého Martina v Brtníkách. Ve dvou prvně zmiňovaných chrámech se také dochovaly rukopisy skladeb, které Rösler sám složil. Kvůli velkému požáru Mikulášovic v roce 1842 značná část jeho díla nenávratně zmizela. Silně poškozen byl nejen kostel (věž a krovy), ale také fara (čp. 10) a farní škola, kde měl Rösler své skladby uložené.\n\nAnton Rösler zůstal činný až do své smrti. Zemřel 26. prosince roku 1850, sedm měsíců po své ženě Marii Franzisce.\n\nZ Röslerova hudebního díla se dochovala pouze část.\n\n"}
{"id": "1223671", "url": "https://cs.wikipedia.org/wiki?curid=1223671", "title": "Frank Dyson", "text": "Frank Dyson\n\nFrank Watson Dyson (8. ledna 1868 – 25. května 1939) byl anglický astronom a královský astronom, který hrál roli při prokazování Einsteinovy obecné relativity. \n\nNarodil se v Meashamu nedaleko Ashby-de-la Zouch v hrabství Leicestershire. Jeho rodina se brzy přestěhovala do Yorkshire, kde navštěvoval gymnázium a poté Bradfor Grammar School. Následně získal stipendium a začal studova na Trinity College na univerzitě v Cambridgi, kde studoval matematiku a astronomii.\n\nV roce 1894 získal post asistenta na Greenwichské observatoři, kde pracoval na astrografickém katalogu Carte du Ciel, publikovaném v roce 1905. V letech 1905 - 1910 byl skotským královským astronomem a ředitelem Greenwichské observatoře, potom od roku 1910 do roku <nowiki>1933</nowiki> královským astronomem. V roce 1928 představil nové kyvadlové hodiny, v té době nejpřesnější hodiny na světě a konal pravidelné bezdrátové přenosy z bezdrátové stanice v Rugby. Několik let byl předsedou britského hodinářského svazu a získal zlatou medaili tohoto svazu v roce 1928.\n\nDyson studoval zatmění Slunce, zejména spektrum koróny a chromosféry Zorganizoval expedici v roce 1919 do Sobralu v Brazílii aby ověřil ohyb paprsků vzdálených hvězd v gravitačním poli Slunce. Druhá skupina byla na Princově ostrově u západního pobřeží Afriky. Toto pozorování přineslo první důkaz ve prospěch obecné teorie relativity. \n\nZemřel na lodi při cestě z Austrálie do Anglie v roce 1939 a byl pohřben do moře.\n\nV roce 1915 byl povýšen do rytířského stavu. Roku 1922 obdržel medaili Catheriny Bruceové a o tři roky později Zlatou medaili Královské astronomické společnosti. V roce 1926 získal Řád britského impéria.\n\nJmenuje se po něm kráter na Měsíci a asteroid (1241) Dysona. \n\nV roce 1894 se oženil s Carolyn Bessette, s níž měl dva syny a šest dcer.\n"}
{"id": "1223678", "url": "https://cs.wikipedia.org/wiki?curid=1223678", "title": "Allan Rex Sandage", "text": "Allan Rex Sandage\n\nAllan Rex Sandage (18. června 1926 - 13. listopadu 2010) byl americký astronom z Carnegieho observatoře, součásti Carnegie Institution for Science v Pasadeně v Kalifornii. Jako první určil rozumně přesné hodnoty Hubbleovy konstanty a věku vesmíru. Objevil rovněž první kvasar.\n\nNarodil se v Iowa City. V roce 1948 dokončil studium na Univerzitě Illinois v Urbana Champaign, poté přešel na Kalifornský technologický institut, kde získal roku 1953 doktorát. Jeho poradcem byl astronom německého původu Walter Baade. Jako postgraduální pracovník působil Sandage u Edwina Hubbla, po jehož smrti v roce 1953 pokračoval v jeho výzkumu. V roce 1952 Baade oznámil významný objev dvou populací proměnných hvězd cefeid v galaxii v Andromedě, čímž se odhadované stáří vesmíru zvedlo z 1,8 na 3,6 miliardy let. Hubble, který určil hodnotu 1,8 miliard let uvažoval jako standardní svíčky jen slabší populace generace II. Sandage poté ukázal, že předchozí předpoklad astronomů o přibližně stejné přirozené intenzitě nejjasnějších hvězd v galaxii byl chybný, což vedlo k další úpravě odhadu stáří vesmíru na 5,5 miliardy let. V následujících desítkách let byl Sandage považován za předního pozorovacího kosmologa, který přispěl k poznání všech stupňů kosmologické vzdálenosti, od naší vlastní Galaxie Mléčné dráhy až po kosmologicky vzdálené galaxie.\n\nSandage začal pracovat na observatoři Palomar. V roce 1958 publikoval první dobrý odhad hodnoty Hubbleovy konstanty 75 km/s/Mpc, která se blíží hodnotě přijímané na počátku 21. století, tedy asi 67 km/s/Mpc. Později obhajoval ještě nižší hodnoty konstanty, kolem 50 km/s/Mpc, což odpovídá věku vesmíru 20 miliard let.\n\nProváděl fotometrická měření kulových hvězdokup a určil jejich věk na 25 miliard let, což ho vedlo k domněnce, že vesmír se periodicky rozpíná a smršťuje s periodou 80 miliard let. Současné kosmologické modely naopak počítají se stářím vesmíru kolem 14 miliard let. Studoval rovněž vznik galaxií v raném vesmíru, v rámci této práce napsal článek označovaný jako ELS, který s ním sepsali Ollin J. Eggen a Donald Lynden Bell. Tento článek popisuje kolaps protogalaktického oblaku plynu do naší Galaxie.\n\nV roce 1961 v dalším článku navrhl, že pozorovací kosmologie by se měla soustředit především na hledání hodnoty Hubbleovy konstanty H a deceleračního parametru q. Tento článek ovlivnil kosmologii na několik následujících desetiletí. Vydal také dva atlasy galaxií, v roce 1961 a 1981 založené na Hubbleově klasifikaci galaxií.\n\nV roce 1962 studoval možnost přímého měření časových variací rudého posuvu extragalaktických zdrojů. Tato analýza je známá jako Sanageův-Loebův test.\n\nObjevil výtrysky z jádra galaxie Messier 82 způsobené masivními výbuchy v jádře trvajícími kolem 1,5 milionu let.\n\nSandage publikoval přes 500 vědeckých prací, až do své smrti byl aktivní v Carnegie observatoři a publikoval několik článků ročně. Zemřel v roce 2010 na rakovinu slinivky.\n\nV roce 1959 si vzal Mary Connelley s níž měl dva syny. V průběhu života se stal křesťanem a napsal několik esejí na téma náboženství a vědy.\n\nV roce 1963 získal Eddingtonovu medaili, o čtyři roky později Gold Medal of the Royal Astronomical Society. Jmenuje se po něm asteroid 9963 v hlavním pásu.\n"}
{"id": "1223679", "url": "https://cs.wikipedia.org/wiki?curid=1223679", "title": "Maarten Schmidt", "text": "Maarten Schmidt\n\nMaarten Schmidt (* 28. prosince 1929) je nizozemský astronom, který změřil vzdálenost kvasarů.\n\nNarodil se v Groningenu. Studoval pod vedením Jana Oorta, doktorát získal v roce 1956 na Leidenské observatoři.\n\nV roce 1959 odešel do Spojených států, kde začal pracovat na Kalifornském technologickém institutu. Zpočátku pracoval na teoriích týkajících se rozdělení hmotnosti a dynamiky galaxií. Zvláštní zmínku si zaslouží jeho formulace z tohoto období, takzvaný Schmidtův zákon, který dává do vztahu hustotu mezihvězdného plynu a rychlost tvorby hvězd vyskytujících se v tomto plynu. Později začal studovat lehká spektra radiových zdrojů. V roce 1963 s použitím slavného dvousetpalcového teleskopu v observatoři Palomar identifikoval viditelný objekt odpovídající jednomu z těchto radiových zdrojů. Tento objekt je znám jako 3C 273 a Schmidt studoval také jeho spektrum. Zatímco jeho vzhled připomínající hvězdu napovídal, že je objekt relativně blízko, jeho rudý posuv 0,158 ukazoval, že leží daleko za hranicemi naší Galaxie a také jeho mimořádnou svítivost. Schmidt nazval 3C 273 kvazi stelárním objektem, neboli kvasarem. Od té doby byly identifikovány tisíce kvasarů.\n\nV roce 1980 získal Zlatou medaili Královské astronomické společnosti, v roce 1992 medaili Catheriny Bruceové. Jmenuje se po něm asteroid 10430.\n"}
{"id": "1223686", "url": "https://cs.wikipedia.org/wiki?curid=1223686", "title": "HTML title", "text": "HTML title\n\nHTML title je datová položka značkách jazyka HTML. Má dvě formy: Jako značku a jako atribut.\n\nElement codice_1 se v celém dokumentu HTML může vyskytnout nanejvýše jednou, a to právě jen v hlavičce, jako přímý potomek značky codice_2. Je-li použit, používá se jeho text na několika místech:\n\nTitulek je součástí vstupní množiny dat při přidávání obsahu na web. Například při přidávání obrázku na web se CMS ptá nejen na samotný obrázek, cestu pro upload, nýbrž u na další údaje: autora, datum vytvoření, mj. i krátký název právě pro titulek a delší popis obrázku. A pro výstup se dále ptá např. na požadované rozměry ke zobrazování atp.\n\nVýsledný zobrazovaný titulek celé stránky pak může obsahovat nejen název portálu, ale právě zadaný krátký název a třeba i login vkladatele.\n\nV dnešní době už se HTML stránky nepíší ručně, nýbrž se ve web-aplikaci generují typizované pro daný typ dat, a to až v okamžiku vyžádání jejich zobrazení uživatelem.\n\nTakto si uživatel může u sebe zobrazit hned několik sad podobných dat najednou, v podobných stránkách, pro orientaci mezi nimi potřebuje právě titulky stránek: Bez správně nastavených titulků, dynamicky generovaných serverem podle zobrazovaných dat, by klesla použitelnost aplikace a podstatně by utrpěla její přívětivost vůči uživatelům, UX.\n\nSprávně nastavené titulky stránek jsou klíčové i pro roboty vyhledávacích serverů: Titulky jsou totiž součástí metainformací o stránkách a používají se pro optimalizaci vyhledávání, SEO.\n\nVýznam titulku a vůbec popisných metadat může být i vyšší než data samotná, např. samotný obrázek.\n\nHTML atribut codice_4 je použitelný na všech značkách jazyka HTML, kterékoli lze nastavit vlastní titulek: \n\nJde o volitelný atribut.\n\nWebové prohlížeče, browsery, umožňují zobrazování tzv. tooltipů, též \"bublin\", tedy rámečků s textem, objevivších se po nadjetí myší na aktivní prvek. Typicky se objevují nad odkazy, tooltip ovšem může mít každý element: Jde právě o texty nastavené pomocí atributů codice_4.\n\nText titulku lze jednotlivým prvkům stránky měnit i dynamicky: JavaScriptem řízený DOM a DHTML technologie například běžně mění titulky prvků podle hodnot doplněných do formuláře. Například při objednávání pojištění online, před odesláním objednávky, může stránka nejprve přes formulář sbírat údaje o účastnících pojištění. A pro jednotlivé přidané osoby se pak stránka prodlužuje o řádky tabulky. A ačkoli je pak u každé přidané osoby stejná ikona na odebrání, i jen grafická bey popisu, účelem tooltipu je uvádět k podrobnosti danému tlačítku, jako například: \"Kliknutím účastníka Petr Novák z objednávky zas odeberete.\"\n\nPro autory stránek má význam řídit tok textu v tooltipu, zejména je-li delší, aby nebyl v jediném dlouhém řádku, nýbrž aby byl pro lepší čitelnost zalámán:\nKonkrétně v příkladu zde je použito codice_7.\n\n"}
{"id": "1223690", "url": "https://cs.wikipedia.org/wiki?curid=1223690", "title": "Titulek", "text": "Titulek\n\nTitulek je text, který charakterizuje článek, který je pod ním. Velká velikost písma titulků novinových článků na prvních (titulních) stranách se objevila až v 19. století, kdy začala soutěž o čtenáře mezi jednotlivými nakladateli. Titulky obvykle vytvářejí (myšlenkovou) zkratku, která má za úkol upoutat čtenáře co nejkratším a nejvýstižnějším textem. Z tohoto důvodu jsou někdy ignorována pravidla (českého) pravopisu i stavby vět a jsou používány zkrácené verze slov (například „smrt“ místo „zemřel“).\n"}
{"id": "1223696", "url": "https://cs.wikipedia.org/wiki?curid=1223696", "title": "Evangelický kostel (Chomutov)", "text": "Evangelický kostel (Chomutov)\n\nEvangelický kostel v Chomutově stával ve Farského ulici v prostoru parkoviště před budovou bývalých Městských lázní. Zbořen byl během jejich výstavby 22. srpna 1972.\n\nJednolodní kostel byl postaven v novogotickém slohu v letech 1896–1899. Dokončený kostel, zvaný (podle jednoho ze sponzorů, nadace švédského krále Gustava Adolfa), byl vysvěcen 8. září 1899. Kostelní zvony byly koncem první světové války zabaveny. Trojici nových zvonů získal až v roce 1926, rok po zavedení elektrického osvětlení. Po druhé světové válce kostel připadl Církvi československé husitské a později sloužil jako skladiště.\n\nKostel měl obdélný půdorys se síňovou lodí ukončenou užším pravoúhlým presbytářem. V průčelí stála štíhlá hranolová věž s vysokými lomenými arkádami a jehlanovou střechou. Vnější fasády členila vysoká kružbová okna a pilastry a nad vstupním portálem ve věži se nacházelo velké rozetové okno.\n"}
{"id": "1223697", "url": "https://cs.wikipedia.org/wiki?curid=1223697", "title": "Sloup Nejsvětější Trojice (Chomutov)", "text": "Sloup Nejsvětější Trojice (Chomutov)\n\nSloup Nejsvětější Trojice v Chomutově stojí na náměstí 1. máje. Od roku 1958 je chráněn jako kulturní památka ČR.\n\nTrojiční sloup postavený v roce 1697 Ambrožem Laurentisem byl ze středu do severozápadní části náměstí přesunut až roku 1962 během restaurování, na kterém se podíleli L. Pícha, S. Hanzl a F. Rada. Tvoří ho vlastní sloup obklopený balustrádou z roku 1725 od černovického Jana Oswalda. Dřík stojí na dvojitém hranolovém podstavci a zakončuje ho kompozitní korintská hlavice zdobená anděly s oboustranným sousoším Nejsvětější Trojice. Podstavec zdobí čtveřice pískovcových soch svatého Jana Nepomuckého, svatého Jana Křtitele, svaté Rozálie a svaté Kateřiny od Tobiáše Seibergera. Dalších sedm soch světců z let 1719–1725 stojí na balustrádě. Jsou to svatý Florián, svatý Teodor, svatý Jakub Větší, svatý Linhart, svatý Roch, svatý Viktor a svatý Václav.\n\nVrcholové sousoší tvoří Ježíš Kristus s Pannou Marií po pravé a svatou Annou po levé straně. Druhou stranu představuje svatý Josef s knihou. Nad nimi se nachází Bůh Otec a v podobě holubice Duch svatý.\n"}
{"id": "1223698", "url": "https://cs.wikipedia.org/wiki?curid=1223698", "title": "Automatizace, regulace a procesy", "text": "Automatizace, regulace a procesy\n\nAutomatizace, regulace a procesy, ve zkratce ARaP je česká technická konference, patrně nejvýznamnější v oboru automatizace. Konference navazuje na šest podobně zaměřených konferencí, které se konaly jako součást doprovodného programu veletrhu Pragoregula.<ref name=\"ohlédnutí/automa6/2014\"></ref> Je jednou z mála konferencí, která propojuje oblast výrobní a akademické sféry. Osmý ročník konference byl prvním ročníkem, který obsahoval i přednášky v angličtině díky účasti profesora Antonia Visioliho a profesora Sebastiána Dormida. Desátého ročníku se jako speciální host zúčastnil profesor Sigurd Skogestad z Norges teknisk-naturvitenskapelige universitet.\n\n\n"}
{"id": "1223699", "url": "https://cs.wikipedia.org/wiki?curid=1223699", "title": "Na babu", "text": "Na babu\n\nNa babu je jednoduchá pohybová hra, jejímž základním principem je, že jeden nebo více účastníků (mají „babu“) v předem vymezeném prostoru honí ostatní a snaží se jim „babu“ předat. Pomocí těchto aktivit se rozvíjí především rychlost, obratnost, vytrvalost. Jedním z běžných rozšíření pravidel bývá, že „oplatky se nepečou“: nová baba nemůže babu vrátit (oplatit) předešlé, ta má totiž imunitu. Nová baba je nucena hledat jinou oběť, tedy opravdu někoho aktivně dohonit.\n\nExistují různé varianty s útočištěm, s „domečkem“, kam se mohou honění skrýt před udělením „baby“. Také je možné využívat pomůcky jako švihadla, provazy nebo pešky. Někdy má stará baba povinnost (bezpečně) odejít „do domečku“, aby tam imunitu ztratila a mohla se tak zas zapojit do hry.\n\nTyto hry se dají hrát téměř všude.\n\nPro předávání baby je vícero možností, typicky nějakým dotykem:\n"}
{"id": "1223704", "url": "https://cs.wikipedia.org/wiki?curid=1223704", "title": "Red Rose Speedway", "text": "Red Rose Speedway\n\nRed Rose Speedway je druhé studiové album anglické skupiny Wings. Vydáno bylo v dubnu roku 1973 společností Apple Records a jeho producentem byl Paul McCartney. Nahráno bylo během roku 1972 v různých londýnských studiích (Abbey Road Studios, Olympic Studios, Morgan Studios, Trident Studios a Island Studio). V americké hitparádě Billboard 200 se umístilo na první příčce, zatímco v britské UK Albums Chart až na páté. V obou zemích dosáhlo zlaté desky.\n\nAutory všech skladeb jsou Paul a Linda McCartney.\n\n"}
{"id": "1223726", "url": "https://cs.wikipedia.org/wiki?curid=1223726", "title": "Frank Ocean", "text": "Frank Ocean\n\nChristopher Francis „Frank“ Ocean (rodným jménem Christopher Edwin Breaux, * 28. října 1987) je americký zpěvák a textař. Svou kariéru začal jako ghostwriter a v roce 2010 se stal členem hip hopového kolektivu Odd Future. V roce 2011 zveřejnil svou průlomovou mixtape s názvem \"Nostalgia, Ultra\", která se dočkala velkého uznání kritiků. Z mixtape pochází jeho první komerčně úspěšný singl „Novacane“.\n\nV červenci 2012 vyšlo jeho debutové album \"Channel Orange\", které opět získalo ocenění kritiků a současně se stalo i komerčně úspěšným, když se umístilo na 2. příčce žebříčku Billboard 200. K propagaci alba byly vydány tři singly: „Thinkin Bout You“, „Pyramids“ a „Sweet Life“. Ocean v roce 2016 vydal vizuální album \"Endless\" a také své druhé studiové album \"Blonde\". Album bylo opět oceněno kritiky a umístilo se na první příčce žebříčku Billboard 200.\n\nNarodil se jako Christopher Edwin Breaux dne 28. října 1987 ve městě Long Beach, stát Kalifornie. V roce 1992 se jeho rodina přestěhovala do města New Orleans, stát Louisiana.\n\nVyrůstal ovlivňován prostředím lokální jazzové scény a současně poslechem CD své matky (mezi nimi Celine Dion, Anita Baker a soundtrack z \"Fantoma opery\"). V roce 2005 začal studovat na University of New Orleans. Brzy poté, v srpnu 2005, na město udeřil hurikán Katrina a Ocean byl přeřazen na University of Louisiana at Lafayette.\n\nV roce 2005 mu hurikán Katrina zničil veškeré dosud zakoupené nahrávací zařízení. Rozhodl se proto odjet do nahrávacích studií v Los Angeles, kde plánoval zůstat pouze šest týdnů, ale po několika setkáních s lidmi z hudební branže se nechal přesvědčit, aby zůstal déle a věnoval se hudební kariéře, ke které inklinoval již od mládí v New Orleans. V Los Angeles byl zaměstnán jako textař a ghostwriter a spolupracovat s předními producenty na písních pro zpěváky jako Justin Bieber, John Legend, Brandy a Beyoncé. Postupně ho práce ghostwritera přestala uspokojovat a rozhodl se plně věnovat vlastní kariéře. V roce 2009 se setkal s hip hopovým uskupením Odd Future a spřátelil se s jeho protagonistou Tylerem, The Creatorem. V témže roce mu producent Tricky Stewart pomohl zajistit nahrávací smlouvu u Def Jam Recordings. V roce 2010 se stal členem uskupení Odd Future.\n\nV únoru 2011 vydal svůj první mixtape s názvem \"Nostalgia, Ultra\". Mixtape se dočkala pozitivního přijetí u kritiků (83/100 bodů na Metacritic, založeno na 9 recenzích). Mixtape Oceana proslavila a vedla ke spolupráci s rappery Jay-Z a Kanye Westem na jejich společném albu \"Watch the Throne\". Ocean se podílel na dvou písních „No Church in the Wild“ a „Made in America“.\n\nV březnu 2012 spolupracoval na společném albu Odd Future s názvem \"The OF Tape Vol. 2\". Album debutovalo na 5. příčce žebříčku Billboard 200.\n\nV dubnu 2012 vydal sólo singl „Thinkin Bout You“ ke svému debutovému albu. Píseň původně napsal pro debutové album zpěvačky Bridget Kelly, přičemž původní verze unikla na internet již v roce 2011. Singl se umístil na 32. příčce žebříčku Billboard Hot 100. Druhý singl „Pyramids“ byl vydán v červnu 2012 a do hlavního US žebříčku nevstoupil. V červenci byl vydán třetí singl „Sweet Life“, ani ten v žebříčcích neuspěl. V červenci bylo vydáno i celé album \"Channel Orange\". Album debutovalo na 2. příčce žebříčku Billboard 200 s 131 000 prodanými kusy v prvním týdnu prodeje. V lednu 2013 album obdrželo certifikaci Recording Industry Association of America zlatá deska za 500 000 ks v distribuci. Do září 2014 se alba prodalo 621 000 ks. Album zaznamenalo úspěch také u kritiků. Na stránce Metacritic obdrželo hodnocení 92 bodů ze 100, které je založené na 47 odborných recenzích. Album doprovázela turné \"2012 Summer Tour\" v USA a \"You're Not Dead... 2013 Tour\" v Evropě a Kanadě.\n\nV roce 2013 oznámil, že začal pracovat na svém druhém studiovém albu. Již v dubnu 2014 prohlásil, že album je téměř hotové. Další prohlášení k albu bylo zveřejněno až o rok později v dubnu 2015, kdy uvedl, že album bude vydáno v červenci 2015 a bude k dostání ve dvou verzích. V této době se začalo spekulovat, že album ponese název \"Boys Don't Cry\". Nicméně album v tomto termínu vydáno nebylo.\n\nDne 19. srpna 2016 byla během živého streamingu přehrána nová hudba Franka Oceana, na konci streamu se objevil odkaz na nové vizuální album s názvem \"Endless\", které byl ovydáno exkluzivně na Apple Music. Vizuální album je nahráno v žánrech ambientní hudba a avantgardní hudba. Vydáním alba byla splněna a ukončena smlouva se společností Def Jam Recordings, kterou Ocean obviňoval z prodlev u vydávání a slabé podpory. Z alba nebyly vydány žádné singly a nebylo vydáno k prodeji, ale pouze ke streamování.\n\nNásledujícího dne, 20. srpna 2016, byl zveřejněn videoklip k nové písni „Nikes“. Brzy poté překvapivě vydal své druhé studiové album s názvem \"Blonde\". Album bylo nahráno u jeho nezávislého labelu Boys Don't Cry. Během prvního týdne prodeje se prodalo 275 000 ks (i se streamy). Singl „Nikes“ se umístil na 79. příčce žebříčku Billboard Hot 100. Album si opět vysloužilo pozornost a uznání kritiků (87/100 na Metacitic, založeno na 37 recenzích).\n\nV březnu 2017 vydal nový singl s názvem „Chanel“, který se umístil na 72. příčce žebříčku Billboard Hot 100. V dubnu následoval singl „Biking“ (ft. Jay-Z a Tyler, the Creator), a poté „Lens“, ty ovšem v hitparádách neuspěly. Ocean tyto písně zveřejnil ve své radiové show Blonded Radio, kterou má na stanici Beats 1.\n\n\n\n"}
{"id": "1223740", "url": "https://cs.wikipedia.org/wiki?curid=1223740", "title": "Justin Vernon", "text": "Justin Vernon\n\nJustin Vernon (* 30. dubna 1981) je americký hudebník (multiinstrumentalista). Hraje na kytaru, baskytaru, bicí a klávesové nástroje. Studoval na University of Wisconsin–Eau Claire, přičemž jeden semestr strávil v Irsku. V roce 2007 založil skupinu Bon Iver, v níž je frontmanem a hlavním autorem písní. Během své kariéry spolupracoval s mnoha dalšími hudebníky, mezi něž patří například Colin Stetson, James Blake, Anaïs Mitchell a Kanye West. Krátce měl vztah s kanadskou hudebnicí Kathleen Edwards.\n"}
{"id": "1223745", "url": "https://cs.wikipedia.org/wiki?curid=1223745", "title": "Atletika na Letních olympijských hrách 2016 – chůze na 20 km ženy", "text": "Atletika na Letních olympijských hrách 2016 – chůze na 20 km ženy\n\nZávod v chůzi žen na 20 km na Letních olympijských hrách 2016 v Rio de Janeiro proběhl 19. srpna a to ve čtvrti Recreio dos Bandeirante v západní části města.\n\nPřed startem závodu byly platné následující rekordy:\n"}
{"id": "1223750", "url": "https://cs.wikipedia.org/wiki?curid=1223750", "title": "Budova I.G. Farben", "text": "Budova I.G. Farben\n\nBudova I.G. Farben, známá též pod názvem Poelzigova budova (, Poelzig-Bau, Poelzig-Ensemble, dříve IG-Farben-Gebäude, IG-Farben-Komplex, General Creighton W. Abrams Building) je rozsáhlý administrativní objekt, který sloužil jako sídlo firmy stejného názvu (I.G. Farbenindustrie AG). Nachází se ve Frankfurtu nad Mohanem. Až do 50. let se jednalo o největší administrativní budovu v Evropě a také jednu z nejmodernějších ve své době. Je známá hlavně svými výtahy paternoster. \n\nBěhem nacistického režimu sloužila jako centrála pro výzkumné projekty spojené s vývojem syntetické ropy a kaučuku a jako administrativní centrum pro výrobu hořčíku, mazacích olejů, výbušnin, metanolu a smrtícího plynu Cyklon B, který se používal v koncentračních táborech.\n\nPo druhé světové válce v ní až do roku 1995 sídlilo ústředí americké armády. Od roku 2001 se v ní nachází část Goetheho univerzity. O pojmenování budovy se do současné doby vedou spory.\n\nBudova byla postavena na prostranství známém jako Grüneburg v městské části Westend. Pozemek, na kterém byla postavena, patřil od roku 1837 rodině Rothschildů a v letech 1864-1928 se zde nacházel ústav pro léčbu pacientů s epilepsií. Na rozsáhlejší západní části pozemku byl v roce 1880 založen Grüneburgský park. \n\nV roce 1927 získal chemický koncern I.G. Farben část pozemku na stavbu své centrály. Za architekta byl vybrán Hans Poelzig. Stavba začala koncem roku 1928 a byla dokončena za 24 měsíců v roce 1930. Celý komplex (zahrady, parkoviště) byl dokončen v roce 1931.\n\nInvestoři podle vlastních slov nechtěli budovu ve stylu Bauhausu, ale jako \"\"symbolické ztělesnění německé obchodní a vědecké dovednosti, v oceli a kameni\"\". Budovu, kterou navrhl Hans Poelzig, lze zařadit do stylu Nové věcnosti.\n\nBudova je dlouhá 250 m, vysoká 35 m a má devět pater, výška jednoho patra se zezdola nahoru snižuje (z 4,6 m na 4,2 m). Budova se tak pozorovateli jeví vyšší. Její objem dosahuje 280 000 m³, na její konstrukci bylo spotřebováno 4 600 tun oceli. Fasáda byla obložená 33 000 m² cannstattského travertinu. \n\nBudova I.G. Farben má šest křídel, která jsou propojena mírně zakřivenou centrální chodbou. Takto měly všechny kanceláře přístup k dostatečnému přirozenému osvětlení. Konkávní forma zmírňuje masivní vzhled stavby při čelním pohledu.\n"}
{"id": "1223752", "url": "https://cs.wikipedia.org/wiki?curid=1223752", "title": "Bazilika San Giorgio Maggiore", "text": "Bazilika San Giorgio Maggiore\n\nBazilika San Giorgio Maggiore () je renesančně-barokní sakrální stavba v italských Benátkách. Její zdaleka viditelná silueta dotváří severní břeh ostrova San Giorgio Maggiore.\n\nV roce 982 se na ostrově usadili benediktíni pod vedením Giovanni Morosiniho. Ještě v témže roce zde založili klášter a Giovanni Morosini se stal jeho prvním opatem. Klášter v průběhu staletí patřil k nejvýznamnějším benediktinským klášterům v Itálii. Jeho význam narostl poté, co sem v roce 1109 z Konstantinopole dovezli relikvie svatého Štěpána. Od těch dob se klášter stal důležitým poutním místem, kam nejen Benátčané každoročně chodili uctít památku prvního křesťanského mučedníka.\n\nPrvní kostel postavený na tomto místě nesl patrocinium tohoto světce. V roce 1222 však ostrov postihlo ničivé zemětřesení, kterému padly za oběť téměř všechny stavby. Po zemětřesení byly kostel i klášter přestavěny. V roce 1324 získali řeholníci paži a část lebky svatého Jiří a od této doby nese ostrov i klášter jeho jméno.\n\nVzhledem k důležitosti kostela i kláštera začaly řeholní bratři již koncem 15. století uvažovat o jejich přestavbě. Její realizací byl v roce 1565 pověřen známý padovský architekt Andrea Palladio, pro kterého to byla už druhá objednávka pro zdejší benediktinský konvent (již v letech 1560-1562 postavil refektář kláštera). Palladio sám vedl stavbu pouze do roku 1568, ale přesto byla realizována přesně podle jeho plánů. Kostel byl dokončen až po Palladiově smrti, dostavěním průčelí v letech 1607-1610 podle projektu vicenzského architekta Vincenza Scamozziho. V uvedeném roce byl i vysvěcen.\n\nBrzy se ukázalo, že mniši si nemohli vybrat lepšího architekta než Palladia. Své zkušenosti s projektováním venkovských i městských vil, realizovaných pro příslušníky místní aristokracie, plně zúročil i při stavbě tohoto chrámu, který byl první významnou Palladiovou stavbou sakrálního charakteru. Projekt kostela byl plně podřízen vizuálnímu efektu. Sama poloha tohoto chrámu (jako i dalšího Palladiova významného projektu, kostela del Redentor postaveného na sousedním ostrově Giudecca) je pozoruhodná. Oba objekty spolu s Longhenovou bazilikou Santa Maria della Salute tvoří trojici jedinečně situovaných staveb na ostrovech a ostrohu při ústí Canalu Grande.\nCelkem v souladu se svými teoretickými úvahami o účinku chrámového průčelí, orientoval Palladio průčelí chrámu směrem k jádru města, k nejvýznamnějšímu prostoru, náměstí Svatého Marka. Koncipoval ho vysloveně na dálkový pohled, umocněný přítomnou mořskou hladinou. Kostel, postavený na poměrně nízkém nábřežní molu (hlavním vchodem je obrácen na \"Campo di San Giorgio\"), tak působí dojmem jakoby stál přímo na hladině.\n\nDíky Palladiovým geniální koncepci tvoří San Giorgio ideální protipól k náměstí svatého Marka s jeho stavbami. Dominantním prvkem stavby kostela je jeho bělostné průčelí z istrijského mramoru. Střední front má tříčtvrteční sloupy na vysokých podstavcích a úplný trojúhelníkový štít. Kupole s vysoce vyčnívající laternou podporuje vertikální dynamiku utváření přísně symetrického průčelí.\n\nPo stranách portálu se v mělkých nikách nacházejí sochy svatého Štěpána a svatého Jiří. Čtyři mohutné tříčtvrteční sloupy nesou na architrávu mohutný tympanon se sochou žehnajícího Krista na jeho špici.\n\nTrojlodní kostel stojí na půdorysu ve tvaru latinského kříže s příčným křídlem, prostornou hlavní lodí a nízkými postranními loděmi. Presbytář čtvercového půdorysu i transept jsou zakončeny apsidami. Strop je jednoduchá valená klenba, do které jsou zasazeny okenní otvory.\n\nO koncepci prostoru a povaze půdorysu San Giorgio se Palladio zmiňuje ve čtvrté knize \"I Quattro libri dell'architettura\" (\"Čtyři knihy o architektuře\"), když hodnotí význam centrálního prostoru s kruhovým půdorysným jádrem.\n\nLevé straně kostela dominuje šedesát tři metrů vysoká zvonice z roku 1791. Je to v pořadí již čtvrtá zvonice, protože tři předešlé se zhroutily. Dnes její vrchol, přístupný výtahem, poskytuje úchvatné výhledy na okolní ostrovy laguny, jakož i na samotné město.\n\nHned při vstupu do chrámu návštěvníka zaujme prostorná podélná loď, kterou od bočních lodí oddělují mohutné sloupy stojící na vysokých hranatých podstavcích. Hlavice v korintském slohu podpírají výrazně profilovanou konzolovou římsu, obíhající po celém obvodu chrámového interiéru.\n\nStejně jako v mnoha dalších sakrálních prostorách v Benátkách i v interiéru Baziliky San Giorgio Maggiore nacházíme výtvarná díla vysoké umělecké i historické hodnoty od významných autorů - Tintoretto, Palma il Giovane, Sebastiano Ricci, Vittore Carpaccio.\n\nHlavní oltář, na rozdíl od běžně zažité schématu, neobsahuje oltářní obraz. Na oltářní menze stojí sousoší od veronského umělce Girolamu Campagna zobrazující čtyři evangelisty nesoucí zeměkouli, na níž stojí Kristova socha. Na bočních stěnách svatyně visí dvě pozdní Tintorettova díla \"Zázrak s manou\" (vlevo) a \"Poslední večeře\" (vpravo). Na prvním oltáři na levoboku visí obraz \"Klanění pastýřů\" od Jacopa Bassana, pozdní autorovo dílo z let 1590-1591; na levé straně je to dílo Jacopova syna Leandra \"Martýrium svaté Lucie\". V kapli svatého Štěpána je obraz \"Snímání z kříže\", poslední dílo Jacopa Tintoretta (z let 1592-1594). Na oltáři mnišského nemocného je malba Vittoria Carpaccia \"Svatý Jiří s drakem\".\n\nAreál benediktinského kláštera San Giorgio zabírá prostor západně od baziliky. Předchůdcem dnešního kláštera byla stavba, která na tomto místě vznikla v roce 982. Když v roce 1223 klášter, tak jako většina budov na ostrově, podlehl následkům zemětřesení, byl v následujících letech obnoven.\n\nPostupem doby klášter získával na teologickém a kulturním významu. Mniši měli značnou autonomii a poměrně dobré vztahy s dalšími centry duchovního života - s Florencií a Padovou. Vzhledem ke svému vlivu stal se klášter nejednou svědkem důležitých událostí. V roce 1177 se zde setkali papež Alexander III. a císař Fridrich I. Barbarossa. V roce 1443 se do kláštera uchýlil Cosimo de 'Medici poté, co byl vypovězen z Florencie.\n\nV letech 1560-1562 Andrea Palladio postavil pro klášter nový refektář, pro který Paolo Veronese v roce 1563 namaloval velkorozměrný obraz \"Svatba v Káni Galilejské\".\n\nMezi lety 1641 až 1680 Baldassare Longhena navrhl pro klášter novou knihovnu, slavnostní schodiště jakož i novou fasádu.\n\nPo pádu Benátské republiky v roce 1797 přišel klášter o své nejvzácnější umělecká díla a hodnotnou knihovnu. Umělecké poklady, které mniši shromažďovali po staletí, skončili v rukounapoleonských vojsk. Uměleckou kořistí se stal i Veroneseho obraz, který se dnes nachází v pařížském Louvru. Na původním místě dnes lze obdivovat jeho kopii.\n\nKdyž v roce 1799 zemřel papež Pius VI. Bylo nutné svolat konkláve na volbu jeho nástupce. V té době však papežskou vládu v Římě ohrožovaly okupující francouzská vojska. Kvůli bezpečnosti účastníků konkláve byla volba následujícího pontifikátu přeložena právě na ostrov San Giorgio Maggiore a proběhla ve zdejším benediktinském klášteře. 14. března 1800 z ní vyšel vítězně kardinál Chiaramonte, který přijal jméno Pius VII.\n\nOsudová rána pro klášter přišla v roce 1806, kdy byl zrušen a mniši museli z ostrova odejít. I když kostel nadále sloužil církvi, budovy kláštera se na více než jedno století změnily na kasárna rakouských vojáků a sklad zbraní. Teprve v roce 1951 italský stát klášter opět přidělil původním majitelům, obnovil ho a oživil jeho kulturní a duchovní odkaz. Od té doby je sídlem kulturní nadace Giorgia Cini (\"Fondazione Giorgio Cini\").\n\n"}
{"id": "1223753", "url": "https://cs.wikipedia.org/wiki?curid=1223753", "title": "Petr Rákos", "text": "Petr Rákos\n\nPetr Rákos (3. června 1956, Praha – 2. dubna 1994, Praha) byl český lékař a psychiatr.\n\nJeho otcem byl hungarista, literární vědec a překladatel Petr Rákos. Gymnázium v Praze-Břevnově absolvoval roku 1975 a poté vystudoval Fakultu všeobecného lékařství UK (1981). Byl zaměstnán v Psychiatrické léčebně v Praze-Bohnicích jako lékař-psychiatr, naposled jako primář oddělení. Byl spoluzakladatelem a jako lékař vedl bohnické Centrum krizové intervence. Zemřel dobrovolně.\n\nV Československé psychiatrii, Lidových novinách, Reportéru, Úspěchu a jiných publikoval odborné a vědeckopopularizační příspěvky, spolupracoval s Českou televizí a Českým rozhlasem. Překládal odborné práce z angličtiny.\n\n\nPetr Rákos byl, společně se svým spolužákem Martinem Učíkem, iniciátorem založení experimentálního souboru Bohnická divadelní společnost, složeného z pacientů, přátel divadla a divadelních profesionálů. Poprvé oslovil spolužáka Martina Učíka, absolventa Pražské konzervatoře, oboru hudebně – dramatického, v roce 1982. Tato idea čekala ještě dlouhých 8 let na svou realizaci. Teprve v době popřevratové bylo možné tak zásadní věc v léčebně prosadit. Díky novému řediteli, MUDr Zdeňku Bašnému, sympatizantům a rovněž spolužákům z gymnázia J. Keplera, MUDr Martinu Petrovskému a hl. ošetřovateli Janu Křičkovi, bylo možné tento ojedinělý a ve východním bloku dosud zcela nemyslitelný experiment provést. Dodnes je tento projekt v Evropě zcela ojedinělý. Velice rychle dohnal zahraniční partnery v západní Evropě a v té východní, zejména v Rusku, je stále v této podobě a rozsahu nemyslitelný. Petr Rákos byl nositelem myšlenky, jejím ideovým guru a teoretikem, leč sama realizace vzniku divadelního souboru, otevřeného všem v léčebně, vycházející z premis divadelnictví a jeho archetypální funkce ve společnosti a u jednotlivce, jeho implikovaná léčebná funkce /katharsis/, potřebovala praktického divadelního principála. Tím byl Martin Učík. O Rákosově ideovém vkladu a koncepční podpoře projektu nejlépe svědčí rozhovor šéfredaktora Karla Krále s Petrem Rákosem a Martinem Učíkem, otištěný v divadelní revue SAD v r. 1992. Rozhovor v revue SAD se jmenuje \"Archa vyplouvá z Bohnic\" a je zveřejněn na www.bds.estranky.cz. https://bds.estranky.cz/clanky/BDS-kritiky-rozhovory-vlastni-texty/archa-vyplouva-z-bohnic---divadelni-revue-sad.html\n\nV roce 1994 obdržel projekt Centrum divadelní terapie, historicky poprvé udělenou, 1. Národní cenu prof. Vl. Vondráčka pro rok 1993. Ve stejné době byl Petr Rákos oceněn literární cenou Čs. Spisovatele. .\n\n"}
{"id": "1223771", "url": "https://cs.wikipedia.org/wiki?curid=1223771", "title": "Troels Kløve", "text": "Troels Kløve\n\nTroels Kløve Hallstrøm (* 23. října 1990) je dánský fotbalový záložník, od roku 2015 hráč klubu SønderjyskE Fodbold. \n\n\nS kopanou začínal v dánském týmu Hatting-Torsted Fodbold, během svých mládežnických let (v roce 2003) přestoupil do klubu AC Horsens, v jehož dresu debutoval v profesionální kopané. V roce 2015 přestoupil do SønderjyskE Fodbold.\n\n\n"}
{"id": "1223787", "url": "https://cs.wikipedia.org/wiki?curid=1223787", "title": "Bush House (Londýn)", "text": "Bush House (Londýn)\n\nBush House je budova nacházející se mezi londýnskými ulicemi Aldwych a Strand v městském obvodu City of Westminster. Do roku 2012 čtyři z jejích pěti křídel využívala BBC World Service. Páté křídlo slouží pro HM Revenue & Customs.\n\nAutorem návrhu budovy je architekt Harvey Corbett. Bush House byl zbudován podle jeho návrhu v roce 1923, přičemž další křídla vznikla v letech 1928 až 1935. Budova byla původně postavena pro anglicko-americkou obchodní společnost vedenou podnikatelem Irvingem T. Bushem, po němž je i pojmenována. \n\nBudova byla slavnostně otevřena Lordem Balfourem dne 4. července 1925, a to při příležitosti oslav amerického dne nezávislosti. Během otevření byly odhaleny dvě sochy stojící nad vchodem do budovy. Jejich autorem je americká sochařka Malvina Hoffman. Sochy symbolizují anglo-americké přátelství, přičemž i samotná budova nese nápis: \"\"Věnováno přátelství anglicky mluvících lidí\"\". Budova je postavena z portlandského kamene a v době svého dokončení byla nejdražší budovou na světě – náklady na její výstavbu dosáhly přibližně 2 miliony liber.\n\nCizojazyčné vysílání BBC začalo v roce 1938 vysílat z Broadcasting House na Portland Place. V roce 1941 byla budova těžce poškozena během bombardování, a proto bylo vysílání přestěhováno do Bush House v centru Londýna. BBC World Service se zcela přestěhovala do budovy až v roce 1958.\n\nPřestože BBC v budově sídlí už skoro půl století, budova jí nikdy nepatřila. V současnosti je majitelem objektu japonská společnost Kato Kagaku, se kterou měla BBC uzavřenou nájemní smlouvu do roku 2010. BBC World Service se odsud vystěhovala v roce 2012. Od roku 2015 patří budova pod King's College London, která zde plánuje rozšířit svůj univerzitní kampus.\n"}
{"id": "1223791", "url": "https://cs.wikipedia.org/wiki?curid=1223791", "title": "Martin Šulek (1998)", "text": "Martin Šulek (1998)\n\nMartin Šulek (* 15. ledna 1998, Trenčín) je slovenský fotbalový obránce, hráč klubu AS Trenčín. Hraje na postu pravého beka (obránce).\n\n\nV mládeži hrál za TTS Trenčín, odkud se dostal do týmu AS Trenčín.\nV 1. slovenské lize debutoval v dresu AS Trenčín v září 2015. S Trenčínem si zahrál v předkolech Ligy mistrů UEFA 2016/17.\n\n\n"}
{"id": "1223801", "url": "https://cs.wikipedia.org/wiki?curid=1223801", "title": "Michael Spalt", "text": "Michael Spalt\n\nMichael Spalt (* 24. července 1957 Vídeň) je rakouský výrobce kytar. V roce 1981 dokončil studium na San Francisco Art Institute. Později odešel do Vídně. Zde studoval na Universität für angewandte Kunst Wien. Zde se zajímal převážně o film, ale věnoval se také fotografování. V roce 1986 se usadil v Los Angeles. Kytarám se začal věnovat jako teenager, zpočátku hrál v různých kapelách a kytary si přizpůsoboval. V roce 1997 založil společnost . Kromě elektrický kytar vytváří také baskytary. Vytvořil například čtyři kytary pro velšského hudebníka a skladatele Johna Calea. Významná byla speciální dvanáctistrunná elektrická kytara s tremolem (na dvanáctistrunné kytary se tremolo používá minimálně). Tremolo pro tuto (i další Spaltem vyrobené kytary pro Calea) vytvořil Don Ramsay.\n\n"}
{"id": "1223804", "url": "https://cs.wikipedia.org/wiki?curid=1223804", "title": "Deanthoven", "text": "Deanthoven\n\nDeanthoven je třípísňové EP amerického hudebníka Deantoniho Parkse. Vydáno bylo dne 10. srpna 2016 společností Leaving Records. Parks ve skladbách využívá pozadí skladeb Ludwiga van Beethovena. Skladba „Magdalena“ dostala svůj název podle Beethovenovy matky. Parks zde kromě bicí soupravy hraje také na klávesy. Všechny písně na desce byly nahrány v reálném čase, neobsahují žádné overduby či smyčky. O mastering a mixing nahrávek se postaral Matthew David McQueen. Album vyšlo také na audiokazetě, na níž byly jako bonusy přidány také alternativní verze skladeb obsahující pouze bicí (označované jako „drumapella“). Název alba je kombinací Parksova jména (Deantoni) s Beethovenovým příjmením.\n"}
{"id": "1223805", "url": "https://cs.wikipedia.org/wiki?curid=1223805", "title": "José Quiñones Gonzáles", "text": "José Quiñones Gonzáles\n\nJosé Abelardo Quiñones Gonzáles (22. dubna 1914 - 23. července 1941) byl peruánský vojenský pilot v bitvě u Zarumilly během Ekvádorsko-peruánské války. Po smrti se stal národním hrdinou.\nPoručík Quiñones byl stíhací pilot 41. letky peruánského letectva a byl součástí oddělení provádějícího nízkoúrovňové bombardování a nálety na ekvádorské síly na řece Quebrada Seca 23. července 1941. Během náletu bylo Quiñonesovo letadlo North American P-64 zasaženo pozemní palbou z baterie ekvádorského protiletadlového dělostřelectva. Místo, aby se pilot zachránil pomocí padáku, navedl poškozený letoun na pozice ekvádorského dělostřelectva.\n\nPo smrti byl Quiñones povýšen na hodnost kapitána letectva a 10. května 1966 byl prohlášen národním hrdinou. Na jeho počest je pojmenováno Mezinárodní letiště Josého A. Quiñonese Gonzálese poblíž jeho rodného města v Chiclayu. Když byla představena nová měna Peru nuevo sol v roce 1991, objevil se na bankovce s hodnotou 10 nuevo solů.\n\n"}
{"id": "1223810", "url": "https://cs.wikipedia.org/wiki?curid=1223810", "title": "Carlo Scarpa", "text": "Carlo Scarpa\n\nCarlo Scarpa (2. června 1906, Benátky - 28. listopadu 1978, Sendai) byl italský architekt a designér. \n\nNarodil se jako syn učitele na základní škole. V jeho dvou letech se rodina přestěhovala do Vicenza, kde Carlo Scarpa absolvoval střední technickou školu. Po smrti své matky v roce 1919 se Carlo vrátil do Benátek, kde začal navštěvovat akademii (\"Accademia di Belle Arti\").\n\nPo získání titulu v roce 1926 se stal Carlo učitelem architektonického kreslení na této škole. Po promoci začal též pracovat v designérské firmě M. V. M. Cappelin, kde brzy nahradil Vittoria Zecchiniho v pozici uměleckého vedoucího. Zecchini vsázel na průhledné foukané skleněné kousky v základních formách. Scarpa navrhl zabarvené vitráže. Firma však v roce 1932 zbankrotovala. V letech 1932-1947 byl ředitelem designérské firmy Venini, jednoho z nejslavnějších výrobců benátského skla. Zde začal úzce spolupracovat s řemeslníky, což se stalo pro něj nesmírně typickým i do budoucna, když se vrhl na architekturu: Scarpa byl neustále ve spojení s řemeslníky na stavbě a své návrhy neustále revidoval podle jejich připomínek. Jeho styl se tak stal vzorem pro architekty, kteří si přejí oživit řemeslo v moderní architektuře. Krom skla navrhoval i nábytek navrhoval, maloval též obrazy v surrealistickém duchu.\n\nArchitektuře se Scaroa začal věnovat po druhé světové válce. Setrval jako učitel na univerzitě v Benátkách, ale začal získávat i úkoly, které se staly vrcholem jeho kariéry. Nejdůležitější jsou budova Canova Plaster Cast Gallery v Possagnu (1955-1957), rekonstrukce \"Museo di Castelvecchio\" v Benátkách (1956), za které získal národní cenu, prodejna Olivetti na Piazza San Marco v Benátkách (1957-1958), budova nadace Querini-Stampalia v Benátkách (1961-1963), hřbitov Brion v San Vito d'Altivole (1969) či budova pobočky Banca Popolare ve Veroně.\n\nV roce 1978 navštívil Japonsko, kde nešťastně upadl na kamenných schodech v jednom z chrámů. Byl deset dní v bezvědomí, nakonec na následky zranění zemřel. Pohřben byl ve vertikální poloze na hřbitově Brion v San Vito d'Altivole.\n"}
{"id": "1223811", "url": "https://cs.wikipedia.org/wiki?curid=1223811", "title": "Štefan Kiripolský", "text": "Štefan Kiripolský\n\nŠtefan Kiripolský (14. prosince 1914 Slovenský Meder – 6. července 1992) byl pracovník vídeňské pobočky Rádia Svobodná Evropa, který byl v roce 1954 sovětskými okupačními vojsky (pravděpodobně ve spolupráci s československou Státní bezpečností) z Rakouska unesen do Československa, kde byl odsouzen na doživotí.\n\nV létě 1952 Štefan Kiripolský uprchl z Československa spolu se svou družkou Helenou Neumannovou. V noci tajně na loďce přepluli Dunaj do Rakouska a usadili se jako političtí uprchlíci ve Vídni. Zde začal Kiripolský pracovat ve vídeňské pobočce Rádia Svobodná Evropa a údajně byl také spolupracovníkem americké vojenské zpravodajské služby CIC. Pomáhal s výslechem uprchlíků z východního bloku a vysílal agenty do Československa a Maďarska, kteří měli pomáhat při přechodech hranice a získávat informace.\n\nUž koncem roku 1952 měla Státní bezpečnost ve vídeňské pobočce Rádia Svobodná Evropa nasazeného agenta, který podával hlášení mimo jiné o činnosti Štefana Kiripolského. V lednu 1953 již byl vypracován plán na únos Kiripolského. Ve Vídni ho měla uskutečnit tříčlenná skupina agentů ve spolupráci se sovětskou vojenskou rozvědkou. Tento plán však nebyl realizován, protože náměstek ministra národní bezpečnosti Antonín Prchal ho z nezjištěných důvodů neschválil.\n\nSamotný únos Kiripolského a Neumannové nakonec uskutečnila okupační Sovětská armáda. V srpnu 1954 plánovala dvojice strávit dovolenou v jižním Rakousku, což však znamenalo, že budou muset cestovat přes sovětskou okupační zónu. Navzdory varováním se Kiripolský a Neumannová pro cestu rozhodli. Na železničním kontrolním bodě ve Vídeňském Novém Městě je sovětští vojáci vysadili z vlaku, posadili do auta a odvezli na výslech. Kiripolského obvinili z provádění špionáže proti Sovětskému svazu a snažili se získat informace o pracovnících CIC ve Vídni. Dne 10. září 1954 oba předali československými orgánům v Mikulově, odkud byli převezeni do Prahy. Rok a půl byl Kiripolský podrobován výslechům spojeným s mučením a týráním a 27. července 1955 byl odsouzen k doživotnímu trestu odnětí svobody. Ten mu byl později změněn nejprve na 25 a poté na 15 let vězení. Helena Neumannová byla odsouzena k pěti letům odnětí svobody.\n\nŠtefan Kiripolský si odpykával trest v leopoldovské a ilavské věznici. Zmírnění trestu pravděpodobně souviselo s nabídkou Státní bezpečnosti, aby Kiripolský veřejně vystoupil s předem nacvičeným prohlášením o Rádiu Svobodná Evropa a CIC. K tomu nakonec nedošlo, protože jeho projev byl příliš mechanický a nevěrohodný. Během trestu pracoval později v nemocnici ilavské věznice.\n\nZ vězení byl propuštěn až v období pražského jara v květnu 1968 po téměř 14 letech. Zemřel 6. července 1992.\n\n\n"}
{"id": "1223815", "url": "https://cs.wikipedia.org/wiki?curid=1223815", "title": "Blues from Laurel Canyon", "text": "Blues from Laurel Canyon\n\nBlues from Laurel Canyon je album britského bluesového kytarisky a zpěváka Johna Mayalla. Je to jeho první album po rozpadu skupiny Bluesbreakers a poslední jeho album vydané u značky Decca před přesunem k nahrávací společnosti Polydor.\n\n"}
{"id": "1223816", "url": "https://cs.wikipedia.org/wiki?curid=1223816", "title": "Pruskovští z Pruskova", "text": "Pruskovští z Pruskova\n\nPruskovští z Pruskova (též \"Proskovští z Proskova\", německy \"von Proskau\", polsky \"Proszkówski z Proszkowa\") byl slezský šlechtický rod připomínaný od 14. století. Vlastnili statky v Opolsku, až v 16. století v habsburských službách dosáhli vlivnějšího postavení a byli povýšeni do panského stavu. Tehdy také získali majetek v Čechách a na Moravě (Staré Hrady, Bzenec, Hradec nad Moravicí). V roce 1678 jim byl udělen hraběcí titul. Rod vymřel v roce 1769 a jeho majetek, jméno i erb převzali spříznění Ditrichštejnové. \n\nPůvodním sídlem rodu byl statek Pruskov (nynější Prószków v Polsku poblíž Opolí), kde se členové rodu připomínají poprvé v roce 1319. Později získali další statky v Opolsku, ale až do 16. století zůstávali nevýznamnou provinční šlechtou. Až za vlády Ferdinanda I. posílili svůj vliv bratři Jan a Valentin, kteří zastávali funkce hejtmanů slezských knížectví. Ještě více vynikl jejich další bratr Jiří IV. Pruskovský (1525-1584), který zastával hodnosti u dvora, nechal vystavět renesanční zámek v Pruskově (1563) a v roce 1564 rozšířil rodový majetek v Opolsku o panství Bělá (Biała v jižním Polsku), tehdy byl zároveň povýšen do panského stavu. Protože často pobýval v Praze, usiloval o získání sídla v Čechách a v roce 1571 od svého tchána převzal panství Staré Hrady u Jičína. Z jeho tří synů zdědil Staré Hrady Oldřich Desiderius (1570-1618), který byl od roku 1606 nejvyšším komorníkem císaře Rudolfa II.. V této funkci sehrál důležitou úlohu v době úmrtí Rudolfa II., v hodnosti nejvyššího komorníka pak přešel do služeb jeho bratra císaře Matyáše a v letech 1614-1615 vedl diplomatickou misi do Španělska. Jiří IV. i jeho syn Oldřich Desiderius patřili k mecenášům vědy a umění. \n\nNa Moravu a Opavsko mezitím pronikl také synovec Jiřího IV., Kašpar Pruskovský (1543-1603), který byl nejvyšším štolbou arcivévody Arnošta, sloužil též v armádě a působil i jako diplomat. V roce 1581 převzal jako zástavní držitel panství Hradec nad Moravicí, sňatkem s Barborou Révayovou (1588) pak navíc získal Bzenec na jižní Moravě. Tyto statky po něm zdědil synovec Jan Kryštof (1569-1625), který byl v letech 1607-1619 zemským hejtmanem v Opolsku a Ratibořsku a jako katolík byl za stavovského povstání dočasně vyhnán z Hradce, byl též mecenášem polsko-českého historika Bartoloměje Paprockého. Za jeho syna Jiřího Kryštofa I. (1595-1663) došlo v letech 1638-1640 k výstavbě raně barokního zámku v Bělé (1638-1640). \n\nJiří Kryštof II. (1629-1701) studoval ve Vratislavi a v Lovani, ovládal několik jazyků a byl císařským tajným radou a komořím. Mimoto byl aktivním účastníkem moravských zemských sněmů, na Moravě byl i zemským sudím. V roce 1678 byl povýšen do říšského hraběcího stavu. Měl tři syny, nejstarší Antonín Kryštof (1671-1737) byl prezidentem zemské komory ve Slezsku, kde také zdědil rodové statky. Jeho sídlem byl zámek Bělá (Biała) , který pak v roce 1747 prodala vdova Friderika Alžběta, rozená Schaffgotschová. Hradec a Bzenec připadl druhorozenému Erdmannu Kryštofovi (1676-1753), který patřil k oblíbeným dvořanům Marie Terezie a řadu let vedl spory s poddanými v Bzenci. Jeho syn Leopold Erdmann (1725-1769) byl posledním členem rodu. \n\nPrvním majetkem Pruskovských v Čechách se stalo panství Staré Hrady u Jičína. Od svého tchána Kryštofa z Lobkovic je získal Jiří Pruskovský (1525-1584), který jako vlivný dvořan usiloval o sídlo poblíž pražskému dvoru. Formálním centrem panství Staré Hrady byla Libáň, pro niž Jiří vymohl povýšení na městečko (1574). Mezitím podnikl rozsáhlou přestavbu hradu na renesanční zámek za účasti italských stavitelů (1571-1573). Jeho syn Oldřich Desiderius však Staré Hrady značně zadlužil a po jeho smrti bylo panství zahrnující jedno městečko a patnáct vesnic prodáno. Od roku 1601 vlastnil také palác na Hradčanech, který nechal přestavět, jeho potomci jej pak v roce 1630 prodali Kolovratům.\nK významnému rozšíření majetku Pruskovských na území dnešní České republiky přispěl vojevůdce a dvořan Kašpar Pruskovský (1543-1603), který získal v roce 1581 do zástavy panství Hradec nad Moravicí a o čtyři roky později dosáhl jeho převzetí do dědičného vlastnictví. Sňatkem s Barborou Révayovou pak v roce 1588 získal panství Bzenec na jižní Moravě. Propojení těchto panství se projevovalo především v povinném odběru vína z Bzence do Hradce. Na Hradci se za Pruskovských stavělo přes třicet let a z pohraniční pevnosti vznikl pohodlný renesanční zámek. Jejich zásluhou vznikl v Hradci i kostel sv. Petra a Pavla (1584). \n\nJiří Kryštof II. a jeho syn Erdmann Kryštof patřili podle archívních pramenů k nejtvrdší vrchnosti v zemi. Jiří Kryštof II. díky tomu disponoval vysokými výnosy a mohl k Hradci přikoupit další statky a také dům v Opavě. Erdmann Kryštof vedl dlouholeté spory s poddanými v Bzenci, kde v letech 1709-1710 nechal postavit honosný barokní zámek. V Bzenci na náklady Pruskovských vznikl i nový barokní kostel sv. Jana Křtitele a na místě zříceniny hradu nechal Erdmann Kryštof postavit barokní kapli sv. Floriána (1703). Hradec nad Moravicí dosáhl za vlády Erdmanna Kryštofa obnovení městských práv (1702), v roce 1719 zde ale došlo ke vzpouře poddaných a nakonec panství Erdmann Kryštof v roce 1733 prodal. Dočasným rozšířením majetku Pruskovských bylo panství Náměšť na Hané, které koupili zadlužené ve veřejné dražbě za 45 000 zlatých, a i když zde proběhly stavební úpravy zámku, brzy jej prodali (1706-1719). \n\nÚmrtím Leopolda Erdmanna v roce 1769 rod Pruskovských vymřel. Jejich statky ve Slezsku (Proskov, Bělá) připadly na základě předchozích dohod Ditrichštejnům (kníže Walter Xaver z Ditrichštejna měl za manželku Karolínu Maxmiliánu Pruskovskou, sestru Jiřího Kryštofa II. Pruskovského). Sestra posledního Pruskovského, Marie Ernestina (1722-1806), ovdovělá hraběnka Salm-Neuburg, získala do doživotního užívání panství Bzenec, kde se usadila a opět vedla četné spory s poddanými. \n\nDitrichštejnové kromě majetku ve Slezsku převzali i erb a jméno Pruskovských a od roku 1769 jim tak náležel titul \"kníže\" \"Dietrichstein, hrabě von Proskau\". Po vymření Ditrichštejnů pak o jméno Pruskovských požádal jeden z nástupnických rodů a od roku 1896 užíval jméno \"Herberstein-Proskau\" jeden z dědiců ditrichštejsnkého majetku hrabě Jan Josef Herberstein (1854-1944). \n\nŠtít je čtvrcený, v 1. a 4. zlato-černě polceném poli je jelen přirozených barev, 2. a 3. pole červeno-stříbrně polceno, v každé polovině podkova opačných barev. Klenotem je jelen přirozených barev, vyrůstající z přilby. Přikrývadla jsou na jedné straně červeno-stříbrná, na druhé černo-zlatá. V této podobě je erb Pruskovských zachován na vstupním portálu na zámku Staré Hrady nebo nad vchodem kostela sv. Jana Křtitele v Bzenci a kostela sv. Mikuláše v Březové.\n\n\n"}
{"id": "1223817", "url": "https://cs.wikipedia.org/wiki?curid=1223817", "title": "Claude Nicolas Ledoux", "text": "Claude Nicolas Ledoux\n\nClaude Nicolas Ledoux (21. března 1736, Dormans - 18. listopadu 1806, Paříž) byl francouzský architekt, urbanista a teoretik, významný představitel francouzského klasicismu. Většina jeho návrhů se nerealizovala, na Ledouxovy současníky působily podivně. Jeho styl je tak někdy označován za vizionářský.\n\nV mládí odešel do Paříže, kde se vyučil mědirytcem. Tohoto řemeslně-uměleckého vzdělání si velmi vážil a v budoucnu svým žákům radil, aby se nejprve stali malíři, chtějí-li být dobrými architekty. Po získání uměleckého vzdělání začal studovat architekturu u nejlepších učitelů své doby, především u Jacquesa-Françoise Blondeta.\n\nV roce 1765 dostal své první zakázky, nejdříve restaurační a rekonstrukční práce. O něco později se stal oblíbeným architektem francouzské aristokracie, pro kterou zbudoval řadu paláců, městských vil a pavilonů. Pro Madame Du Barry, která ho podporovala, navrhl tři paláce v Paříži a ve Versailles, z nichž největší úspěch slavil pavilon v Louveciennes. Měl zákazníky i v řadách kléru a u městských správ, postavil například divadlo v Besançonu, které bylo otevřeno v roce 1784.\n\nOd roku 1771 byl inspektorem solných dolů ve Franche-Comté a roku 1775 začal s výstavbou solivarského města Chaux. Roku 1784 dostal objednávku na pařížské celnice, kterou mu však roku 1789 odebrali. Jeho kariéru zhatila velká francouzská revoluce, byl považován za royalistu a v letech 1793-1795 byl kvůli stykům s dvorem a Madame Du Barry dokonce vězněn. Také mu nebyla vyplacena řada honorářů, na něž měl nárok. Byla mu omezena i publikační možnost: Od roku 1770 se zabýval přípravou rozměrného traktátu o architektuře, ze kterého mohl zveřejnit roce 1804 jen malou část. Na konci života tak dosti zahořkl.\n\nV roce 1773 se Ledoux stal členem \"Královské stavební akademie\" a tím - jako všichni její členové - „královským architektem“. Jeho jmenování do funkce inspektora státních solivarů ve Franche-Comté ho přivedlo k zřejmě nejvýznamnějšímu dílu: k návrhu Královského solného dolu v Arc-et-Senams, který pojmenoval podle blízkého lesa Chaux. Mnoho energie vložil do projektu města Chaux, které mělo doly obklopovat. Naplánoval všechny budovy: tovární haly, správní budovy, komunální zařízení i domy pro dělníky. Ledoux vytvořil tři plány, které se dočkaly zavržení a výsměchu, co ho hluboce zranilo. Až čtvrtý plán Ludvík XV. schválil, ale i z něj byly realizovány pouze budovy solivaru.\n\nPlán počítal s městem ve tvaru elipsy odpovídající dráze Slunce. V jeho středu měl stát „Ředitelův dům“. Kolem velkého, stromy lemovaného náměstí, jsou seřazeny domy dělníků. Do té doby nebylo zvykem, aby se architekt zabýval návrhem dělnických domů, šlo vždy jen o velké reprezentativní úkoly. Je zřejmé, jak byl Ledoux zasažen myšlenkovými proudy předrevoluční doby. Jeho záměrem bylo vybudovat domy dělníků tak, aby sloužily jejich zdraví a byly pohodlné. Ke každému domu patřila ovocná a zeleninová zahrada, tím Ledoux anticipoval myšlenku zahradních měst. Některé návrhy však budí překvapení dodnes. Domy ve městě totiž měly tvary různých geometrických těles, jejichž forma měla být symbolická. Tak například dům výrobce obručí se skládal ze dvou válců, které se překrývají v pravém úhlu. Domem říčních inspektorů zase měla protékat řeka. Hřbitov měl být velkou dutou koulí, z poloviny zapuštěnou do země. Dům polních strážců měl být kulatý (symbol univerza a nejdokonalejšího tělesa), na nákresech vypadá jako kosmické těleso, které zde přistálo, je bez oken a dá se do ní vejít po přistavených rampách ze čtyř stran přes otvory. Řez budovou zvláště názorně ukazuje, že se zde jakákoliv funkční úvaha o obyvatelnosti obětovala symbolice. Ledoux tomu říkal \"architecture parlante\". Někdy se též hovoří o redukci architektury na geometrii.\n\nSolnice byla v provozu až do konce 19. století. V roce 1926, již částečně zpustlá, se stala chráněnou památkou.\n\nV roce 1784 získal Ledoux svou největší zakázku: \"Ferme générale\" měla v úmyslu vybudovat celnice na všech cestách vedoucích do Paříže, aby znemožnila pašování především zemědělských produktů - vína, masa, dřeva a podobně. Těchto téměř 60 celnic se spojovacími zdmi kolem Paříže měla být novodobou pevností. Ledoux zvolil kubickou architekturu, v jejímž stylu je cosi přísného až hrozivého. U Pařížanů se celnice, které vytvořily jakýsi prstenec kolem Paříže, staly vrcholně neoblíbenými. Protože náklady na stavbu se městské správě zdály zbytečně vysoké, v roce 1789 Ledouxovi zakázku odebrala. Brzy na to vypukla revoluce a většina neoblíbených budov byla zničena. Dnes už existují jen tři, jejich původní stav je však téměř nerozeznatelný.\n\nTaké Ledouxův poslední velký projekt, plán guvernérského paláce, soudní budovy a vězení v Aix-en-Provence, se nedočkal realizace kvůli revolučním událostem. Tím skončila i jeho stavitelská činnost.\n\nPo skončení stavitelské činnosti v roce 1789 se věnoval pouze svému teoretickému dílu. Z díla koncipovaného na pět svazků, které mělo obsahovat i univerzální dějiny architektury, realizoval pouze zlomek. Podařilo se mu však stejně zveřejnit jen jeden svazek, který vyšel v roce 1804, dva roky před jeho smrtí. V roce 1847 vyšel druhý svazek, obsahující návrhy vytvořeny jako mědirytiny.\n\nLedoux neměl v úmyslu sepsat logicky vystavěné vědecké pojednání, spíše vytvořil jakousi koláž myšlenek, pocitů a zásadních výpovědí o roli architektury a architekta v nově se rýsujícím společenském řádu. Titul knihy odráží jeho krédo a uvádí architekturu do zcela nových souvislostí. Teoretický úvod je relativně krátký, největší část zabírá popis jeho staveb a návrhy na 125 mědirytinách s podrobnými komentáři. Dílo, které podepsal jako Le Doux, věnoval carovi Alexandrovi I. a skutečně mělo velký vliv na ruskou architekturu 19. století. Ledouxův traktát se čte těžko, psaný je pateticko-rozvláčnym stylem, jeho smysl je často nejasný.\n\nÚvod k dílu obsahuje principielní výroky o architektuře. Jeho programem je architektura, která odráží sociální řád (dům chudého člověka svým skromným vzezřením povyšuje nádheru paláce boháče).\n\n"}
{"id": "1223820", "url": "https://cs.wikipedia.org/wiki?curid=1223820", "title": "Ballades de Prague", "text": "Ballades de Prague\n\nBallades de Prague je první LP deska, kterou nahrál Vladimír Merta během svého pobytu ve Francii v roce 1968.\n\n"}
{"id": "1223822", "url": "https://cs.wikipedia.org/wiki?curid=1223822", "title": "Horní Meziříčí", "text": "Horní Meziříčí\n\nHorní Meziříčí ( Międzyrzecze Górne, \"Ober Kurzwald\") je vesnice v jižním Polsku ve Slezském vojvodství v okrese Bílsko-Bělá v gmině Jasenice. Leží na území Těšínského Slezska v kopcovité krajině Slezského podhůří na řece Jasenici a jejích přítocích. K 31. prosinci 2014 zde žilo 2 572 obyvatel.\n\nPrvní zmínka o vesnici (\"Mesizroha\") pochází z listiny vratislavského biskupa Jindřicha z Vrbna z doby kolem roku 1305. Během německé východní kolonizace vznikla vedle ní osada \"Konradiswalde\", která s Meziříčím časem splynula. Horní Meziříčí patřilo těšínskému knížectví, z nějž bylo roku 1572 vyděleno bílské stavovské panství. Až do konce druhé světové války bylo národnostně obcí převážně německou (67 % podle sčítání lidu v roce 1910, stejný podíl v roce 1943) a spolutvořilo tzv. bílsko-bělský jazykový ostrov (na rozdíl od slovanského/polského Dolního Meziříčí).\n\nHorní Meziříčí přímo sousedí s Bílskem-Bělou, jezdí sem autobusy městské dopravy (linka 52 z Hlavního nádraží přes čtvrť Vapenice). Přes vývoj jeho suburbánní zóny a od začátku 21. století rostoucí počet nových domů si však vesnice pořád ještě zachovává venkovský, zemědělský ráz.\n\nK místním památkám patří evangelický kostel z roku 1866 a také řada typických pro dávné Těšínsko přízemních domů se spojenou obytnou i hospodářskou částí a vchody s tzv. vyšiadkami, zídkami k posedávání u dveří (asi nejstarší je dům č.p. 53 z roku 1825). V lednu 1993 vyhořel původní dřevěný katolický kostel sv. Martina z roku 1522, později nahrazený novostavbou. Maketu starého kostela a jiné exponáty je možné vidět v regionálním muzeu \"Chata Międzyrzecze\" (otevřené v roce 2007, dům č.p. 511).\n\n\n"}
{"id": "1223824", "url": "https://cs.wikipedia.org/wiki?curid=1223824", "title": "Lom Janičův vrch", "text": "Lom Janičův vrch\n\nLom Janičův vrch, známý též jako zatopený Lom u Mariánského mlýna, je přírodní památka a zatopený vápencový lom nacházející se přibližně ve středu katastrálního území Mikulov na Moravě v těsném sousedství Mariánského mlýna. Chráněné území s rozlohou 4,06 ha bylo vyhlásila Správa Chráněné krajinné oblasti Pálava 1. května 2014. Přírodní památka je v péči AOPK ČR - regionálního pracoviště Jižní Morava.\n\nDůvodem k jeho vyhlášení je výskyt vodních a mokřadních společenstev zatopeného vápencového lomu, skalních společenstev na lomových stěnách, fragmentů panonských stepních trávníků a paleontologického naleziště. Zkameněliny zachované ve svrchnojurském vápenci (starém lehce přes 150 milionů let) pochází z tehdejšího mělkého a teplého moře. Zatopený lom je vyhledávaným přírodním koupalištěm.\n\nLom vzniklý na místě někdejšího Janičova vrchu má protáhlý oválný tvar a na jeho dně se nachází přírodní jezero, které zde vzniklo v roce 2005 po ukončení těžby. V té době dosahovala průhlednost vody až šest metrů, ale živelné vysazování ryb způsobilo snížení průhlednosti na 1,5 metru. Ochranářská opatření, která spočívají zejména v potlačování druhů ryb živících se zooplanktonem, vedla ke zlepšení kvality vody a průhlednost vodního sloupce byla v roce 2013 čtyři metry. Zároveň se podařilo zcela potlačit výskyt nepůvodního sumečka amerického. Vzhledem k vysoké návštěvnosti v letních měsících se však kvalita vody opět zhoršuje.\n\nMezi zvláště chráněné druhy rostlin a živočichů, které se na lokalitě vyskytují, patří ožanka horská, devaterka poléhavá, kavyl sličný, kosatec nízký, hvězdnice zlatovlásek, koulenka prodloužená, len tenkolistý, zvonek sibiřský, svída dřín, chrpa chlumní, kudlanka nábožná, skokan skřehotavý, zlatohlávek chlupatý, rosnička zelená, majka obecná, otakárek fenyklový a další.\n"}
{"id": "1223825", "url": "https://cs.wikipedia.org/wiki?curid=1223825", "title": "Augustín Lednický", "text": "Augustín Lednický\n\nAugustín Lednický (7. srpna 1925 Malé Lednice – 10. října 1950 Bratislava) byl slovenský protikomunistický bojovník, který byl počátkem 50. let 20. století odsouzen k trestu smrti a popraven.\n\nPocházel z početné rolnické rodiny z obce Malé Lednice v tehdejším okrese Rajec. Během války pracoval jako dělník. V září 1944 se přidal k partyzánské jednotce a zúčastnil se bojů v okolí Strečna, Vrútek a Martina. Po rozpadu partyzánské jednotky se vrátil domů a znovu nastoupil do práce ve Zbrojovce Banská Bystrica.\nPo skončení války nastoupil 1. října 1945 na základní vojenskou službu, prošel poddůstojnickou školou a od 1. července 1947 se z něj stal voják z povolání. Na jaře roku 1948 vstoupil do Komunistické strany Československa, ale už brzy se s ní jako hluboce věřící člověk rozešel. V únoru 1949 utekl přes Cheb do americké zóny Německa.\n\nJako agent americké armádní zpravodajské služby CIC se nelegálně vrátil 23. srpna 1949. Původně mělo jít o skupinu pěti ozbrojených bojovníků a Lednický měl být jejím velitelem. Sám se dostal do Považské Bystrice a do rodných Malých Lednic. V září 1949 dorazila skupina čtyř mužů, kteří však nebyli ozbrojeni. Prvořadým úkolem tedy bylo získat zbraně. Od přepadu stanice Sboru národní bezpečnosti však z důvodu rizika upustili. Lednický skrýval skupinu v lesích v okolí obce Dlhé Pole, později se přesunuli do oblasti Rajeckých Teplic. Vzhledem k blížící se zimě se rozhodli přesunout se na Kysuce, kde bylo mnoho salaší, v nichž chtěli přečkat zimu.\n\nDne 14. října byl však Lednický zadržen v Žilině poté, co ho do nohy postřelil milicionář, který ho pronásledoval. Další členy skupiny se podařilo Státní bezpečnosti pozatýkat později. Celou skupinu vyšetřovali jako teroristy, i když skutečné možnosti odbojové skupiny byly omezeny nedostatkem zbraní a výstroje. Státní moc udělala z této kauzy exemplární příklad a v červenci 1950 byl Augustín Lednický odsouzen k trestu smrti. Režim se však nespokojil s odsouzením samotných členů odbojové skupiny. Následoval další proces, ve kterém byli odsouzeni ti, co jim pomáhali. Mezi nimi i Lednického bratr Fabián na 4 roky odnětí svobody za to, že jeho rodina dala několikrát členům skupiny najíst.\n\nAugustín Lednický požádal prezidenta republiky o milost, ale na základě záporného stanoviska generálního prokurátora byla zamítnuta. 10. října 1950 byl v Bratislavě popraven.\n\n"}
{"id": "1223827", "url": "https://cs.wikipedia.org/wiki?curid=1223827", "title": "Giuseppe Terragni", "text": "Giuseppe Terragni\n\nGiuseppe Terragni (15. dubna 1904, Meda - 19. července 1943, Como) byl italský architekt, pokládaný za představitele italského racionalismu. Jeho dílo bylo spojeno s italským fašismem.\n\nNarodil se ve městě Meda, jež leží v okolí Milána. Jako sedmnáctiletý se zapsal na technickou univerzitu v Miláně, studoval zde architekturu. Studium ukončil v roce 1926. Vynikal již jako student. V roce 1925 zúčastnil s Pietrem Lingerim konkurzu na památník padlých v Comu na Hlavním náměstí.\n\nV letech 1926–1927 mu v týdeníku \"Rassegna Italiana\" vyšly články pokládané za manifest italského racionalismu. Kromě Terragniniho se podepsali Libera, Figini, Pollini, Frette, Larco a Rava. V roce 1926 založil skupinu architektů \"Gruppo 7\", která měla blízko k italskému fašismu, byla ale zároveň radikálně modernistická. Ve stejném roce si otevřel studio se svým bratrem Attiliem v Come.\n\nJeho kariéra se začala rekonstrukcí fasády hotelu Metropoli-Suisse v Come. V letech 1927-1929 proběhla realizace jeho projektu budovy Novocomum v Come. Stavba vyvolala skandál a protesty řady architektů. V letech 1928-1932 se zúčastnil první a druhé výstavy racionální architektury v Římě, v Breslave a ve Florencii. O rok později předložil svůj nákres návrhu monumentu padlých v Come. V roce 1932 byl pověřen přípravou sálu „O“, vznikl k desátému výročí fašistické revoluce v Římě.\n\nNa úroveň mezinárodního architekta ho vyvýšil Fašistický dům v Come, který navrhl a byl zrealizován v letech 1932-1936. Roku 1933 spolu s přáteli založili noviny \"„Quadrante“\", které vycházely pod vedením Piera Bardino a Massima Bontempelliho. Ve spolupráci s Pietrem Lingerim navrhl „Le cinque case“ v Miláně, stavba vznikla v letech 1933-1936. V letech 1938-1940 pracoval na dalších projektech: úprava regulačních plánů v Come, Danteum ve spolupráci s Lingerim, Casa Giuliani Frigerio - jeho poslední mistrovské dílo.\n\nV roce 1940 byl povolán do války. Nejdříve do Jugoslávie, později do Ruska. V roce 1943 se zraněn vrátil do Itálie a zemřel 19. července téhož roku.\n"}
{"id": "1223830", "url": "https://cs.wikipedia.org/wiki?curid=1223830", "title": "Masarykův salonní vůz", "text": "Masarykův salonní vůz\n\nSalonní vůz Aza 80 je osobní železniční vůz vyrobený v roce 1930 pro československého prezidenta Tomáše Garriguea Masaryka.\n\nTento celokovový, tmavomodrý salonní vůz se státním znakem na boku a s pensylvánskými podvozky byl vyroben pro prezidenta ČSR T. G. Masaryka k jeho 80. narozeninám, v provozu je od 7. 3. 1930 (den prezidentových narozenin) Poprvé vůz Masaryk použil k cestě na zotavenou na francouzskou Riviéru. Masaryk tímto vozem podnikal nejen četné státnické cesty po Československu i po zahraničí, ale jezdil s ním též na dovolené. Doprovázel ho i na jeho úplně poslední cestě – tvořil doprovod smutečního vlaku z Prahy, který v úterý 21. září 1937 vezl zesnulého prvního československého prezidenta do Lán (Stochova, tehdy nádraží Lány). Vůz využíval protektorátní prezident Hácha, v květnu 1945 jím dojel do Prahy prezident Beneš a ke státnickým účelům se používal až do roku 1967, kdy byl vyřazen a nahrazen novým vozem z VEB Waggonbau Bautzen a měl být sešrotován.\n\nVůz byl vyroben ve smíchovské firmě Ringhoffer pod výrobním číslem 123648. Tento vůz představuje evropskou špičku ve výrobě osobních železničních vozů. Interiér je z australské třešně, do té je vložena řezba z pařeného dřeva hrušky. Dominantou interiéru je mohutný lustr s 86 žárovkami.Výzdobu vozu navrhl architekt Josef Jonáš. Podél boční chodbičky se postupně nachází oddíl pro zavazadla + elektrotechnický oddíl, oddíl se dvěma lůžky, skříň + umývárna, malá ložnička s jedním lůžkem, salon, velká ložnička s jedním lůžkem, umývárna, oddíl pro doktora s jedním lůžkem, WC, oddíl pro tajemníka s jedním lůžkem, oddíl pro službu se dvěma lůžky a kuchyně se sporákem, skříň s klíči a topná komora. Vůz měl zařízení pro poslech rádia a telefon. Maximální rychlost 56 tun těžkého vozu byla 140 kilometrů v hodině, vytápění zajišťovala pára nebo lokální teplovod s kamny umístěnými v jednom z představků. \n\nVůz před sešrotováním v roce 1969 zachránil technický náměstek železničních opraven v Českých Velenicích Jiří Sedláček, za což byl následně odvolán, neboť T. G. Masaryk tehdy nebyl politickou elitou oblíben. Vůz chátral v objektu ŽOS České Velenice až do revoluce a následné privatizace podniku. Nový ředitel společnosti Jiří Sedláček zajistil v českovelenických opravnách celkovou rekonstrukci. Až do konce svého života se o vůz staral a osobně ho doprovázel na mnoha akcích. Po jeho smrti v roce 2014 byl vůz darován NTM Praha.\n\nVůz je provozní a jako majetek NTM Praha je veden v DKV Lužná u Rakovníka a téže domovské stanici. Od 18. 3. 1999 byl v KOV veden pod číslem 80 54 89-00 281-8, nápisy na voze však uvádí domovskou stanici České Velenice a číselné označení 51 54 89-40 080-1. V roce 2016 došlo k převedení vozu v KOV pod nový kód 089.\n\n"}
{"id": "1223833", "url": "https://cs.wikipedia.org/wiki?curid=1223833", "title": "Vernon De Marco", "text": "Vernon De Marco\n\nVernon De Marco Morlacchi (* 18. listopadu 1992, Rosario) je španělský fotbalový obránce narozený v Argentině, od září 2016 hráč slovenského mužstva ŠK Slovan Bratislava. V zahraničí působil na klubové úrovni na Slovensku a v Polsku. Hraje na postu stopera nebo na kraji obrany. Mezi jeho přednosti patří dobrá rozehrávka, úspěšnost v hlavičkových soubojích a přehled ve hře. Umí velmi dobře slovensky.\n\nSvoji fotbalovou kariéru začal ve španělském klubu UD Arenal, odkud v průběhu mládeže odešel do celku CD San Francisco. V červenci 2011 přestoupil do týmu CE Constància, kde hrál za \"áčko\" čtvrtou španělskou ligu.\n\nPřed ročníkem 2012/13 zamířil na Slovensko, kde podepsal kontrakt se Zemplínem Michalovce.\n\nLigovou premiéru v dresu Zemplínu si odbyl 28. 7. 2012 v utkání 2. kola druhé nejvyšší soutěže proti Baníku Ružiná, nastoupil na celý zápas a pomohl k výhře 2:1 na půdě soupeře. V sezoně 2012/13 odehrál celkem 18 ligových zápasů, ve kterých nastoupil vždy v základní sestavě.\n\nSvůj první gól za Zemplín Michalovce dal v sedmém kole druhé ligy hraném 31. srpna 2013 v souboji s mužstvem ŠK SFM Senec, když v 58. minutě zvyšoval na konečných 2:0, Senec hrál od 61. minuty kvůli vyloučení v deseti hráčích. Podruhé v ročníku se prosadil v 10. kole proti klubu FC ŠTK 1914 Šamorín, branku dal v 72. minutě a podílel se na vítězství 3:0. Během roku si připsal v lize 18 startů, Michalovce skončili v tabulce na druhém místě za vítězným týmem FO ŽP ŠPORT Podbrezová.\n\n2. 8. 2014 se dvakrát trefil proti rezervě klubu MFK Košice (výhra 2:1), první branku dal ve 4. minutě z penalty a druhou ze hry dvě minuty před koncem střetnutí. Svůj třetí gól dal ve 44. minutě v souboji s Lokomotívou Košice, Zemplín porazil svého soka v poměru 3:0. V rozmezí 10.-13. kola se třikrát střelecky prosadil, po jednom gólu dal týmu FK Poprad (výhra 3:1), mužstvu MFK Dolný Kubín (výhra 2:0) a klubu MFK Tatran Liptovský Mikuláš (výhra 3:0). Po podzimu 2014 tak měl na své kontě šest vstřelených branek. Posedmé v ročníku se trefil v prvním kole nadstavbové části hraném 3. dubna 2015 proti Senci, když v 67. minutě zvyšoval na konečných 2:0. Na jaře 2015 Michalovce skončili na prvním místě a poprvé v historii postoupily do 1. ligy, stalo se tak po výhře 2:0 na půdě klubu MFK Skalica. Celkem nastoupil k 24 ligovým zápasům.\n\nVe 2. kole vstřelil svůj první gól v sezoně, když se prosadil ve 26. minutě proti Podbrezové (prohra 2:6). Jednalo se zároveň o premiérovu branku Zemplínu Michalovce v nejvyšší soutěži. Podruhé skóroval v 10. kole na domácí půdě do sítě Slovanu Bratislava, Zemplín podlehli soupeři 1:2. V odvetě proti Podbrezové (výhra 2:0) vstřelil dva góly, trefil se v 8. a 39. minutě. Svoji pátou branku zaznamenal 28. listopadu 2015 v souboji s týmem MFK Ružomberok (prohra 1:3). Během roku odehrál v lize 30 střetnutí.\n\nV létě 2016 byl na testech ve španělském druholigovém celku Levante UD, nakonec v září 2016 odešel na půlroční hostování s opcí do Slovanu Bratislava.\n\nSvůj ligový debut si připsal v 10. kole hraném 24. září 2016 proti mužstvu AS Trenčín (prohra 1:2), nastoupil na celých devadesát minut. Poprvé v dresu klubu skóroval v 11. kole proti Zemplínu Michalovce, tedy proti svému bývalému zaměstnavateli. Trefil se osm minut před koncem hlavou a i díky němu tým zvítězil doma v poměru 3:1. V lednu 2017 získal Slovan Vernona natrvalo a uzavřel s ním smlouvu na tři a půl roku. V sezoně 2016/17 se podílel na zisku domácího poháru, přestože ve finále hraném 1. května 2017 proti tehdy druholigovému týmu MFK Skalica kvůli zranění nenastoupil. Jeho spoluhráči porazili soupeře v poměru 3:0. Celkem v ročníku nastoupil k 15 ligovým zápasům.\n\nV prvním předkole Ligy mistrů UEFA nehrál, Slovan vypadl s černohorským celkem FK Sutjeska Nikšić a byl přesunut do předkol Evropské ligy UEFA. V nich Vernon neodehrál všech šest utkání, ale i tak \"belasím\" pomohl po postupu přes kosovské mužstvo KF Feronikeli (výhry doma 2:1 a venku 2:0), klub Dundalk FC z Irska (výhry doma 1:0 a venku 3:1) a řecký tým PAOK Soluň (výhra doma 1:0 a prohra venku 2:3) k účasti ve skupinové fázi. Se Slovanem byl zařazen do základní skupiny K, kde v konfrontaci s mužstvy Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil. V lednu 2020 prodloužil s \"belasími\" kontrakt, ačkoliv měl nabídku z Mexika. Novou smlouvu podepsal na tři a půl roku. Svoji první ligovou branku v sezoně zaznamenal ve 20. kole hraném 22. února 2020 proti klubu AS Trenčín (výhra 2:0), ve 25. minutě otevřel skóre duelu.\n\nV červnu 2017 jej Slovan poslal hostovat do polského mužstva Lech Poznań, třetího celku Ekstraklasy 2016/17. Ligovou premiéru v dresu Lechu absolvoval 10. 9. 2017 v 8. kole v souboji s Pogońem Szczecin (remíza 0:0), na hřiště přišel ve 26. minutě. Během roku odehrál pouze dvě ligové střetnutí. \n\nV létě 2018 mu v mužstvu skončilo hostování a vrátil se zpět do Slovanu. Následně však zamířil zpět na rok hostovat do Poznaně. S Lechem postoupil přes arménský klub Gandzasar Kapan FC (výhra 2:0 a prohra 1:2) a Šachtěr Salihorsk z Běloruska (remíza 1:1 a výhra 3:1 po prodloužení) do třetího předkola Evropské ligy UEFA 2018/19, ve kterém Poznań vypadla po prohrách 0:2 a 1:2 s belgickým týmem KRC Genk. V sezoně 2018/19 odehrál 15 střetnutí v lize. Po konci hostování se zapojil do letní přípravy Slovanu Bratislava.\n\nAktuální k 3. červenci 2019\n\n"}
{"id": "1223839", "url": "https://cs.wikipedia.org/wiki?curid=1223839", "title": "Usinsk (městský okruh)", "text": "Usinsk (městský okruh)\n\nMěstský okruh Usinsk je komunální útvar v Republice Komi. Administrativním centrem je město Usinsk. Městský okruh Usinsk se počítá mezi rajóny Dálného severu.\n\n"}
{"id": "1223844", "url": "https://cs.wikipedia.org/wiki?curid=1223844", "title": "Karl Rankl", "text": "Karl Rankl\n\nKarl Franz Rankl (1. října 1898 Gaaden Dolní Rakousy – 6. září 1968 Sankt Gilgen) byl rakouský dirigent a hudební skladatel. Jeden z významných členů Druhé vídeňské školy.\n\nNarodil se v rodině rolníka v Gaadenu nedaleko Vídně jako čtrnácté dítě. Byl vychován ve Vídni a od roku 1918 studoval kompozici u Arnolda Schoenberga a později u Antona Weberna. V roce 1919 se stal sbormistrem a korepetitorem ve vídeňské Volksoper. Později byl i asistentem dirigenta. V roce 1923 se oženil s Adélou Jahodovou (1903–1963). Od roku 1925 dirigoval v Liberci, v roce 1927 v Königsbergu a v letech 1928–1931 působil v Kroll Oper Berlíně jako asistnt Otto Klemperera.\n\nV roce 1931 byl jmenován šéfdirigentem opery ve Wiesbadenu, ale když se v roce 1933 dostali k moci nacisti musel Německo opustit, neboť jeho manželka byla Židovka a Ranklovy osobní názory byl ostře protinacistické. Vrátil se do Rakouska a stal se šéfem opery ve Štýrském Hradci. V roce 1937 byl jmenován hlavním dirigentem Nového německého divadla v Praze, ale o dva roky později musel po německé okupaci Československa znovu před nacisty utíkat. S pomocí Sira Adriana Boulta, vedoucího hudebního vysílání BBC se mu podařil prchnout do Londýna.\n\nAž do roku 1944 Rankl nemohl získat povolení pracovat jako dirigent. Věnoval se kompozici a hrál na violu ve smyčcovém kvartetu. Když konečně povolení získal, řídil s velkým úspěchem \"Liverpoolskou filharmonii\" a \"Londýnský filharmonický orchestr\". Po skončení 2. světové války absolvoval turné dvaceti koncertů po Austrálii. Na základě těchto úspěchů byl požádán, aby obnovil operní soubor v Royal Opera House v Covent Garden v Londýně, který od roku neexistoval, a byl jmenován jeho ředitelem. Toto jmenování se nesetkalo s všeobecným souhlasem britských hudebních kruhů. Nicméně premiéra Carmen v lednu 1947 byla neobyčejně úspěšná a i další představení (Kouzelná flétna a Růžový kavalír) příznivě přijaty.\n\nV roce 1952 byl Rankl jmenován dirigentem \"Skotského národního orchestru\" (\"Scottish National Orchestra\") jako nástupce Waltera Süsskinda. Tento orchestr řídil až do roku 1957. V prosinci 1957 se stal hudební ředitelem \"Elizabethan Trust Opera Company\" v Austrálii. V Austrálii působil až do roku 1960. Uvedl zde mimo jiné i svou jedinou operu \"Deirdre of the Sorrows.\"\n\nNa odpočinek se vrátil do své vlasti. Zemřel 6. září 1968 v St. Gilgen, nedaleko Salzburgu.\n\nKromě toho zkomponoval přes 70 písní a mnoho komorních skladeb. \n\n\n"}
{"id": "1223846", "url": "https://cs.wikipedia.org/wiki?curid=1223846", "title": "Musefiu Ashiru", "text": "Musefiu Ashiru\n\nMusefiu Olasunkanmi Ashiru (* 26. června 1994, Nigérie) je nigerijský fotbalový záložník, hráč klubu FC Zbrojovka Brno.\n\nV Nigérii hrál v týmu FC Ebedei.\n\nJeště jako mládežník přestoupil do dánského týmu FC Midtjylland, kde si také odbyl premiéru v seniorském fotbale. V průběhu působení v Dánsku hostoval také v týmech Ringkøbing IF a Skive IK.\n\nNa podzim roku 2016 působil ve slovenském týmu 1. FC Tatran Prešov, kde odehrál 14 zápasů, ve kterých vstřelil pět branek.\n\nV zimní přestávce sezóny 2016/17 přestoupil z Tatranu Prešov do českého prvoligového klubu FC Zbrojovka Brno. V 1. české lize debutoval 18. února 2017 proti FK Teplice (remíza 1:1). V jarní části ročníku 2016/17 pak odehrál 11 ligových zápasů, ve kterých branku nevstřelil.\n\nV září 2017 odešel ze Zbrojovky na půlroční hostování do slovenského prvoligového mužstva DAC Dunajská Streda.\n\n"}
{"id": "1223849", "url": "https://cs.wikipedia.org/wiki?curid=1223849", "title": "Fred Whipple", "text": "Fred Whipple\n\nFred Lawrence Whipple (5. listopadu 1906 - 30. srpna 2004) byl americký astronom, který pracoval na Harvard College Observatory. Objevil několik asteroidů a komet, je rovněž autorem kometární hypotézy špinavé sněhové koule a navrh Whippleův štít.\n\nNarodil se v Red Oak v Iowě jako syn farmáře. Původně se chtěl stát profesionálním tenistou, ale ale problémy s dětskou mozkovou obrnou mu tento cíl neumožnily splnit. Rozhodl se tedy studovat na Occidental College, později se specializoval na studium matematiky na Klaifornské univerzitě v Los Angeles, kterou absolvoval v roce 1927 s magisterským titulem. Pro doktorát si ale vybral astronomii a nastoupil na Kalifornskou univerzitu v Berkeley, kde v roce 1931 úspěšně obhájil svou práci a získal doktorský titul. V postgraduálním studiu pomohl zmapovat dráhu nově objevené (tehdy) planety Pluto. V roce 1931 nastoupil na Harvard College Observatory a studoval trajektorie meteorů, zjistil, že skutečně zřejmě pochází ze sluneční soustavy a nikoli z mezihvězdného prostoru. V roce 1933 objevil periodickou kometu 36P/Whipple a asteroid 1252 Celestia. Objevil rovněž dalších 5 neperiodických komet, první z nich v roce 1932. Vynalezl Whippleův štít na ochranu kosmických těles před malými částicemi tím, že tyto částice odpaří.\n\nV letech 1950 - 1977 působil na Harvardově univerzitě jako profesor astronomie. Během tohoto období napsal sérii významných článků s názvem A Comet Model, které vyšly v Astrophysical Journal. V těchto článcích navrhoval hypotézu ledového konglometáru, později přejmenovanou na hypotézu špinavé sněhové koule k vysvětlení kometárního složení. Základní rysy hypotézy byly později potvrzeny, nicméně přesný množství ledu v kometách je obsahem výzkumu a nedávné údaje ukazují na poměrně malý podíl ledu ve složení komet. V roce 1955 se stal ředitelem Smithsonian Astrophysical Observatory a zůstal v této funkci až do roku 1973. \n\nOčekával éru umělých družic a byl členem Operation Moonwatch, která je měla sledovat. V roce 1957 tak pozorovali první družici svět Sputnik.\n\nV roce 1983 získal Gold Medal of the Royal Astronomical Society a o tři roky později medaili Catheriny Bruceové.\n\nJmenuje se po něm asteroid 1940 a Fred Lawrence Whipple Observatory v Arizoně.\n"}
{"id": "1223856", "url": "https://cs.wikipedia.org/wiki?curid=1223856", "title": "Winfield Scott", "text": "Winfield Scott\n\nWinfield Scott (13. června 1786 – 29. května 1866) byl americký generál a neúspěšný kandidát na prezidenta Spojených států za stranu whigů v roce 1852.\n\nVynikl a několikrát byl povýšen během britsko-americké války v letech 1812–15. Účastnil se i války mexicko-americké. Roku 1841 se stal velitelem americké armády a v této funkci zůstal až do své rezignace v roce 1861.\n\nOd roku 1808 působil Scott jako důstojník dělostřelectva v New Orleansu. Po vypuknutí války s Británií byl povýšen do hodnosti podplukovníka a úspěšně bojoval s druhým dělostřeleckým praporem u Queenston Heights. Později významným způsobem přispěl k pádu Fort George. V roce 1814 již sloužil v hodnosti brigádního generála. Jeho nadřízení ho pověřili výcvikem jednotek v Buffalu. Že tento úkol splnil úspěšně, se ukázalo v bitvách u Chippawy a Lundy's Lane, kterých se vojáci, jež cvičil, účastnili. S platností od 25. června 1814 byl povýšen do hodnosti generálmajora.\n\nPo skončení britsko-americké války se Scott kromě služby v armádě věnoval studiu vojenské teorie i historie. Dospěl k závěru, že válka by měla být co nejvíce humánní a civilisté by do ní tedy měli být zataženi co nejméně. Armáda se podle něj měla soustředit v pevnostech. Ty Scott nechtěl dobývat, ale přinutit ke kapitulaci.\n\nRoku 1832 se účastnil války Černého jestřába. Následně v roce 1836 velel armádě během seminolské války a poté v Georgii bojoval proti Kríkům. V těchto konfliktech se mu ale příliš nedařilo, Scottovou doménou byl totiž hlavně boj proti klasické pravidelné armádě. Roku 1838 ho ministerstvo zahraničí pověřilo diplomatickými úkoly v Kanadě a Velké Británií. 25. června 1841 se stal velitelem celé americké armády.\n\nJeště před vypuknutím konfliktu byla vytvořena tzv. Sledovací armáda, jejíž úkolem bylo chránit Texas a americkou hranici s Mexikem. Jejím velením ale prezident James Polk nepověřil Scotta, nýbrž Zachary Taylora. Podle historiků totiž Scott až příliš sympatizoval se stranou whigů, kteří byli politickým protivníkem Polka, zvoleného za stranu demokratů. Prezident ovšem nemohl nerespektovat fakt, že Scott je velícím generálem amerických jednotek, a proto ho v polovině května 1846 pozval na schůzku do Bílého domu, kde mu chtěl svěřit velení jiné armády. Protože se ale jejich názory na další průběh vojenských operací rozcházely, obdržel Scott velení v poli až 19. listopadu stejného roku. Cílem jeho expedičního sboru mělo být vylodění u města Vera Cruz, jeho dobytí a poté postup na Mexiko, hlavní město nepřátelského státu.\n\nScottovy síly provedly 9. března 1847 výsadek, aniž by narazily na odpor, a během tří dnů Vera Cruz neprodyšně obklíčily. Poté se Scott rozhodl palbou z artilerie donutit město ke kapitulaci, využil při tom těžká děla, která do okolí Vera Cruzu přemístil z amerických válečných lodí. 29. března se město po několikadenním vyjednávání vzdalo. V první polovině dubna začal Scott postupovat na Jalapu, před níž narazil na mexickou armádu pod velením prezidenta Santa Anny. V následné bitvě u Cerro Gordo americký generál Santa Annovy jednotky rozdrtil a poté se svým sborem postupoval hlouběji do mexického vnitrozemí. Následně strávil několik měsíců vyčkáváním na posily, během nichž kvůli sporům se svými podřízenými důstojníky, generály Worthem a Pillowem a zástupcem ministerstva zahraničí u armády, Nicholasem Tristem, nabídl prezidentu Polkovi rezignaci na svou funkci vrchního velitele. Ten ji ovšem nepřijal. Počátkem srpna 1847 Scott vytáhl směrem na Mexiko, v jehož okolí svedl několik úspěšných bitev (u Contreras, u Churubusca a u Chapultepecu) a v polovině září se tak hlavní město nepřítele vzdalo. Generál Santa Anna se ještě pokusil se zbytkem mexické armády dobýt Pueblu, kde měl Scottův sbor menší posádku, té ale přišel na pomoc z Vera Cruzu generál Lane. I když znepřátelené strany uzavřely mír až za několik měsíců, byla válka, která nakonec přinesla Američanům obrovské územní zisky, v podstatě u konce. \n\nRoku 1852 ho whigové vybrali jako svého kandidáta na úřad prezidenta Spojených států, ve volbách ale podlehl Franklinu Piercovi, který pod Scottem sloužil v mexicko-americké válce. Tato porážka nikterak neovlivnila jeho vojenskou kariéru, protože v roce 1855 se stal generálporučíkem, prvním v této, v té době, titulární hodnosti od George Washingtona.\n\nV době vzrůstajícího napětí před občanskou válkou se snažil přimět prezidenta Buchanana, aby zemi připravil na možný konflikt a zabránil tak rozpadu Unie. Když válka vypukla, trpěl Scott zdravotními problémy, představil ale svou válečnou strategii, plán zvaný Anakonda. Jeho cílem bylo obsazení mississippského údolí a důkladná blokáda jižních přístavů. Klasickým vojenským operacím se chtěl pokud možno vyhnout. S tím ale nesouhlasil prezident Lincoln. Velení sil Unie bylo svěřeno generálu McClellanovi, který Scotta nerespektoval. Ten na to reagoval 31. října 1861 rezignací na své funkce a armádu opustil.\n\nZemřel koncem května roku 1866 ve West Pointu.\n"}
{"id": "1223862", "url": "https://cs.wikipedia.org/wiki?curid=1223862", "title": "George Howard Herbig", "text": "George Howard Herbig\n\nGeorge Howard Herbig (2. ledna 1920 – 12. října 2013) byl americký astronom z astronomického institutu Havajské univerzity , nejvíce známý jako objevitel Herbigových-Harových objektů. \n\nNarodil se ve Wheelingu v Západní Virgnii. Doktorát získal v roce 1948 na Kalifornské univerzitě v Berkeley, jeho disertační práce se zabývala studiem proměnných hvězd v mlhovinách. Později se začal specializovat na hvězdy v rané fázi vývoje, zkoumal hvězdy před hlavní posloupností, střední třída těchto hvězd získala později jméno Herbigovy Ae/Be hvězdy a na mezihvězdnou hmotu. Společně s Guillermem Harem objevili Herbigovy-Harovy objekty, světlé skvrny mlhoviny buzené bipolárními odtoky hmoty z rodící se hvězdy. Zkoumal rovněž difúzní mezihvězdné pásy. O tomto tématu vydal devět článků.\n\nV roce 1980 získal medaili Catheriny Bruceové. Jmenuje se po něm asteroid 11754.\n"}
{"id": "1223873", "url": "https://cs.wikipedia.org/wiki?curid=1223873", "title": "Penáti", "text": "Penáti\n\nPenáti (lat. \"dii penates\") byla ve starověkém Římě ochranná božstva domu a rodiny, obvykle ztotožněná se zemřelými předky. Sídlila u rodinného ohniště a chránila především zásoby potravy. Úcta k penátům byla osou domácí bohoslužby a penáti také dohlíželi na provoz v domě. Před každým jídlem se jim obětoval kousek chleba, oleje a vína. Jako většina prvků domácího kultu dostali také penáti svůj společenský, městský protějšek, \"Penates publici\", v Římě samém \"Penates populi Romani\".\n\nDomácí kult hrál velmi významnou roli v řeckých a římských městech, ale patrně i v dalších usedlých kulturách. Velmi podobné obyčeje panovaly donedávna na čínském a indickém venkově a roztroušené stopy lze nalézt ve folkloru téměř všude. Kult zemřelých předků jako domácích ochranných božstev byl sice v každém domě velmi podobný, uctívaní předkové byli ale pochopitelně odlišní. Možná až později byl však kult spojen s uctíváním společného božstva rodiny a ohniště, řecké Hestie a římské Vesty. Vlastní oběti mohl vykonávat pouze „otec rodiny“ (lat. \"pater familias\"), který tradovaný rituál předával nejstaršímu synovi jako dědici.\n\nPřes nesčetné množství zmínek v antické literatuře víme o domácím kultu poměrně málo. Odehrával se totiž v soukromí, ve starších dobách se ho nikdo mimo rodinu nesměl zúčastnit a nikdo o něm tedy podrobněji nepsal. O funkci penátů patrně svědčí jejich název, odvozený od latinského \"penus\", komora, zásobárna. V latinské literatuře se často jmenují jedním dechem také lárové (\"lares\", z etruského \"lars\", pán), takže není snadné obojí rozlišit. Podle některých autorů je rozdíl v tom, že zatímco penáti se dědili v rodině a v rodě, lárové byli spojeni s obydlím a místem. Často se vyskytuje i spojení „rodinní lárové“ (\"lares familiares\"), což patrně znamenalo právě penáty, kdežto své láry mohla mít i obec (\"lares praestites\"), most nebo cesta. \"Lares militares\" chránili v boji a \"lares permanni\" na moři. Naproti tomu označení mánové (\"manes\", dobrodinci) znamená jednoznačně zemřelé předky, později – například u Vergilia – duše zemřelých. Na římských náhrobcích se pravidelně vyskytuje zkratka D.M. – \"diis manibus\".\n\n\n"}
{"id": "1223882", "url": "https://cs.wikipedia.org/wiki?curid=1223882", "title": "Gabriele Veneziano", "text": "Gabriele Veneziano\n\nGabriele Veneziano (* 7. září 1942 Florencie) je italský teoretický fyzik, jeden z průkopníků teorie strun. Podílí se na výzkumu v Evropské organizaci pro jaderný výzkum a od roku 2004 je členem Collège de France pro kosmologii, elementární částice a gravitaci. \n\nNarodil se ve Florencii. V roce 1965 získal titul z teoretické fyziky na Florentské univerzitě. Doktorský titul získal roku 1967 na Weizmannově institutu věd. Během pobytu v Izraeli spolupracoval s Sergiem Fubinim a Miguelem Virasorem. \n\nV letech 1968–1972 působil na Massachusettském technologickém institutu a v Evropské organizaci pro jaderný výzkum. Roku 1972 získal profesorské místo na Weizmannově institutu věd a v roce 1976 přijal místo v teoretické divizi Evropské organizaci pro jaderný výzkum, kde působil více než třicet let a kde byl několik let i ředitelem divize. K roku 2016 pracuje na Collège de France. Rok 2012 strávil na New York University. \n\nVeneziano jako první zformuloval v roce 1968 základy teorie strun, když zjistil, že strunový obrazec by mohl popsat interakci silně interagujících částic. Rovněž zjistil, že Eulerova beta funkce interpretovaná jako amplituda rozptylu má mnoho vlastností potřebných k vysvětlení fyzikálních vlastností silně interagujících částic. Tato amplituda, později známa jako Venezianova amplituda je interpretována jako amplituda rozptylu čtyř otevřených strunových tachyonů. Při zpětném pohledu je tato práce základ pro teorii strun, ačkoli v 60. letech nebylo zřejmé, že povede k nové teorii kvantové gravitace.\n\nVenezianova práce vedla k intenzivnímu výzkumu s cílem pokusit se vysvětlit silnou interakci pomocí polní teorie strun o velikosti asi jednoho femtometru. Vzestup kvantové chromodynamiky vedl k dočasnému ústupu zájmu o teorii, který se obnovil počátkem 80. let. \n\nV roce 1991 Veneziano publikoval článek, který ukazoval jak může být inflační kosmologický model získaný z teorie strun, což otevírá prostor pro popis dějů před velkým třeskem. \n\nV roce 2002 byl zvolen členem francouzské akademie věd, o 4 roky později získal medaili Alberta Einsteina. \n"}
{"id": "1223889", "url": "https://cs.wikipedia.org/wiki?curid=1223889", "title": "Violetta - Cesta na vrchol", "text": "Violetta - Cesta na vrchol\n\nVioletta - Cesta na vrchol je televizní italský film roku 2015, žánr muzikál a dokument. V Itálii měl premiéru 26. září 2015.\n\nFilm sleduje světové turné Violetta Live v čele s Martinou Stoessel, protagonistkou seriálu Violetta, s ostatním hlavními herci, se scénami z představení koncertu, který se konal dne 27. února 2015 v Montpellier ve Francii. Film ukazuje důvěrné rozhovory s herci, vypráví napínavé a pozoruhodné příběhy o hercích, kterých dostáhli díky tvrdé práce, nadšení a odhodlání. Film je jedinečný zážitek. Odhaluje osobní příběhy z dětství a jejich vzpomínky a emoce ze vztahu ke zkušenosti Violetta.\n\n"}
{"id": "1223890", "url": "https://cs.wikipedia.org/wiki?curid=1223890", "title": "Výtok otvorem", "text": "Výtok otvorem\n\nVýtok otvorem je jev, při němž proudí kapalina z nádrže (nádoby, přehradní nádrže, ...) plným profilem otvoru ve stěně nebo ve dně. Přitom otvor může být tzv. malý nebo velký, podle vztahu velikosti otvoru k jeho hloubce pod hladinou. Malý otvor může být doplněn tzv. nátrubkem. Běžně se při řešení této problematiky předpokládá ustálený stav, resp. stálá poloha hladiny (tj. tzv. velká nádrž, nebo přítok do nádrže se rovná odtoku z nádrže), neustálený stav je předmětem zvláštního řešení - tzv. plnění a prázdnění nádrže.\n\nMalý otvor může být ve dně nebo ve stěně nádoby. Uvažujme nejprve malý ostrohranný otvor (provedení ostré hrany viz heslo přeliv) ve středu dna nádoby, resp. v takové vzdálenosti od stěn, že se jejich vliv na proudění již neuplatňuje. Řešení vychází z řešení Bernoulliho rovnice pro hladinu a pro zúžený průřez paprsku (tzv. vena contracta). Je vhodné si uvědomit, jak vlastně proudění v tomto případě vypadá. Voda proudí symetricky ze všech stran k výtokovému utvoru, přičemž se však podstatným způsobem mění zakřivení proudnic (viz obrázek) - proudnice více vzdálené od osy otvoru jsou více zakřiveny, a to zejména na hraně výtokového otvoru. Tím dochází k tomu, že parsek se za výtokovým otvorem zužuje; maximální zúžení je dosaženo poměrně blízko za hranou otvoru (u kruhového otvoru se udává vzdálenost vena contracta ca formula_1), takže pro malý otvor v dostatečné hloubce pod hladinou lze tuto vzdálenost zpravidla zanedbat. \n\nBernoulliho rovnici můžeme napsat ve tvaru\n\nformula_2\n\nkde formula_3 [m] je výška nad srovnávací rovinou, formula_4 [Pa] tlak okolního prostředí, resp. v nádrži nad hladinou, formula_5 [kgm] hustota kapaliny, formula_6 [ms] tíhové zrychlení, formula_7 [-] Coriolisovo číslo, formula_8 [ms] střední průřezová rychlost kapaliny a formula_9 [m] ztrátová výška. Přitom index formula_3, resp. formula_11 odkazuje k hladině v nádobě, zatímco index formula_12 odkazuje k profilu vena contracta.\n\nZtrátu energie můžeme vyjádřit (jak je v hydraulice běžné) jako část rychlostní výšky, zde ve vena contracta,\n\nformula_13\n\nkde formula_14 [-] je ztrátový součinitel. Pokud srovnávací rovinu vložíme do profilu vena contracta, můžeme z výše uvedené rovnice po dosazení za ztrátu snadno určit výtokovou rychlost formula_15,\n\nformula_16 \n\nkde formula_3 [m] je výška hladiny v nádrži nad profilem vena contracta (tzv. tlačná výška). Člen rovnice před odmocninou můžeme nazvat rychlostní součinitel výtokové rychlosti a označit jej formula_18 [-],\n\nformula_19.\n\nProtože vzdálenost vena contracta od roviny výtokového otvoru je malá, lze ji zanedbat a potom formula_3 bude přímo hloubka kapaliny v nádrži. Pokud bude nádrž tzv. velká (poměr plochy výtokového otvoru a plochy hladiny v nádrži je dostatečně malý), můžeme zanedbat rychlostní výšku přítokové rychlosti formula_21. A pokud na hladinu v nádrži bude působit atmosférický tlak a paprsek bude vytékat do volného prostoru též s atmosférickým tlakem, bude jejich rozdíl roven nule a rovnice se zjednoduší na tvar\n\nformula_22\n\ncož je v podstatě Toricelliho vzorec, odvozený již v 1.polovině 17. stol.\n\nVýše uvedené způsoby výpočtu můžeme použít i pro výtok otvorem ve svislé stěně, pokud za formula_3 bereme hloubku těžiště plochy otvoru pod hladinou kapaliny.\n\nPokud potřebujeme stanovit průtok kapaliny formula_24 [ms] při výtoku otvorem, vyjdeme z rovnice spojitosti. Je však třeba vzít v úvahu zúžení výtokového paprsku; zaveďme tedy tzv. součinitel zúžení parsku, definovaný vztahem\n\nformula_25 \n\nkde formula_26 [m] je plocha výtokového paprsku ve vena contracta a formula_27 [m] je plocha výtokového otvoru. Potom formula_28 a průtok (v nejjednodušší formě, kdy můžeme zanedbat přítokovou rychlost, nádrž má volnou hladinu a paprsek vytéká do volna) tedy bude\n\nformula_29\n\nkde formula_30 [-] je tzv. výtokový součinitel (součinitel výtoku).\n\nOtvor ve dně můžeme považovat za malý, pokud největší vzdálenost jeho okraje od těžiště je \n\nformula_31,\n\notvor ve svislé či šikmé stěně pokud hloubka nejvyššího bodu obvodu otvoru pod hladinou je minimálně formula_32 kde formula_33 [m] je svislý rozměr otvoru.\n\nDosud neexistuje spolehlivá metoda, jak tyto součinitele určit teoreticky, proto se stanovují empiricky, na základě podrobných měření v hydraulických laboratořích. Navíc se jejich hodnoty mohou měnit jednak v závislosti na Reynoldsově čísle, jednak v závislosti na poloze otvoru a jeho vzdálenosti od stěny.\n\nUvažujme případ, že se otvor ve dně posouvá z centrální polohy směrem ke stěně. Evidentně v jisté vzdálenosti od stěny začnou proudnice na straně stěny mít menší zakřivení; to se bude s přibližováním otvoru ke stěně zmenšovat a ve chvíli, kdy se hrana otvoru dotkne stěny, zakřivení proudnic na této straně zcela vymizí. Přitom zakřivením proudnic je dána kontrakce výtokového paprsku (viz výše). Proto se rozeznávají dva základní případy - výtok otvorem s částečným zúžením, kdy jistá část obvodu otvoru splývá s přilehlou stěnou, a výtok otvorem s nedokonalým zúžením, kdy zúžení je ovlivněno blízkostí stěny, avšak otvor se stěny ještě nedotýká. \n\nV případě částečného zůžení se výtokový součinitel formula_34 redukuje podle vztahu\n\nformula_35\n\nkde formula_34 je výtokový součinitel při úplné dokonalé kontrakci, formula_37 [-] koeficient, formula_38 [m] délka obvodu otvoru přiléhající ke stěně a formula_39 [m] celkový obvod otvoru. Součinitel formula_37 uvádí literatura hodnotou formula_41 pro kruhový otvor a hodnotou formula_42 pro otvor čtvercový nebo obdélníkový. Z literatury není zřejmé, jak řešit případ, kdy se kruhový otvor dotýká rovinné stěny (a tedy poměr formula_43).\n\nPro nedokonalé zúžení, které se uvažuje při poměru rozměru otvoru formula_33 [m] (což může být délka strany nebo průměr otvoru) ku jeho vzdálenosti od stěny formula_45 [m] (z literatury není jasné zda se jedná o vzdálenost jeho těžiště či jeho hrany)\n\nformula_46\n\nplatí vztah\n\nformula_47\n\nkde formula_26 [m] je plocha výtokového otvoru a formula_49 [m] je plocha stěny v níž je otvor.\n\nSoučinitel kontrakce pro ostrohranný otvor s úplným dokonalým zúžením uvádí citovaná literatura hodnotou formula_50, získanou proměřením řady výtokových paprsků různě velkých otvorů.\n\nVýtokový součinitel se dá snadno určit z rovnice pro průtok při známém (resp. měřeném) průtoku formula_24 a tlačné výšce formula_3. Pohybuje se v dosti širokých mezích; pro malé otvory s úplným dokonalým zúžením jej lze brát střední hodnotou formula_53.\n\nSoučinitel výtokové rychlosti je uváděn hodnotou formula_54.\n\nZtrátový zoučinitel lze určit z výše uvedené rovnice pro výpočet součinitele výtokové rychlosti; uvažujeme-li Coriolisovo číslo formula_55, bude ztrátový součinitel roven\n\nformula_56.\n\nVšechny výše uvedené hodnoty platí pouze v kvadratické oblasti odporů, resp. pro <math>Re=\n"}
{"id": "1223892", "url": "https://cs.wikipedia.org/wiki?curid=1223892", "title": "Český rozhlas Pardubice", "text": "Český rozhlas Pardubice\n\nČeský rozhlas Pardubice je jednou z regionálních stanic Českého rozhlasu.\n\nPardubické studio (tehdy Východočeský rozhas) vzniklo 17. srpna 1945 spolu se studiem v Hradci Králové.\n\nOd 4. března do 1. prosince 2002 vysílal Český rozhlas Pardubice formou tzv. odpojovacích lokálních oken, kterými několikrát denně vstupoval do programu Českého rozhlasu Hradec Králové. Od pondělí 2. prosince 2002 vysílá Český rozhlas Pardubice svůj samostatný celodenní program. \n\nV souvislosti s osamostatněním muselo dojít přerozdělení vysílačů ve východních Čechách. ČRo Pardubice od hradeckého studia převzal mimo jiné dnes svůj hlavní vysílač Krásné, avšak použil jiný kmitočet. Na původní frekvenci hradecké rozhlasu 100,1 MHz začal vysílat ČRo 2. Na dnešním 104,7 MHz vysílal ČRo Pardubice od prosince 2002 do prosince 2003 ze stanoviště Hradec Králové – Hoděšovice. \n\n15. ledna 2020 byla stanice pardubického rozhlasu zařazena do multiplexu digitálního rádia ČRo DAB+, vysílajícího na kanálu 12C pro území Čech.\n\nNa začátku každé hodiny jsou zprávy (cca 4 minuty).\n\nProgram stanice je následovný (srpen 2016):\n"}
{"id": "1223893", "url": "https://cs.wikipedia.org/wiki?curid=1223893", "title": "Jáma Marie", "text": "Jáma Marie\n\nJáma Marie byla černouhelným dolem v žacléřském revíru, na katastru obce Lampertice v okrese Trutnov v Královéhradeckém kraji.\n\nV roce 1811 byly položeny v Žacléři první důlní míry. Dne 30. října 1811 byla propůjčená důlní míra Marie Pomocná (Mariahilf mas) dvěma společníkům Ignáci Sklenkovi a Engebertu Pohlovi. Důlní míra zahrnovala odkrytou sloj na pozemku Josefa Pürgela. V roce 1814 důlní míra byla v rukou Engelberta Pohla. Do roku 1841 byla v držení dcery E. Pohla Veroniky a jeho zetě Františka Erbena z Borku, kteří ji prodali Vilemu Reichovi z Libavy (Lubawky). \n\nV roce 1811 byla vyhloubena plytká jáma Mariahilf. Na ni byla napojena krátká odvodňovací štola, jejíž ústí končilo na pozemku (louce) usedlosti č. 104 v Lamperticích. Jáma měla obdélníkový průřez 5,5 x 2,6 m. V roce 1869 byla jáma, už nazývána Marie (Marien Schacht), prohloubena na hloubku 156 m (+425,35 m nad mořem). K odvodnění jámy a větrání překopů a chodeb sloužila štola Egidi. Důl zaměstnával na 250 havířů. V roce 1872 byla jáma prohloubena o dalších 30 m. Na dole byl instalován parní těžní stroj o výkonu 60 HP a parní čerpací stroj o výkonu 90 HP. Jáma sloužila jako těžní a vodní. V roce 1893 byla prohloubena na hloubku 225 m (horizont V). Důl zaměstnával 500 dělníků. V roce 1898 byl důl prodán \"Západočeskému báňskému akciovému spolku\" (ZBAS). V roce 1910 byla jáma prohloubena na hloubku 540 m a byl instalován nový těžní stroj. Po ukončení druhé světové války byly doly ZBAS dány pod národní správu a od 1. ledna 1946 byly znárodněny a začleněny pod národní podnik \"Východočeské uhelné doly\" (VUD). V roce 1950 doly na Žacléřsku byly sloučeny a přejmenovány na \"Důl Jan Šverma\". Stav jámy Marie se zhoršoval. Mimo úseků v VII patře, kde byla jáma vyzděna 50 cm cihlovou vyzdívkou, byla celá ve výdřevě. Jámový stvol jámy Marie byl vlivem velkých tlaků deformován. Měření v roce 1956 odhalila, jak byla deformace jámy velká. Svislý směr byl natolik prostorově deformovaný, že bylo nutno zastavit její provoz. Jáma byla zlikvidována v roce 1974.\n\n"}
{"id": "1223898", "url": "https://cs.wikipedia.org/wiki?curid=1223898", "title": "Nampalys Mendy", "text": "Nampalys Mendy\n\nNampalys Mendy (* 23. června 1992, Toulouse, Francie) je francouzský fotbalový záložník senegalského původu, od roku 2016 hráč klubu Leicester City FC. \n\n\nNampalys Mendy nastupoval za francouzské mládežnické reprezentace včetně U21.\n\n"}
{"id": "1223899", "url": "https://cs.wikipedia.org/wiki?curid=1223899", "title": "Kaple Panny Marie Růžencové", "text": "Kaple Panny Marie Růžencové\n\nKaplí zasvěcených Panně Marii Růžencové je více:\n\na další...\n\na další...\n\n"}
{"id": "1223902", "url": "https://cs.wikipedia.org/wiki?curid=1223902", "title": "Hluboce eutektické rozpouštědlo", "text": "Hluboce eutektické rozpouštědlo\n\nHluboce eutektické rozpouštědlo je eutektická směs Lewisovy nebo Brønstedovy kyseliny a zásady.\n\nPatří mezi iontové kapaliny se speciálními vlastnostmi. Obsahují jednu nebo více sloučenin, tvořící eutektickou směs s teplotou tání mnohem nižší než mají její čisté složky.\n\nJeden z největších poklesů teploty tání se objevuje u směsi cholin chloridu a močoviny s molárním poměrem 1:2. Vzniklá směs má teplotu tání 12 °C (mnohem méně, než cholin, 302 °C a močovina, 133 °C), je tedy tekutá za pokojové teploty.\n"}
{"id": "1223905", "url": "https://cs.wikipedia.org/wiki?curid=1223905", "title": "Čas her – Defilé", "text": "Čas her – Defilé\n\n\"Čas her – Defilé : Prolegomena ke každému příštímu verš-rocku, který se bude moci stát programem\" byl hudební pořad skupiny C&K Vocal v divadle Ateliér, který měl premiéru v roce 1977. Režisérem pořadu byl Vladimír Merta.\n\nNěkterá vydání programu mají motto jiné:\n\nVarianta střední části pořadu s Vladimírem Mišíkem:\n\nVarianta střední části pořadu se Zdeňkem Rytířem:\n\n\n\n\n\n\n\nZpracováno podle čryř variant divadelního programu pořadu.\n"}
{"id": "1223906", "url": "https://cs.wikipedia.org/wiki?curid=1223906", "title": "Hudebník (da Vinci)", "text": "Hudebník (da Vinci)\n\nHudebník je název obrazu, který namaloval italský renesanční umělec Leonardo da Vinci kolem roku 1485.\n\nObraz, známý i pod označením \"Portrét hudebníka\", vznikl během Leonardova působení v Miláně. Podle některých odborníků je pravděpodobně portrétem kapelníka zdejšího dómu Franchini Gaffuria. Notový list, který mladík drží v ruce, je narážkou na jeho povolání.\n\nZ díla je zřejmý Leonardův smysl pro to, co na portrétu považuje za důležité. Na tmavém pozadí se jasně vyjímá tvář zobrazované osoby. Se sevřenými, úzkými rty a zahloubaným pohledem, upřeným do dálky.\n\nDílo, podobně jako mnohé další Leonardovy práce zůstalo nedokončené – součásti oděvu mladého muže namaloval některý z jeho žáků.\n\n"}
{"id": "1223907", "url": "https://cs.wikipedia.org/wiki?curid=1223907", "title": "Asijská kuchyně", "text": "Asijská kuchyně\n\nAsijská kuchyně odkazuje na některou z několika hlavních regionálních kuchyní, včetně oblastí Východní Asie, Jihovýchodní Asie, Jižní Asie, Střední Asie a Středního východu. Kuchyně je charakteristický styl vaření a tradic, obvykle spojených s konkrétní kulturou. Asie je jako největší a nejlidnatější kontinent domovem mnoha kultur, z nichž mnohé mají své vlastní charakteristické kuchyně.\n\nK ingrediencím, jež jsou společné mnoha kulturám ve východní a jihovýchodní části kontinentu, patří rýže, zázvor, česnek, sezamová semínka, chilli papričky, sušená cibule, sója a tofu. Běžnými metodami vaření jsou smažení, vaření v páře a fritování.\n\nZatímco rýže je společná většině asijských kuchyní, v různých oblastech jsou oblíbené její různé odrůdy. Basmati rýže je populární na subkontinentu, jasmínová rýže se často nalézá po celém jihovýchodu, zatímco dlouhozrnná rýže je oblíbená v Číně a krátké obilí v Japonsku a Koreji.\n\nKari je běžným jídlem v jižní, západní a jihovýchodní Asii, nicméně není tak běžné ve východoasijské kuchyni. Jídla na kari pocházející z Indie a dalších jihoasijských zemí mají obvykle jogurtový základ, zatímco jihovýchodní a východní kari obecně používají kokosové mléko jako jejich základ.\n\nVýchodoasijská kuchyně zahrnuje čínská, japonské, korejská, mongolské, a tchajwanská jídla. Jde o nejvíce obydlenou oblast na světě a má tak mnoho regionálních kuchyní (zejména v Číně). Mezi příklady základních potravin patří rýže, nudle, mungo fazole, sójové boby, mořské plody (Japonsko má nejvyšší spotřebu mořských plodů na obyvatele), skopové (Mongolsko), bok choy (Čínské zelí), a čaj.\n\nJihovýchodní asijská kuchyně dává silný důraz na lehkost připravených jídel se silnou aromatickou složkou, která nabízí takové příchutě jako citrusy a byliny, například máta, koriandr a bazalka. Ingredience v regionu jsou v kontrastu s těmi ve východoasijské kuchyni, jelikož používá namísto rybí omáčky omáčku sójovou a začleňuje přísady jako jsou galangal, limetka a citrónové trávy. Metody vaření zahrnují vyváženě smažení, vaření a napařování.\n\nJihoasijská kuchyně, také známý jako Desi kuchyně, zahrnuje kuchyně Indického subkontinentu. Potraviny v této oblasti světa jsou ochucené různými druhy chilli, černým pepřem, hřebíčkem a dalšími silnými bylinami a kořením spolu s ochuceným máslem a ghí. K výrobě kari se často používá kurkuma a kmín.\n\nMezi běžně používaná masa patří maso jehněčí, kozí, kuřecí a ryby. Hovězího masa se využívá méně často než v západních kuchyních, protože skot má v Hinduismu zvláštní místo. Zákazy konzumace hovězího se týkají také masa vodních buvolů a do určité míry i jaků. Vepřové maso je považováno za tabu položky potravin, protože všichni Muslimové a většina Hinduistů se mu vyhýbají.\n\nVětšina středoasijských národů má podobné typy kuchyně, a to jak navzájem tak i se podobají i kuchyním sousedních oblastí – západní a východní Asie, zejména mongolské. Jídlo známé jako \"plov\", nebo \"oš\", například, je rozšířená varianta pilafu. Nicméně mnoho ze zmíněných zemí používá jako nejčastější maso koninu a skopové, podobně jako maso hovězí. To je díky k mongolské kuchyni. V Kazachstánu a Kyrgyzstánu se kuchyně vyvinula tak, aby vyhovovala potřebám nomádského životního stylu.\n\nKumys je rozšířený nápoj mezi turkickými národy, zejména ve Střední Asii.\n\nStřední Asie je také známá díky faktu, že je kolébkou jogurtu. Ten je podobně jako kumis, to je rozšířený mezi turkickými národy.\n\nZápaoasijská kuchyně je kuchyně na Středním Východě, kromě Egypta.\n\nBlízkovýchodní kuchyně je kuchyní různých zemí a národů na Blízkém Východě. Kuchyně tohoto regionu je rozmanitá a zároveň má určitý stupeň homogenity. Mezi běžně používané přísady patří olivy a olivový olej, pita, med, sezamová semínka, datle, škumpa, cizrna, máta a petržel. K oblíbeným pokrmům patří kibbeh a shawarma.\n\nZáklad středovýchodní stravy tvoří obiloviny, a to jak v minulosti tak dnes. Pšenice a rýže jsou hlavní a preferované zdroje základních potravin. Ječmen je v oblasti také často používán, a kukuřice se stala v některých oblastech stejně běžnou. Chléb je univerzální součástí a jí se v té či oné podobě ve všech třídách a skupinách prakticky s každým jídlem.\n\nMáslo a přepuštěné máslo (také známý jako samna) jsou, tradičně, preferované medium vaření. Olivový olej je rozšířená ve Středozemním moři v pobřežních oblastech. Křesťané používat během Půstu, kdy se maso a mléčné výrobky jsou vyloučeny, a Židé ji použít místo živočišné tuky jako máslo, aby se zabránilo míchání masa a mléčných výrobků.\n\nJehněčí a skopové byly na Blízkém Východě vždy oblíbenými druhy masa. Vepřové maso je zakázáno jak islámem tak v judaismu, a jako takový se v regionu jí jen zřídkakdy. Významnou metodou přípravy masa je grilování, nebo kebab. Další formou přípravy masa v regionu jsou masové a zeleninové vývary podávané s rýží, bulgurem nebo chlebem.\n\nZelenina a luštěniny jsou významnými potravinami pro většinu lidí na Blízkém Východě. Vaří se, dusí, grilují, plní, a připravují se s masem a s rýží. Co se týče zelené listové zeleniny, oblíbených je mnoho druhů zelí, špenát a mangold. Kořenové a cibulové zeleniny, jako např. cibule a česnek, ale i mrkev, tuřín a řepa, jsou stejně časté.\n\nSeveroasijská kuchyně je často synonymem pro ruskou kuchyni, protože celá Severní Asie je součástí ruské Federace. Nicméně v některých kulturách nebo v oblastech Sibiře mají své vlastní kuchyně, jako je například kultura Jakutů (nebo Sakha) a Jamalů. Burjati mají také svou vlastní kuchyni, i když je velmi podobná kuchyni mongolské.\n\nPelmeně, původně permické nebo ugrické jídlo, vstoupily do tradiční ruské kuchyně, ale pro svou oblast původu mohou ještě být považovány za součást  kuchyně jamalské. Spekuluje se, že jsou zjednodušenou verzí Čínského kung-pao. Na Sibiři se pelmeně mrazí venku, aby se zachovalo maso uvnitř během dlouhé zimy. V Jamalu jsou běžnější jiné typy sušení a uchování. Klíčové přísady ve většině severní sibiřské kuchyně tvoří ryby a brusinky. Jakuti tradičně rádi pijí kumys, stejně jako mnoho jiných turkických národů.\n"}
{"id": "1223909", "url": "https://cs.wikipedia.org/wiki?curid=1223909", "title": "Kaple svatého Jana a Pavla (Čakovice)", "text": "Kaple svatého Jana a Pavla (Čakovice)\n\nObecní kaple svatého Jana a Pavla v Čakovicích je sakrální stavba stojící na návsi. Je zasvěcena křesťanským prvomučedníkům rodným bratrům sv. Janu a sv. Pavlovi, kteří byli sťati pro víru v období pronásledování církve ve 4. století (snad v roce 362) za císaře Juliána odpadlíka. Bývá nazývána v památkových katalozích také kaplí sv. Jana Nepomuckého a sv. Pavla, zřejmě pro sošku sv. Jana Nepomuckého, která se nacházela v průčelní nice, ale kombinace patrocinia těchto dvou světců by byla velmi neobvyklá, neodpovídající liturgickým zvyklostem. Navíc katalog litoměřické diecéze z roku 1997, který se opírá o předchozí katalog z roku 1934 a ještě starší zdroje, ji uvádějí jako zasvěcenou svatým rodným bratřím Janovi a Pavlovi. Od roku 1964 je kaple chráněna jako kulturní památka.\n\nKaple je pozdně barokní z počátku 19. století. Obnovena byla v roce 1884. Jedná se o podélnou stavbu s trojbokým závěrem, pilastry a čabrakovými hlavicemi. Štít je opatřen půlkruhovým vrcholem a nikou, ve které se zřejmě ještě v 70. letech 20. století nacházela soška sv. Jana Nepomuckého, nad kterou byly umístěny hodiny. Uvnitř má kaple valenou klenbu s lunetami. Je zde oltář a nacházely se zde také lidové obrazy světců.\n\nNa okraji obce u čp. 17 se nachází litinový křížek s andílky. Křížek stojí na kamenném podstavci s německým nápisem a letopočtem 1832.\n\n"}
{"id": "1223910", "url": "https://cs.wikipedia.org/wiki?curid=1223910", "title": "Henok Goitom", "text": "Henok Goitom\n\nHenok Goitom (tigrajsky ሄኖከ ጎይትኦም; * 22. září 1984, Solna, Švédsko) je švédsko-eritrejský fotbalový útočník, od léta 2016 hráč amerického klubu San Jose Earthquakes. Na mládežnické úrovni reprezentoval Švédsko, v seniorské kategorii reprezentuje Eritreu.\n\n\nGoitom nastupoval v letech 2005–2006 za švédskou mládežnickou reprezentaci U21.\n\nV reprezentačním A-mužstvu Eritrey debutoval v roce 2015.\n\n"}
{"id": "1223913", "url": "https://cs.wikipedia.org/wiki?curid=1223913", "title": "MasterChef Česko", "text": "MasterChef Česko\n\nMasterChef Česko je česká verze britského pořadu \"MasterChef\", ve které soutěží amatérští kuchaři. Pořad se vysílá na Nově, první epizoda byla 7. října 2015, pořadu byl vyhrazen pondělní a středeční vysílací čas. Porotcování se po první dvě řady zhostili Marek Raditsch, Marek Fichtner a Miroslav Kalina. Pro třetí a čtvrtou řadu vsadila Nova na nové tváře a do poroty posadila michelinského kuchaře Radka Kašpárka, trojnásobného vítěze ankety Zlatý kuchař Jana Punčocháře a Zlatého kuchaře roku 2019 Přemka Forejta.\n\nStanice Nova pořad uvedla již v roce 2012 jako česko-slovenskou verzi \"MasterChef\" společně s televizí Markíza. V roce 2015 se rozhodla pořad vrátit, tentokrát ale v české verzi. Druhou řadu TV Nova vysílala na podzim 2016 každé pondělí a středu, kvůli nízké sledovanosti ale nakonec pořad běžel pouze ve středu. Třetí řada byla vysílána opět ve středu.\n\n\"MasterChef\" je založen na britském pořadu \"MasterChef\" od BBC. Soutěž probíhá v MasterChef kuchyni, kde se nachází velká kuchyňská linka s několika plotnami, které jsou doplněny balkonem, plně vybaveným skladem potravin, mrazáky i lednicemi. Nachází se zde také jídelní posezení pro speciální účely.\n\nV první části je produkcí vybrán určitý počet soutěžících, kteří přicházejí uvařit své jídlo před porotce. Soutěžící dostanou hodinu na to, aby připravili své nejlepší jídlo a zaujali tak porotce. Porotci po ochutnání hlasují slovy ano a ne. Pokud soutěžící dostává alespoň dvě ano, postupuje dále o boj o zástěru MasterChefa. V druhé řadě soutěžící, který obdržel rovnou tři ano, postupoval přímo do finálové sestavy. Soutěžící se dvěma ano postoupili do dalšího kola v boji o zástěru.\n\nV následujícím kole bojují vybraní soutěžící o místo ve finálové sestavě. Porotci zkouší jejich schopnosti v různých disciplínách jako je např. krájení cibule, čištění ryby či si vyzkouší její nápaditost a zadají jim uvařit jídlo s nějakou danou surovinou.\n\nV následujících kolech je finálová sestava soutěžících podrobená různým zkouškám, které se v průběhu střídají:\nTento cyklus pokračuje, dokud nezůstane finálová dvojice. Porotci pak rozhodnou, kdo zvítězí a vyhraje půl milionu korun, titul českého MasterChefa a možnost vydat vlastní kuchařku.\n\nPrvní zprávy o přípravě ryze české verze \"MasterChefa\" se objevily 7. května 2015, kdy televize spustila možnost registrace do soutěže. Premiéra první řady českého MasterChefa proběhla 7. října 2015 a vysílala se v hlavním vysílacím čase v pondělí a středu. Do poroty byli obsazeni 3 známí kuchaři, Marek Raditsch, Marek Fichtner a Miroslav Kalina. Vítězem a prvním Masterchefem Česko se stal Roman Kotlář.\n\nVe finále první řady se objevila výzva k přihlášení do druhé řady. Oficiálně novou řadu potvrdila Nova 31. března 2016. V dubnu byl vydán článek, že se do druhé řady mohou přihlásit také neslyšící. Druhá řada začala speciálním dvojdílem 21. srpna 2016, a poté se vysílala opět v pondělí a ve středu. Později byl pořad pro nízkou sledovanost přesunut pouze na středu ve 21:35 po reality show Výměna manželek. Porota zůstala stejná jako v první řadě. Vítězem soutěže se stal Jiří Halamka.\n\nPo více jak dvouleté pauze se televize rozhodla formát oživit a zcela obměnila porotu. Podařilo se získat michelinského kuchaře Radka Kašpárka, vítěze ankety Zlatý kuchař Jana Punčocháře a šéfkuchaře Přemka Forejta. Pro vysílání této řady byl vyhrazen opět středeční večer. První castingový díl byl odvysílán 9. ledna 2019. Ve finálovém dílu se poprvé utkali o titul tři kuchaři, přičemž o vítězi se rozhodovalo ve třech kolech. Každý porotce mezi soutěžící vždy rozdělil 10 bodů. Vítězem soutěže se stala sedmnáctiletá Kristína Nemčková, která ve finálovém dílu získala celkem 33 bodů. Druhý skončil s 29 body Jan Vorel, třetí s 28 body Lea Skálová.\n\nPo roce se soutěž vrátí se stejnou porotou, amatérské kuchaře tedy budou hodnotit Radek Kašpárek, Jan Punčochář a Přemek Forejt. Vítěz získá půl milionu korun a možnost podílet se na tvorbě menu v restauraci jednoho z porotců. Novinkou této řady bude \"imunitní výzva\", díky které se soutěžící může vyhnout vyřazení. Oproti řadě předchozí bude pořad vysílán nejen ve středu, ale také ve čtvrtek, a to kolem 21:30. První castingový díl byl odvysílán 5. února 2020.\n"}
{"id": "1223918", "url": "https://cs.wikipedia.org/wiki?curid=1223918", "title": "Larové", "text": "Larové\n\nLárové (latinsky \"Larēs\") jsou římská ochranná božstva střežící různá místa, především obytné domy. Podobají se jim penáti, kteří chránili určitou rodinu, s kterými byly často spojováni či ztotožňováni. Jedná se pravděpodobně o dobrotivé duchy zemřelých, o kterých Římané věřili, že se po smrti vracejí na místa kde žili a dohlížejí na správný chod věcí ve svém bývalém domově. Víra v ně pravděpodobně souvisí s pohřbíváním v domech. Proto na rozdíl od penátů zůstávají na svém místě i v případě přestěhování rodiny. Jsou velmi často zobrazováni na malbách, reliéfech nebo v podobě sošek a jejich uctívání přetrvalo nejdéle ze všech římských kultů.\n\nLidská obydlí chránili podle římského názoru \"lares familiarie\" „lárové rodiny“ a \"lares domestici\" „lárové domácnosti“, jejichž sošky byly umístěny ve skříni zvané \"lararium\" v blízkosti krbu. Byly uctívány při mnoha příležitostech a různých rodinných událostech a obětovalo se jim víno, koláčky a kadidlo, při významnějších příležitostech také tele, jehně nebo sele. Na rozdíl od penátů, kteří chránili pána domu a jeho nejbližší rodinu, střežili lárové všechny členy domácnosti, například tedy i služebníky a otroky.\n\nKromě domácích lárů byli známi také \"lares compilates\" „lárové křižovatek“, \"lares viales\" chránící pocestné, \"lares urbani\" ochránci měst, \"lares hostilii\" odvracející nepřítele nebo \"lares rustici\" „venkovští lárové“. Své ochránce \"lares praestites\" měl také celý římský stát a některé významné rody – \"lares gentium\".\n"}
{"id": "1223919", "url": "https://cs.wikipedia.org/wiki?curid=1223919", "title": "Disputace o Svátosti oltářní", "text": "Disputace o Svátosti oltářní\n\nDisputace o Svátosti oltářní (tal. \"La Dispute del Sacramento\") je název fresky italského renesančního umělce Raffaela vytvořené v letech 1508 - 1509. Spolu s freskami \"Athénská škola\", \"Parnas\" a \"Ctnosti\" tvoří součást nástěnné výzdoby místnosti v Apoštolském paláci ve Vatikánu, známé jako \"Stanza della Segnatura\".\n\nFreska ve své významové interpretaci vyjadřuje to, co bychom mohli nazvat hledáním teologické, čili duchovní pravdy a myšlenkově tvoří protiváhu fresce \"Athénská škola\" (namalované na protější stěně místnosti), zosobňující filozofickou nebo světskou pravdu. V křesťanské věrouce je pravda ztělesněna v eucharistii, Kristově těle, které při Poslední večeři odkázal svým učedníkům. Dílo mělo tedy navozovat atmosféru spojení duchovní a světské složky církve, jejíž nejvyšším představitelem je osoba papeže.\n\nMalba je zajímavá i po stránce kompozice. Na horizontálně členěné scéně, tvořené spojením nebe (Církev triumfální) a pozemského světa (Církev militantní), se sešla mnohočetná skupina postav, aby vedly teologickou disputaci o jediné věci: o eucharistii uložené ve zlaté monstranci na pozemském oltáři. Ústřední postavou vrchní, nebeské části, je vzkříšený Ježíš Kristus sedící podle ikonografické tradice mezi Pannou Marií a svatým Janem Křtitelem.\nNebeskou společnost kromě nich tvoří skupina dvanácti postav - apoštolů, světců a starozákonních patriarchů. Každá z postav je snadno identifikovatelná podle oblečení, příp. atributu, který ji charakterizuje. Po Ježíšově pravé ruce tak sedí sv. Petr, Adam, sv. Jan, David, sv. Štefan a prorok Jeremiáš. Po Ježíšově levici sedí Abrahám, Matouš, Jakub, Mojžíš, sv. Vavřinec a Juda Makabejský. Na všechny dohlíží Bůh Otec posílající z nebe zlaté světlo. Po obou stranách ho provází trojice cherubínů. Křesťanská symbolika je zřejmá z jejich počtu (Nejsvětější Trojice) a rozdílné barvy oblečení (tři teologické ctnosti: čistota, pokora a chudoba).\n\nSpojení nebe a světa lidí přestavuje Duch svatý v podobě holubice se čtveřicí andělů, každý v rukou s jedním z evangelií.\n\nZajímavá skupina svatých, papežů, biskupů ale i prostých lidí se sešla kolem oltáře s monstrancí. Tito všichni podle Raffaelova podání představují univerzální církev, šířící po světě pravdu o Kristu.\n\nRaffael mezi lidmi v davu umístil několik slavných osobností, živých i mrtvých. Zcela vlevo se o zábradlí opírá architekt Svatopetrské baziliky Bramante; dlouhovlasý mladík, stojící vedle něj byl identifikován jako Francesco Maria della Rovere, muž v papežské tiáře upřeně upírající zrak na monstranci je papež Řehoř I. Velký. Skupinu po levé straně oltáře doplňuje Svatý Jeroným, bradatý muž v červeném plášti s neodmyslitelnou knihou Bible a mladý muž klečící u oltáře, kterým je malíř Fra Angelico.\nPo pravé straně oltáře malíř umístil biskupa sv. Ambrosia, zvedajícího zrak k nebesům, sv. Augustina diktujícího poznámky svému sekretáři a sv. Tomáše Akvinského v rozhovoru s papežem Inocencem III. Vedle nich po pravé straně stojí čtoucí sv. Bonaventura a žehnající papež Sixtus IV. Mezi slavnéh lidi se dostal i básník Dante Alighieri s vavřínovým věncem na hlavě. Trochu v pozadí, zpoza ramene bradatého muže, jakoby nesměle vykukuje hlava Girolama Savonaroly.\n\nStruktura a složení postav se vyznačuje extrémní srozumitelností a jednoduchostí. Na díle patrný vliv jiných umělců: např. v postavě mladého Francesca Marii della Rovere je zřetelný vliv Leonardových studií fyziognomie lidského těla. No postavám s jejich typickým raffaelovským výrazem obličeje a gesty malíř vtiskl nezaměnitelnou pečeť expresívní důstojnosti.\n\nPři pohledu na kompoziční rozvržení díla je zřetelné Raffaelova odlišné vidění obou světů. Zatímco spodní část v divákovi evokuje chaotický svět lidí (postavy jsou rozmístěny neuspořádaně, živě, zdálo by se že vášnivě diskutují či dokonce se překřikují), nebeská část vyzařuje harmonii a klid (postavy jsou symetricky usazené v půlkruhu na obláčkových poduškách, mírumilovně přihlížejí horlivé debatě pod nimi).\n\nDílo obsahuje věroučné poselství, které interpretováno při pohledu zdola nahoru by mohlo znít: lidé mají rozjímat, přijímat Nejsvětější svátost a působením Ducha svatého se skrze Ježíše Krista dostanou k nebeskému Otci.\n\n\nRaffaelovy sály\n"}
{"id": "1223922", "url": "https://cs.wikipedia.org/wiki?curid=1223922", "title": "Thibault Damour", "text": "Thibault Damour\n\nThibault Damour (7. února 1951) je francouzský fyzik.\n\nOd roku 1989 působí jako profesor teoretické fyziky na Institut des hautes études scientifiques, předtím učil na École Normale Supérieure. Je odborníkem na obecnou teorii relativity, významně přispěl k porozumění gravitačním vlnám z kompaktních binárních systémů. Společně s Alessandro Buonannou vymyslel efektivní postup řešení oběžné dráhy dvou černých děr. Zabývá se rovněž teorií strun. \n\nNěkolik let veřejná vědecká kontroverze, napsaná ve spolupráci s Nathalie Deruelle a Luc Blanchet a video, se postaví proti Thibaultovi Damourovi a Jean-Pierre Petitovi o platnosti kosmologického modelu Janus.\n"}
{"id": "1223923", "url": "https://cs.wikipedia.org/wiki?curid=1223923", "title": "Ernst Mosch", "text": "Ernst Mosch\n\nErnst Mosch (7. listopad 1925, Svatava, Československo - 15. květen 1999, Germaringen) byl německý hudebník, skladatel, kapelník a dirigent. Byl také zakladatelem a hudebním ředitelem \"Original Egerländer Musikanten\". Svými obdivovateli byl laskavě přezdíván \"Králem dechovky\". Mosch není prvním, kdo proslavil Egerlandskou muziku ve světě, ale je oprávněně považován za nejúspěšnějšího.\n\nErnst Mosch byl prvorozeným synem horníka Andrease Mosche a Albine Mosch. Matka pracovala v místní přádelně. Otec se stal invalidním po důlním neštěstí v roce 1932, začal prodávat mléko a chleba a jeho syn převzal rozšířenou produkci ve Svatavě.\n\nVe věku 8 let hrál Ernst v tehdy Falknovské soukromé mládežnické hudební kapele Hanse Dotzauera jako hudebník na křídlovku. Ačkoliv být muzikantem v tomto kraji nebylo nic neobvyklého, jeho rodiče byli skeptičtí k jeho přání být hudebníkem z povolání. Proto pracoval po ukončení základní školní docházky jako mechanik. Tuto práci ale neměl rád a proto přešel na část malířskou, protože neměl dostatečné pracovní výsledky.\n\nStále toužil stát se hudebníkem a proto v roce 1940 začal studovat státní hudební školu v Oelsnitzu/Vogtland. Na škole studoval hru na křídlovku, housle a tajně jeho nejoblíbenější hudební nástroj pozoun.\n\nV roce 1943 byl Mosch povolán na vojnu k obrněné pěchotě v městě Allenstein.\n\nExistuje asi na 400 různých zvukových záznamů. Jedná se asi o 220 LP desek, z nichž byla asi polovina jako exportní verze, 100 singlů, 6 šelakových desek, mnoho CD.\n\nJeho nejprodávanější a nejoblíbenější tituly na LP jsou:\n\nKlenoty\n\nKromě těchto českých produkcí a deseti alb svých původních pouličních hudebníků Ernst Mosch produkoval opakovaně speciální tituly od roku 1959 do roku 1961 a od roku 1969 do roku 1973 - a tím prokázal svou všestrannost interpretace i mimo českéskou hudbua:\n\n\nZlatá německá deska\n\nPlatinová německá deska\n\nZlatá německá deska\n\n\n\n"}
{"id": "1223924", "url": "https://cs.wikipedia.org/wiki?curid=1223924", "title": "Šneur Zalman z Ljady", "text": "Šneur Zalman z Ljady\n\nŠneur Zalman z Ljady (<time datetime=\"1745-09-15\">15. září 1745</time> – <time datetime=\"1812-12-27\" title=\"juliánský kalendář\">15. prosince 1812</time>) byl ortodoxní rabín, zakladatel chasidského hnutí Chabad.\n\nByl potomkem pražského rabiho Löwa (zemřel 1609) v přímé linii.\n\nŠneur Zalman se narodil v Ljozně v dnešním Bělorusku. Do 12 let studoval v městečku Lubavič v dnešní Smolenské oblasti Ruska. V 15 letech se oženil se Sternou Segalovou, pocházející z bohaté rodiny ve Vitebsku.\n\nV roce 1764 se stal se žákem Velkého Magida Dov Bera z Meziřiče. O tři roky později byl ve věku 22 let jmenován magidem Ljozny, kterým zůstal až do roku 1801.\n\nPo smrti Ga'ona z Vilna v roce 1797 byli chasidé obviněni komunitou z Vilna z podvratných aktivit, z podpory Osmanské říše. Následujícího roku tak byl Šneur Zalman kvůli podezření z velezrady odvezen do Petrohradu a po 53 dní vězněn v Petropavlovské pevnosti. Poté byl propuštěn na rozkaz cara Pavla I.\n\nV roce 1800 byl opět odvezen do Petrohradu a po několik týdnů vězněn. Pak sice vyšel z vězení, ale po dalších několik týdnů nesměl odcestovat z města. Plnou svobodu dostal po nástupu nového cara Alexandra I. Poté se na základě pozvání šlechtice Stanisława Lubomirského odstěhoval do obce Ljady ve Vitebské oblasti, ležící na hranici mezi Ruskem a Běloruskem. Tam se jeho hnutí velice rozrostlo a s obcí Ljady je tak dodnes spojován. \n\nV roce 1812 se rozhodl prchnout před Napoleonovými vojsky, směřoval do ukrajinské Poltavy. Po cestě však zemřel v malé vsi Pena v ruské Kurské oblasti. Bylo mu 67 let, pohřben je v ukrajinském městě Haďač.\n\n\n"}
{"id": "1223925", "url": "https://cs.wikipedia.org/wiki?curid=1223925", "title": "Meopar", "text": "Meopar\n\nMeopar je zvětšovací objektiv, který vyráběla firma Meopta. Objektiv má pět členů ve třech skupinách. Maximální světelnost je 1:4,5, minimální světelnost je 1:32. Vyráběl se ve dvou provedeních:\n"}
{"id": "1223927", "url": "https://cs.wikipedia.org/wiki?curid=1223927", "title": "Petr Rákos (překladatel)", "text": "Petr Rákos (překladatel)\n\nPetr Rákos (* 14. února 1925, Košice – 15. srpna 2002, Praha) byl český hungarista, vysokoškolský pedagog a překladatel z maďarštiny.\n\nNarodil se v Košicích v maďarské rodině židovského původu. V letech 1938 - 1939 absolvoval košické státní královské a premonstrátské gymnázium. Roku 1940 bylo gymnázium rozděleno a Petr Rákos pokračoval ve studiu na státním královském gymnáziu Jánose Hunfalvyho. Jako frankofil zde navštěvoval přednášky Alliance française.\nNa podzim roku 1944 byla celá rodina internována v Osvětimi. Odtud se na jaře roku 1945 vrátil sám.\n\nPo přestěhování do Prahy vystudoval na Filozofické fakultě Univerzity Karlovy obor historie - filozofie.\n\nJako překladatel z maďarštiny pracoval v letech 1949 - 1952 v tiskové agentuře Pragoipress a jako pedagog v oboru maďarštiny působil na Filozofické fakultě Univerzity Karlovy mezi roky 1952 až 1990, kdy odešel do důchodu. K životnímu jubileu byl jmenován profesorem.\n\nRoku 1991 byl v Segedíně zvolen předsedou Mezinárodní společnosti pro maďarskou filologii. Podílel se na propagaci maďarské literatury v Československu a v České republice. Byl spoluzakladatelem Sdružení pro česko-maďarské porozumění a zakládajícím členem Svazu Maďarů žijících v českých zemích.\n\nByl členem Maďarské akademie věd.\n\n\n\n"}
{"id": "1223929", "url": "https://cs.wikipedia.org/wiki?curid=1223929", "title": "Hořec tečkovaný", "text": "Hořec tečkovaný\n\nHořec tečkovaný (\"Gentiana punctata\") je vytrvalá, žlutě kvetoucí, horská bylina, jeden z osmi druhů rodu hořec vyskytujících se na území České republiky. V současnosti patří mezi nejvzácnější rostliny české přírody, je vážně ohrožený vyhynutím.\n\nJe druhem rostoucím v horském až subalpínském stupni, obvykle se vyskytuje v nadmořské výšce od 1500 m do 2600 m. Jeho floristickou oblastí je Evropa, rozšířen je hlavně v Alpách, Karpatech a ojediněle i na Balkáně, těžiště výskytu je hlavně ve středních, jižních a východních Alpách. Jeho nesouvislý areál výskytu se rozkládá z Francie a Švýcarska přes Německo, Rakousko, Itálii, Slovensko, Polsko, Chorvatsko, Černou Horu a Srbsko až po Řecko, Bulharsko a západní Ukrajinu. Okrajově zasahuje izolovanou arelou i na Moravu, kde vzácně roste na travnatých stráních vrcholových partií Hrubého Jeseníku.\n\nHemikryptofyt rostoucí nejčastěji v oreofytiku na horní hranici světlého lesa, nebo  pásu kosodřeviny na horských pastvinách a trávnicích s písčitou, kamenitou, hlinitou nebo jílovitou půdou, která je kyselá, dobře zásobená minerály a odvodněná. Dává přednost místům v polostínu, kde bývá bohatá a dlouho přetrvávající sněhová pokrývka.\n\nVytrvalá bylina s přímou nebo vystoupavou, jednoduchou, dutou, slabě rýhovanou lodyhou vysokou 20 až 60 cm. Vyrůstá z válcovitého, vodorovně rostoucího, vícehlavého oddenku. Bazální listy v částečné růžici jsou menší a mají krátké řapíky, horní jsou větší a přisedlé, výrazně pětižilné čepele jsou široce vejčité a na konci špičaté.\n\nZlatožluté, válcovitě zvonkovité květy jsou přisedlé ve zdánlivých přeslenech v úžlabích horních lodyžních listů nebo ve svazečcích na vrcholu lodyhy. Zvonkovitý kalich je rozeklán do pěti i více cípů. Žlutá, fialově tečkovaná, 2 až 4 cm dlouhá trubkovitá koruna je zvonkovitá a má pět až osm krátkých, na koncích okrouhlých cípů. V květu je pět volných tyčinek s prašníky, svrchní semeník nesoucí čnělku se šedě fialovou, dvoulaločnou bliznou. Květy rozkvétají od července do počátku září, otevírají za plného slunce a za deště jsou uzavřené, opylovány jsou hmyzem přilétajícím za nektarem. Ploidie druhu je 2n = 40. Plod je elipsoidní tobolka se semeny asi 3 mm velkými, kterými se rostlina rozmnožuje.\n\nV minulosti byl hořec tečkovaný sbírán pro kořen, který obsahuje hořké glykosidy a používán pro léčbu nemocí trávicího traktu. Užíval se jeho odvar nebo tinktura a býval také oblíbenou součásti hořkých bylinných likérů. V současnosti je téměř ve všech státech chráněn a oficiálně se již nepoužívá.\n\nRoste pouze ostrůvkovitě a v jednotlivých zemích se vyskytuje v nestejných množstvích. Přes klesající stavy je však globálně, podle IUCN, považován za málo dotčený druh (LC).\n\nAsi nejvíce je ohrožen v České republice, kde roste jen na několika lokalitách, jeho nevelký výskyt je však poměrně stabilní. V prvé polovině 19. století býval početnější, ale vykopávání pro osobní potřebu, horská turistika, stavba cest a různých objektů způsobila u tohoto druhu s nízkou reprodukční schopnosti rapidní úbytek.\n\nK zachování druhu pro budoucnost, pro zajištění jeho ochrany a péče, byl již v roce 1992 hořec tečkovaný \"Vyhláškou MŽP ČR č. 395/1992 Sb. ve znění vyhl. č. 175/2006 Sb.\" vyhlášen za kriticky ohrožený druh (§1). Do stejné kategorie byl zařazen i v roce 2012 v novém \"Červeném seznamu cévnatých rostlin České republiky\"\n\n"}
{"id": "1223931", "url": "https://cs.wikipedia.org/wiki?curid=1223931", "title": "Raffaelovy sály", "text": "Raffaelovy sály\n\nRaffaelovy sály ( ) je společný název pro čtyři místnosti ve druhém patře Apoštolského paláce ve Vatikánu, proslulé monumentální freskovou výmalbou renesančního umělce Raffaela Santiho a jeho následovníků. Díky ní jsou jedněmi z nejnavštěvovanějších prostor Vatikánských muzeí.\n\nVznik Raffaelových sálů souvisí s pontifikátem papeže Julia II. (1503 - 1513). 18. srpna 1503 zemřel papež Alexandr VI. a 1. listopadu téhož roku, po krátkém dvacetišestidenním pontifikátu Pia III., usedl na Petrův stolec jako Julius II. kardinál Giuliano della Rovere. Po nastěhování se do místností v Apoštolském paláci pouze s nevolí vnímal původní freskovou výzdobu Borgiovských apartmánů v prvním patře paláce. Na Pinturicchiových malbách byl totiž zachycen jeho nenáviděný předchůdce Alexandr VI. Proto se přestěhoval do komnat ve druhém patře, které dal nově zařídit.\n\nV létě 1508 povolal do Vatikánu mladého urbinského umělce Raffaela a pověřil ho vymalováním jedné z místností. Raffael se pustil do práce v první místnosti zvané \"Stanza della Segnatura\", studovně a soukromé knihovně papeže. Jako první vznikla freska \"Athénská škola\" vzdávající hold antické vzdělanosti. Hotové dílo udělalo na papeže takový dojem, že dal původní výmalbu v této a v dalších místnostech seškrábat, aby i tyto mohl vyzdobit Raffael. Raffaelovým přičiněním tak vznikla unikátní fresková výzdoba místností zvaných \"Stanze\", dodnes okouzlující svým uměleckým i myšlenkovým provedením. Práce probíhaly v několika etapách, od umělcova příjezdu do Říma v roce 1508 a protáhly se až do jeho smrti v roce 1520. I když Raffaelovo autorství se váže pouze na malby ve dvou sálech, v pracích, završených v roce 1524, pokračovali žáci jeho umělecké školy.\n\nHlavní myšlenkou fresek je oslava papežství, vize převahy papežů nad světskými panovníky, či dokonce uznání práva papežů na světovládu.\n\nZa součást Raffaelových sálů se považují \"Sala di Costantino\" (\"Konstantinova síň\"), \"Stanza d'Eliodoro\" (\"Heliodorova síň\"), \"Stanza della Segnatura\" (\"Síň signatury\") a \"Stanza dell'incendio del Borgo\" (\"Síň požáru Borga\"). Společným znakem všech je impozantní výmalba složená ze čtyř velkorozměrových monumentálních fresek.\n\n\"Konstantinova síň\" (\"Sala di Constantino\") nese jméno římského císaře Konstantina I., k vládě kterého se váže i fresková výmalba. Zachycuje čtyři epizody ze života tohoto prvního křesťanského císaře, jejichž hlavní myšlenkou je vítězství křesťanského náboženství nad pohanstvím.\n\nPůvodní výzdoba síně obsahovala portréty papežů, proto se jí říkalo \"Sala dei Pontifici\". V roce 1519 papež Lev X. rozhodl změnit výmalbu a nahradit ji sérií velkých výjevů ze života císaře Konstantina I. pojatých ve formě iluzivních gobelínů a doplněných portréty osmi starokřesťanských papežů sedících pod baldachýny, v doprovodu personifikací Ctností.\n\nVýmalbou byl pověřen Raffael, kterému se však podařilo vyhotovit pouze nákresy se dvěma výjevy - Vidění kříže a Bitva u Milvijského mostu. Po Raffaelově smrti v práci, na základě jím vytvořených skic, pokračovali jeho žáci -Giulio Romano a Gianfrancesco Penni. Přestože se práce rozjely již v roce 1520, v prosinci 1521 (v době smrti Lva X.) byla hotová pouze polovina sálu. Během vlády jeho nástupce Hadriána VI. (1521 - 1523) se v pracích nepokračovalo; s výmalbou se začalo až na podzim roku 1523 za nového papeže Klementa VII. a v polovině následujícího roku byly dokončeny.\n\nPůvodní dřevěný strop místnosti z let 1518 - 1519 byl za papeže Řehoře XIII. (1572 - 1585) nahrazen zděným a doplněn freskou \"Triumf křesťanského náboženství\" od Tommase Lauretiho.\n\nNa čelní stěně Konstantinovy síně naproti vchodu je freska \"Vidění kříže\" ( ) (1520 - 1524). Původní náčrt fresky je Raffaelovým dílem; do definitivní podoby ho ztvárnili jeho žáci.\n\nNámětem díla je známá legenda o zjevení se kříže císaři Konstantinovi před bitvou u Milvijského mostu. Konstantinovi se v předvečer bitvy s proticařem Maxentiem na nebi objevil kříž s řeckým nápisem \"\"Εν τούτῳ νίκα\"\" (\"\"V tomto znamení zvítězíš\"\"). Umělec zachytil uveden moment pohledem do císařova vojenského tábora, kde všichni zvedají zrak vzhůru na otevřené nebe, na kterém se na prosvětleném mraku objevil zářící kříž přidržovaný trojicí andělů. Na pozadí obrazu Raffael zachytil Řím s některými jeho historickými památkami v podobě, jakou měly počátkem 16. století -Andělský most či Andělský hrad. V případě někdejšího Hadriánova mauzolea jde o Raffaelovu představu, jak mohla stavba vypadat v dobách císaře Konstantina.\n\nNa fresku \"Vidění kříže\" námětově navazuje \"Bitva u Milvijského mostu\" ( ), dílo Giulia Romana z let 1520 - 1524. Malba zachycuje přímou vojenskou akci; masa lidských a zvířecích těl svědčí o neúprosnosti bojového střetu mezi císařskými vojsky. Bitva skončila Konstantinovým vítězstvím a Maxentius, tonoucí v řece Tiber, byl poražen.\n\n\"Konstantinův křest\" ( ) (autor Gianfrancesco Penni v letech 1517 - 1524) zachycuje významnou událost v životě císaře Konstantina. V rozporu s historickou skutečností, kdy Konstantin přijal křest až na smrtelném loži, zde klečící přijímá svátost křtu z rukou papeže Silvestra I. Jako místo události poznáváme interiér Lateránského baptisteria, stavby, kterou v 4. století založil sám Konstantin. Za zmínku stojí skutečnost, že papež Silvestr I. zde má portrétní rysy svého renesančního nástupce Klementa VII., za jehož pontifikátu došlo k završení výzdoby místnosti.\n\nAutorství poslední nástěnné malby v síni s názvem \"Dar Říma\" ( ) je nejednoznačné. Vznikla v letech 1520 - 1524 a je dílem Gianfrancesca Penniho nebo Giulia Romana. Místem děje je vnitřek staré Svatopetrské baziliky, kde diváka upoutá v pozadí čtveřice stočených sloupů, pocházejících údajně ze Šalamounova chrámu v Jeruzalémě. Jako na předchozí fresce i zde jsou hlavními postavami císař Konstantin I. a papež Silvestr I. Císař zde symbolicky předává darem papeži město Řím, které představuje zlatá soška v jeho rukou. Akt darování města je vlastně předobrazem současnosti, kdy Řím je papežským sídlem. I na této malbě nese Silvestr I. portrétní rysy Klementa VII.\n\nStropní malba s názvem \"Triumf křesťanského náboženství\" ( ) vznikla v roce 1585 po nahrazení původně dřevěného stropu místnosti zděným. Malbu u umělce Tomassi Lauretiho objednal v roce 1582 papež Řehoř XIII., jejího dokončení se však nedožil; dokončena byla až za jeho nástupce Sixta V.. V centru malby stojí mramorový podstavec uprostřed velké síně, na kterém se vypíná krucifix, symbol křesťanství. Ten nahradil antickou sochu, ležící v troskách pod podstavcem, představující svět pohanství. Symbolika ničení pohanských model a jejich nahrazování symboly křesťanství, vyplývající z christianizačního snažení císaře Konstantina I. je zde více než zřejmá.\n\n\"Heliodorova síň\" (\"Stanza d'Eliodoro\") své pojmenování nese podle Raffaelova fresky \"Vyhnání Heliodora z chrámu\". Síň byla původně soukromou místností Julia II. a její výmalba byla realizována hned po Síni signatury, v letech 1511 - 1514. Fresky, autorem kterých je Raffael, kromě náboženské symboliky v sobě nesou i politický odkaz doby papeže Júlia II. Malby si zachycením historických momentů jakož i náboženských výjevů ze Starého zákona kladly za cíl dokumentovat události důležité v procesu obrany církve a křesťanské víry vůbec. Současně měly symbolizovat státnický program Júlia II., kterým bylo osvobození italského území zpod francouzské nadvlády a obnovení papežské moci nad zemí. S výjimkou fresky \"Setkání papeže Lva I. Velkého s Attilou\" všechny ostatní spojuje postava Júlia II.\n\nNámět fresky \"VVyhnání Heliodora z chrámu\" ( ) (1511 - 1514) vychází z deuterokanonické (u protestantů apokryfní) Druhé knihy Makabejců a její hlavní myšlenkou je obrana křesťanství před pohanskými dobyvateli.\n\n\"Bolsenská mše\" ( ) (dílo Raffaela z roku 1512) přibližuje událost, která se stala během mše ve městě Bolsena, na severu regionu Lazio, v roce 1263. Kněz sloužící mši v místním kostele svaté Kristýny zapochyboval o Kristově přítomnosti v eucharistii; vzápětí nato z ní začal vytékat pramínek krve, který na bílém plátně, před očima modlících se lidí, vytvořil trním korunovanou Kristovu hlavu. Na oslavu této zázračné události zavedl v následujícím roce papež Urban IV. Svátek Božího těla. V množství postav zachycených na malbě poznáváme vpravo adorujícího papeže Julia II.; jedním z členů švýcarské gardy je samotný umělec a zcela vlevo dole ve skupině žen se na diváka dívá malá světlovlasá holčička v černém - je jí nelegitimní dcera Julia II. Felice.\n\nJediná z fresek v místnosti, malba \"Setkání papeže Lva I. Velkého s Attilou\" ( ) se váže na historickou událost, ke které došlo v roce 452. Tehdy se setkal hunský vůdce Attila s papežem Lvem I. Pouze přítomnost zjevujících se svatých Petra a Pavla způsobila, že Attila na svém bojovém tažení upustil od vyplenění Říma (ve skutečnosti se Lvu I. podařilo Attilu přesvědčit jen za cenu velkého výkupného). Raffael malbu situoval před římské hradby (na pozadí malby poznáváme Koloseum) i když ve skutečnosti ke střetnutí přišlo nedaleko Mantovy. Na bílém koni jedoucí papež Lev I. na malbě však má portrétní rysy svého renesančního jmenovce, papeže Lva X., který v roce 1513 na Petrově stolci nahradil Júlia II.\n\nČtvrtou velkoplošnou nástěnnou malbou v Heliodorově síni je \"Osvobození svatého Petra\" ( ) z roku 1514. Freska je umělcovou představou události zachycené v Skutcích apoštolů a současně oslavou vysvěcení baziliky San Pietro in Vincoli, titulárním chrámu Julia II. Papežovy portrétní rysy nese postava uvězněného svatého Petra.\n\nStrop místnosti původně zdobila výzdoba vytvořená zakrátko po nástupu Julia II. na papežský stolec. Jejími autory byli významní umělci rané renesance Luca Signorelli, Bramantino či Lorenzo Lotto. Po úspěchu Raffaelových fresek však dal Julius II. i stropní malby v místnosti nahradit freskami tohoto umělce. Vznikly tak malby se starozákonními náměty: \"Noemův sen\", \"Obětování Izáka\", \"Mojžíš a hořící keř\" a \"Jakubův sen\".\n\n\"Síň signatury\" (\"Stanza della Segnatura\"), svou výzdobou bezpochyby nejslavnější ze všech síní, byla původně pracovnou, soukromou knihovnou a kabinetem Julia II., kde podepisoval důležité listiny. Původní název místnosti \"Segnatura Gratiae et Iustitiae\" vycházel z pojmenování Nejvyššího soudu Svatého stolce.\n\nFresková výzdoba, ikonograficky a námětově zdůrazňující někdejší funkci síně, podle mínění odborníků ale i laických obdivovatelů Raffaelova díla, patří k vrcholům jeho tvorby. Malby se staly oslavou tří nejvyšších kategorií lidského ducha: Pravdy, Dobra a Krásy, hodnot, které měly zdobit člověka renesance. Malby i v dnešních návštěvnících navozují atmosféru duchovního rozjímání. Kromě toho, každá ze stěn místnosti je svou výzdobou věnována jednomu z tehdejších vědeckých odvětví: teologii, filozofii, právu a poezii.\n\nFresky v této místnosti jsou výhradně Raffaelovým dílem vytvořeným mezi lety 1508 - 1511. Patří mezi nejznámější umělcova díla a zmínka o zřejmě nejslavnější z fresek -\"Aténské škole\" ( ) - nechybí snad ani v tom nejstručněji přehledu Raffaelova prací. Hlavní myšlenka fresky, oslavující racionální Pravdu, je konfrontace světa reálných věcí a světa idejí, reprezentovaných postavami velkých starořeckých filozofů -Platóna a Aristotela.\n\nStěna vpravo od ní nese fresku \"Ctnosti\" ( ) vytvořenou v roce 1511. Je oslavou vlastností, které by měly zdobit každého duchovního - Statečnost, Prozíravost a Zdrženlivost.\n\nProtější stěna k \"Aténské škole\" obsahuje fresku \"Disputace o Svátosti oltářní\" ( ) s podnadpisem \"disputace o svátosti oltářní\", tvořící ideovou protiváhu k uvedené malbě. Na rozdíl od ní, zde umělec zpodobňuje oslavu hledání a nalézání duchovní Pravdy.\n\nPoezii je věnována freska \"Parnas\" ( ) z let 1509 - 1511, námětově vycházející ze starořecké mytologie a reprezentující Krásu jako filozofickou kategorii.\n\nK nástěnným malbám se námětově váže i výmalba stropu. Tvoří ji alegorické postavy Teologie, Filozofie, Spravedlnosti a Poezie a starozákonní a mytologické výjevy -\"Spoutaný Mars\", \"Adam a Eva\", \"Šalamounův soud\" a \"Vznik vesmíru\". Posledně jmenovaný výjev má úzkou spojitost s pontifikátem Julia II. Na znázorněné mapě hvězdné oblohy, interpretované jako alegorie začátku světa či alegorie vesmíru (v italštině má freska název \"Primo moto\", t. J. \"První pohyb\"), je totiž znázorněna astrologická konstelace souhvězdí vztahující se na noc z 31. října na 1. listopadu 1503 - dne, kdy byl Julius II. zvolen papežem.\n\n\"Síň požáru Borga\" (\"Stanza dell'incendio del Borgo\") v době Júlia II. plnila funkci místa zasedání nejvyššího soudu Svatého stolce. Když se v roce 1513 papežského úřadu ujal Lev X. pověřil Raffaela provedením nových maleb, které prostřednictvím příběhů ze života papežových předchůdců stejného jména -Lva III. a Lva IV.- měly představit jeho politické aspirace. Postava papeže Lva X. je zakomponována ve všech čtyřech malbách.\n\nMezi lety 1514 - 1517 pričiněním Raffaela a jeho umělecké školy tak vznikl cyklus výpravných fresek oslavujících pontifikát Lva X.\n\nZa své pojmenování vděčí místnost fresce umístěné nad oknem -\"Požár v Borgo\" ( ), díla Giulia Romana z roku 1514. Svým námětem, výpravnou scénografií i ikonografických provedením je považována za nejsložitější z fresek v místnosti. Freska líčí událost, ke které došlo, podle \"Liber Pontificalis\", v roce 847, kdy katastrofální požár zuřící v Římě, byl na zákrok Lva IV. zázračným způsobem uhašen.\n\nK osobě Lva IV. se námětově váže i druhá freska \"Bitva u Ostie\" ( ) z let 1514 - 1515. Jedná se o dílo Raffaelových žáků a zachycuje historickou událost, ke které došlo v roce 849. Při středoitalském přístavu Ostia na pobřeží Tyrhénského moře byl námořní oddíl Saracénů z jižní Itálie napaden papežskou flotilou. Výsledkem střetu bylo vítězství papežských vojsk. Lev IV., na malbě zachycen vlevo s pohledem upřeným na nebesa, děkuje za vítězství nad muslimy. Tato scéna byla současně interpretována jako narážka na vyhlášení křížové výpravy proti Turkům Lvem X.\n\nFresky \"Korunovace Karla Velikého\" ( ) a \"Přísaha Lva III.\" ( ) se vážou k osobě Lva III., vládnoucího na přelomu osmého a devátého století. První z uvedených maleb zachycuje významnou historickou událost - korunovaci franckého krále Karla Velikého císařem Svaté říše římské během vánočních svátků v roce 800. Pokud v osobě Lva III. poznáváme podobiznu Lva X., tak korunovaný Karel Veliký má portrétní rysy francouzského krále Františka I., což je zřejmě narážkou na setkání obou představitelů v roce 1516 v Boloni s cílem ujednání konkordátu mezi Francií a Svatým stolcem.\n\"Přísaha Lva III.\" z let 1516 - 1517 ilustruje událost, ke které došlo den před slavnou Karlovou římskou korunovací. Lev III. na falešná obvinění vznesená vůči jeho osobě prohlásil památnou větu \"\"Tocco a Dio, non agli uomini Giudicarie i Vesce\"\" (\"\"Ne muži, ale Bůh bude soudit biskupy\"\"), kterou potvrdil zásadu, že Kristův vikář se pouze Bohu odpovídá za své skutky.\n\nStrop v místnosti na pověření Julia II. vymaloval v roce 1508 umbrijském umělec Pietro Perugino. Výmalba se skládá ze čtyř medailonů s christologickou tematikou - \"Stvořitel mezi anděly a cherubíny\", \"Kristus nejvyšší soudce\", \"Kristus pokoušen ďáblem\" a \"Kristus mezi Milosrdenstvím a Spravedlností\". Střed stropu tvoří papežský emblém (překřížené a provázané klíče s tiárou) uprostřed věnce se žaludů, symbolu rodu della Rovere.\n\nStropní malby v Stanza dell'incendio del Borgo jsou v Raffaelových síních jediné původní, které nebyly nahrazeny Raffaelovými přemalbami.\n\n\n"}
{"id": "1223936", "url": "https://cs.wikipedia.org/wiki?curid=1223936", "title": "Lotfi Zadeh", "text": "Lotfi Zadeh\n\nLotfi Aliasker Zadeh (Az:Lütfəli Rəhim oğlu Ələsgərzadə; 4. února 1921 – 6. září 2017) byl matematik, počítačový vědec, elektrotechnik, výzkumník umělé inteligence a profesor počítačových věd na Kalifornské univerzitě v Berkeley. \n\nNejvíce je znám pro svůj návrh fuzzy matematiky, skládající se ze souvisejících konceptů fuzzy množiny , fuzzy logiky , fuzzy algoritmů , fuzzy sémantiky , fuzzy jazyků , fuzzy řízení , fuzzy systémů , fuzzy pravděpodobnosti <ref name=\"doi10.1016/0306-45738490067-0\"></ref>, fuzzy událostí a fuzzy informace. \n\nJe zakládajícím členem Euroasijské akademie. \n\nNarodil se v Baku v Ázerbájdžánu, jeho otec byl novinář íránsko-ázerbájdžánského původu, matka pediatrička rusko-židovského původu. V Baku tři roky navštěvoval základní školu. \n\nV roce 1931 se rodina přestěhovala do Teheránu, kde dalších osm let chodil do místní střední školy. Přestože ovládal lépe ruštinu než perštinu, složil v Íránu zkoušky na univerzitu a umístil se jako třetí nejlepší v celé zemi. V roce 1942 dokončil Teheránskou univerzitu jako jeden ze tří absolventů oboru elektrotechnika. Když později Spojené státy americké, Sovětský svaz a Velká Británie napadly Írán, který byl tehdy spojencem Německa, Zadeh obchodoval s americkými vojáky, kterým dodával hardware a stavební materiály. \n\nRoku 1943 Zadeh se rozhodl emigrovat do Spojených států, kam se dostával složitou cestou přes Káhiru, kde čekal na loď a na potřebné dokumenty k cestě. Do USA se dostal v polovině roku 1944 a nastoupil na Massachusettský technologický institut, kde nastoupil jako postgraduální student. V USA si změnil prostřední jméno na Asker. \n\nNa Massachusettském technologickém institutu získal v roce 1946 magisterský titul v elektrotechnice. Následně odešel na Kolumbijskou univerzitu, protože jeho rodiče se přestěhovali do New Yorku. Kolumbijská univerzita jej přijala jako doktoranda, titul z elektrotechniky zde získal roku 1949, následující rok se stal asistentem. \n\nNa Kolumbijské univerzitě vyučoval deset let, až byl v roce 1957 povýšen na řádného profesora. V roce 1959 přesídlil na Kalifornskou univerzitu v Berkeley. Roku 1965 zde vydal práci na téma fuzzy množin, ve které detailněji studuje matematiku fuzzy teorie množin. V roce 1973 navrhl teorii fuzzy logiky. \n\nPodle Google Scholar byly Zadehovy práce k září 2015 citovány 150 852 krát, z toho práce o fuzzy množinách 58 251 krát. \n\nVe své teorii Zadeh navrhoval použítí charakteristické funkce s rozsahem intervalu [0,1] fungující na doméně všech možných hodnot. Navrhl nové operace na počtu logiky a ukázal, že fuzzy logika je zobecněním klasické a booleovské logiky. Navrhl také fuzzy čísla jako zvláštní typ fuzzy množin, stejně jako odpovídající pravidla pro konzistentní matematické operace. \n\nV roce 1952 spolu s Johnem Ragazzinim vyvinuli metodu Z transformace v diskrétním zpracování časových signálů. Tato metoda je i na počátku 21. století standardem v oblasti digitálního zpracování signálu, digitálního ovládání a dalších diskrétních systémech používaných v průmyslu a výzkumu. \n\nJeho nejnovější práce zahrnuje výpočetní techniky se slovy a vnímáním. \n\nZadeh je ženatý s Fay Zadeh, kterou poznal na univerzitě v Íránu, mají spolu dvě děti. \n"}
{"id": "1223938", "url": "https://cs.wikipedia.org/wiki?curid=1223938", "title": "Brijuni", "text": "Brijuni\n\nBrijuni (také \"Brioni\" nebo \"Brijunski otoci\") je skupina čtrnácti ostrovů v Jaderském moři. Leží u západního pobřeží Istrijského poloostrova a náleží Chorvatsku. Ostrovy jsou bez stálého osídlení a slouží k rekreaci, nacházejí se 2 km od pevninského města Fažana. Zaujímají plochu 7,3 km² pevné země a roku 1983 byly spolu s okolním mořem vyhlášeny národním parkem o celkové rozloze 33,9 km².\nNejvětším ostrovem je Veliki Brijun (5,6 km²), následují Mali Brijun (1 km²), Vanga, San Marco, Gaz, Okrugljak, Supin, Supinič, Galija, Grunj, Madona, Vrsar, Jerolim a Kozada.\n\nOstrovy jsou pro příznivé klima a bohatou vegetaci nazývány „rájem na zemi“. V roce 1893 zakoupil dosud pusté souostroví za 75 000 zlatých Paul Kupelwieser. V letech 1936 až 1947 bylo souostroví pod správou Itálie a je proto známé také pod italským názvem \"Brioni\". Nachází se na nich rozvaliny římské vily, byzantské kastrum, templářský kostel, hotel, golfové hřiště a zoologická zahrada. Ostrovy byly známé jako oblíbená letní rezidence jugoslávského prezidenta Josipa Broze Tita, komplex obytných budov byl postaven podle projektu Jožeho Plečnika. V roce 1956 se zde Tito setkal s Gamálem Násirem a Džaváharlálem Néhrúem a dohodli se na založení Hnutí nezúčastněných zemí. V roce 1966 se konalo mimořádné Brionské plénum, které se pokoušelo řešit rozpory ve vedení komunistické strany. V roce 1991 proběhla v Titově paláci jednání mezi představiteli jugoslávských republik, na nichž byla přijata Brionská deklarace. Ostrovy navštívili také Robert Koch a James Joyce.\n\nPodle souostroví se pojmenovala italská oděvní značka Brioni.\n\n"}
{"id": "1223945", "url": "https://cs.wikipedia.org/wiki?curid=1223945", "title": "Even in the Quietest Moments...", "text": "Even in the Quietest Moments...\n\nEven in the Quietest Moments… je páté studiové album anglické skupiny Supertramp. Vydáno bylo v dubnu roku 1977 společností A&M Records. Jeho nahrávání probíhalo od listopadu 1976 do ledna následujícího roku převážně ve studiu Caribou Ranch v coloradském městě Nederland, částečně pak v losangeleském Record Plant. V americké hitparádě Billboard 200 se umístilo na šestnácté příčce, zatímco v britské UK Albums Chart na dvanácté. V některých zemích, včetně Kanady a Švýcarska, se stalo platinovým.\n\nAutory všech skladeb jsou Rick Davies a Roger Hodgson.\n\n"}
{"id": "1223951", "url": "https://cs.wikipedia.org/wiki?curid=1223951", "title": "Davis Kamoga", "text": "Davis Kamoga\n\nDavis Kamoga (* 17. července 1968) je ugandský atlet, který soutěží v běhu na 400 m.\n\nZískal bronzovou medaili na letních olympijských hrách 1996 v Atlantě. V roce 1997 získal stříbrnou medaili na Mistrovství světa v atletice 1997 v Aténách, což byla první ugandská medaile na mistrovství světa. Výkon 44,37 sekundy byl jeho osobním a rovněž národním rekordem, a je čtvrtým nejlepším v Africe.\n"}
{"id": "1223953", "url": "https://cs.wikipedia.org/wiki?curid=1223953", "title": "Live in San Diego", "text": "Live in San Diego\n\nLive in San Diego je koncertní album anglického hudebníka Erica Claptona. Vydáno bylo 30. září roku 2016 prostřednictvím vydavatelství Reprise Records. Na jeho produkci se spolu s Claptonem podílel Simon Climie. Záznam pochází z 15. března 2007, kdy byl nahrál při vystoupení v iPayOne Center v kalifornském San Diegu. Uprostřed alba se nachází pět písní nahraných se speciálním hostem JJ Calem (ten je rovněž autorem všech pěti písní). Závěrečnou píseň s Claptonem zahrál jako host Robert Cray.\n\n\n"}
{"id": "1223961", "url": "https://cs.wikipedia.org/wiki?curid=1223961", "title": "Troubadour", "text": "Troubadour\n\nTroubadour může být:\n\n"}
{"id": "1223969", "url": "https://cs.wikipedia.org/wiki?curid=1223969", "title": "Call Me the Breeze", "text": "Call Me the Breeze\n\n„Call Me the Breeze“ je píseň amerického hudebníka JJ Calea. Poprvé vyšla v roce 1972 na jeho debutovém albu nazvaném \"Naturally\". Píseň obsahuje kytaru ve stylu dvanáctkového blues a na tuto dobu netypické užití bicího automatu. Skupina Lynyrd Skynyrd vydala vlastní verzi písně na svém druhém albu \"Second Helping\" v roce 1974. Později vlastní verze písně nahráli další interpreti, mezi něž patří například Johnny Cash, John Mayer a Bobby Bare. Anglický hudebník Eric Clapton hrál píseň za Caleova doprovodu na festivalu Crossroads Guitar Festival v roce 2004. Clapton nahrál svou verzi písně v roce 2014 na album \"\", které podle ní rovněž dostalo svůj název.\n"}
{"id": "1223975", "url": "https://cs.wikipedia.org/wiki?curid=1223975", "title": "Bernard Lovell", "text": "Bernard Lovell\n\nArthur Charles Bernard Lovell (31. srpna 1913 - 6. srpna 2012) byl anglický fyzik a radioastronom. V letech 1945 - 1980 byl prvním ředitelem Jodrell Bank Observatory. \n\nNarodil se v obci Oldland Common poblíž Bristolu. V dětství rád hrál na klavír a hrál kriket. Jeho výchova byla metodistická. \n\nV roce 1934 získal bakalářský titul z fyziky na University of Bristol o dva roky později získal tamtéž doktorát za práci týkající se elektrické vodivosti tenkých vrstev. V té době byl rovněž přijat jako student k Raymondu Jonesovi, učiteli na technické škole a varhaníkovi. Hra na kostelní varhany bavila Lovella celý život. Po ziksu doktorátu začall pracovat na Manchesterské univerzitě ve výzkumném týmu zabývajícím se kosmickýcm zářením. <ref name=\"doi10.1098/rspa.1939.0122\"></ref> Se začátkem druhé světové války začal vyrábět radarová zařízení pro vojenské účely. V roce 1942 se podílel na obnově magnetronu vyzvednutého z vraku letadla Handley Page Halifax. Za tuto činnost obdržel v roce 1946 Řád britského impéria. \n\nPokoušel se pokračovat ve studiu kosmického záření detektorem bývalé vojenské radarové jednotky, ale zaznamenával silné rušení. Proto si vyhlédl nové místo daleko od případných zdrojů rušení. Založil tak v blízkosti obce Goodrey Jodrell Bank Observatory. Zde se mu podařilo prokázat, že by bylo možné získávat radarová echa z meteorů, které ve dne vstupují do atmosféry a ionizují okolní vzduch. V Jodrell Bank vznikl tehdy největší říditelný radioteleskop na světě, který byl později pojmenován Lovellův teleskop. I na počátku 21. století je tento radioteleskop aktivní a je součástí několika interferometrů. \n\nV roce 1958 natočil Lovell v BBC sérii šesti přednášek o historii sluneční soustavy a a původu vesmíru. O rok později pronesl v loděnicích přednášku na téma radioastronomie a struktura vesmíru. \n\nRoku 1961 byl povýšen do šlechtického stavu pro významné příspěvky v oblasti astronomie a byla po něm pojmenována škola v Bristolu. V roce 1981 získal Gold Medal of the Royal Astronomical Society.\n\nV roce 2009 Lovell promluvil o pokusu o atentán na jeho osobu, který měli provést Sověti, kteří se jej pokusili zabít letální dávkou záření. V té době byl Lovell vedoucím observatoře Jodrell Bank, jejíž teleskopy se využívaly i jako součást systému varování před sovětskými jadernými útoky. Lovell o incidentu napsal dopis, který byl zveřejněn až po jeho smrti. \n\nV roce 1937 se oženil s Mary Joyce Chesterman, s níž měl dva syny a tři dcery. \n"}
{"id": "1223977", "url": "https://cs.wikipedia.org/wiki?curid=1223977", "title": "Mistrovství světa v americkém fotbale", "text": "Mistrovství světa v americkém fotbale\n\nMistrovství světa v americkém fotbale je mezinárodní turnaj reprezentačních týmů v americkém fotbale. Koná se jednou za čtyři roky pod patronací Mezinárodní federace amerického fotbalu (IFAF). Pěti dosavadních ročníků se zúčastnilo třináct zemí: Austrálie, Brazílie, Finsko, Francie, Itálie, Japonsko, Jižní Korea, Kanada, Mexiko, Německo, Rakousko, Spojené státy americké a Švédsko, na rok 2019 se plánuje rozšíření počtu účastníků na dvanáct reprezentací. Nejúspěšnější zemí jsou USA: prvních dvou turnajů se nezúčastnily, další tři vyhrály bez jediné porážky (USA reprezentuje amatérský výběr, který sestavuje organizace USA Football). Jediným hráčem, který nastoupil na všech dosavadních šampionátech, je Japonec Jasuo Wakisaka. Mistrovství světa v roce 2015 mělo původně pořádat Švédsko, ale pro nezájem sponzorů se pořadatelství vzdalo a turnaj se konal v americkém Cantonu.\n\n"}
{"id": "1223978", "url": "https://cs.wikipedia.org/wiki?curid=1223978", "title": "Vuktyl (městský okruh)", "text": "Vuktyl (městský okruh)\n\nMěstský okruh Vuktyl je komunální útvar v Republice Komi. Administrativním centrem je město Vuktyl. Městský okruh Usinsk se počítá mezi rajóny Dálného severu.\n\nMěstský okruh Vuktyl se nachází ve východní části republiky Komi. Hraničí s Troicko-Pečorským rajónem, komunálními rajóny Sosnogorsk a Pečora a Chantymansijským autonomním okruhem.\n\nNa území rajónu se rozkládá národní park „Jugyd va“, která byl založen 23. dubna 1994 a v roce 1995 byl spolu s Pečoro-Ilyčským národním parkem zařazen na Seznam světového dědictví UNESCO jako Komijské pralesy.\n\nVuktylský rajón byl založen 21. února 1975 na území Pečorské a Uchtinské mětské rady. Městský okruh Vuktyl byl vytvořena v souladu s Zákonem Ruské federace № 131-ФЗ ze 6. října 2003 s platností od roku 2005. V letech 1984–1993 byl na území Vuktylského rajónu vyvrtán Timan-Pečorský superhluboký vrt (SG-5) s hloubkou 6 904 metrů.\n\nDne 13. září 2015 obyvatelé rajónu na základě referendě hlasovali pro změnu statutu komunálního rajónu na městský okruh a Rada komunálního rajónu Vuktyl řešila tento návrh se Státní radou Republiky Komi, která přijala příslušný zákon v prosinci 2015.\n\nV městském prostředí (město Vuktyl) žije celkem 84,47 % obyvatel městského okruhu.\n"}
{"id": "1223979", "url": "https://cs.wikipedia.org/wiki?curid=1223979", "title": "Grand Prix Španělska 2013", "text": "Grand Prix Španělska 2013\n\nGrand Prix Španělska 2013 (2013 Formula 1 Gran Premio de España) byl pátý závod sezóny 2013 Formule 1. Konala se od 10. do 12. května na okruhu Circuit de Catalunya v Montmeló a jejím konáním se naplnilo sto let od první španělské grand prix, která se konala v roce 1913.\n\nVítězem předchozího ročníku byl Pastor Maldonado, následovaný Fernandem Alonsem a Kimi Räikkönenem. Aktivní piloti, kteří dosud vyhráli ve Španělsku kromě Pastora Maldonada, byli Fernando Alonso, Felipe Massa, Kimi Räikkönen, Jenson Button, Mark Webber a Sebastian Vettel.\n\nSauber otestoval novou specifikaci zadního křídla. Ferrari přijelo s vylepšením karoserie, podlahy a křídla. Caterham použil nový přední spoiler bez „kachního zobáku“.\n\nPrvní volný trénink začal v pátek 10. května v 10:00 a ukončen byl v 11:30.\n\nDruhý volný trénink začal v pátek 10. května ve 14:00 a skončil v 15:30.\n\nTřetí volný trénink začal v sobotu 11. května v 11:00 a skončil ve 12:00.\n\n\nKvalifikace začala v sobotu 11. května ve 14:00 a skončila v 15:00.\n\n\nZávod odstartoval v neděli 12. května ve 14:00 a skončil po 66 kolech zhruba v 15:40.\n\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1223986", "url": "https://cs.wikipedia.org/wiki?curid=1223986", "title": "Gymnastika na Letních olympijských hrách 2016", "text": "Gymnastika na Letních olympijských hrách 2016\n\nGymnastika na Letních olympijských hrách 2016 může být:\n"}
{"id": "1223992", "url": "https://cs.wikipedia.org/wiki?curid=1223992", "title": "Daniel Mauch", "text": "Daniel Mauch\n\nDaniel Mauch (* kolem 1477, Ulm - 1540, Lutych) byl posledním významným řezbářem z přelomu pozdní gotiky a renesance z okruhu Ulmské školy.\n\nDaniel Mauch působil v Ulmu, ale až do 19. století byl znám jen z archivních záznamů a nebyla mu připsána žádná konkrétní díla. Byl zetěm ulmského malíře Jörg Stockera (1461-1527), s jehož dcerou Rosou se oženil kolem roku 1502/1503. Roku 1504 se narodil jeho jediný syn Daniel Mauch mladší, který vystudoval práva a zemřel jako kanovník ve Wormsu roku 1567. Roku 1508 je poprvé zmíněn jak „Daniel Bildhauer“, ale jeho dílna existovala už kolem roku 1503. Roku 1510 u něj podle zápisu v knize objednalo místní křesťanské bratrstvo \"Marn\" zhotovení desky pro oltář v kostele bosých františkánů (zničeno). Roku 1517 se přestěhoval do domu svého otce a roku 1520 jsou manželé Mauchovi zaznamenáni v knize bratrstva sv. Šebestiána v Geislingenu. Roku 1529 emigroval do katolického Lutychu v Nizozemí, ale zachoval si občanství v Ulmu. Důvodem byla vlna reformace spojená s obrazoborectvím a ztráta zakázek. Mauch zemřel v Lutychu roku 1540.\nNěkterá díla Daniela Maucha byla zničena během vlny obrazoborectví roku 1531, ale zachovaly se o nich doklady: oltář pro kostel bosých františkánů v Umu (1510, s malířem Martinem Schaffnerem) a oltář pro klášter ve Wettenhausen (1514).\n\nV Ulmském muzeu je několik soch Daniela Maucha, které jasně ukazují přechod od pozdní gotiky k renesanci. Během pobytu v Lutychu dělal drobné sošky nahých postav pro soukromé sběratele (Adam a Eva, Nahá stařena). Za vrcholné dílo a za jednu z nejkrásnějších soch německé renesance je považována jeho Madona na půlměsíci z roku 1530 (Berseliova Madona)\n\n"}
{"id": "1224000", "url": "https://cs.wikipedia.org/wiki?curid=1224000", "title": "Hermann Bondi", "text": "Hermann Bondi\n\nHermann Bondi (1. listopadu 1919 - 10. září 2005) byl rakousko-anglický fyzik a kosmolog, nejvíce známý pro rozvoj teorie ustáleného stavu vesmíru, alternativě k teorii velkého třesku. Teorii s ním rozvinuli Thomas Gold a Fred Hoyle. Rovněž přispěl k obecné teorii relativity. <ref name=\"doi10.1023/A:1026726520289\"></ref>\n\nNarodil se v Rakousku, jeho otec byl lékař. Ve Vídni vychodil reálné gymnázium. Brzy projevil schopnosti v matematice a byl Adolfem Fraenkelem doporučen Arthuru Eddingtonovi. Fraenkel byl v širší rodině jediný matematik a tak Bondiho matka zprostředkovala setkání, protože věděla, že může být pro jejího syna klíčové v budoucí kariéře. Eddington Bondiho povzbudil v cestě do Anglie a doporučil mu studium na Univerzitě v Cambridgi. Do Cambridge dorazil v roce 1937, čímž rovněž unikl vzrůstajícímu antisemitismu v Rakousku. Krátce před anšlusem Rakouska poslal Bondi telegram rodičům, aby uprchli, podařilo se jim odcestovat do Švýcarska, pozdjěi se usadili v New Yorku.\n\nV prvních letech druhé světové války byl internován na ostrově Man, který byl určen pro přátelské cizince z nepřátelských zemí. V internaci s ním pobýval i Thomas Gold a Max Perutz. Bondi a Gold byli v roce 1941 propuštěni, následně pracoval s Fredem Hoylem na vývoji radarů. Britským občanem se stal v roce 1946.\n\nNa univerzitě v Cambridgi přednášel matematiku od roku 1945 do roku 1954.\n\nV roce 1948 formulovali Bondi, Gold a Hoyle teorii ustáleného stavu, která předpokládala, že vesmír existuje věčně a neustále rozšiřuje s tím jak vzniká nová hmota, takže průměrná hustota kosmu zůstává konstantní. Teorie byla ovšem zastíněna konkurenční teorií velkého třesku, když došlo k objevu reliktního záření.\n\nBondi byl jedním z prvních, kteří odhalili podstatu gravitační radiace, zavedl Bondiho radiační souřadnice, Bondiho k-kalkulus a představu Bondiho hmotnosti. Zpopularizoval argument lepkavého korálku, který původně údajně vymyslel Richard Feynman a který podporoval tvrzení, že gravitační záření má fyzikální smysl a orpavdu vyplývá z obecé teorie relativity, což je tvrzení, které až do roku 1955 nebylo zcela prokázáno. V roce 1947 zkoumal Lemaitrovu-Tolmanovu metriku , vymyslel sféricky symetrické řešení, nyní nazývané Lemaitreova-Tolmanova-Bondiho metrika. Přispěl rovněž k teorii narůstání hmoty hvězd nebo černých děr z oklaků plynu. V této oblasti spolupracoval s Raymondem Lyttletonem a jeho příspěvky se nazvají Bondiho akrece a Bondiho poloměr.\n\nV roce 1954 se stal profesorem na King's College London, na pozici setrval do roku 1985, kdy odešel do důchodu. Dál ovšem na univerzitě působil jako emeritní profesor.\n\nZastával i řadu neakademických pozic. V letech 1967 - 1971 byl ředitelem European Space Research Organisation, z níž se později stala Evropská kosmická agentura, od roku 1971 do roku 1977 byl hlavním vědeckým poradcem ministra obrany a následující tři roky zastával tutéž pozici na ministerstvu energetiky. Dále byl předsedou společnosti pro výzkum ve středním školství, předsedou hydrografické společnosti nebo předsedou rady pro životní prostředí.\n\nPro BBC udělal sérii pořadů s názvem \"E=mc\".\n\nJeho rodiče byli židovského vyznání, ale on sám nikdy necítil potřebu náboženství a považoval se za humanistu. Od roku 1982 do roku 1999 byl prezidentem britské humanistické asociace. Byl jedním ze signatářů humanistického manifestu. \n\nJeho manželkou byl christine Stockman, matematička a astronomka, která studovala u Hoyla a rovněž byla aktivní v humanistickém hnutí. Měli spolu dva syny a tři dcery.\n"}
{"id": "1224003", "url": "https://cs.wikipedia.org/wiki?curid=1224003", "title": "Kostel svatého Ducha (Nitra)", "text": "Kostel svatého Ducha (Nitra)\n\nKostel svatého Ducha (slovensky Kostol Svätého Ducha) je evangelický kostel v Nitře. Základní kámen byl položen na Vánoce v roce 1995. Kostel byl vysvěcen dne 11. června 2000 (Svatodušní neděle). Stavba vznikla podle nárvhu Ing. arch. Ľubomíra Závodného a Ing. arch. Juraje Polyáka.\n\nKomplex kostela se skládá ze tří funkčně samostatných, ale stavebně propojených celků. Střední část tvoří elipsovitá chrámová loď s chórem, plná světla a s dřevěným stropem, evokujícím trup. Prostoru dominuje šest metrů vysoký bronzový kříž s otiskem těla ukřižovaného Ježíše Krista a ve středu lodi je umístěna křtitelnice, obě díla od akad. sochaře Milana Lukáče. Chrámová loď je z velké části orientována svými okny směrem do ulice. Z levého boku se na chrámovou loď připojují společenská místnost, kuchyň a skladové prostory. \n\nKostel díky svému charakteristickému architektonickému řešení byl v roce 2001 nominován na prestižní cenu Dušana Jurkoviče, která se uděluje v oblasti architektury.\n"}
{"id": "1224004", "url": "https://cs.wikipedia.org/wiki?curid=1224004", "title": "Kostel Panny Marie (Stralsund)", "text": "Kostel Panny Marie (Stralsund)\n\nKostel Panny Marie (německy Marienkirche) je velký luteránský kostel, nacházející se v německém městě Stralsund.\n\nByl zbudován před rokem 1298 v gotickém slohu a je příkladem cihlové gotiky, která v té době převládala v severoněmecké architektuře. Věž byla v letech 1549 až 1647 s výškou 151 m nejvyšší stavbou na světě.\n\nZvonice se zhroutila v roce 1382 a byla zrekonstruována v roce 1478. V roce 1495 byla věž při bouři poškozena, ale byla později přestavěna a zvýšena. Věž byla po poškození bleskem v roce 1647 barokně přebudována do dnešní podoby. Dnes je 104 m vysoká.\n"}
{"id": "1224005", "url": "https://cs.wikipedia.org/wiki?curid=1224005", "title": "Římskokatolická církev v Koreji", "text": "Římskokatolická církev v Koreji\n\nŘímskokatolická církev v Koreji je největší organizovanou křesťanskou církví na území Korejského poloostrova. Hlásí se k ní přibližně 10,5% populace v Jižní Koreji (protestantů je přibližně o 2% více, jsou ale rozděleni do více církví). V Severní Koreji nelze přesný počet zjistit kvůli perzekucím ze strany státu. Na rozdíl od politického rozdělení poloostrova na dva státy, z církevního pohledu není Korea rozdělená; všechna severokorejská biskupství jsou sufragány arcibiskupství v Soulu (jejíž území se nachází na území obou států). \n\nNa území Korejského poloostrova se nachází 17 biskupství a arcibiskupství, rozčleněných do tří církevních provincií. Jako subjekt bezprostředně podřízený Svatému stolci je 1 územní opatství a Vojenský ordinariát, působící v Jižní Koreji.\n\n\n\n\n\nPřibližně 11,0% obyvatel Jižní Koreje se hlásí ke katolické víře, s druhou největší katolickou komunitou v Asii (po Filipínách), která má stále rostoucí tendenci.\n\nSeverní Korea \"de iure\" uznává náboženskou pluralitu, \"de facto\" se jedná o ateistický stát, který křesťany tvrdě pronásleduje od roku 1948, kdy se chopil moci diktátor Kim Ir-sen. Došlo k nejhoršímu tažení proti křesťanům ve 20. století. Do té doby tvořili křesťané 13 % z celkového počtu obyvatel a Pchjongjang byl kdysi nazýván „Jeruzalém Východu“. Následně byl v zemi zaveden myšlenkový systém Čučche, který je uplatňován i v současné době.\n\n"}
{"id": "1224008", "url": "https://cs.wikipedia.org/wiki?curid=1224008", "title": "Gerald Guralnik", "text": "Gerald Guralnik\n\nGerald Guralnik (17. září 1936 Cedar Falls, Iowa – 26. dubna 2014 Providence, Rhode Island) byl americký fyzik, profesor na Brownově univerzitě. V roce 1964 se podílel na objevu Higgsova mechanismu a Higgsova bosonu, v práci společně s C. R. Hagenem a Tomem Kibblem. V rámci 50. výročí vzniku Physical Review Letters uznal tento časopis objev Higgsova mechanismu jako jeden z nejzásadnějších ve své historii. I když se obecně uznává, že autorem nejkomplexnější práce je Peter Higgs, skupina Guralnika, Hagena a Kibbleho byla sporně opomenuta při udílení Nobelovy ceny v roce 2013. Guralnik získal v roce 2010 Sakuraiovu cenu.\n\nV roce 1958 získal Guralnik bakalářský titul na Massachusettském technologickém institutu a doktorský titul na Harvardově univerzitě v roce 1964. Jako postdoktorand podporovaný Národní vědeckou nadací působil na Královské univerzitě v Londýně a posléze na Rochesterské univerzitě. Na podzim roku 1967 přijal místo na Brownově univerzitě. V letech 1985–1987 působil v národní laboratoři Los Alamos, kde pracoval v oblasti kvantové chromodynamiky. \n\nZemřel na infarkt v roce 2014.\n\nV roce 2012 navštívil Guralnik Českou republiku při příležitosti oslav 20. výročí vstupu Česka do Evropské organizace pro jaderný výzkum.\n"}
{"id": "1224010", "url": "https://cs.wikipedia.org/wiki?curid=1224010", "title": "Váha (rybník)", "text": "Váha (rybník)\n\nVáha je rybník v okrese Havlíčkův Brod v Kraji Vysočina. Nachází se asi 150 metrů od silnice III/34740 a zhruba 0,5 km severozápadně od Lipnice nad Sázavou, která je i jeho vlastníkem. Rybník leží v nadmořské výšce 501 m a je prvním ze tří rybníků. Dalšími jsou Prostřední rybník a Metelka.\n\nRybníky Váha a Metelka vznikly před rokem 1838, kdy byly zachyceny v mapách stabilního katastru.\n\nVáha je z velké části obklopena lesními porosty. Hráz je na západní straně rybníka a stavidlo se nalézá zhruba uprostřed hráze. Na jihovýchodní straně je rákosový porost a malá travnatá pláž. Na severovýchodním břehu jsou dva malé hospodářské objekty. Uprostřed rybníka jsou naskládány žulové balvany.\n\nV okolí rybníka byl zaznamenán výskyt vlasolistce vlhkomilného (\"Tomentypnum nitens\").\n\nRybník je napájen od jihovýchodu bezejmenným přítokem Pstružného potoka, který pramení pod Lipnicí nad Sázavou. Potok opouští rybník stavidlem na západní straně a přepadem na severozápadní straně a směřuje k rybníku Prostřední.\n\nRybník slouží ke sportovnímu rybolovu. Tvoří jeden rybářský revír společně s částí Pstružného potoka od Kamenné Trouby po ústí do Sázavy. U rybníka se také pořádají rybářské závody.\n\nK rekrečním účelům je využíván ojediněle, ale ve druhé polovině 20. století se u něj nacházel kemp a pořádaly se tam tábory.\n\nVáha je zařazena do seznamů zdrojů vody pro hašení požárů v požárním řádu města Lipnice nad Sázavou.\n\n"}
{"id": "1224014", "url": "https://cs.wikipedia.org/wiki?curid=1224014", "title": "C. R. Hagen", "text": "C. R. Hagen\n\nCarl Richard Hagen (* 2. února 1937 Chicago, Illinois) je americký fyzik, který působí jako profesor na Rochesterské univerzitě. Nejvíce se proslavil příspěvkem ke standardnímu modelu a narušení symetrie, když v roce 1964 společně s Geraldem Guralnikem a Tomem Kibble objevili Higgsův mechanismus a Higgsův boson. Časopis Physical Review Letters jmenoval při oslavách 50. výročí svého založení tento objev jako jeden z nejdůležitějších ve své historii. Obecně je příjmáno, že autorem nejkomplexnější práce o Higgsově mechanismu je Peter Higgs, skupina Guralnika, Hagena a Kibbleho nebyla sporně zahrnuta do udělení Nobelovy ceny v roce 2013. Hagen získal v roce 2010 Sakuraiovu cenu.\n\nVýzkum Carla Hagena probíhá především v teoretické fyzice vysokých energií, především v oblasti kvantové teorie pole. Zabýval se mimo jiné formulací a kvantováním vyšších spinových teorií pole v kontextu galileovské relativity, stejně jako speciální teorie relativity. Na počátku 21. století se zabýval řešitelnými dvojrozměrnými teoriemi, Cernovou-Siminsovou teorií pole, Aharonovým-Bohmovým efektem a Casimirovým jevem. V roce 2015 napsal práci v níž našel klasický vzorec pro číslo Pí při výpočtu energetické hladiny atomu vodíku. Jedná se o první odvození čísla Pí z fyziky a kvantové mechaniky.\n\nNarodil se a vyrůstal v Chicagu. Bakalářský, magisterský i doktorský titul v oboru fyziky získal na Massachusettském technologickém institutu. Jeho disertační práce se týkala kvantové elekrodynamiky. V roce 1963 získal profesorské místo na univerzitě v Rochesteru. Dvakrát získal na univerzitě cenu za kvalitu výuky. Je členem Americké fyzikální společnosti.\n"}
{"id": "1224018", "url": "https://cs.wikipedia.org/wiki?curid=1224018", "title": "Edoardo Amaldi", "text": "Edoardo Amaldi\n\nEdoardo Amaldi (5. září 1908 Carpaneto Piacentino – 5. prosince 1989 Řím) byl italský fyzik. \n\nNarodil se ve městě Carpaneto Piacentino, jeho otec byl profesorem matematiky na Padovské univerzitě. \n\nAmaldi získal titul z fyziky pod vedením Enrica Fermiho v roce 1938, ve stejném roce Fermi odešel do USA. V roce 1939 byl Amaldi povolaný do italské armády, k fyzice se vrátil v roce 1941. \n\nPo druhé světové válce se Alamdi stal profesorem fyziky na Univerzitě La Sapienza v Římě, znovupostavil post-Fermiho fyzikální školu a stal se spoluzakladatelem italského národního institutu pro jadernou fyziku. Byl tajemníkem Evropské organizace pro jaderný výzkum v jejích raných fázích, ještě předtím než došlo v roce 1954 k jejímu oficiálnímu založení. Byl evropským průkopníkem v oblasti zkoumání a detekce gravitačních vln. \n\nJeho hlavní vědecké práce se týkaly výzkumu pomalých neutronů ve Fermiho skupině a důkazu pro antiprotonovou anihilaci emulzní technikou, současnou s její výrobou v urychlovačích částic skupinou kolem Emilio Gino Segrè. Amaldi je autorem a spoluautorem asi 200 vědeckých publikací z oblastí atomové spektroskopie, jaderné fyziky, fyziky elementárních částic nebo experimentální gravitace. Napsal rovněž několik středoškolských a vysokoškolských učebnic. Psal ale rovněž i historické biografické knihy, například o svém příteli Ettore Majoranovi, který záhadně zmizel. V roce 1958 byl zvolen čestným členem sovětské akademie věd , v roce 1962 americké a o rok později nizozemské akademie věd. \n\nZemřel náhle v roce 1989, když byl stále prezidentem Accademia dei Lincei. Jmenovala se po něm třetí kosmická loď Automated Transfer Vehicle, která v roce 2012 odstartovala k Mezinárodní vesmírné stanici. \n"}
{"id": "1224020", "url": "https://cs.wikipedia.org/wiki?curid=1224020", "title": "John Iliopoulos", "text": "John Iliopoulos\n\nJohn Iliopoulos (* 1940) je řecký fyzik. Proslavil se predikcí kvarku c společně s Shledonem Lee Glashowem a Luciano Maianim (GIM mechanismus). V roce 1974 představil Fayetův-Iliopoulosův vzorec. K roku 2016 je členem laboratoře teoretické fyziky na École Normale Supérieure.\n\nVystudoval Národní technickou univerzitu v Aténách, kterou ukončil v roce 1962 ziskem titulu z elektrotechniky. Pokračoval studiem na Pařížské univerzitě, kde získal doktorát. V letech 1966 - 1968 působil jako vědecký pracovník Evropské organizace pro jaderný výzkum. Následně v letech 1969 - 1971 pracoval na Harvardově univerzitě V roce 1971 se vrátil do Paříže, kde začal pracovat pro Centre national de la recherche scientifique. Dvakrát zastával post ředitele laboratoře teoretické fyziky École Normale Supérieure. V roce 1987 obdržel společně s Maianim Sakuraiovu cenu a roku 2007 obdrželi oba vědci Diracovu medaili.\n"}
{"id": "1224022", "url": "https://cs.wikipedia.org/wiki?curid=1224022", "title": "Richard Ellis", "text": "Richard Ellis\n\nRichard Salisbury Ellis (* 25. května 1950) je britský astronom, působí jako profesor astrofyziky na University College London a rovněž jako vedoucí vědecký pracovník na Evropské jižní observatoři.\n\nVystudoval astronomii na University College London a na Oxfordské univerzitě, kde v roce 1974 získal doktorát. Po dokončení studií působil na Durham University, kde byl roku 1985 jmenován profesorem a rovněž va roky na Královské greenwichské observatoři. V roce 1993 přesídlil na univerzitu v Cambridgi, kde vedl astronomický instutut. Roku 1999 ískal profesorské místo na Kalifornském technologickém institutu, těsně po příchodu do Kalifornie byl jmenován ředitelem observatoře Palomar. Po 16 letech v Kalifornii se v roce 2015 vrátil do Evropy. K roku 2016 žije v Mnichově.\n\nEllis pracuje převážně v oboru pozorovací kosmologie. Studuje vznik a vývoj galaxií, vývoj velkorozměrových struktur vesmíru, nebo povahu a rozložení temné hmoty. V rámci Morphsovy kolaborace studuje vznik a morfologii vzdálených galaxií. Dále se věnuje aplikaci gravitačních čoček a rudému posuvu u vzdálených supernov. Byl členem týmu Supernova Cosmology Project, jehož vedoucí Saul Perlmutter získal v roce 2011 Nobelovu cenu za fyziku za pekvapiváý objev zrychlování expanze vesmíru. Jeho nejnovější práce se týká pártání po nejstarších známých galaxiích z doby, kdy měl vesmír jen několik procent současného stáří.\n\nJko profesor na Kalifornském technologickém institutu a ředitel observatoře Palomar, hrál Ellis klíčovou roli při rozvoji vědecké a technické stránky, stejně jako vzniku partnerství pro Třicetimetrový dalekohled. Jde o společný projekt zahrnující Kalifornský technologický institut, Kalifornskou univerzitu, Kanadu, Japonsko, Čínu a Indii, ve snaze postavit optický dalekohled o průměru zrcadla třicet metrů na Havaji. Šlo by o největší dalekohled na Havaji a druhý největší dalekohled na světě.\n\nV roce 2008 získal Řád britského impéria.\n"}
{"id": "1224024", "url": "https://cs.wikipedia.org/wiki?curid=1224024", "title": "Málva", "text": "Málva\n\nMálva může být:\n"}
{"id": "1224026", "url": "https://cs.wikipedia.org/wiki?curid=1224026", "title": "Málva (oblast)", "text": "Málva (oblast)\n\nMálva () je oblast v indickém Madhjapradéši s malým přesahem do jihovýchodního Rádžasthánu. Jedná se o náhorní plošinu sopečného původu severně od pohoří Vindhja.\n\nNejvětším městem je Indaur v jižní části oblasti, historicky byl nejvýznamnější Udždžain.\n\nV historii bývala Málva i samostatný stát, například v době sultanátu Málva v letech 1392–1562.\n"}
{"id": "1224028", "url": "https://cs.wikipedia.org/wiki?curid=1224028", "title": "Have You Ever Seen the Rain?", "text": "Have You Ever Seen the Rain?\n\n„Have You Ever Seen the Rain?“ je píseň americké skupiny Creedence Clearwater Revival, jejímž autorem je John Fogerty. Poprvé vyšla na šestém albu skupiny \"Pendulum\" v prosinci 1970. V lednu následujícího roku vyšla jako singl, na jehož druhé straně byla píseň „“. Singl se umístil na osmé příčce hitparády Billboard Hot 100. Coververzi písně nahrála řada dalších skupin, včetně Smokie, Ramones a The Ventures. Rovněž byla použita v několika filmech, jako například \"\" (1993), \"Trestná lavice\" (2005) a \"Božský Evan\" (2007).\n"}
{"id": "1224029", "url": "https://cs.wikipedia.org/wiki?curid=1224029", "title": "Earl McGrath", "text": "Earl McGrath\n\nEarl McGrath (1. prosince 1931 – 7. ledna 2016) byl americký hudební producent. Narodil se ve wisconsinském městě Superior jako syn kuchaře a ženy v domácnosti. V sedmdesátých letech pracoval pro vydavatelství Atlantic Records a v letech 1977 až 1980 byl prezidentem společnosti Rolling Stones Records. V roce 1980 produkoval album \"Catholic Boy\" spisovatele a zpěváka Jima Carrolla. Rovněž byl majitelem galerií umění v New Yorku a Los Angeles. Zemřel ve věku 84 let na krvácení do mozku po pádu ve svém bytě na Manhattanu..\n\n"}
{"id": "1224032", "url": "https://cs.wikipedia.org/wiki?curid=1224032", "title": "Catholic Boy", "text": "Catholic Boy\n\nCatholic Boy je první studiové album americké skupiny The Jim Carroll Band. Vydáno bylo počátkem ledna roku 1980 společností Atco Records. Autorkou fotografie na obalu alba je Annie Leibovitz. Producenty alba byli Earl McGrath a Bob Clearmountain. Kromě členů skupiny se na albu podíleli například Allen Lanier a Bobby Keys.\n\n\n"}
{"id": "1224033", "url": "https://cs.wikipedia.org/wiki?curid=1224033", "title": "Nevěsta na úprku", "text": "Nevěsta na úprku\n\nNevěsta na úprku (v originále \"My Big Fat Geek Wedding\") je 17. díl 15. řady amerického animovaného seriálu \"Simpsonovi\" (330. díl v seriálu). V USA měl premiéru 18. dubna 2004, v Česku 30. prosince 2006. Režíroval ji Mark Kirkland, scénář napsal Kevin Curran.\n\nHomer v noci vysype z ovladače staré tužkové baterie a začne je loupat, čímž vytváří světlo. Marge se rozzlobí a jde si lehnout na gauč. Druhý den ve škole se děti dozvídají, že se bude Skinner s Ednou ženit. Večer jde Skinner na loučení se svobodou k Vočkovi. Nedá si pivo, ale když tam přijde inspektor Chalmers a řekne mu, ať vypije pivo, tak ho vypije. V opilosti řekne Homerovi, že po Edně ani netouží. Druhý den se ve škole před svatbou Skinner připravuje na útěk. Když to uvidí Homer, řekne mu, ať vydrží, a Skinner mu řekne, že po ní vůbec netouží. To však uslyší Edna, a když se farář zeptá, jestli je důvod proč by neměli být oddáni, Edna řekne, že nechce někoho, kdo po ní netouží. Večer stojí Skinner před domem Edny a Homer mu napovídá, co má říkat na omluvu. U Edny je však Marge a napoví Edně, že je už pozdě. Když Skinner odpoví, Marge to dojme a hlasitě řekne „To řekl krásně”. To však uslyší Homer a řekne Marge, ať jde dolů. Jenže Marge nejde, protože nechce mít muže, který v noci loupe tužkové baterie. Druhý den jde Edna ke Komiksákovi a pozná, že jsou si souzeni. Večer se před domem objeví kromě Skinner a Homera i hudebníci ze školy. Když začnou hrát a Bart zpívat, objeví se na balkoně Edny Komiksák a Skinner se dozví, že s ní jede na ScifiFest. Druhý den se Komiksák snaží vzít Ednu ale Edna řekne, že nechce nikoho. Na konci dílu se Homer zeptá Marge jestli si ho nechce vzít znovu.\n"}
{"id": "1224034", "url": "https://cs.wikipedia.org/wiki?curid=1224034", "title": "Andre De Grasse", "text": "Andre De Grasse\n\nAndre De Grasse (* 10. listopadu 1994, Scarborough) je kanadský sprinter. Od roku 2016 je držitelem kanadského rekordu v běhu na 200 m.\n\nNa Mistrovství světa v atletice v Pekingu 2015 získal bronzovou medaili v běhu na 100 m a 4x100 m.\n\nNa Letních olympijských hrách 2016 v Rio de Janeiro získal tři medaile, čímž se stal prvním kanadským sprinterem, který získal tři medaile na jediných olympijských hrách:\n\n"}
{"id": "1224035", "url": "https://cs.wikipedia.org/wiki?curid=1224035", "title": "Don Bradman", "text": "Don Bradman\n\nDonald George \"Don\" Bradman (27. srpna 1908, Cootamundra - 25. února 2001, Kensington Park) byl australský hráč kriketu, široce uznáváný jako největší pálkař všech dob.\n\nBradmanův odpalovací průměr 99,94 je často uváděn jako největší úspěch v dějinách kriketu, ne-li sportu vůbec. Bradmanův příběh o chudém chlapci z buše, který trénoval odpaly s golfovým míčkem se, vzhledem k popularitě kriketu v Austrálii, stal součástí australského folklóru. Na druhou stranu to byl právě Bradman, kdo se o popularitu kriketu v Austrálii zejména zasloužil, v éře Velké hospodářské krize. Angličané k eliminaci Bradmana vymysleli speciální taktiku zvanou „bodyline“. Napjaté vztahy s některými spoluhráči, funkcionáři a novináři, stejně jako Bradmanova rezervovanost, se staly oblíbeným tématem australských médií, nejen bulvárních. Jeho kult neuhasl ani po skončení kariéry, v roce 2001 ho ministerský předseda John Howard nazval \"největším žijícím Australanem\". Jeho tvář se objevila na australských známkách a mincích královské australské mincovny a ještě za jeho života bylo otevřeno muzeum věnované jeho osobě. 19. listopadu 2009 byl uveden do Kriketové síně slávy spravované Mezinárodní kriketovou radou (\"International Cricket Council\") v Dubaji.\n\n"}
{"id": "1224036", "url": "https://cs.wikipedia.org/wiki?curid=1224036", "title": "EPMD", "text": "EPMD\n\nEPMD je americká hiphopová hudební skupina. Jejími členy jsou Erick Sermon a PMD, přičemž doplněni jsou diskžokejem DJ Scratchem. Své první album nazvané \"Strictly Business\" skupina vydala v roce 1988. Později vydala řadu dalších alb, přičemž v názvu každého z nich se vyskytuje slovo „“. Každé album zároveň obsahuje píseň, v jejímž názvu se vyskytuje jméno Jane. Kapela se rozpadla v roce 1993, ale později byla obnovena.\n"}
{"id": "1224040", "url": "https://cs.wikipedia.org/wiki?curid=1224040", "title": "Bon Iver", "text": "Bon Iver\n\nBon Iver je americká hudební skupina. Jejím frontmanem, autorem většiny písní a producentem jejích nahrávek je Justin Vernon. První album \"For Emma, Forever Ago\", které nahrál téměř celé sám Vernon, vyšlo v červenci roku 2007. Roku 2009 následovalo čtyřpísňové EP \"Blood Bank\". Hudebník Peter Gabriel vydal na svém albu \"Scratch My Back\" coververzi písně „Flume“ od Bon Iver. Skupina Bon Iver následně přispěla coververzí Gabrielovy písně „Come Talk to Me“ na album \"And I'll Scratch Yours\".\n\n\n"}
{"id": "1224042", "url": "https://cs.wikipedia.org/wiki?curid=1224042", "title": "Press to Play", "text": "Press to Play\n\nPress to Play je sólové studiové album anglického hudebníka Paula McCartneyho. Vydáno bylo v srpnu roku 1986 společnostmi Parlophone (UK) a Capitol Records (USA) a jeho producentem byl spolu s McCartneym Hugh Padgham. V americké hitparádě Billboard 200 se umístilo na třicáté pozici, zatímco v britské UK Albums Chart na osmé. Ve Spojeném království dosáhlo zlaté desky.\n\n\n"}
{"id": "1224045", "url": "https://cs.wikipedia.org/wiki?curid=1224045", "title": "Birds of Fire", "text": "Birds of Fire\n\nBirds of Fire je druhé studiové album americké skupiny Mahavishnu Orchestra. Vydáno bylo v březnu roku 1973 společností Columbia Records a jde o poslední studiové album vydané za existence původní sestavy skupiny (v červnu téhož roku kapela pořídila další nahrávky, které však vyšly pod názvem \"The Lost Trident Sessions\" až v roce 1999). V hitparádě Billboard 200 se deska umístila na patnácté příčce.\n\nAutorem všech skladeb je John McLaughlin.\n\n"}
{"id": "1224047", "url": "https://cs.wikipedia.org/wiki?curid=1224047", "title": "Milan Hanko", "text": "Milan Hanko\n\nMilan Hanko (* 2. května 1965) je bývalý český fotbalista. Po skončení aktivní kariéry působí ve Zlíně jako trenér mládeže.\n\nV české lize hrál za Slezský FC Opava. Nastoupil ve 4 ligových utkáních. Dále hrál i za Slušovice, v Malajsii za Negeri Sembilan a FK Hanácká kyselka Přerov.\n\n\n"}
{"id": "1224048", "url": "https://cs.wikipedia.org/wiki?curid=1224048", "title": "No Mean City", "text": "No Mean City\n\nNo Mean City je desáté studiové album skotské rockové skupiny Nazareth. Vydáno bylo v lednu roku 1979 společností A&M Records a jeho producentem byl jeden z členů skupiny, kytarista Manny Charlton. Jde o první album skupiny nahrané se dvěma kytaristy v sestavě.\n\n\n"}
{"id": "1224049", "url": "https://cs.wikipedia.org/wiki?curid=1224049", "title": "Going Up the Country", "text": "Going Up the Country\n\n„Going Up the Country“ je píseň americké bluesrockové skupiny Canned Heat. Původně vyšla na jejím třetím albu \"Living the Blues\" v listopadu 1968. Nedlouho poté vyšla také jako singl, na jehož druhé straně byla píseň „“. Singl se umístil na jedenácté příčce hitparády Billboard Hot 100. V britské hitparádě UK Singles Chart se umístil na devatenáctém místě. Píseň se stala jedním z největších hitů kapely. Píseň je založená na písni „“, kterou v roce 1928 nahrál texaský bluesový hudebník Henry Thomas.\n"}
{"id": "1224051", "url": "https://cs.wikipedia.org/wiki?curid=1224051", "title": "Off the Ground", "text": "Off the Ground\n\nOff the Ground je sólové album anglického hudebníka Paula McCartneyho. Vydáno bylo v únoru roku 1993 společnostmi Parlophone (UK) a Capitol Records (USA). Spolu s McCartneym jej produkoval Julian Mendelsohn. V americké hitparádě Billboard 200 se umístilo na sedmnácté pozici, zatímco v britské UK Albums Chart na páté.\n\n"}
{"id": "1224052", "url": "https://cs.wikipedia.org/wiki?curid=1224052", "title": "Tiny Dancer", "text": "Tiny Dancer\n\n„Tiny Dancer“ je píseň anglického hudebníka Eltona Johna. Text k ní napsal Johnův dlouholetý spolupracovník Bernie Taupin. Původně vyšla v listopadu 1971 na Johnově čtvrtém albu \"Madman Across the Water\". V únoru následujícího roku vyšla též jako singl, na jehož druhé straně se nacházela píseň „Razor Face“. V americké hitparádě Billboard Hot 100 se singl umístil na 41. místě. Časopis \"Rolling Stone\" píseň zařadil na 397. pozici svého žebříčku 500 nejlepších písní všech dob. Coververze písně nahráli například Ben Folds a Lani Hall.\n"}
{"id": "1224053", "url": "https://cs.wikipedia.org/wiki?curid=1224053", "title": "Pelhřimov (rozcestník)", "text": "Pelhřimov (rozcestník)\n\nPelhřimov může být:\n\n\n\n"}
{"id": "1224054", "url": "https://cs.wikipedia.org/wiki?curid=1224054", "title": "Bezva ženská na krku", "text": "Bezva ženská na krku\n\nBezva ženská na krku (2016) je český film producenta Tomáše Hoffmana, jedná se o jeho režijní debut. Jde o komedii o Elišce, která chce začít nový život jako učitelka ve středočeské vesnici, je ale nastěhována do domu, kde bydlí místní hrobník Božíček.\n\n\n"}
{"id": "1224058", "url": "https://cs.wikipedia.org/wiki?curid=1224058", "title": "Atletika na Letních olympijských hrách 2016 – skok vysoký ženy", "text": "Atletika na Letních olympijských hrách 2016 – skok vysoký ženy\n\nPřed startem soutěže byly platné rekordy následující:\n\nPozn. Všechny časy jsou v brazilském čase (UTC-3).\n\nKvalifikační limit byl stanoven na 1,94 m. Na každé postupné výšce měly účastnice tři pokusy. Kvalifikační výšku úspěšně překonalo 17 skokanek, které si tímto výkonem zajistily postup do finále.\n\nVe finále na medaili stačilo překonat výšku 1,97 m. Laťku ve výšce 2,00 m žádná ze skokanek nepřekonala. Kuriozitou tak je, že výkon vítězky 1,97 m je horší než výkon nejlepších závodnic ze soutěže sedmibojařek. Hned dvě sedmibojařky, Belgičanka Nafissatou Thiamová (pozdější zlatá medailistka) a Britka Katarina Johnsonová-Thompsonová totiž v rámci své soutěže překonaly laťku ve výšce 1,98 m. Thiamová byla přihlášena i do soutěže ve skoku do výšky, do kvalifikace ale nenastoupila (viz výše).\n\n"}
{"id": "1224059", "url": "https://cs.wikipedia.org/wiki?curid=1224059", "title": "Kostel svatého Jiří (Třebovice)", "text": "Kostel svatého Jiří (Třebovice)\n\nKostel svatého Jiří je římskokatolický, orientovaný, filiální, bývalý farní kostel v Třebovici. Patří do děkanství Česká Třebová. Je chráněn jako kulturní památka České republiky.\n\nKostel z let 1834-1835 byl postaven na místě staršího gotického kostela.\n\nCenná empírová venkovská stavba. Původní průčelí odkazující k antice s triglyfy, termálními okny a klenutým interiérem.\n\nBohoslužby se konají jednou měsíčně v neděli od 11.00.\n\n"}
{"id": "1224062", "url": "https://cs.wikipedia.org/wiki?curid=1224062", "title": "Darren Hayes", "text": "Darren Hayes\n\nDarren Hayes (* 8. května 1972, Brisbane) je australský zpěvák a komik. Proslavil se jako člen popového dua Savage Garden, které existovalo v letech 1993–2002, a s nímž prodal 23 milionů desek po celém světě. Jeho největšími hity z této éry byly \"I Want You\", \"To the Moon and Back\" a \"Truly Madly Deeply\". Po rozpadu Savage Garden zahájil sólovou pěveckou kariéru, vydal pět sólových alb (\"Spin\", \"The Tension and the Spark\", \"This Delicate Thing We've Made\", \"We Are Smug\" a \"Secret Codes and Battleships\"). Poslední vyšlo roku 2011. V roce 2013 se přestěhoval do Los Angeles, kde zahájil novou kariéru – komika a herce. V roce 2015 oznámil ve své šou (\"The He Said He Said Show\"), že definitivně ukončil hudební kariéru. Je otevřeným homosexuálem.\n\n"}
{"id": "1224065", "url": "https://cs.wikipedia.org/wiki?curid=1224065", "title": "Wings at the Speed of Sound", "text": "Wings at the Speed of Sound\n\nWings at the Speed of Sound je studiové album anglické skupiny Wings. Vydáno bylo v březnu roku 1976 společností Capitol Records. Nahráno bylo od ledna do února toho roku v londýnském studiu Abbey Road Studios a jeho producentem byl Paul McCartney. V britské hitparádě UK Albums Chart se umístilo na druhé pozici, zatímco v americké Billboard 200 na první. V USA se stalo platinovým.\n\n\n"}
{"id": "1224071", "url": "https://cs.wikipedia.org/wiki?curid=1224071", "title": "Taxi 121", "text": "Taxi 121\n\nTaxi 121 (2016) je český film režiséra Dana Pánka, jedná se o jeho celovečerní debut. Film je inspirovaný skutečnými vraždami tří pražských taxikářů v roce 2014.\n\n"}
{"id": "1224072", "url": "https://cs.wikipedia.org/wiki?curid=1224072", "title": "Different World (Uriah Heep)", "text": "Different World (Uriah Heep)\n\nDifferent World je osmnácté studiové album anglické rockové skupiny Uriah Heep. Vydáno bylo v únoru roku 1991 a jeho producentem byl Trevor Bolder, baskytarista skupiny. Jde o první album skupiny, z něhož ve Spojeném království nevyšel žádný singl. Jde o druhé album nahrané v této sestavě. Kromě členů skupiny se na něm podílel například sbor.\n\n\n\n"}
{"id": "1224073", "url": "https://cs.wikipedia.org/wiki?curid=1224073", "title": "Paul Tanui", "text": "Paul Tanui\n\nPaul Kipng'etich Tanui (* 22. prosince 1990 Nakuru) je keňský vytrvalostní běžec.\n\nNa Mistrovství světa v atletice 2011 obsadil deváté místo v běhu na 10 000 metrů. V roce 2013 získal bronzovou medaili na stejné trati na Mistrovství světa v atletice 2013 v Moskvě. Stejného úspěchu dosáhl na světových šampionátech v letech 2015 a 2017.\n\nNa Letních olympijských hrách 2016 v Rio de Janeiro získal v běhu na 10 000 metrů stříbrnou medaili.\n\nÚspěšný je také na světových šampionátech v přespolním běhu. Byl členem vítězného keňského týmu v letech 2010 a 2011.\n\nJeho osobním rekordem na trati 10 000 m je čas 26:49.41 minut.\n\n"}
{"id": "1224078", "url": "https://cs.wikipedia.org/wiki?curid=1224078", "title": "Atletika na Letních olympijských hrách 2016 - ženy, skok o tyči", "text": "Atletika na Letních olympijských hrách 2016 - ženy, skok o tyči\n\nPřed startem soutěže byly platné rekordy následující:\n\nPozn. Všechny časy jsou v brazilském čase (UTC-3).\n\nKvalifikační limit byl stanoven na 4,60 m. Na každé postupné výšce měly účastníce tři pokusy. Kvalifikační výšku úspěšně zdolalo sedm skokanek. Dále do finále postoupilo 5 skokanek, které zdolaly na první pokus předchozí postupnou výšku 4,45 m a na nižších výškách měly čistý zápis.\n\n"}
{"id": "1224085", "url": "https://cs.wikipedia.org/wiki?curid=1224085", "title": "Hora svatého Elijáše", "text": "Hora svatého Elijáše\n\nHora svatého Elijáše je název více hor a sídel, které jsou pojmenované po proroku svatém Elijáši. Jsou to např.:\n\n\n\n\n"}
{"id": "1224093", "url": "https://cs.wikipedia.org/wiki?curid=1224093", "title": "Mo Ostin", "text": "Mo Ostin\n\nMo Ostin (* 27. března 1927) byl americký podnikatel. Narodil se do židovské rodiny v New Yorku, ale vyrůstal v Los Angeles. V roce 1954 začal pracovat jako účetní pro hudební vydavatelství Verve Records. V roce 1960 se stal viceprezidentem nově vzniklého vydavatelství Reprise Records a později se stal prezidentem jeho mateřské společnosti Warner Bros. Records. Od Warner Bros. odešel v roce 1995. V roce 2003 byl uveden do Rock and Roll Hall of Fame.\n"}
{"id": "1224097", "url": "https://cs.wikipedia.org/wiki?curid=1224097", "title": "Norimberské právo", "text": "Norimberské právo\n\nNorimberské právo označuje městské právo, tedy soubor právních zvyklostí, kterými se řídilo (ve středověku) město Norimberk. Hlavním pramenem norimberského práva bylo Švábské zrcadlo (užívané v prostoru švábského, resp. jihoněmeckého práva).\n\nPro české dějiny má toto právo zvláštní význam, protože tvořilo s magdeburským právem hlavní okruh městských práv užívaný městy v českých zemích (přičemž norimberský okruh byl významně větší, k Magdeburgu se hlásila města na sever od linie Chomutov – Louny – Slaný – Malá Strana – Kolín – Kouřim – Polička – Olomouc). Nejsilnější vztah k Norimberku mělo město Cheb, u dalších jsou vazby značně volné, od poloviny 14. století jsou doloženy svébytné okruhy domácích práv (brněnské právo, jihlavské právo, znojemské právo a pražské právo). Původní zakládání městských práv na zvyklostech „vzorových měst“ znalo dotazy o naučení ve sporných případech k těmto městům, v případě norimberského okruhu je toto doloženo jen u Chebu, za Václava IV. byly vysloveně jakékoliv žádosti za hranice zakázány (města se dotazovala v Čechách Prahy a na Moravě Brna). Kodifikace městského práva v Čechách, tedy Koldínův zákoník, vycházely ze švábských zvyklostí (z Brna).\n\n"}
{"id": "1224099", "url": "https://cs.wikipedia.org/wiki?curid=1224099", "title": "Calw", "text": "Calw\n\nCalw ([ˈkalf]; lokálně [kʰalp]) je velké okresní město uprostřed Bádenska-Württemberska v jižním Německu, hlavní město okresu Calw. Nachází se v severním Černém lese, přibližně 18 kilometrů jižně od Pforzheimu a 33 kilometrů západně od Stuttgartu.\n\n\nCalw je výrazně vybaven chodníky, turistická výbava je důsledná s řadou obchodů, restaurací, bister a cukrárnami. Tento růst umožnil Calwu považovat se za velké město v rámci regionu.\n\n\n\n"}
{"id": "1224100", "url": "https://cs.wikipedia.org/wiki?curid=1224100", "title": "Landau in der Pfalz", "text": "Landau in der Pfalz\n\nLandau in der Pfalz nebo zkráceně Landau je autonomní (\"kreisfrei\") město v okresu Südliche Weinstraße (\"Jižní Vinařské stezky\") jižní spolkové země Porýní-Falc v Německu. V roce 2017 zde žilo obyvatel. Od roku 1909 je univerzitním městem, jde o dlouholeté kulturní centrum a tržní a obchodní městečko obklopené vinicemi a vinařskou obcí Falcké vinařské oblasti. Landau se nachází ve východní části Falckého lesa, v Evropě je největším souvislým lesním porostem.\n\nObsahuje okrsky (\"Stadtteile\") Arzheim, Dammheim, Godramstein, Mörlheim, Mörzheim, Nussdorf, Queichheim, a Wollmesheim.\n\nDůležitým oborem je vinařství.\n\nJméno města nesou luxusní otevřené kočáry s párem skládacích střech zvané „Landau“, které zde byly vyráběny.\n\nJako toponym odsud pochází také velice rozšířené aškenázské příjmení Landau, jehož nositelem byl například slavný pražský vrchní rabín Jechezkel Landau.\n\n"}
{"id": "1224101", "url": "https://cs.wikipedia.org/wiki?curid=1224101", "title": "Dane Alex Bird-Smith", "text": "Dane Alex Bird-Smith\n\nDane Alex Bird-Smith (* 15. července 1992) je australský atlet, který závodí v chůzi. Specializuje se na chůzi na 20 km, kde dosáhl svého nejlepšího času 1:19:37 hodin, který si vytvořil v roce 2016 na Letních olympijských hrách v Rio de Janeiro, kde mu tento výkon vynesl bronzovou medaili. \n\nZvítězil na Letní univerziádě v roce 2015. Je synem bývalého australského olympijského chodce Davida Smitha.\n\n"}
{"id": "1224102", "url": "https://cs.wikipedia.org/wiki?curid=1224102", "title": "Atletika na Letních olympijských hrách 2016 – hod oštěpem muži", "text": "Atletika na Letních olympijských hrách 2016 – hod oštěpem muži\n\nPřed startem soutěže byly platné rekordy následující:\n\nPozn. Všechny časy jsou v brazilském čase (UTC-3).\n\nV kvalifikaci měl každý z oštěpařů možnost tří pokusů, ze kterých se počítal nejlepší. Do finále postoupili přímo oštěpaři, kteří hodili alespoň 83 metrů (Q). Dodatečně postoupili tři oštěpaři s nejlepším výkonem (q), kteří limit nesplnili, aby byl počet účastníků finále doplněn na 12.\n\nDvanáctka finalistů měla k dispozici tři pokusy, ze kterých se počítal nejlepší. Osmička nejlepších pak měla k dispozici další tři pokusy. Nejlepší výsledek se počítal ze všech šesti pokusů. Julius Yego se v průběhu soutěže zranil a k posledním dvěma pokusům už nenastoupil. Přesto mu jeho výkon z první série zajistil stříbrnou medaili.\n\n"}
{"id": "1224103", "url": "https://cs.wikipedia.org/wiki?curid=1224103", "title": "Důl Měděnec", "text": "Důl Měděnec\n\nDůl Měděnec je uzavřený železnorudný důl v Měděnci v Krušných horách (okres Chomutov, Ústecký kraj). Mezi lety 1968 a 1992, kdy byl v provozu, se v něm vytěžilo přibližně 2,7 miliónů tun rubaniny, což představuje asi 936 tisíc tun železa. Po určitou dobu se v něm získávaly také rudy mědi a stříbra. Po ukončení těžby kovových rud ještě krátkou dobu probíhala těžba muskovitu a granátů. Definitivně byla těžba zastavena v roce 1997.\n\nV letech 1955–1966 probíhal v okolí Měděnce magnetometrický průzkum, který na základě geomagnetických anomálií odhalil několik skrytých magnetitových ložisek. Už v roce 1958 Ministerstvo hutního průmyslu rozhodlo o výstavbě nového důlního závodu, který se měl stát součástí národního podniku Železorudné doly a hrudkovny Ejpovice. Povrchový průzkum lokality však zjistil také přítomnost uranového zrudnění, a proto ložisko v období 1959–1960 převzaly Jáchymovské doly, které zde vyhloubily průzkumnou jámu. Ložisko uranu však nebylo nalezeno. Výstavba vlastního dolu proběhla mezi lety 1960 a 1968, kdy byl v květnu uveden do provozu, přestože nebyl kompletně dokončen. V průběhu let se měnilo jeho organizační zařazení:\n\n\nMěděnecký důl ukončil těžbu z důvodu vyčerpání ložiska v roce 1992 jako poslední železnorudný důl v České republice. Roku 1994 jej získala společnost Garmica, která zde těžila granáty a slídy, ale pro nízký odbyt musela těžbu v roce 1997 ukončit. V následujícím roce přestala být odčerpávána důlní voda, a důl byl zatopen. V době ukončení těžby v roce 1992 důl zaměstnával 184 zaměstnanců, ale průměrný stav byl po dobu provozu asi 265 pracovníků.\n\nCelý dobývací prostor dolu tvořilo pět skarnových ložisek magnetitu: Měděnec, Měděnec-sever (mezi Měděncem a Mezilesím), Přísečnice (2,5 km severně od Měděnce), Fischer-Václav (500 metrů severovýchodně od ložiska Přísečnice) a Kovářská (severovýchodně od Kovářské). Těžba probíhala pouze na třech z nich.\n\nHlavní ložisko Měděnec tvořila ve skarnovém tělese vyvinutá magnetitová čočka o délce až 600 metrů, šířce 300 metrů a mocnosti až 90 metrů s ortorulami v nadloží. Otevíraly ji dvě svislé jámy. Klecová jáma Měděnec vyhloubená během průzkumu Jáchymovskými doly a prohloubená do roku 1968 až do hloubky 224,5 metrů sloužila k dopravě lidí a pomocného materiálu, zatímco skipojáma vybavená těžním zařízením byla hluboká 279 metrů. Měla čtyři patra. Ze třetího vedl překop k ložisku Přísečnice a pod čtvrtým patrem se nacházela drtírna rudy. Ložisko poskytlo 85 % vytěžených surovin.\n\nV roce 1989 provedli zaměstnanci velký odstřel, který vedl k propadu nadložní klenby, v jehož důsledku se na povrchu vytvořila časem zatopená propadlina o průměru přes sto metrů. Příčinou propadu byla snaha získat větší množství rudy těžbou zásob z ochranných pilířů širokých 8–10 metrů mezi jednotlivými komorami širokými 30 metrů.\n\nLožisko Přísečnice bylo otevřeno 146 metrů hlubokou průzkumnou jámou a v letech 1970–1992 těženo. Po ukončení těžby byla jáma vybavena potrubím na případné odčerpávání vody a zasypána. Z ložiska pocházelo asi 15 % vytěžených surovin.\n\nLožisko Kovářská bylo otevřeno svislou průzkumnou jámou hlubokou 544 metrů. Práce v ní byly zastaveny v roce 1964. Průzkum provedený v roce 1987 zde však odhalil zásoby rudy o velikosti 12–15 miliónů tun s roční kapacitou těžby 300–500 tisíc tun. Těžba však zahájena nebyla. Z ložiska Měděnec byl sice budován překop, ale práce na něm byly asi po jednom kilometru ukončeny.\n\nLožisko Václav se nacházelo poblíž historického dolu Fischer u Mezilesí. Společně byly pokusně těženy v letech 1962–1964, ale malé zásoby a nerentabilnost těžby vedly k jejich uzavření a zatopení v roce 1965. Zdejší rubanina byla dodávána do národního podniku Rudné doly Jeseník v Žulové, kde se upravovala pro těžkokapalinové úpravny uhlí v Ostravě. Z odvalů dolu Fischer bylo získáno 15 000 tun rubaniny.\n\nCelková produkce dolu byla 2 672 000 tun rubaniny o průměrné kovnatosti 35,07 %, což odpovídá 937 000 tun kovového železa. Průměrný roční úhrn rubaniny se pohyboval kolem 110 000 tun. Hlavním produktem dolu byl železný koncentrát využívaný k výrobě surového železa nebo jako zatěžkávadlo pro uhelné úpravny. Od roku 1982 se však z doprovodného chalkopyritu vyráběl také měděný koncentrát s celkovým obsahem 323 tun mědi a 807 kg stříbra (z koncentrátu bylo získáno v Kovohutích Krompachy 752 kg stříbra). V posledních pěti letech provozu odebíral měděneckou magnetitovou drť z nejkvalitnější železné rudy podnik Výstavba jaderné elektrárny Temelín, který ji používal k výrobě těžkých betonů.\n\nKromě rud se využíval také štěrk a zpracovávaly se zde nízkotavitelné strusky z chomutovských Válcoven trub a železáren, ze kterých se vyráběla zatěžkávadla, a pokusně také železné podíly z popílků tepelných elektráren v Prunéřově a louženců z niklové huti Sereď.\n"}
{"id": "1224104", "url": "https://cs.wikipedia.org/wiki?curid=1224104", "title": "Andrew Hoy", "text": "Andrew Hoy\n\nAndrew James Hoy (* 8. února 1959, Culcairn, Nový Jižní Wales) je australský jezdec na koni. Má čtyři olympijské medaile, všechny ze závodu všestrannosti (military). Tři jsou zlaté a ze závodu družstev (Barcelona 1992, Atlanta 1996, Sydney 2000), jedna stříbrná ze závodu individuálního (Sydney 2000). V Londýně 2012 absolvoval své sedmé olympijské hry. V roce 1993 mu byl udělen Řád Austrálie (\"Order of Australia\") a v roce 2000 byl uveden do australské sportovní Síně slávy.\n"}
{"id": "1224105", "url": "https://cs.wikipedia.org/wiki?curid=1224105", "title": "Leonberg", "text": "Leonberg\n\nLeonberg je velké okresní město v německé spolkové zemi Bádensko-Württembersko asi 16 km (10 mil) západně od Stuttgartu, hlavního města spolkové země. Ve městě žije obyvatel a je třetí největší město v zemském okresu Böblingen (po Sindelfingen a Böblingen na jihu).\n\nLeonberg je nejvíce známý pro své malebné náměstí, velmi staré výroční koňské trhy, v minulosti hrálo roli jako sídlo jednoho z Württembergských prvních parlamentů, a pomerančové zahrady – v Německu je jedinou zbývající terasovitou zahradou, která sahá až do pozdní renesance.\n\nDivadlo ve Spitalhofu zavádí muzikály, divadelní hry, amatérské divadlo, koncerty a akce pro děti s pravidelnými návštěvami jiných divadel.\n\n\n\n\nLeonberg je spojený s těmito městy:\n\n"}
{"id": "1224108", "url": "https://cs.wikipedia.org/wiki?curid=1224108", "title": "Thiago Braz da Silva", "text": "Thiago Braz da Silva\n\nThiago Braz da Silva (* 16. prosince 1993) je brazilský atlet, který se specializuje na skok o tyči. V současné době je držitelem olympijského rekordu 6,03 metru, kterým zvítězil na Letních olympijských hrách 2016 v Riu de Janeiru, kde porazil obhájce titulu a světového rekordmana Renauda Lavillenieho. \n\nV roce 2012 získal výkonem 5,55 m zlatou medaili na Mistrovství světa juniorů.\n\nNa Mistrovství světa v atletice startoval poprvé v roce 2013 v Moskvě, s výkonem 5,40 m se nekvalifikoval do finále a skončil na 14. místě. V roce 2015 v Pekingu skočil v kvalifikaci 5,65 m, ale ani tentokrát to na finále nestačilo, obsadil 19. místo.\n\nDne 24. června 2015 dosáhl v Baku nového osobního rekordu 5,92 m, svoje předchozí maximum překonal skoro o 20 cm. Dne 13. února 2016 si v Berlíně znovu zlepšil osobní rekord na 5,93 m. To byl také jeho nejlepší výkon před olympiádou v Riu. \n\nNa Letních olympijských hrách 2016 v Rio de Janeiru získal zlatou medaili výkonem 6,03 m, přičemž poprvé v životě překonal hranici šesti metrů. Tímto výkonem se zařadil mezi nejlepší tyčkaře historie.\n\n"}
{"id": "1224109", "url": "https://cs.wikipedia.org/wiki?curid=1224109", "title": "Bolesław Niemierko", "text": "Bolesław Niemierko\n\nprof. dr hab. Bolesław Niemierko (* 17. července 1935, Poznaň) je polský pedagog a didaktik. Známý je pro svoji taxonomii kognitivních cílů ve výuce. Působí na univerzitě v Gdaňsku.\n\nNiemierko rozděluje dvě úrovně osvojení kognitivních cílů, které dále dělí na další dvě podúrovně.\n\n\n"}
{"id": "1224110", "url": "https://cs.wikipedia.org/wiki?curid=1224110", "title": "Back to the Egg", "text": "Back to the Egg\n\nBack to the Egg je poslední studiové album anglické skupiny Wings. Vydáno bylo dne 24. května 1979 společností Columbia Records v USA, Ve Spojeném království jej vydala společnost Parlophone o dva týdny později. Nahráno bylo v různých obdobích od června 1978 do února 1979 v několika různých studiích, včetně Abbey Road Studios. V americké hitparádě Billboard 200 se umístilo na osmém místě, zatímco v britské UK Albums Chart na šesté. V USA se stalo platinovým.\n\n"}
{"id": "1224111", "url": "https://cs.wikipedia.org/wiki?curid=1224111", "title": "Matthew Ryan (jezdec)", "text": "Matthew Ryan (jezdec)\n\nMatthew \"Matt\" Morgan Ryan (* 3. června 1964, Sydney, Nový Jižní Wales) je australský jezdec na koni. Má tři zlaté olympijské medaile, všechny ze závodu všestrannosti (military). Dvě jsou ze závodu družstev (Barcelona 1992, Sydney 2000), jedna ze závodu individuálního (Barcelona). V roce 2009 získal britské občanství. V roce 1993 mu byl udělen Řád Austrálie (\"Order of Australia\") a v roce 2000 byl uveden do australské sportovní Síně slávy.\n"}
{"id": "1224112", "url": "https://cs.wikipedia.org/wiki?curid=1224112", "title": "For What It's Worth", "text": "For What It's Worth\n\n„For What It's Worth“ je píseň americké skupiny Buffalo Springfield. Jejím autorem je Stephen Stills. Vyšla na druhém vydání prvního alba skupiny \"Buffalo Springfield\" v březnu 1967 (album původně vyšlo v prosinci 1966 a místo „“ obsahovalo píseň „“). Již v lednu 1967 vyšla píseň jako singl, na jehož druhé straně se nacházela píseň „“. Singl se umístil na sedmé příčce hitparády Billboard Hot 100. Časopis \"Rolling Stone\" píseň zařadil na 63. pozici žebříčku 500 nejlepších písní všech dob. Coververze písně nahráli například Led Zeppelin, Ozzy Osbourne, Rush a Ann Wilson.\n"}
{"id": "1224113", "url": "https://cs.wikipedia.org/wiki?curid=1224113", "title": "Run Devil Run", "text": "Run Devil Run\n\nRun Devil Run je jedenácté sólové studiové album anglického hudebníka Paula McCartneyho. Vydáno bylo v říjnu roku 1999 společností Parlophone a jeho producentem byl spolu s McCartneym Chris Thomas. Nahráno bylo od března do května toho roku ve studiu Abbey Road Studios. Deska obsahuje převážně coververze písní z padesátých let, ale také tři McCartneyho originály napsané ve stylu ostatních písní. V hitparádě Billboard 200 se album umístilo na 27. místě.\n\n\n"}
{"id": "1224114", "url": "https://cs.wikipedia.org/wiki?curid=1224114", "title": "Saint John Flames", "text": "Saint John Flames\n\nSaint John Flames byl profesionální kanadský klub ledního hokeje, který sídlil v Saint Johnu v provincii Nový Brunšvik. Od roku 1993 do roku 2003 působil v American Hockey League, když klub Calgary Flames koupil, přemístil a přejmenoval utický klub Utica Devils, aby se tak stal jejich přidruženým klubem. Klubové barvy byly červená, bílá, zlatá a černá.\n\nSaint John Flames v roce 2001 vyhráli šampionát Calder Cup  na domácím ledě v Harbour Station.  28. května 2001 porazili Wilkes-Barre/Scranton Penguins, farmu týmu Pittsburgh Penguins. Flames (Plameny) sérii vyhráli 4-2 s konečným skóre 1-0. Flames také hráli finále Calder Cupu v roce 1998, kdy je porazili Philadelphia Phantoms. Po vítězství z roku 2001 se Saint John Flames se stal druhým týmem AHL se sídlem v Novém Brunšviku, jenž vyhrál Calder Cup. Prvním byl tým New Brunswick Hawks z Monctonu - v roce 1982 hráli proti Binghamton Whalers. Vítězství přišlo poté, co ostatní týmy AHL se sídlem v Novém Brunšviku soutěžící o pohár prohrály.\n\nPo sezóně 2002-03 byla Plamenům na dvě sezóny pozastavena činnost. V roce 2005 byly oživeny, tým pak několikrát přesídlil a hrál jako Omaha Ak-Sar-Ben Rytířů (2005-07), Quad City Flames (2007-09), Abbotsford Heat (2009-14), Adirondack Flames (2014-15). V sezóně 2015-16 hrál jako Stockton Heat v nové Pacifické Divizi.\n\nBěhem pozastavené činnosti St. John ' s Maple Leafs zůstaly na jednu sezónu jako poslední zbývající klub atlantsko-kanadské AHL, protože   Toronto Maple Leafs v roce 2005 přestěhovali své Toronto Marlies do Toronta. AHL se do Atlantské Kanady vrátila až v roce 2011 se St John IceCaps. Saint John v současné době zastupuje klub  Saint John Sea Dogs z Quebec Major Junior Hockey League.\n\nSaint John Flames původně používaly logo stylizovaného červenožlutého plamenu, který velmi připomínal plamen Calgary Flames, s hokejkou a slovem \"PLAMENY\" červenými písmeny ve spodní části. V roce 2000 bylo týmové logo změněno na draka plivajícího oheň s červenou a oranžovou barvou. Byl to vzácný případ týmu AHL, který neměl stejné základní logo (i když s některými úpravami) jako jeho přidružený tým, co se názvu týče. Dokonce i Fredericton Express ve městě kousek od Saint John a ve stejné provincii používá logo velmi podobné logu jeho dvou přidružených týmů, Quebec Nordiques (tím druhým byli Vancouver Canucks).\n\nZdroj: \n\n"}
{"id": "1224115", "url": "https://cs.wikipedia.org/wiki?curid=1224115", "title": "Oberliga (německá fotbalová soutěž)", "text": "Oberliga (německá fotbalová soutěž)\n\nOberliga je od sezony 2008/09 pátá nejvyšší ligová úroveň v německém ligovém systému a zároveň druhá, která není celostátní. Dělí se do dvanácti regionálních soutěží - Baden-Württemberg, Bayern (sk. Sever a Jih), Bremen, Hamburg, Hessen, Mittelrhein, Niederrhein, Niedersachsen, Nordost (sk. Sever a Jih), Rheinland-Pfalz/Saar, Schleswig-Holstein, Westfalen.\n\nV letech 1945 – 1963 byla Oberliga nejvyšší fotbalovou soutěží v Německu.\n\n"}
{"id": "1224116", "url": "https://cs.wikipedia.org/wiki?curid=1224116", "title": "Pretenders (album)", "text": "Pretenders (album)\n\nPretenders je první studiové album skupiny Pretenders. Vydáno bylo v lednu roku 1980 společností . Jeho producentem byl Chris Thomas, výjimkou je píseň „“, jíž produkoval Nick Lowe. Deska byla nahrána v roce 1979 v londýnských studiích a . V americké hitparádě Billboard 200 se umístilo na deváté pozici, zatímco v britské UK Albums Chart se dostalo až na první. Na začátku písně „The Phone Call“ je slyšet vytáčení telefonu velšského hudebníka a skladatele Johna Calea.\n\n\n"}
{"id": "1224117", "url": "https://cs.wikipedia.org/wiki?curid=1224117", "title": "Atletika na Letních olympijských hrách 2016 – vrh koulí muži", "text": "Atletika na Letních olympijských hrách 2016 – vrh koulí muži\n\nPřed startem soutěže byly platné rekordy následující:\n\nV průběhu soutěže byl ustanoven následující rekord:\nPozn. Všechny časy jsou v brazilském čase (UTC-3).\n\nV kvalifikaci měl každý z koulařů možnost tří pokusů, ze kterých se počítal nejlepší. Do finále postoupili přímo koulaři, kteří hodili alespoň 20,65 metru (Q). Dodatečně postoupilo šest koulařů s nejlepším výkonem (q), kteří limit nesplnili, aby byl počet účastníků finále doplněn na 12.\n\nDvanáctka finalistů měla k dispozici tři pokusy, ze kterých se počítal nejlepší. Osmička nejlepších pak měla k dispozici další tři pokusy. Nejlepší výsledek se počítal ze všech šesti pokusů. Vítězný Ryan Crouser v průběhu soutěže ustanovil nový olympijský rekord.\n\n"}
{"id": "1224118", "url": "https://cs.wikipedia.org/wiki?curid=1224118", "title": "Lucenko", "text": "Lucenko\n\nLucenko () je příjmení více osob:\n\n"}
{"id": "1224119", "url": "https://cs.wikipedia.org/wiki?curid=1224119", "title": "Jeff Henderson", "text": "Jeff Henderson\n\nJeffrey Henderson (* 19. února 1989) je americký atlet, který se specializuje ve skoku dalekém. \nNa Panamerických hrách 2015 získal zlatou medaili s výkonem 8,54 m, zároveň si tím vytvořil osobní rekord. Ve stejné sezóně postoupil do dálkařského finál na světovém šampionátu v Pekingu. Na světovém halovém šampionátu v roce 2016 obsadil mezi dálkaři čtvrté místo.\n\nDne 13. srpna 2016 získal zlatou medaili na Letních olympijských hrách 2016 v Rio de Janeiru s výkonem 8.38 m. Jeho vítězství od druhého místa dělil pouhý centimetr.\n\nStart na mistrovství světa v Londýně pro něj nebyl tak úspěšný, výkonem 784 cm nepostoupil z kvalifikace do finále.\n\n"}
{"id": "1224122", "url": "https://cs.wikipedia.org/wiki?curid=1224122", "title": "Atletika na Letních olympijských hrách 2016 – vrh koulí ženy", "text": "Atletika na Letních olympijských hrách 2016 – vrh koulí ženy\n\nPřed startem soutěže byly platné rekordy následující:\n\nPozn. Všechny časy jsou v brazilském čase (UTC-3).\n\nV kvalifikaci měla každá z koulařek možnost tří pokusů, ze kterých se počítal nejlepší. Do finále postoupily přímo koulařky, které hodily alespoň 18,40 metru (Q). Dodatečně postoupilo šest koulařek s nejlepším výkonem (q), které limit nesplnily, aby byl počet účastnic finále doplněn na 12.\n\nDvanáctka finalistek měla k dispozici tři pokusy, ze kterých se počítal nejlepší. Osmička nejlepších pak měla k dispozici další tři pokusy. Nejlepší výsledek se počítal ze všech šesti pokusů.\n\n"}
{"id": "1224125", "url": "https://cs.wikipedia.org/wiki?curid=1224125", "title": "Drew Ginn", "text": "Drew Ginn\n\nDrew Cameron Ginn (* 20. listopadu 1974, Leongatha) je bývalý australský veslař. Získal tři zlaté olympijské medaile a jednu stříbrnou, dvě zlata má ze závodu dvojky bez kormidelníka (Athény 2004, Peking 2008), jedno zlato ze čtyřky bez kormidelníka (Atlanta 1996) a stříbro ze čtyřky bez kormidelníka (Londýn 2012). Je též pětinásobným mistrem světa ze závodů dvoj a čtyřveslic. Krom veslování se věnoval i cyklistice.\n"}
{"id": "1224134", "url": "https://cs.wikipedia.org/wiki?curid=1224134", "title": "Kawasaki GPZ 750", "text": "Kawasaki GPZ 750\n\nKawasaki GPZ 750 je motocykl kategorie superbike, vyvinutý firmou Kawasaki, vyráběný v letech 1982-1988.\n\nMotor je čtyřdobý, vzduchem chlazený řadový čtyřválec DOHC. Jeho předchůdcem je model Kawasaki KZ 750, nástupcem kapalinou chlazený model Kawasaki GPZ 750R. Silnější byl model Kawasaki GPZ 750 Turbo.\n\n\n"}
{"id": "1224135", "url": "https://cs.wikipedia.org/wiki?curid=1224135", "title": "Ri Se-gwang", "text": "Ri Se-gwang\n\nRi Se-gwang (21. ledna 1985 Jižní Hamgjong) je severokorejský sportovní gymnasta.\n\nV roce 2006 na Asijských hrách získal zlatou medaili a tak se stal prvním severokorejským reprezentantem, který zvítězil v přeskoku na těchto hrách. V roce 2007 získal bronzovou medaili v přeskoku na Mistrovství světa ve sportovní gymnastice. V roce 2009 se účastnil Mistrovství světa v gymnastice v Londýně, kde skončil ve finále sedmý. Na Univerziádě 2009 získal stříbrnou medaili v prostných a bronzovou na kruzích. Je mistrem světa v přeskoku z let 2014 a 2015. Na olympijských hrách v 2016 získal zlatou medaili v disciplíně přeskok. \n\n"}
{"id": "1224142", "url": "https://cs.wikipedia.org/wiki?curid=1224142", "title": "James Tomkins", "text": "James Tomkins\n\nJames Bruce Tomkins (* 19. srpna 1965, Sydney) je bývalý australský veslař. Získal tři zlaté olympijské medaile a jednu bronzovou, dvě zlata má ze závodu čtyřky bez kormidelníka (Barcelona 1992, Atlanta 1996), jedno zlato z dvojky bez kormidelníka (Athény 2004) a bronz z dvojky bez kormidelníka (Sydney 2000). Zúčastnil se šesti olympiád. Je též sedminásobným mistrem světa ze závodů kolektivních posádek. Roku 1997 mu byl udělen Řád Austrálie (\"Order of Australia\") a v roce 2012 byl uveden do australské sportovní Síně slávy.\n"}
{"id": "1224143", "url": "https://cs.wikipedia.org/wiki?curid=1224143", "title": "Atletika na Letních olympijských hrách 2016 – hod diskem muži", "text": "Atletika na Letních olympijských hrách 2016 – hod diskem muži\n\nPřed startem soutěže byly platné rekordy následující:\n\nPozn. Všechny časy jsou v brazilském čase (UTC-3).\n\nV kvalifikaci měl každý z diskařů možnost tří pokusů, ze kterých se počítal nejlepší. Do finále postoupili přímo diskaři, kteří hodili alespoň 65,50 metrů (Q). Tuto hranici překonali pouze dva diskaři. Dodatečně postoupilo deset diskařů s nejlepším výkonem (q), kteří limit nesplnili, aby byl počet účastníků finále doplněn na 12.\n\nDvanáctka finalistů měla k dispozici tři pokusy, ze kterých se počítal nejlepší. Osmička nejlepších pak měla k dispozici další tři pokusy. Nejlepší výsledek se počítal ze všech šesti pokusů. \n\nVítězný německý reprezentant Christoph Harting je mladší bratr Roberta Hartinga, který v této disciplíně zvítězil na LOH 2012 v Londýně. Robert Harting startoval i v Riu, nepostoupil však z kvalifikace (viz výše).\n\n"}
{"id": "1224145", "url": "https://cs.wikipedia.org/wiki?curid=1224145", "title": "Oleg Grigorjev", "text": "Oleg Grigorjev\n\nOleg Grigorjev () je jméno a příjmení více osob:\n\n<onlyinclude>* Oleg Grigorjevič Grigorjev (* 1937), sovětský boxer\n"}
{"id": "1224146", "url": "https://cs.wikipedia.org/wiki?curid=1224146", "title": "Galenstock", "text": "Galenstock\n\nGalenstock (3586 m n. m.) je hora v Urnských Alpách. Leží na území Švýcarska na hranici kantonů Valais a Uri. Na vrchol je možné vystoupit pouze horolezeckým způsobem.\n\nGalenstock se vypíná v jižních Urnských Alpách, severně od silničního a železničního sedla Furkapass. Západně pod ním stéká ledovec Rhonegletscher, který se níže mění na pramennou oblast řeky Rhôna. Na jihovýchod stéká ledovec Sidelengletscher a na východ ledovec Tiefengletscher. Od Galenstocku se táhne na sever hřeben s výraznými vrcholy Tiefenstock, Rhonestock a Dammastock. K jihu klesá hřeben Galengrat do sedla Galensattel.\n\n\nNormální cesta v létě vede od chaty Albert-Heim, přes ledovec Tiefengletscher, na sedlo pod Tiefenstock a nakonec po severním hřebeni na Galenstock. Horolezecká obtížnost je hodnocena stupněm AD. Výstup trvá 5 hodin. Sezóna trvá od července do září.\n\nNormální cesta v zimě na lyžích začíná u hotelu Belveder, míří k pramenům Rhony, stoupá po ledovci Rhonegletscher, odbočuje do sedla Galensattel a vrcholu dosahuje jižním hřebenem. Skialpinistické hodnocení obtížnosti doporučuje výstup jen pro zkušené. Výstup trvá 5 hodin. Sezóna trvá od května do července.\n\n"}
{"id": "1224147", "url": "https://cs.wikipedia.org/wiki?curid=1224147", "title": "James Gregory", "text": "James Gregory\n\nJames Gregory, někdy uváděn též jako James Gregorie (listopad 1638, Drumoak — říjen 1675, Edinburgh) byl skotský matematik a astronom. Proslul především vytvořením tzv. Gregoryho dalekohledu. Sestavil ho roku 1663. Šlo o zrcadlový dalekohled s vrtaným primárním zrcadlem a konkávním sekundárním zrcadlem za primárním ohniskem. Jeho výhodou bylo, že oproti jiným dalekohledům Gregoryho doby v něm obraz nebyl obrácený, neboť světelný svazek se odrážel od sekundárního zrcadla a vracel se otvorem v primárním zrcadle do okuláru. Informace o novém pojetí teleskopu podal ve spise \"Optica Promota\", rovněž vydaném v roce 1663, a to v Londýně, kam odešel po promoci na protestantské \"Marischal College\" v Aberdeenu (jedné ze škol, z níž později vznikla Aberdeenská univerzita). Po Londýnské epizodě působil též v Haagu, Paříži a v Padově. Zde se věnoval zejména matematice, významné byly jeho příspěvky k trigonometrii.\n"}
{"id": "1224148", "url": "https://cs.wikipedia.org/wiki?curid=1224148", "title": "Flaming Pie", "text": "Flaming Pie\n\nFlaming Pie je desáté sólové studiové album anglického hudebníka Paula McCartneyho. Vydáno bylo v květnu roku 1997 společnostmi Parlophone a Capitol Records a spolu s McCartneym jej produkovali Jeff Lynne a George Martin. Dvě písně z alba byly nahrány již v roce 1992, zbytek pak v letech 1995 až 1997. Nahrávalo se ve více studiích, včetně Abbey Road Studios. Na desce se nachází například píseň „“, což je duet se Stevem Millerem. V britské hitparádě UK Albums Chart, stejně jako v americké Billboard 200, se album umístilo na druhé příčce. V obou zemích se stalo zlatým.\n\n\n"}
{"id": "1224152", "url": "https://cs.wikipedia.org/wiki?curid=1224152", "title": "Atletika na Letních olympijských hrách 2016 – hod diskem ženy", "text": "Atletika na Letních olympijských hrách 2016 – hod diskem ženy\n\nPřed startem soutěže byly platné rekordy následující:\n\nPozn. Všechny časy jsou v brazilském čase (UTC-3).\n\nV kvalifikaci měla každá z diskařek možnost tří pokusů, ze kterých se počítal nejlepší. Do finále postoupily přímo diskařky, které hodily alespoň 62,00 metrů (Q). Dodatečně postoupily čtyři diskařky s nejlepším výkonem (q), které limit nesplnily, aby byl počet účastnic finále doplněn na 12.\n\nDvanáctka finalistek měla k dispozici tři pokusy, ze kterých se počítal nejlepší. Osmička nejlepších pak měla k dispozici další tři pokusy. Nejlepší výsledek se počítal ze všech šesti pokusů.\n\nObhájkyně zlaté medaile z LOH 2012 v Londýně a držitelka nejlepšího světového výkonu roku 2016 Sandra Perkovićová předvedla během celého finále pouze jediný platný pokus, ten jí však s velkou rezervou (druhá závodnice v pořadí ztratila více než 2 metry) stačil na vítězství.\n\n"}
{"id": "1224155", "url": "https://cs.wikipedia.org/wiki?curid=1224155", "title": "Zemětřesení v Roermondu 1992", "text": "Zemětřesení v Roermondu 1992\n\nZemětřesení v Roermondu vypuklo 13. dubna 1992, zhruba ve 3:20 místního času (1:20 UTC) se silou 5,3 a podle Mercalliho stupnice dosáhlo intenzity VII (\"velmi silné\"). Jedná se o nejsilnější zaznamenané zemětřesení v Nizozemsku a v severozápadní Evropě. Způsobilo značné škody na starších budovách v Nizozemsku a sousedních zemích, Belgii a Německu. Nikdo nezemřel. Po zemětřesení následovalo více než 200 dotřesů.\n\nEpicentrum se nacházelo asi 5 km jižně od Roermondu na zlomové linii \"Rúrské příkopové propadliny\".\n\nOtřesy byly pociťovány i v Československu, Švýcarsku, Francii a Velké Británii. \n"}
{"id": "1224158", "url": "https://cs.wikipedia.org/wiki?curid=1224158", "title": "Daniel Rutherford", "text": "Daniel Rutherford\n\nDaniel Rutheford (3. listopad 1749, Edinburgh – 15. prosinec 1819, Edinburgh) byl skotský chemik a botanik, který jako první na světě roku 1772 izoloval prvek dusík. Rutheford ovšem pracoval s tehdy běžným konceptem flogistonu, věřil tedy, že látka, jíž takto získal (za pomoci reakce hydroxidu draselného a oxidu uhličitého), je prostě vzduch, který odebral flogistonu. Nazval ji tudíž „deflogistovaný vzduch“. Teprve později byl prvek zasazen do jiného pojetí chemie, název nitrogen vymyslel roku 1790 Jean-Antoine Chaptal, Antoine Lavoisier prvku říkal azot, český pojem dusík zavedl Jan Svatopluk Presl. Rutherford byl žákem Josepha Blacka, objevitele oxidu uhličitého, a strýcem spisovatele Waltera Scotta.\n"}
{"id": "1224160", "url": "https://cs.wikipedia.org/wiki?curid=1224160", "title": "Zemětřesení v Jü-šu 2010", "text": "Zemětřesení v Jü-šu 2010\n\nZemětřesení v Jü-šu 2010 bylo zemětřesení v autonomní prefektuře Jü-šu v provincii Čching-chaj v Čínské lidové republice.\n\nK otřesu došlo 14. dubna 2010 v 7:49 místního času. Měl sílu 6,9 M a jeho hypocentrum se nacházelo 17 km pod zemí. Podle agentury Sin-chua bylo potvrzeno 2 698 mrtvých a 12 135 zraněných, z nich 1 434 těžce. Druhý den proběhlo mnoho dotřesů, z nichž jeden měl sílu 5,8 M. Epicentrum zemětřesení se nacházelo v odlehlém a členitém terénu, v blízkosti hranic s Tibetskou autonomní oblastí, u vesnice Rima v obci Horní La-siou v okresu Jü-šu ve stejnojmenné prefektuře, asi 30 km od města Gyêgu a asi 240 km od Čhamdo. Epicentrum zemětřesení bylo v řídce osídlené oblasti na Tibetské náhorní plošině, kterou pravidelně postihují zemětřesení.\n"}
{"id": "1224166", "url": "https://cs.wikipedia.org/wiki?curid=1224166", "title": "Genius", "text": "Genius\n\nGenius může znamenat:\n\n"}
{"id": "1224167", "url": "https://cs.wikipedia.org/wiki?curid=1224167", "title": "Zemětřesení v Pákistánu 2011", "text": "Zemětřesení v Pákistánu 2011\n\nZemětřesení v Pákistánu v roce 2011 bylo zemětřesení o velikosti 7,2 M. Jeho epicentrum leželo asi 45 kilometrů západně od Dalbandinu v Balúčistánu, v řídce osídlené oblasti. United States Geological Survey uvádí, že se zemětřesení konalo dne 18. ledna 2011 v 20:23:17 UTC (19. ledna v 01:23 místního času) v 28.838°N, 63.974°E.\n\nDvě ženy zemřely na infarkt po zemětřesení ve městě Kvéta, asi 330 km severovýchodně od epicentra, kde byla intenzita IV Mercalliho stupnice. Mnoho lidí se zranilo.\n\nTektonické prostředí tohoto regionu je ovládáno pohyby Arabské, Indické a Euroasijské Desky.\n"}
{"id": "1224171", "url": "https://cs.wikipedia.org/wiki?curid=1224171", "title": "Sabadell", "text": "Sabadell\n\nSabadell je město ve španělském autonomním společenství Katalánsko, žije v něm něco přes dvě stě tisíc obyvatel. Leží na říčce Ripoll asi 20 km severně od Barcelony a je spolu s Terrassou jedním ze dvou hlavních měst comarky Vallès Occidental.\n\nV římské době je doložena existence vesnice Arraona, v 11. století byl založen Sabadell jako majetek kláštera v Sant Cugat del Vallès, roku 1373 připadl aragonským králům. Obě obce se spojily v 19. století a lokalita se stala centrem textilního průmyslu, který vynesl Sabadellu přezdívku \"katalánský Manchester\". V roce 1856 bylo zřízeno železniční spojení s Barcelonou a roku 1877 byl Sabadell povýšen na město, během 19. století vzrostl počet obyvatel ze dvou tisíc na více než desetinásobek. Vznikla zde řada staveb ve stylu katalánského modernismu jako je radnice, divadlo, vodárenská věž, hotel Suís, ústřední tržnice nebo spořitelna Caixa d'Estalvis. Vedle tradiční výroby vlněných látek se rozvíjel i strojírenský, papírenský, kožedělný, chemický a potravinářský průmysl, příliv pracovních sil vedl ke vzniku nových čtvrtí Ca n'Oriac a Torre-Romeu. Roku 1934 bylo uvedeno do provozu letiště Sabadell.\n\nSídlí zde Banco Sabadell, jedna z největších bankovních skupin ve Španělsku založená roku 1881. Centrem hospodářského života je třída Eix Macià s množstvím moderních kancelářských, obchodních i zábavních budov. V Sabadellu se nachází umělecká akademie, vysoká škola průmyslového designu, hvězdárna, historické muzeum a paleontologický ústav, který založil místní rodák Miquel Crusafont i Pairó. Dvanáct metrů vysoký pomník Ludvíka Lazara Zamenhofa odhalený roku 1989 je největším objektem věnovaným zakladateli esperanta na světě. Volný čas tráví obyvatelé nejčastěji v lesoparku Bosc de Can Deu. Existuje zde spolek \"colla castellera\", který udržuje místní tradici stavění lidských věží o velkých svátcích. Místní fotbalový klub CE Sabadell FC strávil čtrnáct sezón v nejvyšší soutěži, hraje na stadiónu Nova Creu Alta, který hostil i šest zápasů fotbalového turnaje olympiády 1992. Sabadell je členem mezinárodního sdružení Eurotowns.\n\n\n"}
{"id": "1224172", "url": "https://cs.wikipedia.org/wiki?curid=1224172", "title": "Thomas Graham", "text": "Thomas Graham\n\nThomas Graham (20. prosinec 1805, Glasgow – 16. září 1869) byl skotský chemik. Je označován za objevitele dialýzy.\nStudoval v Glasgowě a v Edinburghu. V roce 1830 se stal profesorem chemie na Andersonian University v Glasgowě, roku 1837 na universitě v Londýně. Roku 1855 se vzdal pedagogické činnosti a přijal úřad ředitele státní mincovny. Byl zakladatelem a prvním předsedou Chemické společnosti, členem Královské společnosti, dopisovatelem pařížské akademie věd, čestným členem akademie berlínské, turínské, mnichovské, washingtonské ad.\n\nObjevil zákony difúze plynů a kapalin a rozdělil dle této vlastnosti tělesa na koloidy a krystaloidy. Při studiu zákonů difúze předpověděl jejich využití v lékařství a právě proto je mu připisován principielní objev dialýzy. Objevil též, že kovy pohlcují a zhušťují plyny a udržují je i ve vakuu. Nazval tuto vlastnost okluzí. Objasnil strukturu kyseliny fosforečné a vzájemný vztah mezi kyselinami orthofosforečnou, pyrofosforečnou a metafosforečnou. K jeho omylům patřilo, když prohlásil vodík za kov.\n\n"}
{"id": "1224174", "url": "https://cs.wikipedia.org/wiki?curid=1224174", "title": "Nedanovce", "text": "Nedanovce\n\nNedanovce jsou obec na Slovensku v okrese Partizánske v Trenčínském kraji ležící v severní části pohoří Tribeč na terase řeky Nitra. Žije zde  obyvatel.\n\nPrvní písemná zmínka o obci je z roku 1344. V obci je neorománská římskokatolická kaple z konce 19. století.\n"}
{"id": "1224175", "url": "https://cs.wikipedia.org/wiki?curid=1224175", "title": "Moby (rozcestník)", "text": "Moby (rozcestník)\n\nMoby může být:\n\n"}
{"id": "1224177", "url": "https://cs.wikipedia.org/wiki?curid=1224177", "title": "Lazný potok", "text": "Lazný potok\n\nNázev Lazný potok má více vodních toků:\n\n"}
{"id": "1224178", "url": "https://cs.wikipedia.org/wiki?curid=1224178", "title": "Lesný potok", "text": "Lesný potok\n\nNázev Lesný potok má více vodních toků:\n\n\n"}
{"id": "1224181", "url": "https://cs.wikipedia.org/wiki?curid=1224181", "title": "Manabí (provincie)", "text": "Manabí (provincie)\n\nManabí je ekvádorská provincie nacházející se v západní části země při pobřeží Tichého oceánu. Jejím hlavním městem je Portoviejo. Provincie tvoří 7,2 % rozlohy Ekvádoru. Podle sčítání lidu v roce 2010 zde žilo 1 369 780 lidí.\n\nProvincie je rozdělena do 22 kantonů. Následující tabulka uvádí u každého kantonu počet obyvatel ze sčítání lidu v roce 2001, jeho rozlohu v km a název sídla či hlavního města kantonu.\n\nEtnické skupiny podle Ekvádorského sčítání lidu z roku 2010:\n\nV roce 2016 tuto oblast zasáhlo silné zemětřesení o síle 7,8 stupně momentové škály, při němž zahynulo přibližně 670 lidí a napáchalo značné materiální škody.\n"}
{"id": "1224183", "url": "https://cs.wikipedia.org/wiki?curid=1224183", "title": "Kaple Všech svatých (Černiv)", "text": "Kaple Všech svatých (Černiv)\n\nKaple Všech svatých v Černivě je drobná sakrální stavba stojící na návsi obce.\n\nJedná se o novodobou obdélnou stavbu. Kaple má hranolovou věž v průčelí a polokruhový závěr. V průčelí je pravoúhlý vstup. Věž s cibulovou bání je členěná pilastry. V horní části má věž polokruhová okna. Polokruhová okna jsou i v bočních stěnách. Uvnitř je kaple uzavřená nikou. Strop je plochý. V kapli se nachází přemalovaný barokní obraz \"Všech svatých\".\n\n"}
{"id": "1224184", "url": "https://cs.wikipedia.org/wiki?curid=1224184", "title": "Ostratice", "text": "Ostratice\n\nOstratice jsou obec na Slovensku v okrese Partizánske v Trenčínském kraji, ležící ve střední části pohoří Nitranská pahorkatina. Žije zde  obyvatel.\n\nPrvní písemná zmínka o obci je z roku 1193. V obci je římskokatolický kostel svatých Petra a Pavla z roku 1839 a dva kaštely s parkem - jeden renesanční z 16. století a druhý barokní z 18. století. Oba byly přestavěny v empírovém slohu.\n\n"}
{"id": "1224185", "url": "https://cs.wikipedia.org/wiki?curid=1224185", "title": "Dolní Meziříčí", "text": "Dolní Meziříčí\n\nDolní Meziříčí ( Międzyrzecze Dolne, \"Nieder Kurzwald\") je vesnice v jižním Polsku ve Slezském vojvodství v okrese Bílsko-Bělá v gmině Jasenice. Leží na území Těšínského Slezska na řece Jasenici. Ke dni 31. prosince 2014 zde žilo 1 140 obyvatel.\n\nDějiny obce sahají do dob velké kolonizace na přelomu 13. a 14. století, první zmínka o \"Mesizrosha\", pochází z listiny vratislavského biskupa Jindřicha z Vrbna sepsané okolu roku 1305. Zatímco si Horní Meziříčí zachovalo německý charakter až do konce druhé světové války, Dolní Meziříčí bylo v moderní době obcí s převážně slovanským obyvatelstvem (98,6 % v roce 1910) a na rozdíl od svého jižního souseda už nepatřilo k tzv. bílsko-bělskému jazykovému ostrovu. Zpočátku součást těšínského knížectví, od roku 1572 patřilo z něj vydělenému bílskému stavovskému panství, jež se po roce 1752 stalo samostatným knížectvím.\n\nV současnosti se Dolní Meziříčí nachází na okraji suburbánní zóny Bílska-Bělé, jezdí sem autobusy bílské MHD (linka 52). Přesto si vesnice pořád ještě zachovává venkovský, zemědělský ráz. Největšími podniky v obci jsou mlýn (v severní části zvané \"Františkovice\" (pol. \"Franciszkowice\", něm. \"Franzfeld\")) a pila (v centru obce). Neodmyslitelným prvkem místní krajiny jsou dvě rybniční soustavy, vesnice se totiž řádí k tzv. Žabímu kraji, rybníkářské oblasti severovýchodního Těšínska.\n\n"}
{"id": "1224187", "url": "https://cs.wikipedia.org/wiki?curid=1224187", "title": "New Jersey (album)", "text": "New Jersey (album)\n\nNew Jersey je čtvrté studiové album americké skupiny Bon Jovi. Vydáno bylo v září roku 1988 společnostmi Mercury Records a Vertigo Records. Nahráno bylo ve vancouverském studiu Little Mountain Sound Studios a jeho producentem byl Bruce Fairbairn, který s kapelou spolupracoval již v minulosti. Album se umístilo na prvních příčkách hitparád v řadě zemí, včetně americké Billboard 200 a britské UK Albums Chart. V mnoha zemích rovněž dosáhlo platinové desky.\n\n\n\n"}
{"id": "1224188", "url": "https://cs.wikipedia.org/wiki?curid=1224188", "title": "Robert Christy", "text": "Robert Christy\n\nRobert Frederick Christy (14. května 1916 Vancouver – 3. října 2012 Pasadena) byl kanadsko-americký teoretický fyzik, který se podílel na projektu Manhattan. Rovněž byl prezidentem Kalifornského technologického institutu. \n\nVystduoval univerzitu Britské Kolumbie, kde ve 30. letech získal titul z fyziky a následoval o rok staršího George Volkoffa na Kalifornskou univerzitu v Berkeley, kde se stal postdoktorandem u Roberta Oppenheimera, tehdy předního teoretického fyzika. V roce 1941 získal doktorát a následně odešel na Illinois Institute of Technology.\n\nV roce 1942 vstoupil do projektu Manhattan na Chicagské univerzitě, kde se společně s Enrico Fermim pokoušel vyrobit první funkční jaderný reaktor. Když Oppenheimer vytvořil laboratoř projektu Manhattan v Los Alamos, Christy byl jedním z prvních členů teoretické skupiny. Zde objevil mimo jiné to, že pevné podkritické množství plutonia by mohlo být výbušně stlačeno na nadkritické, což bylo velké zjednodušení oproti předchozím koncepcím vyžadujícím model duté skořápky. \n\nPo válce se Christy krátce připojil k Chicagské univerzitě, ale již v roce 1946 odešel na Kalifornský technologický institut]], když se Oppenheimer rozhodl nepokračovat v akademické činnosti. Christy na Caltechu zůstal a postupně se stal vedoucím katedry a úřadujícím prezidentem. V roce 1960 se začal zajímat o astrofyziku, když vytvořil jedny z prvních výpočetních modelů fungování hvězd. V 80. a 90. letech se věnoval dozimetrii a snažil se lépe pochopit účinky ionizujícího záření. \n\nNarodil se jako Robert Frederick Cohen v kanadském Vancouveru, jeho otec byl elektrotechnický inženýr, matka učila na základní škole. Měl staršího bratra Johna. V roce 1918 bylo jeho příjmení změněno na Christy, později téhož roku byl jeho otec zabit elektrickým proudem a roku 1926 matka zemřela po operaci strumy. O Christyho a jeho bratra se pak starala babička, prastrýc a prateta. \n\nChristy dokončil střední školu jako student s nejlepší známkou v Britské Kolumbii za což obdržel medaili a bezplatnou výuku na univerzitě Britské Kolumbie. V roce 1935 získal bakalářský titul z matematiky a fyziky a v roce 1937 magisterský. \n\nChristyho přítel George Volkoff byl přijat na Kalifornskou univerzitu do Berkeley k Robertu Oppenheimerovi, vlivnému teoretickému fyzikovi. To inspirovalo Christyho ke stejnému rozhodnutí. Jeho prací v Berkeley bylo zkoumat spin nově objevených částic mionů z kosmického záření. O této práci vydal dva dokumenty, díky nimž získal v roce 1941 doktorát. \n\nChristy mohl získat doktorát i v roce 1940, ale pak by zůstal bez příjmu a bez místa asistenta. V roce 1941 získal místo na Illinois Institute of Technology. Ve stejném roce se oženil s Dagmar von Lieven, s níž měl dva syny. V Illinois vyučoval a aby si udržel krok s fyzikálním vývojem, navštěvoval semináře na Chicagské univerzitě. Tam se potkal s Eugenem Wignerem, který ho najal jako svého asistenta. \n\nV roce 1942 přešel Enrico Fermi a jeho tým z Kolumbijské univerzity na chicagskou univerzitu, v rámci snahy vyrobit první funkční jaderný reaktor. Fermi se domluvil s Wignerem a Christym, že posílí jeho skupinu. Tým potom začal na stavbě jaderného reaktoru umístěného na squashovém kurtu v Chicagu. Christy byl přítomen při prvním spuštění reaktoru v prosinci 1942. \n\nNa počátku roku 1943 se Christy přidal k Oppenheimerově skupině v nové laboratoři v Los Alamos. Ve stejném roce získal americké státní občanství. Šéfem teoretické skupiny byl Hans Bethe, Christy byl díky své znalosti reaktorů přiřazen ke skupině snažící se připravit varný reaktor, určený jako nástroj pro testování výpočtů kritického množství a vlivu různých přidaných materiálů. V tomto reaktoru bylo poprvé použito palivo ve formě obohaceného uranu a také na něm bylo testováno kapalné palivo ve formě síranu uranu rozpuštěného ve vodě. Christy odhadl, že by to vyžadovalo použití 600 gramů čistého uranu-235, což následně zrevidoval an 575 gramů. Kritické množství bylo 565 gramů, což zvýšilo důvěru v přesnost výpočtů. \n\nSkupina kolem Emilio Gino Segrèho objevila, že v reaktorech je produkováno významné množství plutonia-240. Takže vznikl požadavek na novou implozní zbraň, avšak studie ukázaly, že technicky je velmi obtížné ji vyrobit. Od srpna 1944 probíhaly výpočty ideální imploze, problém bylo fungování ve skutečnosti, když byly problémem trysky a úlomky. Christy se proto začal podíle na práci skupiny pod vedením Rudolfa Peierlse, kde se zabýval teorií imploze. Navrhl možnost použití pevného plutoniového jádra, které by se stlačilo výbuchem. Jednalo se o konzervativní desin, který vařešil problém s tryskami silou. Toto řešení se stalo známo jako Christyho jáma. Nicméně pevná jáma byla méně efektivní než dutá jáma, což vyžadovalo použití modulovaného neutronového oscilátoru ke spuštění řetězové reakce. Christy spolupracoval s Hansem Bethem, Klausem Fuchsem a Paulem Steinem na vyvinutí vhodného iniciačního designu. Christyho návrh byl použit při prvním jaderném testu Trinity a v atomové bombě Fat Man shozené na Nagasaki. \n\nPozději Christy poskytl o projektu Manhattan a jeho roli ve válce řadu rozhovorů. \n\nPo válce přijal místo na Chicagské univerzitě, kam se vrátil v roce 1946. Tehdy bylo obtížné najít bydlení a tak bydlel s Edwardem Tellerem. \n\nPřed válkou strávil Oppenheimer část roku vždy na Kalifornském technologickém institutu a Christy byl jedním z jeho studentů, kteří ho následovali. Po válce se ale Oppenheimer rozhodl, že vzhledem ke svým dalším povinnostem už nemůže do Kalifornie jezdit. Kalifornský technologický institit ho proto požádal o doporučení náhrady a Oppenheimer nabídl Christyho. William Alfred Fowler poté nabídl Christymu práci na plný úvazek což Christy přijal. Nevýhodou bylo, že ani Fowler ani další kolega Lauritsen nebyli teoretičtí fyzikové, takže většina práce padala na Christyho, což bylo kompenzováno zvýšením platu. \n\nV roce 1949 se připojil k Oppenheimerovi, Lauritsenovi a Robertu Bacherovi, kteří zkoumali obranu západní Evropy proti Sovětskému svazu. Christy byl značně znepokojen procesem s Oppenheimerem, následkem čehož se nepohodl s Tellerem, který svědčil proti Oppenheimerovi. \n\nV roce 1956 byl Christy jedním z celé řady vědců, který se připojil k výzvě prosazující zákaz jaderných testů. Smlouva z roku 1963 o zákazu atmosferických jaderných testů ovšem rovněž ukončila několik zajímavých projektů na nichž se podílel. S Freemanem Dysonem například pracoval na projektu Orion což měly být kosmická loď poháněná jadernými výbuchy. \n\nBěhem sabatového roku, který strávil na Princetonské univerzitě se věnoval výzkumu proměnných hvězd cefeid a hvězd typu RR Lyrae, v té době bylo záhadou proč jsou tyto dva typy odlišné. Díky svým znalostem z hydrodynamiky imploze získaným v Los Alamos tento nesoulad vysvětlil, což mu vyneslo Eddingtonovu medaili pro rok 1967. \n\nV roce 1970 byl jmenován viceprezidentem Kalifornského technologického institutu. Během jeho působení ve funkci škola rozšířila nabídku humanitních oborů a přidána byla také ekonomika. V roce 1970 byly také na univerzitu jako studentky přijaty první ženy. \n\nV roce 1971 se rozvedl s manželkou Dagmar a o dva roky později si vzal fyzičku Inge-Julianu Sackman, s níž měl dvě dcery a syna. \n\nV roce 1977 se krátce stal prezidentem Kalifornského technického institutu, když bývalý prezident odešel, aby se stal ministrem obrany. K výuce se vrátil poté co o rok později získal místo prezidenta Marvin Goldberger. V roce 1983 se stal profesorem teoretické fyziky a roku 1986 emeritním profesorem. \n\nZemřel v říjnu 2012. He was buried at Mountain View Cemetery in Altadena, California.\n"}
{"id": "1224190", "url": "https://cs.wikipedia.org/wiki?curid=1224190", "title": "Ready to Die (album, The Notorious B.I.G.)", "text": "Ready to Die (album, The Notorious B.I.G.)\n\nReady to Die je první studiové album amerického rappera The Notorious B.I.G. Vydáno bylo v září roku 1994 společností Bad Boy Records. Na produkci alba se podíleli Sean Combs (zakladatel vydavatelství Bad Boy Records), Easy Mo Bee, DJ Premier a další. Na jedné písni se podílel Method Man. Časopis \"Rolling Stone\" desku v roce 2003 zařadil na 133. místo žebříčku 500 nejlepších alb všech dob. Týdeník \"Time\" ji o tři roky později zařadil mezi sto nejlepších alb všech dob.\n\n"}
{"id": "1224196", "url": "https://cs.wikipedia.org/wiki?curid=1224196", "title": "The Song Remains the Same (film)", "text": "The Song Remains the Same (film)\n\nThe Song Remains the Same je koncertní film anglické skupiny Led Zeppelin. Záznam byl pořízen během tří vystoupení kapely v newyorské Madison Square Garden ve dnech 27., 28. a 29. července 1973. Části byly později natočeny v anglickém studiu Shepperton Studios. Kromě záznamu z koncertu film obsahuje také části zachycující jednotlivé členy skupiny (včetně manažerů Petera Granta a Richarda Cola) při jiných činnostech. Snímek měl premiéru po více než třech letech – 20. října 1976. Jeho režiséry byli Peter Clifton a Joe Massot. K filmu rovněž vyšel stejnojmenný soundtrack.\n\n"}
{"id": "1224198", "url": "https://cs.wikipedia.org/wiki?curid=1224198", "title": "Chůze na Letních olympijských hrách 2016", "text": "Chůze na Letních olympijských hrách 2016\n\nChůze na Letních olympijských hrách 2016 může být:\n"}
{"id": "1224199", "url": "https://cs.wikipedia.org/wiki?curid=1224199", "title": "Dibaryon", "text": "Dibaryon\n\nDibaryony nebo také hexakvarky jsou velká rodina hypotetických elementárních částic, které se mohou skládat z kvarků a antikvarků jakýchkoli vůní. Se šesti částicemi existuje několik způsobů jak zkombinovat kvarky tak, aby jejich barevný náboj byl nulový. Hexakvark může obsahovat tři dvojice kvarků připomínající dva baryony svázané dohromady, odtud dibaryon nebo tři kvarky a tři antikvarky. Předpokládá se, že dibaryony jsou poměrně stabilní, pokud jsou vytvořeny. Robert Jaffe navrhoval existenci potenciálně stabilního H dibaryonu, složeného z kvarků u, d, s, u, d, s a navrhoval jejich výroby zkombinováním dvou hyperonů UDS. \n\nBylo navrženo několik experimentů s cílem pozorovat dibaryonové rozpady a interakce. Několik možných rozpadů bylo pozorováno v 90. letech, ale ani v roce 2016 nejsou tato pozorování potvrzena. \n\nExistuje teorie podle níž by mohly částice jako jsou hyperony a dibaryony tvořit vnitřek neutronových hvězd , což by měnilo poměr hmotnosti a průměru těchto objektů způsobem, který by mohl být detekovatelný. Naopak měření neutronových hvězd stanovuje některé limity pro vlastnosti dibaryonů. Velká část neutronů by se mohla přeměnit na hyperony a ty následně sloučit do dibaryonů během rané fáze jejího zhroucení na černou díru. Tyto dibaryony by se rychle rozpadaly na kvark-gluonové plazma během kolapsu nebo na nějaké dosud neznámé skupenství.\n\nV roce 2014 byla zjištěna přítomnost potenciálního dibaryonu v Forschungszentrum Jülich na energii 2380 MeV. Částice existovala po dobu zhruba 10 sekund.\n"}
{"id": "1224203", "url": "https://cs.wikipedia.org/wiki?curid=1224203", "title": "Topělecký rybník", "text": "Topělecký rybník\n\nTopělecký rybník je název vodní plochy typu rybník nacházející se v katastru města Písku na bezejmenném levostranném přítoku Jiheru. Je napájen několika potoky: od západu jedním z Kamenitého rybníka, od východu od silnice Písek-Topělec, a od severu jedním z lesa a druhým z Formánkovského rybníka. Má nepravidelný obdélníkový tvar. Hráz je orientována západo-východním směrem. Délka rybníku je 270 m, šířka uprostřed 182 m a při hrázi 180 m. Jedná se o chovný rybník na jehož březích jsou rákosiny a louky a kde žijí kachny a volavky. Přes hráz vede cesta a je zde umístěno silo. Přepad je v západní části, stavidlo uprostřed. Voda odtéká potokem na jihozápad do Prostředního rybníka. Na hrázi rostou vysoké stromy. Rybník vznikl před rokem 1869.\n"}
{"id": "1224205", "url": "https://cs.wikipedia.org/wiki?curid=1224205", "title": "Year Zero", "text": "Year Zero\n\nYear Zero je páté studiové album americké industriální rockové skupiny Nine Inch Nails. Vydáno bylo v dubnu roku 2007 společností Interscope Records. Nahráno bylo na různých místech od září do prosince 2006 a na jeho produkci se spolu s Trentem Reznorem, vůdčí osobností skupiny, podílel Atticus Ross. Reznor napsal písně pro tuto desky během turné k propagaci předchozího alba, \"With Teeth\" (2005).\n\nAutorem všech skladeb je Trent Reznor.\n\n"}
{"id": "1224206", "url": "https://cs.wikipedia.org/wiki?curid=1224206", "title": "Spirit in the Sky", "text": "Spirit in the Sky\n\n„Spirit in the Sky“ je píseň amerického zpěváka Normana Greenbauma. Pochází ze stejnojmenného alba, jež vyšlo roku 1969. Rovněž vyšla jako singl. Ten se umístil na třetí příčce hitparády Billboard Hot 100 a za prodejnost se stal zlatým. Časopis \"Rolling Stone\" zařadl píseň na 333. místo žebříčku 500 nejlepších písní všech dob. Coververze písně nahráli například hudebníci William Shatner a Gareth Gates či skupiny The Kentucky Headhunters a Doctor and the Medics.\n"}
{"id": "1224207", "url": "https://cs.wikipedia.org/wiki?curid=1224207", "title": "Norbert Leopold Libštejnský z Kolovrat", "text": "Norbert Leopold Libštejnský z Kolovrat\n\nNorbert Leopold hrabě Libštejnský z Kolovrat (9. březen 1655, Praha – 17. duben 1716, Rychnov nad Kněžnou) byl český šlechtic ze starobylého rodu Kolovratů. Uplatnil se jako diplomat a politik. Stal se držitelem Řádu zlatého rouna. Proslul také jako mecenáš a sběratel barokního umění a jako tvůrce obrazové sbírky. Pro světské a církevní stavby na svých statcích angažoval architekta Jana Blažeje Santiniho-Aichela.\n\nNarodil se v Praze jako čtvrtý syn hraběte Františka Karla I. Libštejnského z Kolovrat (1620-1700) a jeho manželky Magdaleny Ludmily, rozené z Oppersdorfu (1625-1672). Měl deset sourozenců, z nichž dosáhl nejúspěšnější kariéry. Jeho dva starší bratři zemřeli v dětství, další bratr František Vilém (1653-1715) nebyl kvůli zdravotnímu stavu schopen převzít rodové dědictví, proto se stal dědicem právě hrabě Norbert Leopold. Jak bylo zvykem u raněnovověkých šlechticů, absolvoval kavalírskou cestu, kterou zakončil se svým starším bratrem v roce 1674 pobytem v Itálii.\n\nPozději několik let zastával významné diplomatické funkce, byl jmenován císařským radou a komořím, působil jako mimořádný vyslanec v Madridu (1688-1690), u kurfiřta v Kolíně nad Rýnem (1690) a řádný vyslanec u braniborského kurfiřta v Berlíně (1693-1694). V roce 1711 byl kandidátem na post vyslance u volby císaře ve Frankfurtu.\n\nProslul jako vzdělaný aristokrat a barokní kavalír, na svých zahraničních cestách začal kupovat obrazy a stal se tak zakladatelem kolovratské umělecké sbírky - obrazárny na zámku v Rychnově nad Kněžnou. Po smrti hraběte Norberta Leopolda obsahovala jeho sbírka 134 obrazů. Při cestě do Berlína pořídil také roku 1694 svůj portrét, jehož tvůrcem byl malíř Jan Fr. Doun, a který je dodnes v kolovratské obrazové sbírce.\n\nZa zásluhy 9. 1. 1712 od císaře Karla VI. obdržel řád Zlatého rouna.\n\nDědictvím, dvěma sňatky i vlastními nákupy se Norbert Leopold stal významným pozemkovým vlastníkem ve východních a severních Čechách a také na Moravě. V roce 1682 se oženil s Johanou Magdalenou Hrzánovou z Harasova, ovdovělou Vítanovskou z Vlčkovic (1649-1685) a tímto sňatkem získal panství Letohrad. Podruhé se oženil v roce 1691 s hraběnkou Marií Markétou Slavatovou z Chlumu a Košumberka  (1673-1691), která jako dědička části majetku vymřelého rodu Slavatů převzala Pluhův Žďár a polovinu pražského paláce pánů z Hradce. Druhou část paláce koupil v roce 1701 od dalšího dědice Slavatů, barona Fünfkirchena za 13 000 zlatých.\n\nPo otcově smrti zdědil hrabě Norbert Leopold základ rodového majetku - fideikomis zahrnující Rychnov nad Kněžnou, Chroustovice na Chrudimsku a Líšeň u Brna, Vamberk a Černíkovice. V roce 1707 od Krakovských z Kolovrat koupil panství Chlumec u Ústí nad Labem a téhož roku získal v severních Čechách také Zlonice. Dalšími nákupy cílevědomě rozšiřoval i své východočeské statky, k Chroustovicím přikoupil Přestavlky (1703) a k Letohradu Vamberk (1707).\n\nRychnovské panství rozšířil přikoupením rozsáhlých lesů v Orlických horách, které dosud byly v majetku královské komory (1704). V Rychnově nechal po požáru přestavět starý zámek, pokračoval i v úpravách nového zámku a založil gymnázium. Proslul mimo jiné tím, že koncem 17. století zabránil prodeji Karlštejna do soukromých rukou. Za vlastní peníze Karlštejn vykoupil, aby zůstal v korunním majetku, částku 150 000 zlatých mu císařovna Eleonora nahradila až v roce 1705.\n\nStejně jako jeho otec byl i Norbert Leopold mecenášem katolické církve, na přelomu 17. a 18. století nechal vystavět nebo renovovat kostely v Těchoníně, Uhersku a Kunčicích, financoval také výbavu kostelů v Letohradě a Chroustovicích. Kaple sv. Floriána ve Slatině u Brna na panství Líšeň z roku 1703 již nese prvky tvorby Jana Blažeje Santiniho-Aichela, který pak prokazatelně projektoval přestavbu zámeckého kostela Nejsvětější Trojice v Rychnově nad Kněžnou. Podle jeho plánů v roce 1714 byla zahájena stavba piaristické koleje, stojící v těsné blízkosti kostela. Kolej sloužila jako gymnázium až do požáru v roce 1918. Ze zajímavé trojkřídlé budovy (symbol Nejsvětější Trojice) se dochovalo jen jedno křídlo. Také objednal u tohoto architekta přestavbu klášterního kostela v Dolním Ročově, kde se již od 15. století nacházela hrobka Kolovratů. Santini-Aichel pak pracoval pro Libštejnské z Kolovrat i po smrti hraběte Norberta Leopolda.\n\nZe dvou manželství měl Norbert Leopold tři děti, jediná dcera Marie Markéta (1693-1707) zemřela v dětství. Pokračovateli rychnovské větve Libštejnských z Kolovrat byli synové František Karel II. (1684-1753), jenž vynikal jako politik a Norbert Vincenc (1696-1727), který kvůli nadměrné obezitě zemřel předčasně.\n\n"}
{"id": "1224208", "url": "https://cs.wikipedia.org/wiki?curid=1224208", "title": "František Karel Libštejnský z Kolovrat", "text": "František Karel Libštejnský z Kolovrat\n\nFrantišek Karel I. hrabě Libštejnský z Kolovrat (13. květen 1620, Innsbruck – 5. květen 1700, Brno) byl český šlechtic ze starobylého rodu Kolovratů. Uplatnil se jako diplomat, později byl nejdéle úřadujícím zemským hejtmanem na Moravě, byl také držitelem Řádu zlatého rouna. Pro odlišení od svého stejnojmenného vnuka bývá označován jako František Karel I.\n\nPocházel z větve Libštejnských ze starobylého českého rodu Kolovratů. Narodil se v Innsbrucku 13. května 1620 jako prvorozený syn českého německého místokancléře a místodržícího Českého království Albrechta II. Libštejnského z Kolovrat (1583–1648) a jeho manželky Sabiny Viktorie, svobodné paní von Wolkenstein-Trostburg (1596–1684). Studoval v Praze a již v roce 1642 se stal radou komorního soudu, v letech 1647 až 1648 byl hejtmanem hradeckého kraje. V letech 1651–1667 byl prezidentem apelačního soudu, mezitím se stal i císařským komořím a tajným radou, z titulu funkce v zemské správě byl i členem sboru místodržících Českého království.\n\nJako příslušník staré české šlechty s dostatečným majetkovým zázemím byl v roce 1657 vybrán jako jeden z vyslanců Českého království na volbě císaře ve Frankfurtu (1657–1658). Na této diplomatické cestě si vedl německy psaný deník, který je dodnes důležitým pramenem k této události a v plném znění byl publikován v knize \"Trnitá cesta Leopolda I. za\" \"říšskou korunou\". Císařem byl po dlouhé volebním roce zvolen Leopold I. Z Frankfurtu odjel na jaře 1658 do Polska, kde se do roku 1660 zúčastnil mírových jednání po ukončení polsko-švédské války.\n\nZa své zásluhy byl hrabě i se svými bratry 20. července 1658 povýšen do říšského hraběcího stavu a následně 8. listopadu 1660 získal i český hraběcí stav (tituly platily zároveň i pro jeho mladší bratry).\n\nV letech 1661–1667 byl prezidentem nad apelacemi, stal se komořím a tajným radou. V letech 1667-1700 byl zemským hejtmanem na Moravě a délkou funkčního období 33 let se stal historicky nejdéle úřadujícím vykonavatelem tohoto úřadu, dosáhl ale také značného úspěchu. Tento jeho úřad připomíná ceremoniální meč moravského zemského hejtmana, který hrabě dostal od císaře Leopolda I.\n\nJako moravský zemský hejtman se musel potýkat především s hrozbou nepřátelských vpádů z Uher,prosperitu země navíc zatěžovaly vysoké daně, které vyžadoval dvůr na válečné výdaje. V zastoupení Leopolda I. hostil v roce 1696 v Brně polskou královnu Marii Kazimíru. Po smrti Bernarda Ignáce z Martinic v roce 1685 neúspěšně usiloval o post nejvyššího purkrabího Českého království, nadále pak zůstal v Brně, kde nakonec i zemřel.\n\nZa své zásluhy získal od španělského krále Karla II. 12. června 1688 Řád zlatého rouna.\n\nJeště před převzetím vlastního dědictví po otci se v roce 1647 stal poručníkem nezletilých sourozenců své první manželky a do roku 1658 za ně spravoval panství Častolovice. Po otci zdědil v roce 1648 panství Rychnov nad Kněžnou, ke kterému v roce 1663 přikoupil panství Chroustovice u Chrudimi, kde nechal postavit zámek. V roce 1674 přikoupil Černíkovice a další statky. Z panství Rychnov nad Kněžnou, Černíkovic a Borohrádku vytvořil fideikomis. V letech 1676–1690 pak vybudoval reprezentativní sídlo v Rychnově. Rychnovský i chroustovický zámek mají pravděpodobně společného architekta neznámého jména, oba zámky mají navíc současnou podobu až z pozdějších přestaveb. V roce 1676 koupil Deštné v Orlických horách, takto získal také starou sklárnu, ve které se v letech 1660–1760 vyrábělo luxusní barokní sklo, tzv. kolovratský křišťál. Na jeho výrobě a výzdobě se podílela řada významných umělců, jako například malíř skla a porcelánu Ignác Preissler.\n\nJako moravský zemský hejtman měl povinnost vlastnit statek na Moravě, proto v roce 1668 koupil panství Líšeň u Brna (dnes městská část Brno-Líšeň). Líšeňskému renesančnímu zámku ale nevěnoval pozornost, sídlil převážně v Brně, kde si dlouhodobě pronajal nejvýznamnější městskou rezidenci, Ditrichštejnský palác na Zelném trhu.\n\nKromě sakrálních staveb na vlastních panstvích byl František Karel mecenášem katolické církve na různých místech v Čechách a na Moravě. Financoval východní průčelí Mariánské kaple na Svaté Hoře u Příbrami, na své náklady nechal zřídit jednu kapli na poutní cestě cestě z Prahy do Staré Boleslavi a kapli sv. Vavřince v Karlových Varech. Za částku 1 000 zlatých pořídil oltář sv. Josefa v poutním chrámu Navštívení Panny Marie na Svatém Kopečku u Olomouce. Hrabě František Karel I. také přispěl částkou 1 000 zlatých na stavbu chrámu sv. Mikuláše na Malé Straně, kterou nejvíce podpořil Václav hrabě Kolowrat-Liebsteinský (1634–1659). Proto je v průčelí kostela velký erb Kolowratů a uvnitř se v kapli sv. Anny nachází hraběcí hrobka.\n\nJeho první manželkou byla Magdalena Ludmila z Oppersdorfu (1625–1672), s níž se oženil v Hradci Králové v roce 1646, kdy byl hejtmanem hradeckého kraje. S touto manželkou měl jedenáct dětí. Z jedenácti dětí pět zemřelo v dětství, nejmladší syn Ferdinand Vavřinec (1668–1694) zemřel ve Varaždínu. Podruhé se oženil v roce 1673 s hraběnkou Isabelou Clarou Cecilií Nogarola (1630–1691), která pocházela z portugalské šlechtické rodiny a byla vdovou po hraběti Ferdinandu Arnoštu Breunnerovi (1607–1666) a byla tak nevlastní matkou pražského arcibiskupa Jana Josefa Breunner (1641–1710). Společně neměli dalšího potomka. Obě manželky Františka Karla zemřely v Brně. Pokračovatelem rychnovské větve Libštejnských z Kolovrat byl syn Norbert Leopold (1655–1716), který byl stejně jako otec významným diplomatem.\n\n"}
{"id": "1224210", "url": "https://cs.wikipedia.org/wiki?curid=1224210", "title": "Martyr Loser King", "text": "Martyr Loser King\n\nMartyr Loser King je studiové album amerického rappera Saula Williamse. Vydáno bylo v lednu roku 2016 společností Fader Label. Spolu s Williamsem se na jeho produkci podílel Justin Warfield. Jako hosté se na albu podíleli Emily Kokal (píseň „Burundi“) a Haleek Maul („All Coltrane Solos at Once“). Album se umístilo v několika hitparádách časopisu \"Billboard\": mezi nejlepšími R&B a hiphopovými alby na 37. příčce, mezi nezávislými na třicáté, mezi rapovými na 23. a v žebříčku Top Heatseekers na jedenácté.\n\n"}
{"id": "1224213", "url": "https://cs.wikipedia.org/wiki?curid=1224213", "title": "Dusičnan lithný", "text": "Dusičnan lithný\n\nDusičnan lithný (LiNO) je chemická sloučenina, bílá krystalická látka, dobře rozpustná ve vodě.\n\nDusičnan lithný lze připravit reakcí kyseliny dusičné s uhličitanem lithným:\n\nK roztoku uhličnanu lithného se přitom postupně přidává kyselina dusičná. Ukončení reakce je přitom možno kontrolovat pomocí měření pH reakční směsi nebo vizuálně skončením uvolňovaní plynného oxidu uhličitého z reakční směsi.. Výsledný produkt se zbavuje vody opatným zahříváním.\n\nTepelným rozkladem LiNO vzniká oxid lithný (LiO), oxid dusičitý a kyslík:\n\nOstatní dusičnany jednomocných kovů se rozkládají odlišně za tvorby dusitanů a kyslíku. Vzhledem k velmi malé velkosti kationtu Li je polarizace vazby natolik silná, že dojde ke vzniku oxidu.\nDusičnan lithný je také velmi silným oxidačním činidlem.\n\nDusičnan lithný se využívá především jak oxidační činidlo.\n\nProtože lithium barví plamen do červena, je dusičnan lithný surovinou pro výrobu červeně zbarvených složek ohňostrojů a světlic.\n\nDusičnan lithný byl navržen jako médium pro ukládání tepla získaného ze slunečního záření. Za pomoci Fresnelovy čočky se pevný dusičnan lithný roztaví a horká tavenina pak bude fungovat jako \"solární baterie\", která umožňuje uchování tepla pro další distribuci v pozdější době.\n\nDusičnan lithný je používán jako katalyzátor pro urychlení rozkladu oxidů dusíku další oxidační reakcí.\n"}
{"id": "1224215", "url": "https://cs.wikipedia.org/wiki?curid=1224215", "title": "Faith Evans", "text": "Faith Evans\n\nFaith Evans (* 10. června 1973 Lakeland) je americká zpěvačka a herečka. Své první album nazvané \"Faith\" vydala v roce 1995 u vydavatelství Bad Boy Records. Později vydala několik dalších alb. Roku 2005 vydala album \"A Faithful Christmas\" obsahující vánoční písně. Jako teenager hrála v několika divadelních hrách. Roku 2000 hrála ve filmu \"Turn It Up\". V roce 2015 vystupovala v dokumentárním filmu \"\". V roce 1994 se provdala za rappera The Notorious B.I.G. a o tři roky později ovdověla.\n\n\n"}
{"id": "1224218", "url": "https://cs.wikipedia.org/wiki?curid=1224218", "title": "Horní Marklovice", "text": "Horní Marklovice\n\nHorní Marklovice ( Marklowice Górne, \"Ober-Marklowitz\") je vesnice v jižním Polsku ve Slezském vojvodství v okrese Těšín v gmině Žibřidovice. Leží přímo u českých hranic na území Těšínského Slezska na řece Petrůvce. Sousedí se Žibřidovicemi na západě, městem Jastrzębie-Zdrój na severu, Petrovicemi u Karviné na západě a Karvinou na jihu. V roce 2011 zde žilo 1 094 obyvatel.\n\nJedná se o východní část původní vesnice, jejíž západní část – Dolní Marklovice – patří k České republice a je od roku 1952 součástí Petrovic u Karviné. Poprvé byly Marklovice, zmiňované už v listině vratislavského biskupství z doby kolem roku 1305, rozděleny na \"Dolní\" a \"Horní\" v 17. století. V 19. století však tvořily opět jednou obec. K jejímu trvalému rozdělení došlo v důsledku rozdělení Těšínska v červenci 1920. Dolní Marklovice připadly rozhodnutím Konference velvyslanců Československu a byly po druhé světové válce připojeny k Petrovicím, zatímco Horní se ocitly na polské straně hranice a jsou samostatnou obcí v rámci gminy Žibřidovice.\n\nProbíhá tudy železniční trať spojující Krakov a Katovice s Bohumínem – někdejší Severní dráha císaře Ferdinanda, dnes využívaná mezinárodní nákladní a osobní dopravou. V samotných Marklovicích však neexistuje žádná zastávka, nejbližšími stanicemi jsou \"Zebrzydowice\" (tam zastavují mezinárodní expresy a regionální vlaky do Těšína a Čechovic-Dědic) a \"Petrovice u Karviné\" (se spoji do Dětmarovic).\n\n"}
{"id": "1224220", "url": "https://cs.wikipedia.org/wiki?curid=1224220", "title": "On the Third Day", "text": "On the Third Day\n\nOn the Third Day je třetí studiové album anglické skupiny Electric Light Orchestra. Vydáno bylo v listopadu 1973 v USA společností United Artists Records a v prosinci toho roku také ve Spojeném království (Warner Bros. Records). Jeho producentem byl Jeff Lynne. Nahráno bylo od dubna do května 1973 v londýnských studiích De Lane Lea Studios a AIR Studios. Autorem obalu alba je Hipgnosis. V hitparádě Billboard 200 se umístilo na 52. místě.\n\n\n"}
{"id": "1224221", "url": "https://cs.wikipedia.org/wiki?curid=1224221", "title": "Pernille Blume", "text": "Pernille Blume\n\nPernille Blume, také Pernille Blumová (* 14. května 1994 Herlev) je dánská plavkyně, která soutěžila na Letních olympijských hrách 2012 a na Letních Olympijských hrách 2016 se stala olypijskou šampionkou v disciplíně 50 m volný způsob.\n\nNarodila se 14. května 1994 v Herlevu, v regionu Hovedstaden, v Dánsku.\n\nPlave za klub Sigma Nordsjælland v Dánsku.\n\nNa Letních olympijských hrách 2012 v Londýně soutěžila v dánském týmu v pěti různých disciplínách. V závodě na 50 metrů volným způsobem se jí nepodařilo postoupit z rozplaveb, když skončila osmá ve své rozplavbě a šestadvacátá celkově. V závodě na 100 metrů volným způsobem opět byla vyřazena v rozplavbách, když doplavala v rozplavbě šestá a devatenáctá celkově. Ve své rozplavbě na 200 metrů volným způsobem zvítězila, ale celkové 24. místo nestačilo na postup do semifinále. Ve štafetě na 4 × 100 m volným způsobem se spolu s Mie Nielsen, Lotte Friis a Jeanette Ottesen kvalifikovala do finále, kde zaplavaly nový dánský národní rekord 3:37.45. Ve štafetě 4 × 100 m polohově společně s Nielsen, Ottesen a Rikke Pedersen ve finále skončily sedmé. Později v roce 2012 vyhrála zlatou medaili na Mistrovství světa v plavání v krátkém bazénu 2012 ve štafetě na 4 × 100 m polohově. Také získala bronzovou medaili ve štafetě na 4 × 50 metrů volný způsob.\n\nNa Mistrovství světa v plavání v krátkém bazénu 2014 vyhrála s Nielsen, Pedersen a Ottesen zlatou medaili a vytvořily nový světový rekord na 4 × 50 m polohově. Kvarteto také vyhrálo zlatou medaili v závodě na 4 × 100 m polohově.\n\nV roce 2016 vyhrála 50 m volným způsobem na Danish open gala. Následně byla vybrána, aby soutěžila na Letních olympijských hrách 2016 v Rio de Janeiro, v Brazílii, kde vyhrála 50 metrů volným způsobem a také soutěžila v disciplínách 100 metrů volný způsob, 4 × 100 m volný způsob a 4 × 100 m polohově. V polohové štafetě plavala poslední úsek, a tím přispěla k zisku bronzové medaile dánské štafety, která doplavala jen jednu setinu za stříbrnou štafetou Austrálie.\n\nJejí vítězství na 50 m volným způsobem bylo první olympijské zlato pro dánské plavání od vítězství Karen Harup na Letních olympijských hrách 1948 v Londýně.\n\n"}
{"id": "1224222", "url": "https://cs.wikipedia.org/wiki?curid=1224222", "title": "Eat the Heat", "text": "Eat the Heat\n\nEat the Heat je osmé studiové album německé heavymetalové skupiny Accept. Vydáno bylo v květnu roku 1989 a jeho producentem byl Dieter Dierks, který s kapelou spolupracoval již v minulosti. Nahráno bylo od září 1988 do ledna 1989 v producentově studiu v Stommelnu. V hitparádě Billboard 200 se umístilo na 139. místě. Jde o první album kapely bez zpěváka Uda Dirkschneidera.\n\nAutory veškeré hudby i textů jsou členové skupiny Accept a Deaffy.\n\n\n"}
{"id": "1224226", "url": "https://cs.wikipedia.org/wiki?curid=1224226", "title": "Albrecht Unsöld", "text": "Albrecht Unsöld\n\nAlbrecht Otto Johannes Unsöld (20. dubna 1905 – 23. září 1995) byl německý astrofyzik, známý pro své příspěvky v oblasti spektroskopické analýzy hvězdných atmosfér.\n\nNarodil se ve Württembersku, školní docházku absolvoval v Heidenheimu. Poté studoval fyziku na univerzitě Tübingen a na Mnichovské univerzitě. V Mnichově studoval pod vedením Arnolda Sommerfelda a zde v roce 1927 získal doktorát. Získal stipendium Rockefellerovy nadace a pracoval v Postupimi a na observatoři Mount Wilson v Pasadeně. V roce 1929 pak dokončil habilitaci v Mnichově. Následující rok získal post asistenta na ústavu teoretické fyziky na University of Hamburg. V roce 1932 se potom stal profesorem a ředitelem ústavu pro teoretickou fyziku na University of Kiel. Tuto pozici zastával až do odchodu do penze v roce 1973, i potom ale zastával post emeritního profesora a zůstal vědecky aktivní. \n\nZatímco pobýval v Mnichově, pomohl Sommerfeldovi prozkoumat atomovou teorii. Unsöldův teorém říká, že čtverec celkové elektronové vlnové funkce pro zaplněnou nebo polozaplněnou slupku je sféricky symetrický. Podobně atomy, které obsahují zaplněnou nebo zpola zaplněnou s orbital druhé periody s 3 nebo 6 p elektrony jsou kulového tvaru. Stejně tak atomy třetí periody, které mají 5 nebo 10 d elektronů. Z tohoto důvodu jsou kulové atomy v prvním, druhém, sedmém, dvanáctém, patnáctém a osmnáctém sloupci periodické tabulky.\n\nV Kielu intenzivně studoval radiační tlumení, Dopplerovské posuny, elektrická pole a kolize na vznik a tvar spektrálních čar ve hvězdných atmosférách. V roce 1939 provedl analýzu hvězdy Tau Scorpii na základě dat z Yerkesovy observatoře a McDonaldovy observatoře. Šlo o první podrobnou analýzu jiné hvězdy než Slunce. Unsöld byl schopen určit fyziku a složení atmosféry hvězdy. \n\nRovněž byl editorem časopisu \"Zeitschrift für Astrophysik\", dokud nebyl tento časopis sloučen s jinými za vzniku magazínu \"Astronomy and Astrophysics\". Napsal také mnoho odborných knih. \n\nV roce 1957 získal medaili Catheriny Bruceové, o rok pozdějí Gold Medal of the Royal Astronomical Society. Jmenuje se po něm asteroid 2842.\n"}
{"id": "1224229", "url": "https://cs.wikipedia.org/wiki?curid=1224229", "title": "Bebrava", "text": "Bebrava\n\nBebrava je řeka na západním Slovensku s délkou toku 47,2 km. Protéká okresy Bánovce nad Bebravou a Topoľčany a u Práznovec se vlévá jako pravostranný přítok do řeky Nitry. \n"}
{"id": "1224230", "url": "https://cs.wikipedia.org/wiki?curid=1224230", "title": "Outside (album, David Bowie)", "text": "Outside (album, David Bowie)\n\nOutside (nebo též \"1. Outside\") ke devatenácté studiové album anglického hudebníka Davida Bowieho. Vydáno bylo v září roku 1999 společností Virgin Records. Spolu s Bowiem jej produkovali Brian Eno a David Richards. Nahráno bylo ve studiích Mountain Studios ve švýcarském Montreux a The Hit Factory v New Yorku. V americké hitparádě Billboard 200 se umístilo na 21. příčce, zatímco v britské UK Albums Chart dosáhlo osmé.\n\n\n"}
{"id": "1224232", "url": "https://cs.wikipedia.org/wiki?curid=1224232", "title": "Outside", "text": "Outside\n\nOutside může být:\n\n"}
{"id": "1224233", "url": "https://cs.wikipedia.org/wiki?curid=1224233", "title": "Portoviejo", "text": "Portoviejo\n\nPortoviejo [\"portovjécho\"] je šesté největší město v Ekvádoru a hlavní město Provincie Manabí. Nachází se 30 km od tichomořského pobřeží. Podle sčítání v roce 2015 zde žije 280 000 obyvatel. Díky nádherným tamaryškům, které se v této oblasti nacházejí, je Portoviejo známé jako „město královských tamaryšků“.\n\nMěsto je hlavním politickým a hospodářským střediskem údolí řeky Portoviejo, které zahrnuje též kantony Santa Ana a Rocafuerte, kde se každoročně obhospodařuje kolem 110 km² zemědělské půdy. Údolí je úrodné, pěstují se zde rajčata, cibule, papriky, banány, mango a další druhy tropického ovoce.\n\nMístní letiště slouží pro vnitrostátní lety.\n\nMěsto patří k nejstarším v zemi; založil jej 12. března 1535 španělský kapitán Francisco Pacheco a nazval je „Villa Nueva de San Gregorio de Portoviejo“.\n\nVe dnech 16. a 17. dubna 2016 zasáhlo celou oblast silné zemětřesení, jež si vyžádalo značný počet mrtvých a zraněných. Jen v samotném Portovieju bylo zničeno na 370 budov.\n\nZ Portovieja pochází jeden z největších ekvádorských básníků Vicente Amador Flor, který o městě napsal mnoho básní.\n\nNarodila se zde i vítězka soutěže Miss Ecuador 2009 Sandra Vinces.\nPortoviejo je místo, kde si lze vychutnat tradiční kuchyni lidu Manabí, která je v Ekvádoru vyhlášená. Nejlepší místa bývají obvykle venkovské restaurace, jež se nacházejí mezi Portoviejem a pláží Crucita.\n"}
{"id": "1224235", "url": "https://cs.wikipedia.org/wiki?curid=1224235", "title": "Alexander Mackenzie (cestovatel)", "text": "Alexander Mackenzie (cestovatel)\n\nAlexander Mackenzie (asi 1755, Inverness – 11. května 1820, Mulnair) byl skotský cestovatel a obchodník s kožešinami. Proslul cestami po území dnešní Kanady.\n\nDo Kanady přicestoval jako patnáctiletý. Když mu bylo dvacet, Severozápadní společnost ho poslala jako nákupčího k jezeru Saint Claire. Další úkol dostal v roce 1785, kdy byl vyslán na horní tok Churchillu. Další cesta vedla k jezeru Athabasca. Zde přezimoval, v pevnosti Chipewyan, kterou za tím účelem postavil. Na jaře 1789 pak vyplul na člunech z březové kůry po řece Slave k Velkému otročímu jezeru. Objevil přitom řeku, která dnes nese jeho jméno. Mackenzie věřil, že po ní dopluje do Tichému oceánu, ale řeka dlouho tekoucí na západ se po 350 kilometrech náhle stočila k severu. Mackenzie tak k oceánu nedoplul, ale objevil dvě nová pohoří. Jedno se dnes nazývá Mackenzieovo, druhé Franklinovo. Nakonec po řece doplul do Beaufortova moře (Severní ledový oceán). Poté se vrátil do Chipewyanu. \n\nPo této výpravě se vrátil do Skotska. V Kanadě se znovu objevil v roce 1792. Znovu se vydal do Chipewyanu. Odtud vyplul po řece Peace k soutoku se Smoky River. Zde postavil novou pevnost pro přezimování.\nNa jaře 1793 pokračoval v cestě po řece Peace, proplul Skalistými horami, vplul do řeky Parsnip a následně Fraser a proti proudu jednoho z jejích přítoků. Doplul do Pobřežních hor, které se mu podařilo překročit a propracovat se až do Zálivu královny Charlotty v Tichém oceánu. \n\nRoku 1794 se konečně objevil v Montréalu, čímž jeho dobrodružství skončilo. Za své objevitelské zásluhy byl povýšen do šlechtického stavu. Své zážitky zachytil v knize \"Putování Alexandra Mackenzieho z Montrealu od řeky Sv. Vavřince přes severoamerický kontinent\" z roku 1801.\n"}
{"id": "1224236", "url": "https://cs.wikipedia.org/wiki?curid=1224236", "title": "Šimlena", "text": "Šimlena\n\nŠimlena je studená omáčka, vyrobená z čistých švestkových povidel (bez cukru), přidáním a rozmícháním cukru a mléka (na dvě polévkové lžíce povidel asi jedna kávová lžička cukru a asi 250 ml mléka). Podává se obvykle k tzv. chlupatým knedlíkům (uvařeným z nastrouhaných syrových brambor) a vařenému hovězímu masu. Používá se ve Slezsku.\n\n"}
{"id": "1224237", "url": "https://cs.wikipedia.org/wiki?curid=1224237", "title": "Robeisy Ramírez", "text": "Robeisy Ramírez\n\nRobeisy Eloy Ramírez Carrazana (* 20. prosince 1993 Cienfuegos) je kubánský amatérský boxer, který získal zlatou medaili na Letních olympijských hrách v Londýně 2012, stejně jako v roce 2011 na Panamerických hrách v muší váze.\n\nVyhrál zlatou medaili v mužské bantamové váze na Letních olympijských hrách 2016. Vyhrál čtyři zápasy, cestou do finále porazil Shiva Thapa, Mahouda Mohameda, Zhanga Jiaweie a Akhmadalieva Murodjona. V zápase o zlatou medaili porazil amerického Shakura Stevensona. Během své kariéry získal dvě zlaté olympijské medaile. \n\n"}
{"id": "1224242", "url": "https://cs.wikipedia.org/wiki?curid=1224242", "title": "David T. Wilkinson", "text": "David T. Wilkinson\n\nDavid Todd Wilkinson (13. května 1935 - 5. září 2002) byl americký kosmolog, specializující se na reliktní záření, zbytkové záření z doby raného vesmíru, které dnes vidíme v mikrovlnném spektru. Narodil se v Hillsdale v Michiganu. Doktorát získal na Michiganské univerzitě pod vedením Richarda H. Cranea. \n\nByl profesorem fyziky na Princetonské univerzitě od roku 1965 až do svého odchodu do penze v roce 2002. Významně se podílel na mnoha experimentech zkoumajících reliktní záření, včetně dvou satelitů NASA COBE a Wilkinson Microwave Anisotropy Probe. Tato sonda byla pojmenována po něm, po jeho smrti na rakovinu v roce 2002. \n\nNa své univerzitě získal ocenění za kvalitu výuky a v roce 1983 byl zvolen členem Národní akademie věd Spojených států amerických. \n"}
{"id": "1224243", "url": "https://cs.wikipedia.org/wiki?curid=1224243", "title": "The Electric Light Orchestra (album)", "text": "The Electric Light Orchestra (album)\n\nThe Electric Light Orchestra je první studiové album anglické skupiny The Electric Light Orchestra. Vydáno bylo v prosinci roku 1971 společností Harvest Records. Ve Spojených státech amerických vyšlo až v březnu 1972 (vydavatelství United Artists Records) pod názvem \"No Answer\". V americké hitparádě Billboard 200 se umístilo na 196. příčce, zatímco v britské UK Albums Chart na 32.\n\n\n"}
{"id": "1224247", "url": "https://cs.wikipedia.org/wiki?curid=1224247", "title": "Bochovský potok", "text": "Bochovský potok\n\nBochovský potok je vodní tok v okrese Karlovy Vary. Je dlouhý 12,8 km, plocha jeho povodí měří 30,2 km² a průměrný průtok v ústí je 0,15 m³/s.\n\nPotok pramení v Doupovských horách na okraji Javorné. Jižně od téměř zaniklé osady napájí Javorenský rybník, pod jehož hrází se nakrátko stočí k západu. Pod bezejmenným rybníkem proteče vesnicí Bražcem, ve které vtéká do Slavkovského lesa a odkud pokračuje s malými odchylkami k jihu. Jediným dalším sídlem, kterým protéká, je město Bochov. Ještě předtím však napájí Krásný rybník a Křížový rybník. Těsně před Krásným rybníkem opouští Slavkovský les a vtéká do Tepelské vrchoviny. Na jihozápadním okraji města napájí další rybník. Potom mine vrch se zříceninou hradu Hartenštejn na levé straně a pokračuje dále k jihu. Krátkým úsekem znovu vtéká do Slavkovského lesa, ale zbytek toku pokračuje Tepelskou vrchovinou, kde se jihovýchodně od Kozlova vlévá v nadmořské výšce 538 metrů do Střely. Těsně před ústím však z potoka odbočuje boční rameno, které protéká malým rybníkem, a o několik set metrů dále se samostatně vlévá také do Střely.\n"}
{"id": "1224249", "url": "https://cs.wikipedia.org/wiki?curid=1224249", "title": "Sheamus", "text": "Sheamus\n\nStephen Farelly (* 28. ledna 1978) je irský profesionální wrestler pracující pro společnost WWE v show Raw pod přezdívkou Sheamus.\n\nAktuálně je v teamu s Cesarem s kterým a s ostatními tými byli v zápase RAW vs. SmackDown.Hlavně díky Cesara a Sheamuse vyhrál tým RAW.Na placené akci Roadblock vyhráli RAW Tag Team tituly když porazili The New Day.\n\n\n\n\n\n"}
{"id": "1224250", "url": "https://cs.wikipedia.org/wiki?curid=1224250", "title": "Chris Rock", "text": "Chris Rock\n\nChris Rock (* 7. února 1965) je americký herec. Narodil se v Jižní Karolíně, ale vyrůstal v Brooklynu. V roce 1984 začal v New Yorku vystupovat jako stand-up komik. V roce 1990 začal vystupovat v pořadu \"Saturday Night Live\". Následujícího roku vydal své první komediální album nazvané \"\". Hrál například ve filmech \"Sestřička Betty\" (2000), \"Zpátky na zem\" (2001) a \"\" (2008).\n\n"}
{"id": "1224252", "url": "https://cs.wikipedia.org/wiki?curid=1224252", "title": "Kaznějovský potok", "text": "Kaznějovský potok\n\nKaznějovský potok je malý vodní tok v okrese Plzeň-sever. Je dlouhý 6,5 km, plocha jeho povodí měří 25,3 km² a průměrný průtok v ústí je 0,05 m³/s.\n\nPotok pramení asi dva kilometry západně od Kaznějova, ale místo označené jako pramen se nachází v prostoru kaolinového lomu. Potok nicméně teče směrem na východ do Kaznějova, za kterým se stáčí na sever a vtéká do úzkého hlubokého údolí. Opouští ho přibližně po čtyřech kilometrech na okraji Nebřezin a vzápětí se v nadmořské výšce 312 metrů vlévá do Střely. Celý potok protéká pouze Plaskou pahorkatinou.\n"}
{"id": "1224256", "url": "https://cs.wikipedia.org/wiki?curid=1224256", "title": "Metal Heart", "text": "Metal Heart\n\nMetal Heart je šesté studiové album německé heavymetalové skupiny Accept. Vydáno bylo v březnu roku 1985 a jeho producentem byl Dieter Dierks, který s kapelou spolupracoval i později. Nahráno bylo od října do prosince 1984 v producentově studiu v Stommelnu. V hitparádě Billboard 200 se umístilo na 94. místě.\n\nAutory veškeré hudby i textů jsou členové skupiny Accept a Deaffy.\n\n"}
{"id": "1224260", "url": "https://cs.wikipedia.org/wiki?curid=1224260", "title": "Cyd Charisse", "text": "Cyd Charisse\n\nCyd Charisse, rodným jménem Tula Ellice Finklea, (8. března 1922 – 17. června 2008) byla americká herečka a tanečnice. \n\nNarodila se v texaském Amarillu a tanci se věnovala již od dětství, poté, co jí byl doporučen jako terapie pro dýchací potíže. Tancovat ji učily ruské baletky Maria Istomina a Felia Sidorovova. Už ve třinácti letech byla členkou Ballets Russe (vystupovala pod pseudonymy Natacha Tulaelis, Maria Istomina a Celia Sidorova). Později studovala v Los Angeles balet. Jako tanečnice vystupovala také v Evropě. Počátkem čtyřicátých let se začala věnovat také herectví. Proslavila se ve filmovém muzikálu \"Zpívání v dešti\" z roku 1952, po boku Gene Kellyho. I její další filmy byly především muzikály (\"Hedvábné punčochy\" aj.) V letech 1939 až 1947 byl jejím manželem tanečník Nico Charisse, s nímž měla syna Nickyho (* 1942). V roce 1948 se provdala za zpěváka a herce Tonyho Martina, který jejím manželem zůstal až do její smrti. Měli spolu syna Tonyho (1950–2011). V roce 2006 obdržela od prezidenta George W. Bushe státní vyznamenání National Medal of the Arts and Humanities za celoživotní přínos v oblasti tance. Zemřela na infarkt ve věku 86 let.\n\n"}
{"id": "1224261", "url": "https://cs.wikipedia.org/wiki?curid=1224261", "title": "Život je krásný (film, 1946)", "text": "Život je krásný (film, 1946)\n\nŽivot je krásný (v originále \"\") je americký film z roku 1946. Natočil jej režisér Frank Capra a vychází z povídky „The Greatest Gift“ od Philipa Van Doren Sterna. Ve snímku vystupovali například James Stewart, Donna Reedová a Lionel Barrymore. Hudbu k němu složil Dimitri Tiomkin. Film byl v pěti kategoriích neúspěšně nominován na Oscara.\n\n"}
{"id": "1224262", "url": "https://cs.wikipedia.org/wiki?curid=1224262", "title": "Medosavka černobílá", "text": "Medosavka černobílá\n\nMedosavka černobílá (\"Sugomel nigrum\") je druh kystráčkovitého ptáka, endemit Austrálie. Tito ptáci obývají téměř celou Austrálii a vyhledávají především suchá místa s řídkým porostem a křovinami. Druh náleží do monotypického rodu \"Sugomel\", je tedy jediným zástupcem tohoto rodu. U medosavek černobílých je výrazný pohlavní dimorfismus, přičemž samečci jsou zbarveni černobíle a samičky šedohnědě. Mladí ptáci se podobají samičkám. Medosavky se živí nektarem z květů, k čemuž mají přizpůsobený i zobák. Je dlouhý a zahnutý dolů, čímž umožňuje ptákům lépe proniknout k potravě.\n\nDruh medosavka černobílá poprvé popsal ornitolog John Gould roku 1838. Dle IUCN má druh status málo dotčený (LC).\n\nMedosavka černobílá je malý druh ptáka s typicky dlouhým, štíhlým a dolů zahnutým zobákem, díky němuž se tito ptáci lépe dostávají ke své potravě – květovému nektaru. Mají malou kulatou hlavu, štíhlý krk a vidlicovitý ocas. Ve srovnání s jinými kystráčkovitými ptáky má medosavka černobílá velmi dlouhá křídla. Tak dlouhá křídla se pravděpodobně u medosavek černobílých vyvinula, aby se pták mohl lépe pohybovat mezi keři a přelétávat z květu na květ.\n\nU medosavek se vyvinul výrazný pohlavní dimorfismus. Dospělí samci jsou, jak druhový název napovídá, černobíle zbarvení. Mají černou hlavu, křídla i hřbet, naopak bílé je břicho a spodní strana ocasu. Samičky jsou „nudnější“, zbarveny převážně hnědě. Dolní partie samiček jsou světle hnědé, křídla tmavě hnědá a hrudník je většinou šedohnědý, může být i se skvrnami. Duhovky samečků i samiček jsou tmavě hnědé. Stejným znakem pro obě pohlaví jsou i černohnědé nohy a zobák. Mladí jedinci se podobají samičkám, avšak mají světlejší zobák a tmavší břicho. Na větší vzdálenost tedy nelze s určitostí rozeznat, zda se jedná o mladého samce nebo dospělou samici.\n\nPo většinu roku se medosavky černobílé hlasově neprojevují, avšak před a během období hnízdění začnou zpívat. Jejich melodie je melodické „chwit, chwit“. Dospělí samečci také často samičky vyzývají tichým „peeee“.\n\nMedosavky černobílé jsou ptáci především suché vnitrozemní Austrálie. Obývají západní Queensland a téměř celý Nový Jižní Wales. Mimoto jsou ale k vidění i ve městě Mallee a oblasti Wimmera ve Victorii. Tito ptáci jsou rozšíření i na jihovýchodní a západní Austrálii (především centrální a severní část západní Austrálie). Na severu kontinentu se medosavky černobílé vyskytují pouze v okolí Alice Springs.\n\nExistence medosavek černobílých je závislá na rostlinách druhu \"Eremophila longifolia\" a dalších příbuzných této květiny. I proto tito ptáci vyhledávají otevřené lesy v suchých a polosuchých oblastech. Svědčí jim i blahovičníkové lesy. Medosavky černobílé také často obývají místa s rostlinami rodu grevilea (\"Grevillea\") nebo kajeput (\"Melaleuca\").\n\nMedosavky černobílé pravidelně během roku migrují za potravou, mimo to se ale příliš často nepřemisťují. Na jaře a v létě se hejna přesouvají na jih, na podzim a v zimě se pak vracejí na sever.\n\nMedosavky se živí nektarem rostlin. Obzvláště oblíbené jsou u nich rostliny \"Eucalyptus incrassata\", \"Grevillea ilicifolia\", \"Eremophila longifolia\" a \"Eremophila oppositifolia\". Bývají také pozorovány při lovu drobného hmyzu, který většinou loví za letu. Studie medosavek černobílých také prokázaly, že samice navštěvují lidská tábořiště a pojídají popel z vyhaslých táboráků. Popel ze dřeva je bohatý na vápník a proto se předpokládá, že krátce před snůškou samičky ohniště vyhledávají, aby si doplnily zásoby a uchovaly si tak dostatek vápníku pro nakladení vajec.\n\nMedosavky černobílé žijí po většinu života samostatně, při hledání potravy ale mohou tvořit menší hejna. Kromě jedinců stejného druhu tvoří skupiny i s medosavkami stračími (\"Certhionyx variegatus\") nebo lasolety bělobrvými (\"Artamus superciliosus\").\n\nObdobí hnízdění probíhá od července do prosince (většinou mezi srpnem a listopadem). Doba hnízdění se liší především na základě místa výskytu medosavky. Například jedinci ze západní Austrálie snáší vejce dříve, než jedinci z Queenslandu. Začátek období hnízdění je lehké rozpoznat, protože krátce před jeho začátkem začínají samečci zpívat i za letu (což běžně nedělají). Samičky staví mělké hnízdo samy ze stébel trávy a následně do něj nakladou dvě až tři vejce. Následně vejce po dobu asi šestnácti dní zahřívají, zatímco samečci je hlídají. Medosavky černobílé, respektive jejich hnízda, bývají oběťmi hnízdního parazitismu ze strany kukaček bronzových (\"Chrysococcyx basalis\").\n\nMedosavky černobílé poprvé popsal roku 1838 John Gould pod názvem \"Myzomela nigra\". Rodový název je odvozen od řeckých slov \"myzo\" (sát) a \"meli\" (med). Roku 1967 ornitolog Finn Salomonsen zařadil tento druh do rodu \"Certhionyx\". Toto zařazení bylo využíváno až do roku 2004, kdy byla provedena studie, která odhalila velké odlišnosti DNA medosavek černobílých oproti medosavkám z rodu \"Certhionyx\". Po zveřejnění této studie byl pro druh založen samostatný rod \"Sugomel\".\n\nBlízkými příbuznými medosavek černobílých jsou například medosavky sazové (\"Myzomela nigrita\"), které obývají Papuu-Novou Guineu.\n\n"}
{"id": "1224264", "url": "https://cs.wikipedia.org/wiki?curid=1224264", "title": "Jurij Rytcheu", "text": "Jurij Rytcheu\n\nJurij Sergejevič Rytcheu (\"Ю́рий Серге́евич Рытхэ́у\", 8. března 1930 Uelen — 14. května 2008 Petrohrad) byl ruský spisovatel čukčského původu.\n\nPocházel z rodiny lovců, jeho dědeček byl šamanem. Dostal jméno Rytcheu, což v čukštině znamená „neznámý“; v dospělosti přijal ruské jméno a otčestvo od svého známého, příslušníka geologické expedice, což byla podmínka k udělení občanské legitimace. V mládí pracoval jako námořník a přístavní nosič, přispíval do časopisu \"Sovětská Čukotka\". Roku 1949 odjel z Čukotky do Leningradu, kde vystudoval filozofickou fakultu tamní univerzity. Roku 1953 vydal v ruštině svoji první knihu, sbírku povídek \"Lidé z našeho pobřeží\", a v roce 1954 byl přijat do Svazu sovětských spisovatelů.\n\nJeho knihy byly přeloženy do řady jazyků a byly sovětským režimem prezentovány jako doklad péče státu o kulturu malých sibiřských národů. V roce 1967 Rytcheu vstoupil do Komunistické strany Sovětského svazu. Za své dílo obdržel Státní cenu a Řád rudého praporu práce. Jezdil přednášet na Západ, díky znalosti angličtiny pracoval pro UNESCO. Časem začal své knihy psát v čukštině, v letech politického uvolnění se zabýval i do té doby tabuizovaným tématem původní čukotské spirituality.\n\nPřeložil do čukštiny román Tichona Sjomuškina \"Na Čukotce svítá\", později překládal také Puškina nebo Tolstého. Je autorem libreta k suitě Eduarda Artěmjeva \"Teplo Země\" a scénáře filmu \"Kdo jde stopou rosomáka\", který natočil roku 1978 režisér Georgij Kropačjov. Zemřel v roce 2008 v Petrohradu na mnohočetný myelom.\n\n"}
{"id": "1224267", "url": "https://cs.wikipedia.org/wiki?curid=1224267", "title": "Equator (album, Uriah Heep)", "text": "Equator (album, Uriah Heep)\n\nEquator je šestnácté studiové album anglické skupiny Uriah Heep. Vydáno bylo v březnu roku 1985 na značce Portrait Records (UK), dceřiné společnosti Columbia Records (USA). Oproti předchozímu albu došlo v sestavě skupiny ke změně na postu baskytaristy: vrátil se Trevor Bolder. Deska byla nahrána v různých studiích od srpna 1984 do ledna 1985.\n\n"}
{"id": "1224268", "url": "https://cs.wikipedia.org/wiki?curid=1224268", "title": "Equator", "text": "Equator\n\nEquator může být:\n\n"}
{"id": "1224297", "url": "https://cs.wikipedia.org/wiki?curid=1224297", "title": "Okno do dvora", "text": "Okno do dvora\n\nOkno do dvora (v originále \"Rear Window\") je americký mysteriózní film z roku 1954. Natočil jej Alfred Hitchcock podle scénáře Johna Michaela Hayese, který byl adaptací povídky „“ od Cornella Woolriche. Ve filmu hráli například James Stewart, Grace Kellyová a Thelma Ritter. Ve filmu se objevil také samotný Hitchcock. Hudbu k němu složil Franz Waxman. Distribuovala jej společnost Paramount Pictures. Snímek byl ve čtyřech kategoriích neúspěšně nominován na Oscara.\n\n"}
{"id": "1224302", "url": "https://cs.wikipedia.org/wiki?curid=1224302", "title": "Mangovník indický", "text": "Mangovník indický\n\nMangovník indický (\"Mangifera indica\") je stálezelený, dlouhověký strom rostoucí ve vlhkých, monzunových tropických a hodně teplých subtropických oblastech. Je jedním z asi 70 druhů indomalajského rodu mangovník. Pro své chutné plody, manga, se pěstoval již dlouho před naším letopočtem, jsou o něm zmínky v hinduistické literatuře z před čtyř tisíciletí. Pro buddhisty je zase posvátným stromem, je symbolem lásky, plodnosti a přátelství a věří, že v jeho stínu meditoval sám Budha.\n\nTento druh, nejznámější a nejrozšířenější z rozsáhlého rodu mangovník, pochází z jižní Číny, Tchaj-wanu a zemí indického subkontinentu a jihovýchodní Asie (Bangladéše, Indie, Kambodže, Laosu, Malajsie, Myanmaru, Nepálu, Singapuru, Srí Lanky, Thajska a Vietnamu).\n\nS rozvojem obchodu spojeného s cestováním se pro lahodné plody dostal do tropických oblastí po celém světě. Ještě před počátkem letopočtu byl rozšířen po jihovýchodní Asii, před tisíci léty se dostal do Afriky a na počátku 16. století byl Portugalci dovezen do Brazílie, odkud se dostal do Západní Indie a postupně do celé tropické Ameriky. Byl zavezen také do Austrálie, na Havaj a další ostrovy v Tichomoří.\n\nPro zdárný růst a tvorbu plodů potřebuje dostatek tepla a vlhkosti, na kvalitu půdy není náročný, dobře roste i v písku a štěrku; v hodně výživné půdě bujně roste a méně kvete a plodí. Vyskytuje se v nadmořských výškách od mořské hladiny po 1200 m, ve vlhkých údolích, podél břehů vodních toků, v pobřežních lesích i na vlhkých pastvinách. Samovolně se rozšiřuje do opuštěných zahrad a plantáží. Rozkvétá obvykle v období dešťů, dožívá se i 300 let.\n\nStálezelený strom, 10 až 30 m vysoký, s kmenem tlustým 60 až 120 cm a s hustou korunou oválného nebo kulovitého tvaru, která může být široká i 30 m. Široce rozložený kořenový systém má několik kotevních kořenů sestupujících do hloubky až 6 m. Jeho kůra je šedá nebo šedavě hnědá, větvičky jsou zbarveny hnědě a jsou porostlé kožovitými, ve spirále vyrůstajícími jednoduchými listy s řapíkem i 6 cm dlouhým. Mladé listy jsou žluté až bronzově červené, později tmavě zelené a oboustranně lesklé. Jejich čepele jsou podlouhle kopinaté či eliptické, 10 až 30 cm dlouhé a 3 až 10 cm široké, u báze klínovité, po obvodě celistvé a zvlněné, na koncích špičaté neb tupé a mívají 12 až 25 párů postranních, oboustranně vystouplých nažloutlých žilek. Listy vytrvávají na stromech po několik let.\n\nDrobné květy, asi 6 mm velké, vyrůstají ve vzpřímených pyramidálních latách 20 až 50 cm dlouhých. Květenství bývají hustá a obsahují několik tisíc zelenožlutých nebo narůžovělých květů, některé jsou samčí a jiné oboupohlavné. Pětičetné květy s drobnými listeny a kratičkými stopkami mají kalich s vejčitě kopinatými lístky dlouhými 3 mm a korunu s podlouhle vejčitými lístky dlouhými 4 mm. V květu bývá jedna plodná tyčinka a čtyři patyčinky. Semeník je kulovitý a má excentricky umístěnou čnělku s jednoduchou bliznou, v samčích květech chybí. Ploidie druhu je n = 20.\n\nMladé stromy začínají kvést v 10 až 15 létech, některé ještě plodí i ve věku blížícím se třem stoletím. Mnozí jedinci kvetou každoročně, jiní ob jeden rok a někteří zcela nepravidelně, někdy rozkvete jen část stromu; předpokládá se podstatný vliv počasí. Za optimálních podmínek naopak vykvetou i dvakrát ročně.\n\nZ celého květenství se v plod vyvine jeden, nejvýše pět květů. Za nejúčinnější opylovače jsou považovány včely, květy také navštěvuje další létající hmyz, mravenci i netopýři nacházející v květech nektar. Květy se mohou s úspěchem opylit vlastním pylem, přesto bývá až 85 % oboupohlavných květů neopyleno a jen 0,1 % z opylených květů dozraje v plod. Protože stromy kvetou v období dešťů je předpoklad, že pyl bývá poškozen vlhkem.\n\nPlod je peckovice nestejného tvaru, bývá podlouhlá, vejcovitá, kulovitá nebo ledvinovitá, více či méně nesymetrické, až 25 × 10 cm velká a visí na dlouhé stopce. Zralosti dosáhne za čtyři až pět měsíců po opylení. Zpočátku má pevnou slupku (exokarp) modravě zelenou, která později žloutne a stává se načervenalou nebo nafialovělou. Masitá dužina (mezokarp) je zářivě žlutá a obaluje jedno velké, ploché semeno v dřevnaté pecce (endokarpu), která představuje 20 až 25 % hmotnosti plodu.\n\nNové rostliny snadno vyrostou ze semen, která nejlépe klíčí z plodů plně vyzrálých a po vyjmutí a očištění ihned zasazených. Pecka se opatrně otevře, semeno se ošetří fungicidním roztokem a do vlhkého písku se zasadí na plocho tak, aby mírně čnělo z půdy, vyklíčí za dva až tři týdny. Sadí se do nádoby s pevným dnem, jinak semenáč bude mít svislý kořínek dvou až třínásobně delší než nadzemní část a špatně se přesazuje.\n\nPro zachování vyšlechtěných vlastností se musí semenáče roubovat. Je důležité, aby požadovaná odrůda byla naroubována na tu správnou, speciálně pro ní pěstovanou podnož. Používá se také řízkování, kde je úspěšnost zakořenění nižší než 40 %.\n\nVe volné krajině jsou semena roznášena jak ptactvem, tak i létajícími či čtyřnohými savci konzumujícími jeho plody. Protože ve vlhkých, tropických oblastech spolehlivě klíčí, stává se mangovník indický v některý zemích nekontrolovaně se šířící invazní rostlinou, např. v Singapuru, Jihoafrické republice, Brazílii, Kostarice, Austrálii, na Galapágách, Portoriku, Havaji a dalších pacifických ostrovech.\n\nPlody mangovníku indického jsou citlivé na otlak, po kterém černají a zahnívají, sklízejí se proto ručně. Jedí se po vyjmutí pecky buď jako předkrm nebo dezert, bývají součásti ovocných salátů nebo přísadou ovocných krémů či zmrzlin. Oloupané plody se konzervují v sirupu nebo se mrazí, vyrábějí se z nich marmelády, pyré a různé nápoje. Některé plody mají vláknitou strukturu a jejich dužina je velice tuhá, u těch se v plné zralosti uřízne spodní část a vymačkává se šťáva. Větrem posrážené nezralé plody se používají pro výrobu želé nebo se nakrájené suší na slunci pro pozdější použití v kuchyni.. Výběr vhodných odrůd je zásadním faktorem při zpracování manga pro různé účely.\n\nPro ochranu před ptactvem a kaloni se plody sklízejí ještě zelené a nechávají se asi týden až dva dozrávat na slámě, po utržení se na ochranu před houbovitými chorobami a pro smytí toxických látek máčejí ve vodě teplé 50 °C. Pro vybarvení povrchu bývají plody vystaveny nejméně den působení etylénu. Dozrálé plody lze skladovat dva až tři týdny při teplotě okolo 20 °C, teploty pod 13 °C jej poškozují.\n\nExistuje přes 1000 odrůd, přitom jen v Indii okolo 550, jejich plody se liší velikosti, tvarem, barvou, chuti a dobou zrání, stejně jako velikosti stromu a náročnosti na vláhu a teplo. Výtěžnost závisí na prostředí, odrůdě i stáří stromu, ve věku 20 let je u kvalitních odrůd průměrný roční výnos 250 plodů, starší stromy dávající až 1500 plodů. Na Portoriku se na plantážích sklidí z jednoho hektaru, v závislosti na odrůdě, asi 28 až 67 tun, průměrný výnos na Floridě bývá 30 t/ha.\n\nDřevo stromů, šedě nebo zeleno-hnědě zbarvené, má hrubou strukturu, je středně pevné, tvrdé a odolává vodě. Používá se pro stavební trámy, lodě, zemědělské nářadí, překližky, dělají se z něj různé bedny i kvalitní dřevěné uhlí. Kůra obsahuje až 20 % tříslovin a používá se na žluté nebo zářivě růžové barvivo.\n\nPlody jsou velkým zdrojem karotenů, vitamínu C, vitamínu K, draslíku a řady antioxydantů i vlákniny. V lidovém léčitelství se již po dlouhá období používají sušené květy k ukončení průjmu, k léčení úplavice a nemocí močového měchýře. Kůra má svíravé účinky a působí proti revmatismu. Pryskyřice se aplikuje na trhliny v kůži, proti svrabu i syfilisu.\n\nDřevina mangovník indický je pro citlivé lidi toxická. Ze slupky a stonku nezralého plodu vytéká světlá pryskyřice obsahující kyseliny i saponiny a stejně jako míza stromu způsobuje otoky kůže a vyvolává poškození sliznic. Citliví lidé nemají mango trhat ani ho loupat, dužina ale žádné škodliviny neobsahuje. Listy obsahují nevhodné glykosidy a jejich kontinuální konzumace zvířaty má fatální následky. V období kvetení způsobují silice vypařující se z květů, u dlouhodobě se v blízkosti zdržujících osob, svědění očí, otoky obličeje a dýchací potíže. Dřevo stromů se nepoužívá v krbech nebo při vaření, jeho kouř je velmi dráždivý.\n\n"}
{"id": "1224304", "url": "https://cs.wikipedia.org/wiki?curid=1224304", "title": "Alois Irlmaier", "text": "Alois Irlmaier\n\nAlois Irlmaier (8. června 1894, Scharam, Bavorsko, Německo – 26. července 1959 Freilassing, Německo) byl z povolání studnař a hledač vodních pramenů.\n\nByl znám díky proutkaření a jasnovidectví. Alois údajně předpověděl migrační krizi, hyperinflaci i třetí světovou válku. Jedná se o méně známého věštce, na rozdíl od osob jako Nostradamus či Baba Vanga.\n\nO Aloisi Irlmaierovi a jeho viděních bylo napsáno několik knih, především od spisovatelů německého původu.\n\n"}
{"id": "1224312", "url": "https://cs.wikipedia.org/wiki?curid=1224312", "title": "Markéta Mazourová", "text": "Markéta Mazourová\n\nMarkéta Mazourová je hráčka na bicí nástroje, skladatelka, aranžérka, textařka a zpěvačka. V poslední době se věnuje zejména koncertní činnosti. Její repertoár zahrnuje širokou škálu aktivit od sólových koncertů po účinkování v souborech různých hudebních žánrů a zaměření. Spolupracuje mimo jiné s Hudebním divadlem Karlín (Noc na Karlštejně, Mam'zelle Nitouche), Studiem DVA (Evita, Šíleně smutná princezna - od listopadu 2016), Divadlem J. K. Tyla v Plzni (Sluha).\n\nPo dokončení studií na Akademickém gymnáziu v Praze pokračovala ve studiu na Státní konzervatoři, kde absolvovala v oborech Klavír, Skladba populární hudby (u profesorů Angela Michajlova a Petra Maláska) a Bicí nástroje. V letech 2000 – 2010 se věnovala studiu bicích nástrojů na pražské HAMU, kterou absolvovala v magisterském i doktorandském programu.\n\nV rámci studií absolvovala workshopy u těchto profesorů: Marina Čeremuchyna (Ukrajina), Kevin Bobo (USA) , Rune Martinsen (Norsko), Hans Treselt (Německo), David Friedmann (Německo). V současné době hraje Markéta Mazourová na velké množství velkých bicích nástrojů (včetně soupravy bicích nástrojů), ale také na desítky drobných perkusních nástrojů.\n\n\nMarkéta Mazourová hraje na desítky drobných perkusních nástrojů, mezi které patří mj. tamburína, triangl, guiro, shakery, rolničky, wind-chimes, wood-chimes, shell-chimes, cabasa, vibraslap, kalimby, fanfrnoch, maracas, prstové činelky, kastaněty, africké kaštany.\n\n\nMarkéta Mazourová vystudovala obor Skladba populární hudby na Státní konzervatoři v Praze. Její skladby a písně byly hrány na mezinárodních festivalech mj. v Egyptě, Rumusku, Maltě, USA, Bulharsku, Německu, Rakousku a Švýcarsku. Mezi interprety, kteří nahráli nebo nazpívali její písně, patří například Monika Absolonová, Pavel Vítek, Gabriela Partyšová, Alice Konečná, Klára Kolomazníková nebo Roman Roy.\n\nMarkéta Mazourová skládá sólové i komorní skladby pro bicí nástroje, melodramy, skladby pro smyčcová kvarteta, ale také sólové skladby pro dechové i strunné nástroje. \n\n\n\n\nDále vytvořila hudební pohádky, balety a hudební inscenace pro divadlo DISK, Divadlo Ponec a další subjekty a soubory. Jednalo se např. o Lidské smysly (2007-2009), Rue des femmes (2009), Píseň lásky (2008-2011).\n\n\n\n\n\nZáběr aktivit a projektů Markéty Mazourové je velmi široký, zahrnuje hudební projekty autorské i interpretační, divadelní projekty (včetně práce na scénářích), projekty a programy pro děti, koncerty sólové i komorní s přesahem prakticky do všech uměleckých žánrů a kategorií.\n\nMarkéta Mazourová je držitelkou mnoha ocenění na tuzemských i mezinárodních soutěžích, a to jak za svou skladatelskou tvorbu, tak za interpretaci skladeb na bicí nástroje.\n\n\nSong Expo Benelux International Song And Culture Festival:\nXI. mezinárodní POPFEST Bulharsko:\n\nEvropská databanka Zlíntalent:\nDětská nota Mladá Boleslav:\n\n \n \n"}
{"id": "1224313", "url": "https://cs.wikipedia.org/wiki?curid=1224313", "title": "Kostel Božského srdce Páně (Hodslavice)", "text": "Kostel Božského srdce Páně (Hodslavice)\n\nKostel Božského srdce Páně je římskokatolický kostel v Hodslavicích v Moravskoslezském kraji, postavený v letech 1905 až 1906 v novorománském slohu. Je dlouhý 44 metrů, široký 23 metrů, vysoký 17 metrů a věž kostela měří 50 metrů. Stojí podél silnice II/483 v bezprostřední blízkosti centra obce a kolem něj se nachází hřbitov. Od roku 1999 je chráněn jako kulturní památka.\n"}
{"id": "1224314", "url": "https://cs.wikipedia.org/wiki?curid=1224314", "title": "Sesterská skupina", "text": "Sesterská skupina\n\nSesterská skupina nebo sesterský taxon je systematické označení z kladistiky označující nejbližší příbuzné dané skupiny v rámci fylogenetického stromu. Tento pojem je nejsnáze ilustrovatelný na kladogramu reprezentujícím skupiny A, B a C.\n\nA je zde sesterskou skupinou B, a B naopak sesterskou skupinou A. Skupiny A a B společně se všemi ostatními potomky jejich posledního společného předka tvoří klad, zde tedy klad AB, jehož sesterskou skupinou je C. Celý klad ABC je potom zakořeněný ve větším stromě (je odvětvený z většího stromu), který nabízí další sesterské skupiny, již vzdáleněji příbuzné koncovým uzlům A a B. Podle kladistických norem mohou skupiny A, B a C představovat jednotlivé vzorky, druhy nebo vyšší taxony, přičemž představují-li druh, často se pro ně používá označení \"sesterské druhy.\"\n\nTermínu \"sesterská skupina\" se využívá ve fylogenetické analýze, a pouze skupiny fylogenetickou analýzou identifikované mohou být takto označeny. Příkladem může být analýza ptáků, za jejichž sesterskou skupinu se běžně označují krokodýli. To ale platí pouze v případě, kdy pracujeme výhradně s taxony obsahujícími dnes žijící druhy. Ptačí fylogenetický strom je vnitřní skupinou dinosaurů, takže než se dostaneme ke společnému předku ptáků a krokodýlů, oddělí se ještě řada dalších, dnes již vyhynulých taxonů. Z toho vyplývá, že termín sesterská skupina musí být vnímán relativně, jako nejbližší příbuzný taxon v rámci skupin, druhů, případně vzorků zahrnutých do analýzy.\n"}
{"id": "1224315", "url": "https://cs.wikipedia.org/wiki?curid=1224315", "title": "Lillebæltsbroen (nový most)", "text": "Lillebæltsbroen (nový most)\n\nLillebæltsbroen (známý též jako Den Nye Lillebæltsbro) je visutý most spojující Jutsko s ostrovem Fyn u města Middelfart v Dánsku. Po mostě vede Evropská cesta 20. Je jedním ze dvou mostů, které přemosťují průliv Malý Belt.\n\nMost byl postaven z důvodu stále rostoucího objemu provozu na starším mostě přes Malý Belt Den Gamle Lillebæltsbro, který pochází z roku 1935. Výstavba současného mostu probíhala v letech 1965 – 1970. Po jejím dokončení byl dne 21. října 1970 most otevřen za přítomnosti dánského krále Frederika IX.. Celková délka mostu činí 1700 m a hlavní rozpětí s délkou 600 m je druhé nejdelší v zemi (po mostě Most přes Velký Belt). Boční rozpětí mají délku 240 m s příjezdovými viadukty o 20 mostových polích (9 na Jutské straně a 11 na fynské) dlouhých 31 m. Pylony jsou 112,2 m vysoké.\n\nMostovka má šířku 31,2 m. Vozovka je šestiproudá a v zimě vyhřívaná.\n\n"}
{"id": "1224317", "url": "https://cs.wikipedia.org/wiki?curid=1224317", "title": "Ronald Drever", "text": "Ronald Drever\n\nRonald W. P. Drever (26. října 1931 – 7. března 2017) byl skotský experimentální fyzik. Působil jako profesor na Kalifornském technologickém institutu, spoluzaložil projekt LIGO a je spoluobjevitelem Poundovy–Dreverovy–Hallovy techniky stabilizace laseru. Tato práce pomohla k první přímé detekci gravitačních vln v září 2015.\n\nSvoji kariéru začal na University of Glasgow, ze které přešel na Kalifornský technologický institut, kde se začal věnovat výzkumu gravitačních vln. Jeho příspěvky byly velmi důležité při návrhu a kompletaci interferometrů LIGO a rovněž pro jejich mimořádnou citlivost až 10 a funkčnost v extrémních podmínkách.\n\nJeho nejnovější práce zahrnuje zkoumání magnetických ložisek optických tabulek pro seismické izolace experimentálního aparátu.\n\nV roce 2002 byl zvolen členem Americké akademie věd a umění. Po prvním objevu gravitačních vln získal v roce 2016 řadu ocenění, zejména Gruberovu cenu za kosmologii, Kavliho cenu za astrofyziku a Fundamental Physics Prize. Všechna tři ocenění společně s ním obdrželi další dva zakladatelé projektu LIGO, Rainer Weiss a Kip Thorne.\n"}
{"id": "1224318", "url": "https://cs.wikipedia.org/wiki?curid=1224318", "title": "Rainer Weiss", "text": "Rainer Weiss\n\nRainer Weiss (* 29. září 1932) je americký fyzik německého původu. Působí jako emeritní profesor fyziky na Massachusettském technologickém institutu. Jeho nejznámější prací je vynález laserové interferenční techniky, která je základem projektu LIGO. Weiss působil rovněž jako předseda vědecké pracovní skupiny sondy COBE.\n\nNarodil se v Berlíně v Německu. Jeho rodina se na útěku před nacistickou vládou přestěhovala nejprve na konci roku 1932 do Prahy a poté v roce 1938 do USA. Mládí strávil v New Yorku, kde navštěvoval Kolumbijské gymnázium. Studoval na Massachusettském technologickém institutu, kde v roce 1955 získal bakalářský titul a v roce 1962 doktorát pod vedením Jerrolda Zachariase. V letech 1960-1962 učil na Tuftsově univerzitě, poté pracoval dva roky jako postgraduální student na Princetonské univerzitě, aby se následně v roce 1964 znovu vrátil na Massachusettský technologický institut.\n\nWeiss byl u počátku dvou fyzikálních oborů, které dovedl až k prvním výsledkům. Šlo o pozorování vlastností reliktního záření a interferometrické pozorování gravitačních vln.\n\nProváděl průkopnická měření spektra reliktního záření v mikrovlnném spektru a následně se stal spoluzakladatelem a vědeckým poradcem NASA projektu sondy COBE. Za tuto práci získal John C. Mather a tým sondy COBE Gruberovu cenu za kosmologii.\n\nDále Weiss navrhl techniku interferometrické detekce gravitačních vln a spoluzaložil projekt LIGO, který měl za cíl gravitační vlny detekovat. Za tuto činnost získal společně s Ronaldem Dreverem v roce 2007 Einsteinovu cenu.\n\nV únoru 2016 bylo na tiskové konferenci oznámeno první přímé pozorování gravitačních vln ze září 2015. Za toto pozorování obdrželi Rainer Weiss, Ronald Drever a Kip Thorne, zakladatelé projektu LIGO, několik ocenění, zejména Fundamental Physics Prize, Gruberovu cenu za kosmologii a Kavliho cenu za astrofyziku. V roce 2017 dostali Rainer Weiss, Barry C. Barish a Kip Thorne Nobelovu cenu za fyziku. \n"}
{"id": "1224319", "url": "https://cs.wikipedia.org/wiki?curid=1224319", "title": "Silnice II/298", "text": "Silnice II/298\n\nSilnice II/298 je silnice druhé třídy spojující Pardubicko s Rychnovskem a Orlickými horami. Délka silnice je 46,5 km.\n\nSilnice začíná na křižovatce se silnicí I/36 v Sezemicích. V Býšti se křižuje se silnicí I/35, u Třebechovic pod Orebem se silnicí I/11. Prochází Opočnem a obchází Dobrušku spolu se silnicí I/14, se kterou asi 1 km peážuje. Silnice končí na křižovatce se silnicí II/285 poblíž Bohdašína.\n"}
{"id": "1224320", "url": "https://cs.wikipedia.org/wiki?curid=1224320", "title": "Silnice II/285", "text": "Silnice II/285\n\nSilnice II/285 je 46,3 km dlouhá silnice druhé třídy na trase Lanžov – Jaroměř – Nové Město nad Metují – Olešnice v Orlických horách. Jedná se o jednu ze spojnic Jaroměřska s Orlickými horami.\n\nTrasa začíná v Lanžově na křižovatce se silnicí II/325, prochází lázněmi Velichovky a v Jaroměři se setkává se silnicemi I/37 a I/33. Dále pokračuje východním směrem až do Nového Města nad Metují, kde chvíli peážuje se silnicí I/14. Silnice končí v Olešnici v Orlických horách na křižovatce se silnicí II/310.\n"}
{"id": "1224321", "url": "https://cs.wikipedia.org/wiki?curid=1224321", "title": "Deborah Jinová", "text": "Deborah Jinová\n\nDeborah S. Jinová (15. listopadu 1968 – 15. září 2016) byla americká fyzička pracující v Národním institutu standardů a technologií. Vyučovala v University of Colorado at Boulder a působila v univerzitních laboratořích.\n\nJe považována za průkopnici oboru polární molekulární kvantové chemie. V letech 1995–1997 pracovala s Ericem Cornellem a Carlem Wiemanem v laboratoři JILA při univerzitě v Boulderu, kde se podílela na některých z prvních studií týkajících se Boseho–Einsteinova kondenzátu. V roce 2003 připravila Jinová a její tým jako první na světě novou formu hmoty, fermionový kondenzát. Použity byly magnetické pasti a lasery k ochlazení fermionových atomových plynů na méně než 100 miliardtin stupně nad absolutní nulou, kdy úspěšně proběhla kvantová degenerace a vznik molekulárního Boseho-Einsteinova kondenzátu.\n\nVystudovala Princetonskou univerzitu v roce 1990, doktorát získala roku 1995 na Chicagské univerzitě, jejím vedoucím zde byl Thomas Felix Rosenbaum.\n\nV roce 2005 byla zvolena členkou Národní akademie věd Spojených států amerických a Národní akademie věd a umění.\nZískala rovněž řadu prestižních ocenění, například medaili Benjamina Franklina a Comstockovu cenu za fyziku.\n"}
{"id": "1224323", "url": "https://cs.wikipedia.org/wiki?curid=1224323", "title": "Hadina (rybník)", "text": "Hadina (rybník)\n\nHadina je rybník v okrese Pelhřimov v Kraji Vysočina. Nachází se na okraji města Humpolec v blízkosti části Hadina. Rybník leží v nadmořské výšce 495 m. Byl vybudován v roce 2009, jeho rozloha je 12 ha. V lokalitě se dříve nacházel rybník Velký humpolecký, který zanikl okolo roku 1905. Cena díla byla 38 milionů. Délka hráze dosahuje 260 metrů, maximální hloubka je 4,5 metrů. Rybník má pozvolně se svažující zatravněné břehy. V roce 2015 byla u rybníka vybudovaná cyklostezka.\n\nRybník je napájen třemi toky. Prvním je Pstružný potok, který nedaleko pramení a do rybníka teče od západu. Od jihu ho napájí menší tok, který protéká také rybníky Dvořák a Dusilovský. Třetím je malý tok, který pramení pod Orlovskými lesy a do rybníka ústí na východní straně.\n\nRybník slouží ke sportovnímu rybolovu, rekreaci a k zadržování vody při povodních.\n\n"}
{"id": "1224325", "url": "https://cs.wikipedia.org/wiki?curid=1224325", "title": "Loïc Nottet", "text": "Loïc Nottet\n\nLoïc Nottet (* 10. dubna 1996, Courcelles, Belgie) je belgický zpěvák a tanečník, známý díky druhému místu v třetí řadě pěvecké reality-show \"The Voice Belgique\" (2014).\n\nV květnu 2015 zastupoval Belgii na Eurovision Song Contest 2015 ve Vídni, kde s písní „Rhythm Inside“ skončil čtvrtý s 217 body. Na podzim spolu s tanečnicí Denicou Ikonomovou zvítězil ve francouzské televizní taneční soutěži \"Danse avec les stars\".\n\nLoïc Nottet se narodil v třicetitisícovém městě Coucelles ve valonské provincii Henegavsko. Zatímco otec si přál pro malého syna kariéru fotbalisty, Loïc samotný od útlého věku inklinoval k tanci, a v deseti letech byl zapsán do taneční školy. V červnu 2014 dokončil středoškolské studium na L'institut de la Providence v Charleroi. \n\nTeprve sedmnáctiletý Loïc získal širší pozornost v lednu 2014 díky účasti v třetí řadě Hlasu Belgie - \"The Voice Belgique\". Již na castingu obdržel chválu porotců za provedení Rihaninny písně „Diamonds“. Následně se zařadil do týmu soutěžících pod Beverly Jo Scott. V následujících kolech soutěže interpretoval písně od Christiny Aguilery, OneRepublic či Johna Newmana. Probojoval se až do finálového kola, v němž 5. května získal druhé místo za vítězem Laurentem Pagnou.\n\nV červnu absolvoval turné s ostatními finalisty \"Hlasu\" a podepsal nahrávací smlouvu s vydavatelstvím Sony. Na podzim vydal coververzi hitu Chandelier od Sii. Zpěvačka samotná Nottetovi na Twitteru poblahopřála k jeho provedení písně.\n\nValonská veřejnoprávní televize RTBF 3. listopadu 2014 oznámila, že Loïc zastoupí Belgii na Eurovizi 2015 ve Vídni. Soutěžní píseň a zároveň zpěvákův debutový singl \"Rhythm Inside\" z pera Loïca a Beverly Jo Scott byla zveřejněna 10. března na tiskové konferenci v Maison de Vienne v Bruselu. Krátce před odletem do Vídně Loïc představil píseň v prvním televizním vystoupení ve finále čtvrté řady Hlasu Belgie.\n\nLoïc vystoupil v prvním semifinále Eurovize 19. května. V doprovodu pěti vokalistů představil choreografii v černobílém ladění. Sám se autorsky podílel nejen na konceptu samotného vystoupení, ale také na návrhu jednotlivých kostýmů. Belgie postoupila do finále, kde Loïc 23. května získal čtvrté místo v závěsu za zástupci Švédska, Ruska a Itálie. Obdržel 217 bodů, nejvyšší ohodnocení pro belgického soutěžícího v historii soutěže. Rovněž byl oceněn nejvyšší dvanáctibodovou známkou z Nizozemska, Francie a Maďarska. Od hlasujících diváků a poroty z České republiky obdržel šest bodů.\nV návaznosti na vystoupení na Eurovizi píseň se „Rhythm Inside“ dostala do hudebních žebříčků v řadě zemí Evropy a v Austrálii. Vyjma prvního místa ve vlámské i valonské hitparádě obsadila druhé místo v pořadatelském Rakousku.. V britském žebříčku singlů se dostala na 69. místo. Ve Švédsku byla rovněž oceněna zlatou deskou, v Belgii zlatou a později platinovou.\n\nNa podzim se Loïcovo jméno objevilo mezi účastníky šesté řady \"Danse avec les stars\", francouzské odnože taneční soutěže \"Strictly Come Dancing\". Devatenáctiletý zpěvák se tak stal nejen prvním Belgičanem ve francouzské verzi pořadu, ale také jejím vůbec nejmladším účastníkem. V doprovodu bulharské tanečnice Denicy Ikonomové zaujal mimo jiné ztvárněním písně „Chandelier“, kterou sám dříve nazpíval. 23. prosince Loïc a Denica zvítězili ve finálovém kole s 68 % diváckých hlasů.\n\nOd ledna do března 2016 Nottet vystupoval v rámci francouzského turné účastníků \"Danse avec les stars\". V říjnu vydal singl \"Million Eyes\" z připravovaného debutového alba.\n"}
{"id": "1224326", "url": "https://cs.wikipedia.org/wiki?curid=1224326", "title": "Didier Queloz", "text": "Didier Queloz\n\nDidier Patrick Queloz (* 23. února 1966) je švýcarský astronom a nositel Nobelovy ceny za fyziku. Je velmi činný v hledání extrasolárních planet v astrofyzikální skupině Cavendishovy laboratoře v Cambridgi a na Ženevské univerzitě.\n\nQueloz vystudoval na Ženevské univerzitě, kde získal doktorát. V době svého doktorského studia spolu s Michelem Mayorem objevili první extrasolární planetu u hvězdy hlavní posloupnosti. Provedli analýzu hvězdy 51 Pegasi pomocí měření radiální rychlosti (Dopplerova spektroskopie) a objevili planetu s oběžnou dobou 4,2 dne. Objevená planeta zpochybnila dosavadní modely formování planet, jelikož šlo o planetu se zvláštním parametry, plynného obra obíhajícího jen těsně u mateřské hvězdy. Dnes se tato třída planet nazývá horcí Jupiteři. V roce 2011 získal společně s Mayorem ocenění BBVA Foundation Frontiers of Knowledge Award za vývoj nových astronomických přístrojů a experimentální techniky, která vedla k pozorování prvních extrasolárních planet u hvězd hlavní posloupnosti. V roce 2019 dostal společně s Michelem Mayorem Nobelovou cenu za fyziku za objev exoplanety obíhající hvězdu slunečního typu.\n"}
{"id": "1224327", "url": "https://cs.wikipedia.org/wiki?curid=1224327", "title": "Hideo Hosono", "text": "Hideo Hosono\n\nHideo Hosono (* 7. září 1953) je japonský fyzik a meteriálový vědec, který se nejvíce proslavil objevem supravodičů na bázi železa. Je ovšem také průkopníkem ve vývoji transparentních polovodičů na bázi oxidů. Navrhl materiálový koncept pro transparentní amorfní polovodič na bázi oxidu (TAOS) s velkou mobilitou elektronů. Hosono dále demonstroval výborný výkon tenkovrstvých tranzistorů TAOS pro příští generaci displejů. Dále uspěšně převedl složku 12CaO·7Al2O3 do transparentního polovodiče, kovu a nakonec i do supravodiče. \n\nV roce 2016 obdržel Japonskou cenu.\n"}
{"id": "1224328", "url": "https://cs.wikipedia.org/wiki?curid=1224328", "title": "Tyršův most (Děčín)", "text": "Tyršův most (Děčín)\n\nTyršův most v Děčíně v roce 1933 nahradil Řetězový most císařovny Alžběty. Tento řetězový most byl postaven v roce 1855, protože Děčín nutně potřeboval spolehlivé spojení s Podmokly na levém břehu Labe, kudy v té době procházela železniční trať z Prahy do Drážďan dokončená v roce 1851. Nástupem automobilové dopravy přestal řetězový most technicky i kapacitně vyhovovat. Z úsporných důvodů byla vybrána varianta s náhradou mostní řetězové konstrukce moderní ocelovou na upravených pilířích původního mostu. Zakázku na stavbu získala ve veřejné soutěži akciová společnost Škodovy závody v Plzni.\n\nMost se skládá ze tří polí. Prostřední pole je konstruováno jako obloukové s horním obloukem o výšce 17,5 m a má rozpětí 118,1 m. Krajní pole jsou trámové konstrukce a mají shodnou délku 30,5 m. Šířka vozovky je 9,2 m.Ocelová nýtovaná konstrukce má hmotnost 1200 t, z toho 715 t oceli St 52 (což je ekvivalent oceli 11523) a bylo v ní použito 70 tisíc nýtů.Celková hmotnost původního mostu byla 2400 t.\n\nStavba ocelováho mostu započala začátkem března v roce 1933. Na obou březích na protiproudní straně řetězového mostu byly na pomocných pilířích smontovány poloviny obloukové konstrukce středního pole. Tyto poloviny byly v červnu posunuty na pomocnou bárku uprostřed řeky a spojeny. Následovala montáž krajních trámových polí a osazení konstrukce betonovou deskou s dlažbou. V polovině září byla provedena zatěžkávací zkouška a následné převedení dopravy na nový most. Následovala úprava pilířů starého mostu. Pískovcové pylony byly odbourány pod úroveň konstrukce a osazeny žulovými podstavci pro ložiska. Vlastní přesun do definitivní polohy proběhl 9. prosince 1933. V 8 hodin ráno byla na mostě zastavena doprava a během čtyř hodin byl pomocí ručních vrátků za mrazu -16°C celý most přesunut a usazen. Téhož dne odpoledne byl most slavnostně otevřen a zprovozněn. Byl nazván na počest děčínského rodáka dr. Miroslava Tyrše.V době otevření byl Tyršův most největší svého druhu v Československu.\n\n"}
{"id": "1224329", "url": "https://cs.wikipedia.org/wiki?curid=1224329", "title": "Hans Reissner", "text": "Hans Reissner\n\nHans Jacob Reissner (18. ledna 1874 - 2. října 1967) byl německý letecký inženýr, který se zajímal o matematickou fyziku. Během první světové války získal železný kříž druhé třídy pro civilisty za průkopnickou práci na konstrukci letadel.\n\nVe třetí říši mohl pracovat v leteckém průmyslu, přestože neměl certifikát o árijském původu. V roce 1938 se ale rozhodl emigrovat do USA. V letech 1938-1944 učil na Illinois Institute of Technology a poté do roku 1954 na New York University Tandon School of Engineering.\n\nPřestože byl Reissner inženýr, byl prvním kdo vyřešil Einsteinova rovnice pro nabité, nerotující těleso o dané hmotnosti. Jeho řešení se dnes jmenuje Reissnerova-Nordströmova metrika po něm a Gunnaru Nordströmovi, který dospěl ke stejnému výsledku o dva roky později.\n\nJeho syn Eric byl fyzikem pracujícím v oblasti mechaniky kontinua.\n"}
{"id": "1224333", "url": "https://cs.wikipedia.org/wiki?curid=1224333", "title": "Ezra T. Newman", "text": "Ezra T. Newman\n\nEzra Ted Newman (* 17. října 1929) je americký fyzik, který je známý díky svým příspěvkům v oblasti obecné teorie relativity. Působí jako emeritní profesor na University of Pittsburgh. V roce 2011 získal od Americké fyzikální společnosti Einsteinovu cenu za zásluhy o teretickou relativitu včetně Kerrovy-Newmanovy metriky a Newmanova-Penroseova formalismu.\n\nNarodil se v Bronxu v New Yorku. Věda ho začala bavit již v dětství, zajímal se o magnety, oheň a četl vědecké publikace. Byl přijat na vědeckou střední školu, kde exceloval ve fyzice. Jeho otec doufal, že bude studovat stomatologii, ale on se rozhodl zapsat na New York University ke studiu fyziky. Zde také získal roku 1951 bakalářský titul, doktorát obdžel o pět let později na Syracuse University.\n\nNewman byl vědecky velmi aktivní v době rozkvětu obecné teori relativity v letech 1960-1975. V roce 1962 spolu s Rogerem Penrosem představili Newmanův-Penroseův formalismus pro práci se spinorovými veličinami v obecné relativitě. V roce 1963 objevil se spolupracovníky NUT vakuum, přesné vakuové řešení Einsteinových rovnic, které se stalo slavným \"protipříkladem ke všemu\". V roce 1965 objevil Kerrovo-newmanovo elektrovakuum, jedno z nejznámějších exaktních řešení. Jeho pozdější práce zahrnovaly problém rekonstrukce gravitačního pole uvnitř daného regionu z pozorování jak jsou optické obrazy čočkovány světlem procházejícím regionem.\n\nJeho syn David Newman je rovněž fyzikem a působí na University of Alaska Fairbanks, dcera Dara je bioložkou a genetičkou.\n"}
{"id": "1224334", "url": "https://cs.wikipedia.org/wiki?curid=1224334", "title": "Vladimir Alexandrovič Fok", "text": "Vladimir Alexandrovič Fok\n\nVladimir Alexandrovič Fok (; – 27. prosince 1974) byl sovětský fyzik, známý díky své práci na základech kvantové mechaniky a kvantové teorii pole.\n\nNarodil se v Petrohradě v Rusku. V roce 1922 promoval na Petrohradské státní univerzitě a poté na téže univerzitě pokračoval v postgraduálním studiu. V roce 1932 se na této univerzitě stal profesorem. Později pracoval pro Vavilovův státní optický institut, Leningradský ústav optiky a technologií a Lebeděvův fyzikální ústav.\n\nVýznamně přispěl k oblastem optiky, mechaniky nebo teorií gravitace. Nejznámější jsou ale jeho práce z kvantové mechaniky. V roce 1926 nezávisle na Oskaru Kleinovi a Walteru Gordonovi odvodil Kleinovu–Gordonovu rovnici, jmenují se po něm Fokův prostor, Fokova reprezentace a Fokův stav. V roce 1930 vyvinul Hartreeovu–Fokovu metodu. Dále vyvinul elektromagnetické metody pro geofyzikální průzkum, které představil se své knize \"The theory of the study of the rocks resistance by the carottage method\" z roku 1933. Zabýval se také problémem mnoha těles v obecné teorii relativity.\n\nV Leningradě vytvořil Fok vědeckou školu teoretické fyziky a podařilo se mu zlepšit úroveň výuky fyziky prostřednictvím knih, které napsal. Zejména šlo o učebnici základů kvantové mechaniky z roku 1931 a monografii „Teorie prostoru, času a gravitace“ z roku 1955.\n\nHistorikové vědy jako Loren Graham zdůrazňují, že Fok byl zastáncem teorie relativity v Sovětském svazu. V době, kdy většina marxistických filozofů měla proti teorii relativity námitky, zdůrazňoval Fok její materialistické chápání, které se filozoficky shodovalo s marxismem.\n\nV roce 1939 byl zvolen členem Sovětské akademie věd.\n\n"}
{"id": "1224337", "url": "https://cs.wikipedia.org/wiki?curid=1224337", "title": "Chu-tchung", "text": "Chu-tchung\n\nChu-tchung () je druh tradičních úzkých uliček v severočínských městech, zejména v Pekingu, kde šlo až do devadesátých let dvacátého století o převažující část obytných čtvrtí. K roku 2005 jich ve městě bylo ještě zhruba tři tisíce, ale postupně jsou nahrazovány moderní výškovou zástavbou a pravděpodobně časem zůstanou pouze jako forma skanzenu.\n\nSlovo chu-tchung je mongolského původu od významu „\"studna\"“ a objevuje se poprvé za dynastie Jüan. Obvykle jsou chu-tchungy lemovány tradičními přízemními domky s dvorkem nazývanými s’-che-jüany.\n"}
{"id": "1224338", "url": "https://cs.wikipedia.org/wiki?curid=1224338", "title": "Buj (Rusko)", "text": "Buj (Rusko)\n\nBuj () je město v Kostromské oblasti v Ruské federaci. Při sčítání lidu v roce 2010 měl bezmála šestadvacet tisíc obyvatel.\n\nBuj leží u západního okraje Kostromské oblasti na ústí Vjoksy do Kostromy ve vzdálenosti sto kilometrů severovýchodně od Kostromy, správního střediska oblasti. Od Moskvy je vzdálen zhruba 450 kilometrů severovýchodně a od nejbližšího jiného města, Galiče, padesát kilometrů západně.\n\nBuj leží na Transsibiřské magistrále na úseku z Vologdy do Kirova.\n\nBuj byl založen jako dřevěná pevnůstka na obranu východní hranice Moskevského knížectví za vlády regentky Jeleny Glinské v roce 1536. Když o šestnáct let později vojska Ivana Hrozného dobyla Kazaňský chanát, pozbyla pevnost obranného významu, ovšem zdejší osídlení se rozvíjelo dál.\n\nV roce 1778 se Buj stal městem.\n\nPrudký rozvoj města nastal po roce 1903, kdy bylo postaveno nádraží na dráze z Vologdy do Vjatky.\n\n"}
{"id": "1224339", "url": "https://cs.wikipedia.org/wiki?curid=1224339", "title": "Ian Rankin", "text": "Ian Rankin\n\nIan Rankin (* 28. dubna 1960, Cardenden) je skotský spisovatel detektivních románů, proslavil se zejména sérií knih o edinburském inspektorovi Rebusovi.\n\nVystudoval literaturu na University of Edinburgh. Chtěl napsat dizertaci o Murielu Sparkovi, ale nedokončil ji. Žil poté v Londýně a na francouzském venkově, ale nakonec se vrátil do Edinburghu, kde žije dodnes, ve \"spisovatelské čtvrti\" nedaleko J. K. Rowlingové, Alexander McCall Smitha a Kate Atkinsonové. Inspektor John Rebus se prvně objevil v románu \"Knots and Crosses\" roku 1987, byť ještě nešlo o klasickou detektivku, stejně jako v druhém románu \"Hide and Seek\" z roku 1991. Ale časem vznikla typická detektivní série, k roku 2015 čítající dvacet \"rebusovských\" knih. Roku 2009 v románu \"The Complaints\" uvedl na scénu nového detektiva Malcoma Foxe. Od roku 2012 nechává Rebuse a Foxe vyšetřovat společně. V roce 2013 napsal spolu s Markem Thomsonem, uměleckým ředitelem \"Royal Lyceum Theatre\", svou první divadelní hru \"Dark Road\". Napsal i komiks \"Dark Entries\".\n"}
{"id": "1224340", "url": "https://cs.wikipedia.org/wiki?curid=1224340", "title": "Miroslav Hlahůlek", "text": "Miroslav Hlahůlek\n\nMiroslav Hlahůlek (* 26. července 1966) je bývalý český fotbalista, záložník. Po skončení aktivní kariéry působí jako trenér.\n\nV české lize hrál za Slováckou Slavii Uherské Hradiště a 1. FC SYNOT. Nastoupil ve 65 ligových utkáních.\n\n\n"}
{"id": "1224341", "url": "https://cs.wikipedia.org/wiki?curid=1224341", "title": "Ryan Crouser", "text": "Ryan Crouser\n\nRyan Crouser (* 18. prosince 1992 Portland, Oregon) je americký koulař a diskař, olympijský vítěz ve vrhu koulí z roku 2016.\n\nV roce 2009 získal zlatou medaili na Mistrovství světa v atletice do 17 let v kouli, v disku pak stříbrnou medaili. \n\nNa Letních olympijských hrách 2016 v Rio de Janeiru získal zlatou medaili ve vrhu koulí. Tímto vítězným výkonem s délkou 22,52 m vytvořil svůj osobní a také nový olympijský rekord. V červnu 2017 vylepšil svůj osobní rekord na 22,65 m, na světovém šampionátu v Londýně o dva měsíce později skončil šestý. Osobní rekord si vylepšil na 22,74 m v dubnu 2019.\n\nV hodu diskem má osobní rekord 63,90 m, který vytvořil v roce 2014.\n\n"}
{"id": "1224352", "url": "https://cs.wikipedia.org/wiki?curid=1224352", "title": "Bernie Taupin", "text": "Bernie Taupin\n\nBernie Taupin (* 22. května 1950) je anglický textař a zpěvák. Je dlouholetým spolupracovníkem Eltona Johna, napsal texty pro většinu jeho písní (včetně hitů „Rocket Man“, „Tiny Dancer“ a „Candle in the Wind“). V roce 2013 byla dvojice uvedena do Songwriters Hall of Fame. Kromě spolupráce s Johnem je také autorem textů pro album \"From the Inside\" amerického zpěváka Alice Coopera. Sám Taupin je také zpěvákem: Své první album nazvané \"Taupin\" vydal v roce 1971, následovaly desky \"He Who Rides the Tiger\" (1980) a \"Tribe\" (1987). Rovněž vydal dvě desky se skupinou : ' (1996) a ' (1998).\n\n"}
{"id": "1224353", "url": "https://cs.wikipedia.org/wiki?curid=1224353", "title": "Alexander Sutherland Neill", "text": "Alexander Sutherland Neill\n\nAlexander Sutherland Neill (17. říjen 1883, Forfar – 23. září 1973, Aldeburgh) byl skotský pedagog a filozof. Proslul především založením školy \"Summerhill\", kde realizoval svůj plán nového typu výuky, kterou nazýval „demokratická“ či „svobodná“.\nNeill sám vyrostl v přísné kalvinistické rodině, byl často trestaný a měl velké problémy ve škole. Právě to ho později motivovalo k tvorbě alternativního typu školy a výchovy. \n\nS jistým zpožděním, až ve 25 letech, vstoupil na univerzitu v Edinburghu, nejprve studoval zemědělství, ale na konci prvního ročníku změnil obor na literaturu. Absolvoval roku 1912. Poté se věnoval novinařině, stal se kulturním redaktorem \"Piccadilly Magazine\". Poté však musel narukovat do první světové války, čímž jeho novinářská kariéra skončila. \n\nJeště v průběhu války se vrátil do Skotska a začal učit na \"Gretna Green School\". Tehdy začal poznávat zádrhele učitelského řemesla, jež vtipně popsal ve své první knize \"A Dominie's Log\". V roce 1921 byl pozván učit do německých Drážďan, kde vznikla škola zkoušející nové metody výuky. Roku 1923 byla přemístěna do kláštera nedaleko Vídně, ale tamní obyvatelstvo ji nepřijalo dobře a škola zanikla. Neill se rozhodl vrátit do Skotska a založit zde na podobných principech novou školu. Učinil tak roku 1924, nazval ji Summerhill a sídlila nejprve v městečku Lyme Regis. Roku 1927 se škola přestěhovala do Leistonu (kde pak sídlila až do roku 2013). \n\nZpočátku byla škola ovlivněna psychoanalýzou - Neill četl Freuda a ač neměl žádné psychoanalytické či psychoterapeutické školení, pokoušel se s dětmi pracovat za pomoci psychoterapeutických pohovorů, zejména s těmi, které měly výchovné problémy. Pak však tuto linii, částečně pod vlivem knih Wilhelma Reicha, zcela odvrhl a přijal ideu, že řešení všech problémů je prostě „láska, přijetí a svoboda“. \n\nPrincipem výuky měla být radikální demokratičnost: děti ve škole samy rozhodovaly, čemu se budou věnovat, neexistoval ani rozvrh, ani vyučovací hodiny. Učitelé (ten pojem se ovšem ve škole neužíval) s dětmi pracovali, jen pokud si to děti samy přály. O chodu školy rozhodovali děti i dospělí na zasedání rady, přičemž hlas každého měl stejnou váhu. Děti nebyly hodnoceny, pokud si to samy nepřály. Neill tomu říkal „výuka svobodou“. \n\nZ původní reichovské „sexuálně-revolucionářské“ inspirace, však krom antiautoritářství plynuly i některé metody, které jsou dnes vesměs vnímány jako kontroverzní a na hraně sexuálního zneužívání dětí - Neill například žákům nabízel masáže. Dodnes je možno v některých „free schools“ si odhlasovat například to, že všichni ve třídě budou nazí apod., což je předmětem kritiky. Sám Neill přiznával, že vzhledem ke své výchově v dětství měl problémy se sexualitou a intimitou. Předmětem kritiky hlavního proudu pedagogiky je i radikálně demokratický systém jako takový, podle nějž na děti ve skutečnosti nakládá příliš a příliš brzy - tím, že musí samy tvořit řád, který jim v klasické škole zajišťují dospělí.\n\nNeillovo pojetí začalo silně rezonovat v 60. letech 20. století, kdy se v souvislosti s jinými radikálními hnutími objevilo hnutí „free school“ žádající demokratizaci západního školství. Nejznámějšími Neillovými nástupci se stali Hanna a Daniel Greenbergovi, kteří na Neillových principech založili Sudbury Valley School ve Framinghamu ve státě Massachusetts a později celou síť škol Sudbury. K některým jeho zásadám se hlásí i některé jiné typy alternativního školství.\n\n"}
{"id": "1224355", "url": "https://cs.wikipedia.org/wiki?curid=1224355", "title": "Frank Capra", "text": "Frank Capra\n\nFrank Capra, rodným jménem Francesco Rosario Capra, (18. května 1897 – 3. září 1991) byl italsko-americký filmový režisér. Narodil se v sicilské obci Bisacquino jako nejmladší ze sedmi sourozenců. V roce 1903 s rodinou odešel do Spojených států amerických. Usadili se v Los Angeles. Roku 1918 vystudoval chemické inženýrství na California Institute of Technology. Po dokončení studií působil v americké armádě, jako učitel matematiky. Svůj první film natočil již v roce 1915, ale výrazněji se filmu začal věnovat až ve druhé polovině dvacátých let. Je trojnásobným držitelem Oscara za nejlepší režii, za snímky \"Stalo se jedné noci\" (1935), \"Úžasná událost\" (1937) a \"Vždyť jsme jen jednou na světě\" (1939). Mezi jeho velmi populární filmy patří také \"Pan Smith přichází\" (1939) a \"Život je krásný\" (1946), jež se stal americkou vánoční klasikou. Získal za něj svůj jediný Zlatý glóbus. V roce 1982 získal Zlatého lva za celoživotní dílo na Mezinárodním filmovém festivalu v Benátkách.\n"}
{"id": "1224358", "url": "https://cs.wikipedia.org/wiki?curid=1224358", "title": "Kostel svatého Víta (České Libchavy)", "text": "Kostel svatého Víta (České Libchavy)\n\nKostel svatého Víta je římskokatolický, orientovaný kostel v Českých Libchavách. Je farním kostelem farnosti České Libchavy. Je chráněn jako kulturní památka České republiky.\n\nKostel je doložen roku 1360, zbarokizován byl v roce 1780. Věž z roku 1840 byla v roce 1893 zvýšena.\n\nJednolodní, původně gotická stavba. Nejcennější částí stavby je gotický presbytář. Průčelí a zakončení věže je upraveno neoslohově.\n\nVarhany z roku 1898 jsou dílem varhanáře Antonína Mölzera.\n\nBohoslužby se konají v neděli od 10.00 a v pátek.\n\n"}
{"id": "1224360", "url": "https://cs.wikipedia.org/wiki?curid=1224360", "title": "Huancayo", "text": "Huancayo\n\nHuancayo je město ve středním Peru, hlavní město regionu Junín. Nachází se v nadmořské výšce 3259 metrů. Podle odhadu z roku 2015 zde žilo 364 725 obyvatel. Oblast byla původně osídlena lidmi z kmene Huanca. Kolem roku 500 př. n. l. se stali součástí říše Wari. V roce 1460 byl region začleněn do Incké říše. Z města pochází například výtvarník Josué Sánchez či zpěvačka Damaris. Ve městě se nachází několik univerzit, včetně Universidad Peruana Los Andes.\n\n"}
{"id": "1224361", "url": "https://cs.wikipedia.org/wiki?curid=1224361", "title": "Cinema", "text": "Cinema\n\nCinema může být:\n\n"}
{"id": "1224362", "url": "https://cs.wikipedia.org/wiki?curid=1224362", "title": "Elaine Thompsonová", "text": "Elaine Thompsonová\n\nElaine Thompsonová (* 28. června 1992) je jamajská sprinterka, dvojnásobná olympijská vítězka z roku 2016.\n\nZískala stříbrnou medaili v běhu na 200 metrů na Mistrovství světa 2015. Na Halovém mistrovství světa 2016 v Portlandu na trati 60 metrů získala bronzovou medaili s časem 7,06 sekundy, k tomu s časem 10,71 sekundy získala zlatou medaili v závodě na 100 metrů. Na Letních olympijských hrách 2016 v Riu de Janeiru získala zlatou medaili v běhu na 200 m s časem 21,78 sekundy. Se štafetou na 4x100 metrů získala stříbrnou medaili. V roce 2017 se zúčastnila Mistrovství světa v atletice v běhu na 100 m, ve finále doběhla pátá. \n\n"}
{"id": "1224363", "url": "https://cs.wikipedia.org/wiki?curid=1224363", "title": "Cinema (album, Nazareth)", "text": "Cinema (album, Nazareth)\n\nCinema je šestnácté studiové album skotské hardrockové skupiny Nazareth. Vydáno bylo v únoru roku 1986 společností Vertigo Records. Nahráno bylo ve studiích v michiganském Cantonu a ve skotských a . Mixování nahrávky probíhalo ve farnhamském studiu . Producentem alba byl Eddie Delana.\n\n\n"}
{"id": "1224365", "url": "https://cs.wikipedia.org/wiki?curid=1224365", "title": "Lauritz Schoof", "text": "Lauritz Schoof\n\nLauritz Schoof (* 7. října 1990, Rendsburg, Německo) je německý veslař. Na olympijských hrách 2012 v Londýně a na olympijských hrách 2016 v Riu de Janeiro získal zlatou medaili na párové čtyřce. Je též mistrem světa na párové čtyřce z roku 2015.\n\n"}
{"id": "1224367", "url": "https://cs.wikipedia.org/wiki?curid=1224367", "title": "Restless and Wild", "text": "Restless and Wild\n\nRestless and Wild je čtvrté studiové album německé heavymetalové skupiny Accept. Vydáno bylo v říjnu roku 1982 společnostmi Brain Records (Německo), Heavy Metal Records (UK) a Portrait Records (USA). Producenty alba byli členové skupiny a deska byla nahrána od února do března a znovu v červnu roku 1982 ve studiu producenta Dietera Dierkse v Stommelnu. Jde o vůbec první album skupiny, na němž ve všech písních zpívá Udo Dirkschneider (na předchozích deskách zpíval v některých písních baskytarista Peter Baltes). Rovněž jde o první album kapely, na němž je jako spoluautorka písní uvedena její manažerka Deaffy. V bookletu alba je uvedeno, že se na desce podílel druhý kytarista Herman Frank. To však není pravda (členem skupiny se stal až v době vydání desky).\n\n\n"}
{"id": "1224370", "url": "https://cs.wikipedia.org/wiki?curid=1224370", "title": "Duha (Varšava)", "text": "Duha (Varšava)\n\nVaršavská duha ( ) byla umělecká konstrukce vyobrazující duhu složenou z umělých květin. Za jejím postavením stála umělkyně Julita Wójcik. Umístěná byla na náměstí Spasitele (\"Plac Zbawiciela\") v polském hlavním městě Varšavě v létě 2012. O údržbu se staral Institut Adama Mickiewicze. Podle médií bylo zaznamenáno několik pokusů o její zničení. Obvyklým důvodem byl odpor proti LGBT hnutí. Konstrukce byla trvale odstraněna v srpnu 2015.\n\nStavba byla třetí v sérii podobných instalací. Všechny byly dílem Wójcikové. Druhá z nich stála u vchodu do Evropského parlamentu v Bruselu od 8. září 2011, kdy Polsko předsedalo Evropské unii. Varšavská duha byla založená na bruselské verzi a dopravena do Varšavy 8. června 2012. Za svůj projekt obdržela Wójciková cenu Paszport Polityki. Pravým účelem duhy bylo evokovat pozitivní náladu spojenou s pestrými barvami, jako je láska, mír a naděje. Mělo se jednat o univerzální apolitický symbol. Pravicoví extremisté, nacionalisté a katolické skupiny si ji však spojovali s duhovou vlajkou, která je symbolem hnutí za práva LGBT.\n\nV noci z 26. na 27. srpna 2015 byla konstrukce definitivně demontována.\n\nVzhledem k tomu, že je duha všeobecně dávána do souvislosti s hnutím za práva sexuálních menšin, vyvolalo její umístění na varšavském náměstí Spasitele značnou vlnu kontroverze. Instalace byla do listopadu 2013 celkem pětkrát zničena. Obvyklou metodou použitou vandaly bylo žhářství. K prvnímu útoku došlo 13. září 2012; dále 1. ledna 2013 (pyrotechniky vyhodnoceno jako nešťastná náhoda); znovu o tři dny později 4. ledna; v červenci 2013 a ještě jednou u příležitosti oslav Dne polské nezávislosti 11. listopadu 2013. K incidentu v listopadu 2013 došlo na pozadí potyčky pravicových extremistů s policisty. Ti měli ten den na svědomí více případů vandalismu, včetně útoku na Velvyslanectví Ruské federace.\n\n\n"}
{"id": "1224374", "url": "https://cs.wikipedia.org/wiki?curid=1224374", "title": "Ufimcev", "text": "Ufimcev\n\nPříjmení Ufimcev () nosí více osob:\n\n"}
{"id": "1224376", "url": "https://cs.wikipedia.org/wiki?curid=1224376", "title": "Evangelický hřbitov v Miřetíně", "text": "Evangelický hřbitov v Miřetíně\n\nEvangelický hřbitov v Miřetíně se nachází ve městě Proseč, v části Miřetín. Má rozlohu 319 m².\n\nHřbitov byl založen roku 1882. Hřbitov náležel českobratrskému sboru v Krouně, který jej roku 2016 daroval městu Proseč.\n\nNa hřbitově se nachází kenotaf australského vojáka Lawrence Saywella (†1945).\n"}
{"id": "1224381", "url": "https://cs.wikipedia.org/wiki?curid=1224381", "title": "Geše", "text": "Geše\n\nGeše (v tibětštině \"dge bshes\", zkratka z \"dge-ba'i bshes-gnyen\", ve smyslu „ctnostný přítel“ , v sanskrtu \"kalyāņamitra\") je v buddhismu titul doktora teologie, odpovídající britskému a americkému titulu PhD. a nejvyšší mnišská učená hodnost. Tento titul je udělován především studentům školy Gelugpa, ale oceňují se jím i studenti školy Sakjapa a je uznáván i v duchovní tradici Bön.\n\nObecně srozumitelné studium buddhismu je obvykle organizováno do pěti témat:\n\n\nTitul Geše má čtyři stupně (Dorampa, Lingtse, Tsorampa a Lharampa), z nichž nejvyšší je Geshe Lharampa. Tento titul náleží též 14. tibetskému dalajlámovi, současnému duchovnímu vůdci Tibeťanů. Školení pro tento nejvyšší stupeň může trvat i 20 let a je udělen po sérii zkoušek, které by měly, mimo jiné, prokázat schopnost kandidáta k dialektické rozpravě ve všech oblastech buddhistické teologie a filozofie.\n\n"}
{"id": "1224385", "url": "https://cs.wikipedia.org/wiki?curid=1224385", "title": "Andros (Řecko)", "text": "Andros (Řecko)\n\nAndros (druhý pád \"Andru\", ) je řecký ostrov v souostroví Kyklady, který leží v Egejském moři mezi jihovýchodním koncem ostrova Euboia a severozápadním koncem ostrova Tinos. Spolu se souostrovím Gavrionisia u jihozápadního pobřeží tvoří stejnojmennou obec () jež je zároveň regionální jednotkou () spadající pod kraj Jižní Egeis.\n\nOstrov je druhý největší v Kykladách a třetí největší v kraji Jižní Egeis. Mezi všemi řeckými ostrovy mu patří 12. místo. Od ostrova Euboia ho odděluje 11 km široký a 400 m hluboký průliv Kafirea a od ostrova Tinos 1,5 km široký průliv. Ostrov má protáhlý tvar od severozápadu k jihovýchodu v délce 39,8 km. V jeho středu dosahuje šířka 16,7 km. Jediné ostrůvky u pobřeží se nacházejí v zátoce u vesnice Gavrio. Tvoří souostroví Gavrionisia a jejich celková rozloha je 0,3 km². Nejvyšším pohoří na ostrově je v centrální části a zvedá se do výšky 994 m nejvyšším vrcholem Petalo. V severní části ostrova je nejvyšší Agii Saranda (718 m) a v jižní části Gerakones (685 m), Tsirovlidi (726 m) a Rachi (682 m). Délka pobřeží činí 177 km.\n\nV obci a tedy i v regionální jednotce v roce 2011 žilo 9221 obyvatel, což je také počet obyvatel hlavního ostrova. Největším městem a sídlem obce a regionální jednotky je Andros a přes tisíc obyvatel má ještě Mpatsi. Obec Andros se člení na tři obecní jednotky, které se dále skládají z komunit a ty z jednotlivých sídel, tj. měst a vesnic. V závorkách je uveden počet obyvatel obecních jednotek a komunit.\n\n\n"}
{"id": "1224386", "url": "https://cs.wikipedia.org/wiki?curid=1224386", "title": "Andros", "text": "Andros\n\nAndros může znamenat:\n\n"}
{"id": "1224392", "url": "https://cs.wikipedia.org/wiki?curid=1224392", "title": "Drew Carey", "text": "Drew Carey\n\nDrew Carey (* 23. května 1958) je americký komik. Narodil se jako nejmladší ze tří sourozenců v Clevelandu. Během studií na střední škole hrál na kornet a trubku v pochodovém orchestru. Později studoval na Kentské státní univerzitě, kterou po třech letech opustil. Později sloužil u námořnictva. Následně začal působit jako stand-up komik. V roce 1993 měl malou roli ve filmu \"Šišouni v New Yorku\". Později vystupoval převážně v televizních pořadech a seriálech (vedle jiných také daboval vlastní postavu v seriálu \"Simpsonovi\"). Je známý pro své působení v americké verzi improvizační show Whose Line Is It Anyway?\n\n"}
{"id": "1224398", "url": "https://cs.wikipedia.org/wiki?curid=1224398", "title": "Vodárna Jesenice", "text": "Vodárna Jesenice\n\nVodárna Jesenice (Wasserwerk Jechnitz) v okrese Rakovník dodává pitnou vodu do Jesenice.\n\nJihovýchodně od Jesenice v Černém lese se nachází vodárna, která od roku 1906 zásobuje obec pitnou vodou. Dvě budovy vodárny byly postaveny firmou Hermann Stark z Ústí nad Labem v secesním stylu. Menší má zemní vodojem o objemu 500 hektolitrů vody a větší zemní vodojem pojme 2 000 hektolitrů vody. Hlavním zdrojem je pramen \"Stockbrünnl\" a dalších pět pramenů v Černém lese. Voda je jímána pomocí zářezů a jimi přiváděna do vodojemů. Zářezy mají kontrolní body (kapličky), které vyznačují zářezy a slouží pro případ jejich opravy. Z vodojemů byla pitná voda přiváděna litinovým potrubím a byla dodávána do všech domů. Náklady na stavbu vodojemu činily sto tisíc korun. Slavnostní zahájení bylo 19. srpna 1906, kdy byl vodovod posvěcen. V roce 2013 byla vodárna opravena, nad vchody je vrácen původní nápis \"Wasserwerk Jechnitz.\" Vodárnu provozuje vodárenská společnost \"RAVOS, s. r. o\". V blízkosti vodárny probíhá naučná stezka Jesenice ve stopách žuly, jejíž součástí je obnovená studánka s dřevěným přístřeškem.\n\n"}
{"id": "1224400", "url": "https://cs.wikipedia.org/wiki?curid=1224400", "title": "La Pobla de Cérvoles", "text": "La Pobla de Cérvoles\n\nLa Pobla de Cérvoles je obec ve španělském autonomním společenství Katalánsko, v provincii Lleida.\n\nV roce 2015 zde žilo 222 obyvatel.\n\nObec leží u hranic provincie Lleida s provincií Tarragona. Sousední obce jsou: Cervià de les Garrigues, El Vilosell, Juncosa, L'Albi, Ulldemolins (Tarragona) a Vilanova de Prades (Tarragona).\n"}
{"id": "1224407", "url": "https://cs.wikipedia.org/wiki?curid=1224407", "title": "Robert Watson-Watt", "text": "Robert Watson-Watt\n\nRobert Alexander Watson-Watt (13. duben 1892, Brechin – 5. prosinec 1973, Inverness) byl skotský fyzik, který výrazně přispěl k objevu technologie radaru. Od roku 1935 byl ředitelem základny RAF v Suffolku, kde byl radar nakonec vyvinut a zkonstruován. Robert Watson-Watt byl potomkem vynálezce parního stroje Jamese Watta.\nVystudoval na \"University College\" v Dundee (která se později stala součástí University of St Andrews od roku 1967 je znovu samostatná pod názvem University of Dundee). Absolvoval roku 1912. Na stejné škole se poté stal asistentem profesora Williama Peddieho. Právě ten ho přivedl ke studiu bezdrátové telegrafie. Watson-Watt nejprve věřil v užití v meteorologii, v možnost za pomoci radia předvídat vznik bouří. První částečně použitelný přístroj byl vyvinut roku 1926. Watson-Watt se proto stal ředitelem \"Radio Research Station\" v Ditton Parku. Tam výzkum pomalu začal měnit směr. Watsona-Watta a jeho tým začal zajímat původ statických radiových signálů. Zjistili, že jde o vzdálené signály, které se odrazily od horní vrstvy atmosféry a dostaly se tak mnohem dál, než bylo možno očekávat. O existenci vrstvy v atmosféře, která odráží radiové signály, vědci uvažovali poměrně dlouho, nicméně právě v té době byla teorie opouštěna. Watsonův-Wattův výzkum ji vrátil do hry, a tím se také - aniž by si to zatím, kdo uvědomoval - začal rodit výzkum vedoucí k vývoji radaru. Cesta k němu byla definitivně otevřena, když se Watsonovu týmu podařilo odhadnout výšku vrstvy, od níž se signály odrážejí, a tím pádem určit čas a místo, z něhož byl přijatý a odražený signál vyslán.\n\nNicméně úřední cesta k vynálezu byla trochu kuriózní - souvisela s pověstmi, že nacistické Německo vyvinulo \"paprsky smrti\", radiový signál, který dokáže bořit města. H. E. Wimperis, ředitel vědeckého výzkumu na ministerstvu letectví, požádal Watsona-Watta, jestli by nedokázal vyvinout také takový paprsek, kterým by šlo z nebe smést nepřátelské letouny. Watson-Watt, s pomocí Arnolda Wilkinse, provedl výpočty a ujistil Wimperise, že nejenže takový paprsek nemůže vyrobit, ale určitě ho nemají ani Němci, protože takové využití radiových signálů zkrátka není možné. Když však psal zprávu na ministerstvo, doplnil ji poznámkou, že právě Wilkins si nedávno povšiml, že letouny ruší krátkovlnnou komunikaci, a že by za pomoci radia šlo detekovat pohyb letadel po obloze. Ministerstvo ihned zbystřilo a věci se daly do pohybu: ministerstvo si vyžádalo v roce 1935 zkoušku, která by možnost takové detekce prokázala. Uskutečnila se 26. února v Daventry, s pomocí dvou antén a krátkovlnného vysílání BBC. Demonstrace byla úspěšná a byl o ní tajně informován i ministerský předseda Stanley Baldwin. Watson-Watt se ihned stal ředitelem základny RAF v Suffolku, kde se v utajení rozběhl vývoj radiolokátoru. V červnu 1935 byl Watsonův tým schopen lokalizovat letoun na 26 kilometrů, čímž okamžitě překonal všechny výzkumníky, kteří se pokoušeli o lokalizaci s pomocí zvukových vln. Jeho výzkum dostal absolutní přednost. Na konci roku již bylo zařízení na základně schopno zachytit letoun vzdálený 97 kilometrů. Protože vládly velké obavy z války, na další zlepšování se rezignovalo a začal být budován systém známý jako \"Chain Home\" - síť radiolokačních stanic na pobřeží. Toto často diskutované rozhodnutí Watson-Watt později komentoval: \"Dejte vojákům vždy třetí nejlepší řešení. Když zvolíte druhé nejlepší, přijde pozdě. Když první nejlepší, nepřijde nikdy\". První testy také byly velkým zklamáním. Problémem byl tok informací z radiolokátoru. Zpočátku byl tak pomalý, že signál dorazil k místu ohrožení až ve chvíli, kdy byl bombardér viděn i pouhým okem. Řešení tohoto problému se již ujali jiní vědci a vojáci, především Henry Tizard, Patrick Blackettová a Hugh Dowding. Byli úspěšní a vláda nařídila výstavbu radarové sítě. Roku 1939, když začala válka, jí tvořilo 19 radarů. Ty pak sehrály klíčovou roli v Bitvě o Británii a umožnily Britům se efektivně bránit i s menším množstvím letadel a pilotů. Další z Watsonových podřízených, Edward Bowen, se posléze ujal vývoje radaru, který by mohl fungovat na palubě letadel.\n\n"}
{"id": "1224409", "url": "https://cs.wikipedia.org/wiki?curid=1224409", "title": "Fahrenwalde", "text": "Fahrenwalde\n\nFahrenwalde je obec v zemském okrese Přední Pomořansko-Greifswald v německé spolkové zemi Meklenbursko-Přední Pomořansko. V roce 2015 zde žilo 309 obyvatel.\n\nObec leží na východě Meklenburska-Předního Pomořanska u jeho hranic s Braniborskem. Sousední obce jsou: Bergholz, Brüssow (Braniborsko), Pasewalk, Polzow, Rollwitz, Rossow a Schönfeld (Braniborsko).\n"}
{"id": "1224413", "url": "https://cs.wikipedia.org/wiki?curid=1224413", "title": "Dimitri Tiomkin", "text": "Dimitri Tiomkin\n\nDimitri Tiomkin ( – 11. listopadu 1979) byl americký hudební skladatel. Narodil se do židovské rodiny ve městě Kremenčuk a studoval na konzervatoři v Petrohradu. V roce 1924 odešel do Paříže a následujícího roku do New Yorku. Ve třicátých letech se začal věnovat skládání filmové hudby. Složil například hudbu ke snímkům \"Ztracený obzor\" (1937), \"Život je krásný\" (1946) a \"Děla z Navarone\" (1961). Dvaadvacetkrát byl nominován na Oscara, ale pouze čtyřikrát jej získal. Byl rovněž držitelem několika Zlatých glóbů.\n\n"}
{"id": "1224414", "url": "https://cs.wikipedia.org/wiki?curid=1224414", "title": "Vídeňský Wiesenthalův institut pro výzkum holocaustu", "text": "Vídeňský Wiesenthalův institut pro výzkum holocaustu\n\nVídeňský Wiesenthalův institut pro výzkum holocaustu, anglicky Vienna Wiesenthal Institute for Holocaust Studies (VWI) je výzkumné středisko, zabývající se výzkumem a dokumentací jakož i zprostředkováním všech aspektů týkajících se antisemitismu, rasismu a holocaustu, s ohledem na jejich vznik a následky. Na vypracování konceptu ústavu se podílel Simon Wiesenthal spolu s vědci jak z Rakouska, tak i ze zahraničí. Ústav se nachází ve Vídni a je financován městem Vídeň a Spolkovým ministerstvem pro vědu, výzkum a hospodářství.\n\nSimon Wiesenthal chtěl v posledních letech života zajistit přístup ke svému archivu pro vědecký výzkum a položit základ pro studium holocaustu ve Vídni. Poté co se na něj obrátily Židovská obec ve Vídni (Israelitische Kultusgemeinde in Wien, IKG), spolu s ve Vídni činnými vědeckými institucemi s návrhem založit Středisko pro výzkum šoa, se Wiesenthal v období před svým úmrtím v roce 2005 osobně angažoval – ve spolupráci s rakouskými a zahraničními vědci – na vypracování konceptu budoucího institutu.\n\nVWI byl založen v roce 2009 a od roku 2012 je v plném provozu. Na podzim 2016 se přestěhoval do nových kancelářských prostor.\n\nOrgány podporující VWI tvoří sdružení sestávající z následujících institucí:\nŽidovská obec Vídně (Israelitische Kultusgemeinde Wien, IKG), Dokumentační středisko Spolku židovských obětí nacistického režimu  (Dokumentationszentrum des Bundes Jüdischer Verfolgter des Naziregimes, BJVN), Dokumentační archiv rakouského odboje (Dokumentationsarchiv des österreichischen Widerstandes, DÖW), Ústav soudobých dějin na Univerzitě Vídeň (Institut für Zeitgeschichte der Universität Wien), Židovské muzeum Vídeň (Jüdisches Museum Wien), Mezinárodní společenství paměti holocaustu (International Holocaust Remembrance Alliance, IHRA) a Středisko židovských kulturních dějin na Univerzitě v Salcburku (Zentrum für jüdische Kulturgeschichte, Universität Salzburg).\n\nPředstavenstvo VWI je jmenováno členy tohoto podpůrného sdružení. Představenstvo je nejvyšší instancí s rozhodovací pravomocí ve všech organizačních záležitostech VWI.\n\nMezinárodní akademický poradní výbor je rozhodujícím aktérem ve všech akademických záležitostech. Poradní výbor sestává z nejméně dvanácti mezinárodně uznávaných expertů, z nichž musí alespoň devět být činných v zahraničí a ne víc než tři smí být z rakouských akademických institucí.  Dbá se zvlášť na to, aby výbor zůstal v interdisciplinárním složení.\n\nKaždodenní práci zajišťují ředitel institutu, vedoucí pro výzkumné programy a skupina spolupracovníků VWI, zodpovědných za knihovnu, archiv, publikace, kontakty s veřejností a sekretariát. Aktivity se dělí na tři hlavní kategorie: výzkum, dokumentace a vzdělávání, v jejichž rámci se institut zabývá všemi  záležitostmi týkajících se antisemitismu, rasismu a holocaustu, včetně jejich vzniku a následků.\n\nVýzkum ve VWI probíhá na mezinárodní a interdisciplinární úrovni. Na jedné straně jsou každoročně vypisována stipendia pro tzv. Senior, Research a Junior Fellows, zatímco na druhé straně jsou realizovány výzkumné projekty odlišných rozměrů iniciované VWI. Různé projekty zabývající se dějinami antisemitismu a holocaustu byly již vypracovány a jsou ve stádiu výzkumu, nebo se nacházejí ve stavu podání žádosti.\n\nOd podzimu 2012 je institut každoročně hostitelem dvou tzv. senior fellows, dvou research fellows a čtyř junior fellows. Stipendia se vypisují všeobecně na konci kalendářního roku. O udělení stipendií pak rozhoduje každoročně na jaře subkomise Akademického poradního sboru a vědecky činní členové VWI.\n\nArchiv VWI – sestávající z podkladů archivu Simona Wiesenthala a materialů archivu Židovské obce souvisejících s holocaustem – jakož i soustavně rostoucí vědecká knihovna jsou koncipovány tak, aby vyhovovaly dokumentačním cílům institutu, zatímco akademické aktivity – jako přednášky, konference, workshopy a akce ve veřejném prostoru – mají poskytovat a zprostředkovat informace a vzdělávání.\n\nV elektronickém vědeckém časopisu institutu S:I.M.O.N. - Shoah: Intervention. Methods. DocumentatiON. se zveřejňují manuskripty přednášek Simon Wiesenthal Lectures, Working Papers stipendistů a články vybrané redakčním výborem. Knižní řady VWI vycházejí ve vídeňském nakladatelství \"new academic press\". Jednou za rok poskytuje v němčině publikovaný informační bulletin VWI \"VWI im Fokus\" zprávy o nadcházejících akcích a aktivitách.\n\nVWI pořádá pro dosažení svých cílů různé typy veřejných akcí pro prohloubení připomínání šoa.\n\n\"Simon Wiesenthal Lectures\" [Přednášky Simona Wiesenthala], které se mezitím staly charakteristickým znakem aktivit VWI, mají za cíl přiblížit výzkum holocaustu širšímu publiku prostřednictvím renomovaných zahraničních vědců. VWI organizuje na konci roku každoroční \"Simon Wiesenthal Conference\" [Konferenci Simona Wiesenthala], zatímco na začátku léta pořádá malý workshop za účelem projednání nejnovějšího vývoje na poli studia holocaustu. Řada \"VWI-Visuals\" chce širšímu publiku představit neznámé nebo zapomenuté filmové klenoty zobrazující holocaust ve vizuálních mediích.\n\nAkce ve veřejné sféře mají za cíl podpořit vzpomínku na jednotlivé události inovativními a někdy provokativními i nekonvenčními metodami.\n\n"}
{"id": "1224415", "url": "https://cs.wikipedia.org/wiki?curid=1224415", "title": "Jan Malý (politik)", "text": "Jan Malý (politik)\n\nJan Malý (* 29. října 1951 Jičín) je český politik a advokát, od roku 2014 zastupitel a starosta města Jičín, člen hnutí ANO 2011.\n\nVystudoval právo na Právnické fakultě Univerzity Karlovy v Praze (získal titul JUDr.). Prakticky celý svůj profesní život pracoval jako advokát. Nejdříve v advokátní poradně a od roku 1990 založil vlastní advokátní kancelář.\n\nOd roku 2015 je místopředsedou představenstva akciové společnosti \"Správa nemovitostí města Jičína\" a členem představenstva akciové společnosti \"Vodohospodářská a obchodní společnost\".\n\nJan Malý žije ve městě Jičín, konkrétně v části Valdické Předměstí.\n\nV komunálních volbách v roce 2014 byl jako nestraník za hnutí ANO 2011 zvolen zastupitelem města Jičín (později do hnutí vstoupil). Dne 5. listopadu 2014 se navíc stal starostou města.\n\nV krajských volbách v roce 2016 kandidoval za hnutí ANO 2011 do Zastupitelstva Královéhradeckého kraje, ale neuspěl.\n\nVe volbách do Senátu PČR v roce 2016 kandidoval za hnutí ANO 2011 v obvodu č. 37 - Jičín. Se ziskem 25,11 % hlasů postoupil z druhého místa do druhého kola, v němž prohrál poměrem hlasů 40,86 % : 59,13 % s kandidátem TOP 09 a hnutí STAN Tomášem Czerninem. Senátorem se tak nestal.\n"}
{"id": "1224416", "url": "https://cs.wikipedia.org/wiki?curid=1224416", "title": "Dreaming of You", "text": "Dreaming of You\n\nDreaming of You je páté a poslední studiové album americké zpěvačky Seleny. Vydáno bylo posmrtně v červenci roku 1995 (zpěvačka zemřela v březnu toho roku) společností EMI Records. Na produkci nahrávky se podíleli Keith Thomas, Guy Roche, Rhett Lawrence, Arto Lindsay, Susan Rogers, David Byrne, A.B. Quintanilla a José Hernàndez. Album se umístilo na první příčce hitparády Billboard 200 a stalo se několikrát platinovým.\n\n\n"}
{"id": "1224417", "url": "https://cs.wikipedia.org/wiki?curid=1224417", "title": "Candle in the Wind", "text": "Candle in the Wind\n\n„Candle in the Wind“ je píseň anglického hudebníka Eltona Johna, který ji napsal spolu se svým dlouholetým spolupracovníkem Berniem Taupinem. Vydána byla na jeho sedmém albu \"Goodbye Yellow Brick Road\" v roce 1973 (následujícího roku vyšla jako singl). Věnována byla památce herečky Marilyn Monroe, která zemřela jedenáct let předtím. John v roce 1997 nahrál novou verzi písně, jíž věnoval Princezně Dianě. Coververze písně nahrály například zpěvačky Kate Bush a Sandy Denny.\n"}
{"id": "1224419", "url": "https://cs.wikipedia.org/wiki?curid=1224419", "title": "ČZ 150/352", "text": "ČZ 150/352\n\nČZ 150/352 také označovaný jako Jawa-ČZ 150/352, je motocykl, vyvinutý Českou zbrojovkou Strakonice, vyráběný v letech 1954-1956. Jeho předchůdcem byl model ČZ 150 C, vyráběný v letech 1950-1953.\n\nKoncem roku 1953 představila Jawa společně s ČZ nový typ motocyklu jednotného designu národní řady motocyklů pro všechny objemové třídy tzv. \"Kývačku\". Objemové třídy 125 cm3 a 150 cm3 připadly strakonické ČZ, která motocykl osazovala nepatrně upravenými motory ČZ 125/150 C. Motocykly celé řady byly vyráběny pod značkou Jawa-ČZ. Stopětadvacítka měla označení Jawa-ČZ typ 351, stopadesátka Jawa-ČZ typ 352. Jedinou podstatnou změnou za dobu výroby byla změna půlbubnových brzd na celonábojové. ČZ využívala rám dimenzovaný pouze pro motory 125 cm3 a 150 cm3. Motocykl byl vyráběn ve dvou barvených variantách, v černé barvě a červené odstín Jawa.\n\nMotocykl je na první pohled nerozeznatelný od motocyklu ČZ 125/351, jediný rozdíl mezi nimi je ve vrtání válce. Dvoudobý, vzduchem chlazený jednoválec 148 cm³ s třístupňovou převodovkou, sekundární převod řetězem.\n\n\n"}
{"id": "1224422", "url": "https://cs.wikipedia.org/wiki?curid=1224422", "title": "Kaple vnitřního ticha", "text": "Kaple vnitřního ticha\n\nKaple vnitřního ticha je stromová kaple založená v roce 2016 u obce Nová Lhota v okrese Hodonín. Jedná se o první realizaci svého druhu v Česku.\n\nKaple se nachází na kopci severozápadně od obce v lokalitě Záhumenice a Mezicestí a je tvořena 24 lípami srdčitými, vysázenými do tvaru kaple. V budoucnu by se koruny stromů měly spojit a vytvořit tak jakési zastřešení prostoru se sloupovím kmenů.\n\nCílem projektu, realizovaného díky spolupráci dvou občanských spolků – Na okraji a Větvení – s vedením obce Nová Lhota, bylo vytvořit duchovní prostor v krajině, který by se proměňoval v čase a zároveň vyjadřoval sepětí s místem. Ve dnech 21.–23.4. 2016 proběhla výsadba stromů, jíž se kromě pořádajících občanských spolků zúčastnili i místní dobrovolníci, žáci ze ZŠ a jejich rodiče. Každý ze stromů je označen jmenovkou se jménem rodiny žáka, který je patronem a pečuje o jeho další růst. V sobotu 23. dubna 2016 byla kaple slavnostně otevřena a posvěcena při bohoslužbě pod širým nebem.\n\nV příštích letech je dále plánováno umístění lavic, kamenné dlažby a kamenného oltáře.\n\n"}
{"id": "1224427", "url": "https://cs.wikipedia.org/wiki?curid=1224427", "title": "Lucia Migliaccio", "text": "Lucia Migliaccio\n\nLucia Migliaccio, vévodkyně z Floridie (19. července 1770, Syrakusy – 26. dubna 1826, Neapol) byla druhá manželka krále Ferdinanda I. Neapolsko-Sicilského. Jejich sňatek byl morganatický a Lucia se nikdy nestala královnou.\n\nByla dcerou Vincenta Migliaccia a Dorotey Borgia.\n\nPoprvé se vdala za Benedetta Grifea, knížete z Partanny. Spolu měli pět dětí:\n\nDne 27. listopadu 1814 se vdala za Ferdinanda I. Jejich manželství vyvolalo skándál, protože se uzavřel teprve dva měsíce po úmrtí jeho první manželky královny Marie Karolíny Habsbursko-Lotrinské. Spolu neměli žádné děti. Zemřela 26. dubna 1826. Pohřbena byla v kostele San Ferdinando v Neapoli.\n"}
{"id": "1224437", "url": "https://cs.wikipedia.org/wiki?curid=1224437", "title": "Jan Malý", "text": "Jan Malý\n\nJméno a příjmení Jan Malý má více nositelů:\n\n"}
{"id": "1224438", "url": "https://cs.wikipedia.org/wiki?curid=1224438", "title": "Tinos", "text": "Tinos\n\nTinos (druhý pád \"Tinu\", ) je řecký ostrov, který leží v souostroví Kyklady v Egejském moři mezi jihovýchodním koncem ostrova Andros a severozápadním koncem ostrova Mykonos severovýchodně od ostrova Syros. Spolu s okolními malými neobydlenými ostrůvky tvoří stejnojmennou obec jež je zároveň regionální jednotkou spadající pod kraj Jižní Egeis.\n\nV obci a tedy i v regionální jednotce v roce 2011 žilo 8636 obyvatel, což je také počet obyvatel hlavního ostrova. Největším městem a sídlem obce a regionální jednotky je Tinos, přičemž žádné další sídlo nemá více než 400 obyvatl. Obec Tinos se člení na tři obecní jednotky, které se dále skládají z komunit a ty z jednotlivých sídel, tj. měst a vesnic. V závorkách je uveden počet obyvatel obecních jednotek a komunit.\n\n\n\n"}
{"id": "1224444", "url": "https://cs.wikipedia.org/wiki?curid=1224444", "title": "Městský hřbitov Český Brod", "text": "Městský hřbitov Český Brod\n\nMěstský hřbitov v Českém Brodě se nachází na jižním okraji města v části Malechov v ulici Ke Hřbitovu. Má rozlohu přibližně 1,4 hektaru a nachází se v nadmořské výšce 237–238 metru.\n\nByl založen roku 1898 jako třetí českobrodský hřbitov (první byl u kostela sv. Gotharda na náměstí, druhý u kostela Nejsvětější Trojice; oba již zanikly) a na jeho výstavbu finančně přispěli občané města, českobrodští živnostníci a továrníci.\nRoku 1927 zde bylo zřízeno kolumbárium, které projektoval architekt Zdeněk Podpěra z Kralup nad Vltavou. Obřadní síň od architekta Jaroslava Kándla byla postavena roku 1962 u hlavního vchodu. Jedná se o jednoduchou stavbu s jednoduchým interiérem. Ze zajímavých náhrobků je zde například figurální náhrobek studenta Frantoška Tlapáka, jehož autorem je pražský sochař Rudolf Čermák.\n\nNa hřbitově jsou pohřbeni architekti Antonín Balšánek, Jan Koula a jeho syn Jan Evangelista Koula.\n\n\n"}
{"id": "1224445", "url": "https://cs.wikipedia.org/wiki?curid=1224445", "title": "Přelom století", "text": "Přelom století\n\nPřelom století označuje období přechodu z jednoho století do dalšího. Výrazu se zpravidla používá pro označení celého období krátce před a po začátku nového století. Takže například události \"z přelomu 17.-18. století“ se odehrály v době kolem roku 1700, výraz \"přelom století\" však nejčastěji označuje časové rozmezí přibližně deset let před a deset let po roce samotného přelomu století.\n\nNení-li uvedeno konkrétní století, pak se označení vztahuje k přelomu 19. a 20. století (1890-1914). V této souvislosti se pak můžeme setkat s francouzským označením Belle Époque. \n\nObdobí okolo přelomu prvního století v novém tisíciletí také bývá označován jako \"přelom tisíciletí\". Tudíž zhruba období let 1981-2020 můžeme nazvat jako přelom 21. století nebo jako \"přelom třetího tisíciletí\".\n"}
{"id": "1224447", "url": "https://cs.wikipedia.org/wiki?curid=1224447", "title": "Oldřich Holub", "text": "Oldřich Holub\n\nOldřich Holub (5. července 1924 Praha – 30. ledna 2013 Praha) byl český malíř, krajinář. Narozen v Praze, kde celý život bydlel. Jeho krajinářská tvorba je převážně z Podblanicka, kde měl chatu a kde převážně maloval. Jeho obrazy jsou v majetku Galerie hl. města Prahy, města Vídeň a v řadě soukromých sbírek doma i v zahraničí.\n\n"}
{"id": "1224448", "url": "https://cs.wikipedia.org/wiki?curid=1224448", "title": "Česko-německý jazykový konflikt", "text": "Česko-německý jazykový konflikt\n\nČesko-německý jazykový konflikt ( \"böhmischer Sprachenkonflikt\") je označení konkurenčních tendencí mezi česky a německy hovořícími skupinami obyvatelstva v českých zemích v rámci Rakouska-Uherska, zejména intelektuálních vrstev na přelomu 19. a 20. století.\n\n"}
{"id": "1224449", "url": "https://cs.wikipedia.org/wiki?curid=1224449", "title": "Vodojem Jesenice", "text": "Vodojem Jesenice\n\nVodojem Jesenice (VDJ Jesenice) je koncovou stavbou štolového přivaděče pitné vody z Úpravny vody Želivka do Hlavního města Prahy. Do vodojemu přitéká již upravená pitná voda.\n\nV rámci I. etapy výstavby štolového přivaděče pitné vody z Úpravny Želivka do Prahy byl v obci Jesenice (okres Praha-západ) vystavěn velkoobjemový vodojem o obsahu 100 000 m. Další nádrž o stejném objemu byla vystavěna v rámci III. etapy výstavby vodního díla Želivka v roce 1987. Vodojem je ve správě akciové společnosti \"Úpravna vody Želivka\" od roku 2013, provoz zabezpečuje dceřiná společnost \"Želivská provozní, a.s\". Přímé zásobování ze štolového přivaděče a VDJ Jesenice: Trhový Štěpánov, Vlašim, Divišov, Čerčany, Benešov, Velké Popovice, Jílové, Davle, Luka pod Medníkem, Týnec nad Sázavou, Jesenice, Průhonice.\n\nVodojem se skládá ze dvou dvoukomorových vodojemů, celkem ze čtyř nádrží o rozměrech 140 x 47,45 m a objemu 50 000 m, hloubce 7,5 m. Zemní vodojem byl postaven ze železobetonu, má svislé stěny (zahloubené pod terén) a přisazené armaturní komory. Dno nádrží je rozděleno dilatačními spárami na čtverce 12 x 12 m a stejně jako stěny je odvodněno. K výstavbě sloupů, stropu a střešní konstrukce byly použity prefabrikované díly. Na střechu v rozměrech 1,5 x 12 m z předpjatého betonu.\n\nZ uzávěrové komory vede potrubí o průměru 1600 mm do manipulační komory vodojemu Jesenice. Voda z Úpravny vody Želivka putuje 15 hodin, takovou dobu se zdržuje i ve vodojemu. Vodojem má zařízení na případné dochlorování pitné vody.\n\nZ vodojemu Jesenice je pitná voda rozváděná do vodojemu Ládví II (22 km) a z něj do vodojemů Chodov, Spořilov, Kozinec, Hostivař, Klíčov a Ládví I. A na levý břeh Vltavy do vodojemu Vidoule (15 km). Potrubí má průměr 1200 mm s provozním tlakem do 10 atm.\n\nKvalita vody je sledována jednak akreditovanými laboratorními rozbory a také pomocí automatického měřicího systému. V roce 2011 bylo ve VDJ Jesenice instalováno zařízení včasného varovného monitorovacího systému kvality pitné vody. Toto zařízení je umístěno na konci přivaděče na nátoku do komor VDJ Jesenice.\n\n"}
{"id": "1224450", "url": "https://cs.wikipedia.org/wiki?curid=1224450", "title": "Pražský kruh", "text": "Pražský kruh\n\nPražský kruh (\"Prager Kreis\") je název knihy Maxe Broda, která vyšla poprvé v roce 1966, a zároveň literárně-historický koncept, jímž je označována skupina pražských spisovatelů německého jazyka působících kolem přelomu století do roku 1918.\n\nMax Brod rozlišoval mezi tzv. „Užším pražským kruhem“, jehož členy byli kromě něho samého Franz Kafka, Oskar Baum, Felix Weltsch a po Kafkově smrti též Ludwig Winder, dále mezi předky a předchůdci a širším kruhem současníků a následovníků, přičemž „Užší pražský kruh“ zůstává centrálním bodem Brodova pojetí dějin pražské německé literatury.\nPraha byla v té době centrem česko-německého jazykového konfliktu. Významným charakteristickým rysem členů Pražského kruhu byla skutečnost, že jim byla cizí domýšlivost některých stoupenců německého národního hnutí. Většina z nich byla židovského původu, mnoho z nich ovládalo češtinu a spolek byl v čilém kontaktu s českými literáty, hudebníky a dalšími umělci.\n\n"}
{"id": "1224452", "url": "https://cs.wikipedia.org/wiki?curid=1224452", "title": "Frank Borzage", "text": "Frank Borzage\n\nFrank Borzage (23. dubna 1894 – 19. června 1962) byl americký filmový režisér a herec. Narodil se v Salt Lake City italskému otci a švýcarské matce. V roce 1912 začal v Hollywoodu pracovat jako herec, čemuž se věnoval pouze do roku 1917 (přesto hrál v několika desítkách filmů). Jako režisér debutoval v roce 1915 snímkem \"\". Později režíroval například filmy \"V sedmém nebi\" (1927) a \"Anděl ulice\" (1928). Za první z nich obdržel vůbec prvního Oscara za nejlepší režii. Zemřel na rakovinu ve věku 68 let.\n\n"}
{"id": "1224453", "url": "https://cs.wikipedia.org/wiki?curid=1224453", "title": "Lewis Milestone", "text": "Lewis Milestone\n\nLewis Milestone, vlastním jménem Leib Milstein, (30. září 1895 – 25. září 1980) byl americký filmový režisér. \n\nNarodil se v židovské rodině v Kišiněvu (dnes Moldavsko). V roce 1912 odešel do Spojených států amerických. Zde vystřídal několik povolání, až nakonec vstoupil do armády, kde se dostal k natáčení propagačních filmů. V roce 1919 se stal americkým občanem. Poté odešel do Hollywoodu, kde pracoval nejprve jako střihač a asistent režiséra. Šanci točit vlastní filmy mu dal producent Henry King a posléze slavný Darryl F. Zanuck. Později mu spolupráci nabídl producent Howard Hughes a díky němu si Milestone došel pro sošku Oscara za nejlepší režii komedie (tehdy byla režie komedie a dramatu oddělenými kategoriemi) hned při historicky prvním vyhlašování této ceny roku 1928.\n\nOscary získal celkem dva, za filmy \"Two Arabian Knights\" (1927) a \"Na západní frontě klid\" (1930). Mezi jeho další snímky patří například němá klasika s Haroldem Lloydem \"On, hrdina dne\" (1927), dobrodružný film s Gary Cooperem \"Tajemný Mr. O´Hara\" (1936), muzikál \"Anything Goes\" (1936), k němuž napsal scénář P. G. Woodhouse, adaptace románu Johna Steinbecka \"O myších a lidech\" (1939), psychologické drama \"Podivná láska Marty Iversové\" (1946), kde zářila Barbara Stanwycková a svůj debut na plátně prožil Kirk Douglas, adaptace románu Ericha Marii Remarquea \"Arch of Triumph\" (1948) s Ingrid Bergmanovou, krimi komedie \"Dannyho jedenáctka\" (1960) s Frankem Sinatrou, která se o mnoho let později stala předmětem velmi slavného remaku \"Dannyho parťáci\", a konečně slavná dobrodružná podívaná \"Vzpoura na Bounty\" (1962) s Marlonem Brandem, jíž se Milestone se stříbrným plátnem rozloučil.\n\nJeho oblíbeným žánrem byla rovněž válečná dramata (\"Severní hvězda\", \"Hranice temnoty\", \"Samurajové útočí\", \"Odvážlivci\", \"Pahorek Pork Chop\").\n\n"}
{"id": "1224455", "url": "https://cs.wikipedia.org/wiki?curid=1224455", "title": "John C. Reilly", "text": "John C. Reilly\n\nJohn C. Reilly (* 24. května 1965) je americký herec. Narodil se v Chicagu jako pátý ze šesti sourozenců. Jeho otec měl skotské a irské předky, matka litevské. Svou první filmovou roli dostal v roce 1989 ve snímku \"Oběti války\". Později hrál například ve filmech \"Co žere Gilberta Grapea\" (1993) \"Chicago\" (2002) a \"Letec\" (2004). Rovněž vystupoval v několika videoklipech, včetně „Make Some Noise“ od Beastie Boys. Jeho manželkou je filmová producentka Alison Dickey.\n\n"}
{"id": "1224460", "url": "https://cs.wikipedia.org/wiki?curid=1224460", "title": "1880–1889", "text": "1880–1889\n\nObdobí od 1. ledna 1880 do 31. prosince 1889 neboli osmdesátá léta 19. století je charakterizováno výrazným rozvojem vědy a techniky, koloniální expanzí západních velmocí, rostoucím důrazem na sociální otázku i sílícími modernistickými tendencemi v umění. Světová ekonomika se zotavila z krize následující po krachu na vídeňské burze 1873 a nastalo období prosperity. Narůstá produktivita průmyslu, budují se nové komunikace, roste počet obyvatelstva. Z přelidněné Evropy směřují proudy vystěhovalců na nová území, zejména v Severní Americe a Austrálii, probíhá také migrace z venkova do měst. V Německu zavádí kancléř Otto von Bismarck první celostátní systém sociálního zabezpečení. V Británii vrcholí viktoriánské období s důrazem na racionalismus a modernizaci.\n\nNa českém území podle sčítání z roku 1880 žilo 8 222 013 obyvatel, z toho 62,7 % se hlásilo k české a 36,1 % k německé národnosti. Ve městech nad dva tisíce obyvatel žilo 37,5 % osob, největšími městy byla Praha (397 000), Brno (138 000) a Ostrava (71 000). \n\n\n\n\n\nBěhem tohoto desetiletí se narodili politici Karel I., Franklin Delano Roosevelt, Harry S. Truman, Čankajšek, Mustafa Kemal Atatürk, Adolf Hitler, Benito Mussolini, Edvard Beneš, Jan Masaryk, Milan Rastislav Štefánik, Antonín Zápotocký a Jozef Tiso, spisovatelé Franz Kafka, Jaroslav Hašek, Josef Čapek, Ivan Olbracht, Eduard Bass, Guillaume Apollinaire, Virginia Woolfová a Stefan Zweig, umělci Pablo Picasso, Charlie Chaplin a Josef Lada i osobnosti Alexander Fleming, Martin Heidegger, George S. Patton, Le Corbusier, Ludwig Mies van der Rohe a Josef Gočár.\n\nZemřeli politici Alexandr II. Nikolajevič, Giuseppe Garibaldi, Vilém I. Pruský a Ulysses S. Grant, spisovatelé Victor Hugo, Gustave Flaubert, Fjodor Michajlovič Dostojevskij, Ivan Sergejevič Turgeněv a Emily Dickinsonová, umělci Bedřich Smetana, Richard Wagner, Ferenc Liszt, Jacques Offenbach, Modest Petrovič Musorgskij a Édouard Manet či další osobnosti jako Charles Darwin, Gregor Mendel, korunní princ Rudolf, Karl Marx, Joachim Barrande a Jan Bosco.\n\n"}
{"id": "1224462", "url": "https://cs.wikipedia.org/wiki?curid=1224462", "title": "David Stypka", "text": "David Stypka\n\nDavid Stypka (* 21. července 1979 Frýdek-Místek) je český zpěvák známý svým vystupováním v kapele David Stypka a Bandjeez, držitel Anděla za rok 2017.\n\nPochází z Dobré u Frýdku-Místku. Po vystudování gymnázia ve Frýdku byl novinářem v regionálním tisku, zkoušel i obchod se svíčkami a prodej na festivalech. Po letech novinářské práce se stal grafikem a sazečem. Dlouhodobě spolupracuje s časopisem \"Pěstounovi\". Je svobodný, má 3 děti.\nNa lokální hudební scéně se pohyboval od poloviny 90. let v kapelách MGH a Najzar. Po útlumu kapely Najzar začal roku 2009 vytvářet tzv. wake-up songy, tj. písně napsané a nahrané ihned po probuzení. Na základě těchto písní vznikla o dva roky později kapela David Stypka a Bandjeez, často měnící obsazení.\n\nV dubnu 2014 pak kapela ve složení David Stypka (zpěv, akustická kytara), Petr Pinkas (kontrabas), Jan Uvira (klávesy), Matěj Drabina (bicí), Martin Šimek (zastupující bicí) vydala u lokálního vydavatele Sweetsen Records debutové album \"Čaruj\", laděné do jazz-rocku. Jako hosté se na něm podíleli např. Radek Pastrňák a Jitka Andrašková.\n\nSvé druhé album začal s obměněnou kapelou a zádumčivým pop-rockovým stylem natáčet svépomocí na konci roku 2015, financování tentokrát proběhlo formou crowdfundingu. Výsledná deska byla nazvána \"Neboj SE\" (special edition), kromě přispěvatelů ale veřejně vydána nebyla – kapela nebyla spokojena s výsledným zvukem. Po setkání s producenty Martinem Ledvinou a Martinem Červinkou padlo rozhodnutí původní písně předělat. Následujícího roku tak vzniklo čtyřpísňové EP s názvem \"Jericho\", k písni \"Vrány taky\" z této desky byl natočen videoklip režírovaný Mejlou Baselem. V dubnu 2017 pak kapele (David Stypka – zpěv, el. kytara, Matěj Drabina – bicí, Maro Zeman – baskytara, Pavel Sotoniak – klávesy) vyšlo pod Universalem druhé řadové album \"neboj.\" obsahující především přepracované písně z alba \"Neboj SE\".\n\nMimo vlastní projekty přispěl písní \"Balada\" na album \"\" z roku 2015, o rok později napsal na text Michala Horáčka titulní píseň k filmu \"Děda\", zpívanou Františkem Segradem.\n\n"}
{"id": "1224464", "url": "https://cs.wikipedia.org/wiki?curid=1224464", "title": "Stanislav Pavlovič Michejev", "text": "Stanislav Pavlovič Michejev\n\nStanislav Pavlovič Michejev (1940 – 23. dubna 2011) byl ruský fyzik, známý pro objev Michejevova-Smirnovova-Wolfensteinova efektu.\n\nVystudoval na fyzikální fakultě Lomonosovovy univerzity, kterou dokončil v roce 1965. Poté začal pracovat na Lebeděvově fyzikálním institutu. Od roku 1970 působil jako pracovník Ústavu pro jaderný výzkum Sovětské akademie věd, kde v roce 1983 získal doktorský titul.\n\nPracoval na Baksanovském podzemním scintilátoru, byl v čele dvou experimentů prováděných tímto přístrojem. Vyhledával vzhůru se pohybující miony a supertěžké magnetické monopóly.\n\nV roce 1985 navrhli Stanislav Michejev a Alexej Jurjevič Smirnov vysvětlení pro problém slunečních neutrin, dnes je toto řešení známé jako Michejevův-Smirnovův-Wolfensteinův efekt a počítá s oscilací neutrin v hmotě s různou hustototu. V 90. letech pracoval Michejev v rámci projektu Monopole, Astrophysics and Cosmic Ray Observatory (MACRO), podílel se rovněž na činnosti neutrinových observatoří Baksan Neutrino Observatory, Baikal Deep Underwater Neutrino Telescope a T2K experiment.\n\nV roce 2008 získali Michejev a Smirnov Sakuraiovu cenu za fyziku.\n"}
{"id": "1224466", "url": "https://cs.wikipedia.org/wiki?curid=1224466", "title": "Stasov", "text": "Stasov\n\nPříjmení Stasov () nosí více osob:\n\n"}
{"id": "1224467", "url": "https://cs.wikipedia.org/wiki?curid=1224467", "title": "Korunování Panny Marie (Raffael)", "text": "Korunování Panny Marie (Raffael)\n\nKorunování Panny Marie ( ) je název obrazu italského renesančního umělce Raffaela Santiho.\n\nJde o dílo řadicí se k malířovým raným pracem, ale přesto některými znaky naznačující umělcovu malířskou vyzrálost. Vzniklo na objednávku rodiny Oddiovců (odtud druhý název \"Oltář Oddiovců\") na umístění v rodinné kapli v kostele San Francesco al Prato v Perugii.\n\nPodobně jako námět obrazu (jedno z nejpůsobivějších ale i nejsymbolictějších provedení nacházíme např. u Botticelliho \"Korunovace Panny Marie se čtyřmi svatými\") i kompoziční rozvržení díla (na dvě horizontální roviny představující nebeskou a pozemskou sféru) je typické pro období quattrocenta.\n\nÚstřední výjev se odehrává na nebeské sféře. Na plovoucích oblacích s doprovodem nebeského chóru andělů probíhá akt korunovace Panny Marie jejím synem Ježíšem Kristem. Marie ve zbožné úctě přijímá ze synových rukou korunu nebeské královny.\n\nPo Panně Marii zůstal ve spodní, pozemské sféře prázdný sarkofág s bílými květy, kolem kterého stojí apoštolové. Zdá se, že ne všichni jsou účastni výjevu na nebesích, což dosvědčují jejich pohledy; zatímco např. Sv. Tomáš, sv. Petr a sv. Jan s pohledy upřenými vzhůru prožívají nebeskou scénu, jiní z přítomných apoštolů ji vnímají téměř až nezaujatě. Nejintenzivněji událost prožívá Tomáš (v bílém plášti) držící v rukou pásek, který dostal jako dárek od Panny Marie (událost tradičně spojována s Nanebevzetím Panny Marie).\n\nKulisu děje tvoří klidná, mírně hornatá krajina.\n\nSoučástí obrazu je také předěl zachycující tři události ze života Panny Marie a Kristova dětství: Zvěstování, Klanění tří králů a Představení v chrámu.\n\nPodobně jako několik děl italské provenience i \"Korunování Panny Marie\" se během Napoleonovy okupace země dostalo v roce 1797 jako válečná kořist do Paříže. V roce 1815 za papeže Pia VII. se vrátilo do své vlasti, kde ho dal papež umístit ve výstavních prostorách pinakotéky Vatikánských muzeí.\n\n"}
{"id": "1224469", "url": "https://cs.wikipedia.org/wiki?curid=1224469", "title": "Medailové pořadí na Letních olympijských hrách 2016", "text": "Medailové pořadí na Letních olympijských hrách 2016\n\nToto je medailové pořadí zemí na Letních olympijských hrách 2016, které se konaly v Riu de Janeiru.\n\nToto je kompletní tabulka počtu medailí udělených na Letních olympijských hrách 2016 podle údajů Mezinárodního olympijského výboru.\n\n</onlyinclude>\n"}
{"id": "1224472", "url": "https://cs.wikipedia.org/wiki?curid=1224472", "title": "Lincoln Wolfenstein", "text": "Lincoln Wolfenstein\n\nLincoln Wolfenstein (10. února 1923 – 27. března 2015) byl americký fyzik, specialista na slabou interakci. Doktorát získal v roce 1949 na Chicagské univerzitě. Poté odešel na Carnegie-Mellonovu univerzitu, kde zůstal 52 let. I v důchodu ale pokračoval ve své práci. \n\nWolfenstein byl částicový fenomenolog, teoretický fyzik zaměřený primárně na propojení teoretické a experimentální fyziky. V roce 1978 objevil, že by přítomnost elektronů v zemské a sluneční hmotě mohla ovlivnit šíření neutrin. Tato práce vedla k pochopení Michejevova-Smirnovova-Wolfensteinova efektu, což je zvyšování oscilací neutrin v hmotě. Za průkopnickou práci v této oblasti dosal v roce 2005 cenu Bruna Pontecorva.\n\nV roce 1978 byl zvolen členem Národní akademie věd Spojených států amerických. Byl zakládajícím členem výboru pro rozumnou nukleární politiku, zasazoval se za odpovědnou vědu, ale také za práva a svobody jednotlivců. V roce 1992 získal Sakuraiovu cenu od Americké fyzikální společnosti za významné příspěvky ve fyzice slabé interakce. \n"}
{"id": "1224473", "url": "https://cs.wikipedia.org/wiki?curid=1224473", "title": "Korunovace Panny Marie se čtyřmi svatými", "text": "Korunovace Panny Marie se čtyřmi svatými\n\nKorunovace Panny Marie se čtyřmi svatými (tal. \"Incoronazione della Vergine con quattro santi\") je název obrazu namalovaného italským renesančním umělcem Sandro Botticellim.\n\nDílo řadicí se k nejvýznamnějším Botticelliho pracím pozdního období vzniklo na objednávku florentského cechu zlatníků pro kapli baziliky San Marco, zasvěcenou patronovi tohoto cechu, svatému Eligiovi.\n\nÚplný název obrazu \"Korunovace Panny Marie se svatými Janem evangelistou, Augustinem, Hieronymem a Eligiem\" (\"Incoronazione della Vergine con i santi Giovanni Evangelista, Agostino, Girolamo ed Eligio\") vychází z postav světců zachycených na obraze.\n\nKompozičně je dílo rozvrženo do dvou rovin - nebeské a pozemské. Na nebeské sféře se odehrává ústřední motiv díla - korunovace Panny Marie Bohem Otcem. Levou rukou klade na hlavu klanějící se Ježíšovy matky korunu, přičemž jí pravou rukou žehná. Scénu sleduje zástup cherubínů seřazených v půlkruhu nad oběma postavami a sbor andělů tančících v kruhu pod nimi. Postava anděla zobrazeného mezi Pannou Marií a Bohem a namalovaného za dopadajúcimi zlatými slunečními paprsky je důkazem umělcova mistrovstvi při zachycení prostorové hloubky.\n\nAktu korunovace jsou přítomni čtyři světci, přičemž přítomnost alespoň dvou z nich - svatého Jana Evangelisty a svatého Eligia - není náhodná. Svatý Eligius byl patronem zlatníků, kteří si dali obraz namalovat, a svatý Jan Evangelista byl mimo jiné ochráncem cechu obchodníků s hedvábím (\"Arte della Seta\"), do kterého patřilo několik řemeslných cechů včetně zlatníků. Oba světci spolu se svatým Augustinem a svatým Jeronýmem sledují nebeské představení na zemi, na pozadí otevřené krajiny tvořené skalisky a rozlehlým jezerem. Umělec v každé z postav zachytil její reakci na událost. Zatímco Jan a Jeroným pohledy upřenými k nebesům jsou na ní účastni, Augustin a Eligius si zřejmě ani neuvědomují co se kolem nich děje.\n\nDílo v sobě skrývá jistou symboliku. Především je to symbolika politická. Botticelli, velký příznivec rodu Medicejských, ve více svých dílech oslavil tuto florentskou vládnoucí dynastii. Rodový symbol - růže (osobní symbol Lorenza I. Medicejského) - rozhazují cherubini po zlaté obloze. Druhou je symbolika religiózní - papeže jako nejvyššího představitele katolicismu symbolizuje tiára na hlavě Boha Otce. Obraz vznikl v pro Florencii těžkém období, kdy moc Medicejských upadala (po Lorenzově smrti († 1492) museli o dva roky nato, za vlády jeho syna Pierra, dokonce z města utéct) a tak růže a diadém měly symbolizovat touhu po nastolení pořádku a blahobytu a návrat k tradičním hodnotám života a křesťanství.\n\nObraz podstoupil koncem šedesátých let 20. století náročnou restauraci, která znamenala záchranu téměř zničeného díla. V průběhu let totiž z obrazu začala odpadávat barva a hrozilo, že zůstane pouze holý podklad. Náročným restaurátorským postupem se podařilo dílo zachránit. Úspěšnost procesu záchrany tohoto díla jakož i prezentace aplikovaných restauračních metod byly oceněny na umělecké výstavě ve Florencii v roce 1990.\n\n"}
{"id": "1224474", "url": "https://cs.wikipedia.org/wiki?curid=1224474", "title": "Švýcarsko na Letních olympijských hrách 2016", "text": "Švýcarsko na Letních olympijských hrách 2016\n\nŠvýcarsko se účastnilo Letní olympiády 2016 v počtu 104 sportovců v 17 sportech. Získalo tři zlaté, dvě stříbrné a dvě bronzové medaile.\n"}
{"id": "1224475", "url": "https://cs.wikipedia.org/wiki?curid=1224475", "title": "Henry Heimlich", "text": "Henry Heimlich\n\nHenry Heimlich (13. února 1920 – 17. prosince 2016) byl americký lékař, vynálezce Heimlichova manévru, který je po něm pojmenován.\n\nNarodil se ve Wilmingtonu, studoval na Cornellově univerzitě a později na Cornell Medical College, kterou roku 1943 absolvoval jako doktor medicíny.\n\nPracoval jako hrudní chirurg, byl vedoucím oddělení chirurgie v Jewish Hospital v Cincinnati. Ve stejném městě také vyučoval medicínu na Xavier University. Heimlichův manévr veřejnosti představil v roce 1974. Ještě dříve, než byla tato technika uznána odborníky a ověřena vědeckým výzkumem, rozhodl se ji Heimlich intenzivně propagovat v médiích.\n\nV roce 2016, ve svých 96 letech, pomohl technikou, kterou vymyslel, uvolnit dýchací cesty dusící se ženě v domově pro seniory, kde sám žil.\n\nHeimlich prosazoval teorii, že pacienty trpící AIDS je možné léčit malárií. Vysoké horečky, jež malárii provázejí, podle něj měly aktivovat imunitní systém a následně léčit infekci viru HIV. Tento způsob léčby odsuzují mnozí lékaři i jiné autority v oboru – americká Národní rada proti podvodům ve zdravotnictví a Úřad pro kontrolu potravin a léčiv. Heimlichova terapie AIDS malárií je také zakázána americkými a mexickými úřady, a proto byla prováděna v Číně.\n\n"}
{"id": "1224476", "url": "https://cs.wikipedia.org/wiki?curid=1224476", "title": "Heimlichův manévr", "text": "Heimlichův manévr\n\nHeimlichův manévr nebo také Heimlichův chvat je technika první pomoci, která slouží k uvolnění dýchacích cest ucpaných cizím předmětem. Je pojmenována po objeviteli této techniky, americkém lékaři Henrym Heimlichovi.\n\nPoužívá se v případě, že je postižený při vědomí a není možné cizí předmět vyjmout ručně nebo intenzivním kašláním. Manévr by měl být proveden až poté, co byl dusící se člověk 3 až 5krát udeřen do zad mezi lopatky a nepomohlo mu to. Následně postiženého zezadu obejmeme tak, že jednu ruku sevřeme v oblasti nadbřišku v pěst a druhou přes ni položíme. Poté několikrát silně stiskneme nadbřišek dusícího se člověka směrem k bránici.\n\nChvat se neprovádí u těhotných žen a malých dětí.\n\nHeimlich vymyslel svou záchrannou techniku inspirován článkem z roku 1972 v The New York Times, kde se psalo, že ročně se ve Spojených státech udusí 3000 lidí. Nedříve svůj chvat zkoušel na psovi. Ještě dříve, než byla tato technika uznána odborníky a ověřena vědeckým výzkumem, rozhodl se ji Heimlich intenzivně propagovat v médiích.\n\nOd roku 1986 do roku 2005 byl Heimlichův chvat doporučován Americkou kardiologickou asociací a Americkým Červeným křížem jako jediný způsob pomoci lidem, kteří se dusí. Poté začal Americký Červený kříž v případě, že je postižený dusící se při vědomí, preferovat nejdříve pětkrát plácnutí do zad a až pak Heimlichovu techniku, způsob pomoci byl navíc přejmenován (v angličtině nyní \"abdominal thrusts\")\n\n"}
{"id": "1224479", "url": "https://cs.wikipedia.org/wiki?curid=1224479", "title": "Pallas a kentaur", "text": "Pallas a kentaur\n\nPallas a kentaur ( ) je název obrazu namalovaného italským renesančním umělcem Sandro Botticellim.\n\nJeden z obrazů, který se nacházel v předsíni ložnice Lorenza di Pierfrancesca de' Medici, byl obraz Camilla a Kentaur. Než byl objeven inventář z roku 1492, byla žena na obraze identifikována jako bohyně moudrosti Minerva nebo v některých zdrojích uváděna jako řecká bohyně Pallas Athéna, což může vysvětlovat, že ve starší literatuře, například v Pijoanových Dějinách umění 5, je dílo nazvané Pallas Athéna a Kentaur. Obraz byl ztracen přes 400 let, v roce 1895 ho našel William Spence v jedné z síní Paláce Pitti ve Florencii. Camilla byla \"amazonská\" hrdinka, kterou ve svém eposu Aeneas popsal římský básník Publius Vergilius Maro. V období renesančního quattrocenta ji znali díky knize O slavných ženách od Giovanniho Boccaccia, kde ji popisuje jako slušnou a cudnou ženu a dává ji za vzor budoucím nevěstám. Umělci ji často zobrazovali na svatebních truhlách, kde měly budoucí nevěsty schované své věno.\n\nNa tomto obraze stojí Camilla vedle bájné postavy kentaura. Pojem kentaur původně pochází z řecké mytologie. Byl to mýtický národ, který žil v Thessalii a v západní Arkádii. Tyto bytosti byly z poloviny koně a z poloviny lidé. Kentauři byly často charakterizováni jako bytosti, které vynikaly svou surovostí a nepřátelstvím k lidem. V našem případě můžeme kentaura považovat za symbol smyslnosti. Kentaur na obraze drží ve své pravé ruce luk a šípy na zavěšené kolem své hrudi a vypadá to tak, že se právě chystal na lov. Ale Camilla ho chytá za jeho hnědé vlasy, jako by mu v lovu chtěla zabránit. Obraz by se pak dal pochopit přes kontext Vergilia jako vítězství cudnosti nad smyslností. Jak jsme zmínili u obrazu PRIMAVERA, obraz obsahuje námět lásky, který popsal ve své teorii Ficino, pak můžeme říci, že oba obrazy mohly vzniknout jako svatební obrazy.\n\nPři tvorbě tohoto obrazu šlo Botticellimu o vyváženou kompozici, kterou dosáhl zejména pomocí prudkých kontrastů vertikálních a horizontálních linií, tmavých a jasných tónů, dojmem lehkosti země, která se rýsuje za postavami v dálce a v hmotnosti skal za postavou kentaura. Interpretace této země jsou různé. Podle jedné z nich jde o Neapolský záliv, kde Kentaur hraje roli Říma a postava Camilly nebo Pallas Athény je symbolem Florencie. V případě bohyně Athény můžeme hovořit o vítězství moudrosti nad neznalostí.\n\nObraz můžeme interpretovat také přes politické události, které se udály ve Florencii. Může tam být narážka na Lorenza velkolepého (někteří autoři uvádějí i jméno Magnificat), který byl bratrancem Lorenza di Pierfrancesca. Podařilo se mu nastolit mír po spiknutí Pazziovců, které bylo potlačeno v dubnu roku 1478. Celé spiknutí spočívalo na dlouhodobém sporu papeže Sixta IV. s florentskou republikou. Papež tehdy využil nepřátelství mezi rodinami Medicejských a Pazziovců, přičemž se bratr Lorenza di Pierfrancesca Guiliano stal obětí spiklenců.\n\nBotticelli i v tomto díle využívá ovídiovské metamorfózy, které přetváří ve svém vlastním pojetí. Jeden druh metamorfózy spočívá v horizontálních prvcích skalního převisu. Tento převis nám evokuje náznaky architektury a Botticelli takto poukazuje na přeměnu skály na budovu, která má prvky renesanční architektury. Botticeli jako metamorfózu zobrazuje i postavu kentaura, protože je to moment přeměňování člověka na zvíře, jak bylo obvyklé v Ovidiových metamorfózách, kde bohové odměňovali nebo trestali lidí přeměnou na zvíře, popřípadě rostlinu. Camilla je ovinutá rostlinou, podle podobnosti s ostatními obrazy Sandra Botticelliho, jde o rostlinu myrty, která byla zasvěcena bohyni Venuši. Jelikož Camilla byla vzorem pro budoucí nevěsty, domníváme se, že jde o posvěcení Venuše.\n\n"}
{"id": "1224481", "url": "https://cs.wikipedia.org/wiki?curid=1224481", "title": "Bočkarjov", "text": "Bočkarjov\n\nPříjmení Bočkarjov () nosí více osob:\n\n"}
{"id": "1224482", "url": "https://cs.wikipedia.org/wiki?curid=1224482", "title": "Mario Gyr", "text": "Mario Gyr\n\nMario Gyr (* 2. května 1985, Lucern, Švýcarsko) je švýcarský veslař. Na olympijských hrách 2016 v Riu de Janeiro získal zlatou medaili na čtyřce bez kormidelníka lehkých vah. Je též mistrem světa ve stejné disciplíně z roku 2015.\n\n"}
{"id": "1224483", "url": "https://cs.wikipedia.org/wiki?curid=1224483", "title": "Mystické narození", "text": "Mystické narození\n\nMystické narození ( ) je název obrazu namalovaného italským renesančním umělcem Sandro Botticellim.\n\nPro pochopení významové interpretace a pohnutek, které vedly umělce k namalovaní tohoto obrazu, je třeba seznámit se s událostmi, které hýbaly Florencií na konci 15. století.\n\nKonec 15. století se nesl ve znamení apokalyptických vizí a předpovědí o blížících se posledních dnech světa. Lidi se zmocňoval strach z hrozícího konce a očekávaného posledního soudu. Mnozí kazatelé a vizionáři (nejznámějším byl dominikánský mnich Girolamo Savonarola) vyzývali obyvatele, aby konali pokání za své hříchy, jehož součástí mělo být osvobození se od přepychu a materiálních statků. 7. února 1497 Savonarola uspořádal na centrálním florentském náměstí Piazza della Signoria procesí a tzv. hranici marnivosti, kde dal veřejně pálit podle něj symboly světské neřesti: drahé šaty, umělecká díla, nábytek. Mnozí podlehli jeho výzvám. Mezi Savonarolových obdivovatele patřil i Botticelli. Ani on nebyl ušetřen obav o budoucnost a údajně sám spálil některé ze svých obrazů.\n\nSavonarolovo vystoupení však časem dostalo punc fanatickosti, což vyvolalo mezi občany odpor. Když do svých kázání zahrnul i kritiku církve a jejích představitelů, vysloužil si nejprve exkomunikaci a pozdější obvinění z kacířství. Svůj život ukončil 23. května 1498 na hranici.\n\nUdálosti tohoto období se odrazily i ve výtvarných dílech florentských umělců; v případě Botticelliho hned v několika obrazech. Pravděpodobně dílem významově nejvýstižněji interpretujícího tyto události je \"Mystické narození\".\n\nPři prvním pohledu jde o klasickou scénu narození Ježíše Krista. Střed obrazu zajímá skalnatá jeskyně s deskovou střechou před vchodem. Otvorem v její zadní části vidět louku, na kterou dopadá ranní světlo. Kolem Marie a Josefa klečí pastýři. Nad scénou klanění se modré nebe otevírá do zlaté svatozáře, ve které tančí andělé držící v rukou olivové větvičky, symbol míru, s přivázanými korunami.\n\nPro význam obrazu je důležitý děj, odehrávající se před jeskyní. Zde vidíme tři dvojice objímajících se andělů a smrtelníků jako symbol usmíření a tří ke kůlům přivázané démony představující konec Satanovy vlády na lidstvem.\n\nÚmysly vedoucí k namalování tohoto obrazu jakož i klíč k jeho pochopení můžeme najít v řeckém nápisu na samém vrchu díla: \"\"Já, Sandro, jsem namaloval tento obraz koncem roku 1500 za pohrom pro Itálii v polovině času po čase shodném s jedenáctou kapitolou svatého Jana, za druhé bídy v Apokalypse, při osvobození ďábla na tři a půl roku. Bude pak v dvanácté kapitole spoután a uvidíme ho, jak je svržen jako na tomto obraze \"\".\n\nProč Botticeli použil řečtinu, kterou neovládalo mnoho lidí, namísto známější latiny, není spolehlivě prokázáno. Nápisu se přisuzovali různé významové interpretace pro jeho tajemné až apokalyptické znění.\n\nObraz vyjadřuje myšlenku příjezdu času míru, který bude následovat po událostech popsaných sv. Janem v Apokalypse. V jedenácté kapitole evangelista píše (Zj 11, 1-2): \"\"1 Dostal jsem třtinu, podobnou prutu, s těmito slovy: Vstaň a změř Boží chrám i oltář, i modlících se v něm. 2 Vnější nádvoří chrámu však vynech, neměř, neboť bylo dáno pohanům, kteří budou plenit svaté město dvaačtyřicet měsíců \"\", t. j. tři a půl roku.\n\nPoté proběhne proroctví, které Jan popisuje ve dvanácté kapitole (Zj 12, 1-5): \"\"1 Na nebi se ukázalo veliké znamení: žena, oděná do slunce, pod nohama měsíc, na hlavě věnec dvanácti hvězd, 2 těhotná trápila se a křičela v porodních bolestech. 3 Ukázalo se i jiné znamení na nebi: hle, velký ohnivý drak, který měl sedm hlav a deset rohů a na hlavách sedm korun. 4 Jeho ocas vlekl třetinu nebeských hvězd a svrhl je na zem. Tento drak se postavil před ženu, která měla rodit, aby sežral dítě, jakmile ho porodí. 5 A porodila syna, chlapce, který má spravovat všechny národy železným prutem. Dítě však bylo přeneseno k Bohu a k Jeho trůnu. \"\" Podle tohoto proroctví se objeví žena z Apokalypsy, která utekla před ďáblem a porodí dítě. Tato žena byla ztotožňována s Marií, která přivedla na svět Krista, ale současně byla interpretována jako symbol církve, která se díky narození Spasitele dočká obnovy. Nový den, na obraze znázorněn ranními paprsky prosvítajícími mezi stromy, přinese věčný mír a navěky zapudí ďábla.\n\n"}
{"id": "1224484", "url": "https://cs.wikipedia.org/wiki?curid=1224484", "title": "Skagit (řeka)", "text": "Skagit (řeka)\n\nSkagit River (/ˈskædʒᵻt/ \"SKAJ-\") je řeka v jihozápadní části Britské Kolumbie v Kanadě a severozápadní části státu Washington ve Spojených státech o délce přibližně 150 mi (240 km). Řeka a její přítoky svádějí vodu z 1,7 milionů akrů (6900 km2) Kaskádového pohoří podél severního konce Pugetova zálivu a vlévá se do zálivu.\n\nPro povodí Skagit je typické mírné přímořské podnebí. Teploty se pohybují od minima -21 °C zaznamenaného v Newhalemu po vysokých 43 °C. Větší extrémy jsou pravděpodobnější v horách. Nejvyšší teploty se zaznamenávají v červenci, nejnižší jsou v lednu.\n\nŘeka Skagitr stoupá průsmykem Allison v Severních Kaskádách Britské Kolumbie. Odtud teče na severozápad podél dálnice Crowsnest, která kopíruje řeku až do parku Manning Provincial. Tam se náhle stočí k jihu, kde se do ní z pravé strany vlévá potok Snass, pak vstupuje do parku Skagit Valley Provincial Park v místě, kde se do ní z pravé strany vlévá řeka Sumallo. Následuje opět zprava řeka Klesilkwa, a Skagit se obrací k jihovýchodu a směřuje do jezera Ross, kde kříží kanadsko-americké hranice, a vstupuje státu Washington.\n\nJezero Ross je tvořeno přehradou Ross a je přibližně 39 km dlouhé. Klikatí se na jih přes Národní rekreační oblast Ross Lake Zde se do řeky zprava vlévá potok Beaver Creek a zleva potok Ruby Creek. Po překonání přehrady řeka vstupuje do jezera Diablo tvořícího přehradu Diablo Dam, a ještě než proteče třetím a posledním jezerem, Gorge Lake, jež tvoří přehradu Gorge Dam, se do ní zleva vlévají potoky Thunder a Colonial. Všechny tři přehrady jsou součástí hydroelektrického projektu řeky Skagit.\n\nZa přehradou Gorge Dam je řeka často suchá, protože její vody byly odkloněny na výrobu elektřiny ve vodních elektrárnách. Za Newhalemem se voda opět do řeky vrací. potoky Copper Bacon, které oba tečou z Národního parku Severní kaskády, se do Skagit vlévají z pravé strany, když se za Marblemountem pomalu vine přes údolí využívané k zemědělské výrobě. Z levé strany se do ní vlévá řeka Cascade River, a u Rockportu se do ní zleva vleje její hlavní přítok, řeka Sauk River.\n\nPo soutoku s řekou Sauk se Skagit otáčí na západ, teče kolem města Concrete a vlévá se do ní její druhý největší přítok zprava, řeka Baker River. Řeka dále proudí na západ, přes města Sedro-Woolley a Mount Vernon. Na místě bývalého města Skagit City se rozdvojuje na severní a jižní tok, které tak vytvářejí ostrov Fir Island. Oba tyto dva toky se pak vlévají do Skagitského zálivu, ramena Pugetova zálivu.\n\nSkagit poskytuje stanoviště pro tření lososa. Je to jediný velký říční systém ve Washingtonu, který obsahuje zdravé populace všech pět domácích druhů lososa a dva druhy pstruha. \n\nŘeka podporujeútočiště jedné z největších zimujících populací orla bělohlavého ve Spojených státech. Orli se živí  dvěma druhy lososa, které se vrátil i ke tření v řece Skagit a jejích přítocích. Orli přilétají na konci října nebo začátkem listopadu a zůstávají do února. Nejvyšší počet orlů je obvykle pozorován v lednu. Tito orli pocházejí z vnitrozemí Kanady a dokonce až z Aljašky a Montany. Když je lososů dostatek, k řece přitáhne až 600 - 800 orlů.\n\nV estuáru Skagit River přezimují tisíce hus sněžních. Tyto husy se živí rostlinami z přílivového pásma, jako je například sítina , a přitahují je také nedaleká pole, kde na polích nachází zbytky brambor. K ústí řeky se stahují také labutě druhu Cygnus buccinator. V údolí Skagit může být od října do února až několik set labutí.\n\nV minulosti se v přílivovém ústí Skagit vyskytovaly v porostu myrtovitých přehrady bobrů. Ty se za přílivu zalévaly vodou, ale při odlivu se v jejich rybnících živili mladí lososi.\n\nKotlina řeky Skagit poskytuje příhodné životní prostředí stovkám druhů zvířat. \n\nŘeka Skagit byla velmi ovlivněna opakovaným rošiřováním a ústupem pevninského ledového příkrovu Kordiller. Často ji blokovaly morény ledu a štěrku a nutily ji vlévat se do jezer a odtékat na jih do budoucí řeky Stillaguamish River. Po ústupu ledu řeka narušila morénovou hráz poblíž Concretu a našla si současné koryto. Řeky Sauk River a Suiattle River se dále vlévaly do budoucí řeky Stillaguamish River, dokud se nezastavila suť z erupce Glacier Peaku. V blízkosti současného města Darrington tím vznikl náplavový kužel a také soutok Skagit s dvěma řekami na severu.\n\nNad Newhalemem Skagit protéká hlubokou roklí, silně kontrastující s ledovcovým údolím pod Newhalemem. Jedna z několika teorií o této anomálii je ta, že horní tok Skagit kdysi odtékal směrem na sever do Kanady, a obrat přinesl růst a ústup po sobě jdoucích toků ledu. Každý postup zablokoval na řeku a nutil ji hledat nové cesty k jihu, přičemž se vyrývaly hluboké soutěsky. Nakonec byla soutěska Skagit tak hluboká, že když led nadobro ustoupil, řeka i nadále proudila na jih místo na kanadský sever.\n\nPovodí řeky Skagit je tvořeno vysokými vrcholy a hlubokými údolími. Nejvyšší body páve jsou dvě sopky: Mount Baker (3,286 m) a Glacier Peak (3,213 m). Většina plochy pánve leží nad nadmořskou výškou 610 m. Tok řeky končí v Pugetově zálivu, kde se řeka vlévá do moře.\n\nProjekt Skagit River Hydroelectric Project je skupina tří velkých přehrad zbudovaných ve 20. a 30. letech 20. století. Pro Seattle a další obydlené oblasti v okolí jsou hlavním zdrojem elektřiny z vodních zdrojů. Město Seattle nechalo postavit železnici Skagit River Railway, aby k přehradám pomáhala dopravit dělníky a stavební materiály. Řeka je v současnosti oblíbeným místem pro rafting a muškaření.\n\n\n"}
{"id": "1224485", "url": "https://cs.wikipedia.org/wiki?curid=1224485", "title": "Klanění tří králů (Botticelli, 1475)", "text": "Klanění tří králů (Botticelli, 1475)\n\nKlanění tří králů ( ) je název obrazu namalovaného italským renesančním umělcem Sandrem Botticellim.\n\nBotticelliho dílo se vyznačuje množstvím prací s religiózní tematikou, čehož důkazem je i pět obrazů s názvem \"Klanění tří králů\". Pravděpodobně nejznámějším a nejslavnějším dílem je tato verze, která vznikla v roce 1475. Obraz patřící ke klenotům umělecké kolekce florentské Uffizi je pokládán za vrchol Botticelliho rané tvorby.\n\nObraz je známý i pod označením \"Del Lamovo klanění\", které obsahuje jméno zadavatele díla. Guaspare di Zanobia del Lama byl florentský obchodník, který zbohatl za velmi nejasných okolností, dokonce byl považován za člověka s velmi pochybnou minulostí. Pracoval jako směnárník a díky tomu přišel k značnému majetku. Přesto mu však chybělo adekvátní společenské postavení. Ve snaze ho získat se stal se postupně členem několika místních nejprestižnějších tzv. bratrstev a ze soukromých prostředků dal postavit kapli v bazilice Santa Maria Novella, do které byl umístěn oltářní obraz \"Klanění tří králů\", objednaný u Sandra Botticelliho.\n\nParadoxně tento obraz je jedinou památkou krátkého období společenského úspěchu del Lamy. Jeho pochybné obchodní praktiky vyšly totiž brzy najevo; byl usvědčen z podvodu, což mu vyneslo zákaz podnikání v této oblasti a ztrátu těžce nabytého společenského postavení. Vrátil se k původnímu životu a zemřel ve velmi skromných podmínkách.\n\nVznik obrazu byl Del Lamovým omluvným gestem za předešlý život a měl mu zajistit jistou formu očištění duše v den posledního soudu. Současně se chtěl zadavatel díla zavděčit vládnoucím Medicejským a vyjádřit svou sounáležitost s tímto rodem, od kterého vůle závisel jeho úspěch v podnikání. Při objednávání díla požádal totiž Del Lama Botticelliho ať namaluje příslušníky rodu Medicejských jako krále, kteří se přišli poklonit Ježíškovi. Současně dal mezi členy doprovodu namalovat svůj portrét, aby dílo budilo dojem, že patří k této rodině (jeho podobizna se nachází ve skupině osob vpravo; na diváka se dívá starší světlovlasý muž v bleděmodrém plášti).\n\nÚstřední postavou díla je uprostřed polorozbořené stavby sedící Panna Maria s Ježíškem, jehož drží v klíně. Poklonit se jí a Dítěti přichází zástup mužů, ve kterém místo biblických králů zaujali příslušníci florentské honorace; je v nich možné najít nejznámější příslušníky rodu Medicejských. Nedá se s jistotou jednoznačně přisoudit identita jednotlivých postav. Není pochyb, že nejstarší muž klečící těsně před Pannou Marií je Cosimo de 'Medici, zakladatel slávy rodu.\n\nObraz je pozoruhodný i tím, že mezi osobami v doprovodu na pravé straně obrazu (úplně vpravo dole) autor namaloval sám sebe v roli pozorovatele.\n\nHistorik Giorgio Vasari ve svých zápiscích označil jednotlivé členy doprovodu - kromě prvního krále, kterým byl Cosimo de 'Medici, druhého označil jako Giuliana (zavražděného v dubnu 1478 při bohoslužbě v katedrále Santa Maria del Fiore) a třetím by měl být Cosimův syn Giovanni.\n\n\n"}
{"id": "1224488", "url": "https://cs.wikipedia.org/wiki?curid=1224488", "title": "Madonna del Magnificat", "text": "Madonna del Magnificat\n\nMadonna del Magnificat, je název obrazu italského rensančního malíře Sandra Botticelliho.\n\nV 15. století byly velmi rozšířené a oblíbené tzv. Tonda, obrazy malované do kruhu. Sloužily k výzdobě nejen soukromých obydlí, ale např. i cechovní domů. Botticelli vytvořil několik takových obrazů, převážně s motivem Panny Marie s dítětem.\n\nUvedený obraz vytvořil umělec v letech 1480 - 1481, kdy lze hovořit o počátku jeho umělecké dráhy jako vyzrálého malíře. A dodnes je považován za jeden z jeho nejslavnějších obrazů Madon.\n\nDílo zachycuje Pannu Marii s Ježíškem na klíně při psaní. Dopisuje poslední řádky knihy, kterou jí přidržují dva andělé. Dva krajní andělé přidržují nad Mariinou hlavou korunu. Botticelli se zde projevil jako mistr detailu, díky čemuž můžeme identifikovat text v knize. Jde o hymnus kněze Zachariáše, píseň o narození jeho syna sv. Jana Křtitele. Na pravé straně můžeme přečíst první slova \"Magnificat\", chvalozpěvu Panny Marie, podle kterého dostal obraz své pojmenování.\n\nObraz je nepřímou oslavou Botticelliho rodného města, protože svatý Jan Křtitel byl hlavním patronem Florencie.\n\nNa obraze \"Madonna del Magnificat\" je mnoho zlata, v Botticelliho době nejdražšího malířského materiálu, který umělec použil při malování tohoto obrazu. Objevuje se jako okrasa na šatech, v paprscích Božího světla, koruně Panny Marie, ale i ve vlasech postav.\n\n"}
{"id": "1224491", "url": "https://cs.wikipedia.org/wiki?curid=1224491", "title": "ZOOM! The Best of Super Furry Animals, 1995–2016", "text": "ZOOM! The Best of Super Furry Animals, 1995–2016\n\nZOOM! The Best of Super Furry Animals, 1995–2016 je kompilační album velšské alternativní rockové skupiny Super Furry Animals. Vydáno bylo 4. listopad roku 2016. Deska obsahuje jak hitové singly kapely, tak vybrané nesinglové písně, oblíbené písně členů kapely, B-strany singlů a další raritní nahrávky.\n\n\n"}
{"id": "1224497", "url": "https://cs.wikipedia.org/wiki?curid=1224497", "title": "Golden Retriever", "text": "Golden Retriever\n\n„“ je píseň velšské alternativní rockové hudební skupiny . Šlo o první singl vydaný z jejího šestého alba '. V hitparádě britské singlové hitparádě se v době svého vydání, v červenci 2003, umístil na třinácté pozici. Píseň pojednává o vztahu mezi dvěma psy přítelkyně zpěváka Gruffa Rhyse. Byla napsána ve stejné tónině, s totožným kytarovým laděním a ve stejné době jako několik dalších písní z alba '.\n\nReakce kritiků na píseň byla obecně pozitivní, přičemž mnoho recenzentů komentovalo její „poutavý“ a glamrockový styl. Jako doprovod vydání singlu byl k písni natočen videoklip, jehož režisérem bylo duo . V klipu jsou členové skupiny oblečeni jako yetti. Remix písně, jehož autorem byl anglický hudebník Killa Kela, vyšel na albu ', stejně jako na DVD vydání alba '.\n\nPíseň „“ pojednává o vztahu dvou psů, samce a samice, kteří patřili přítelkyni zpěváka skupiny Gruffa Rhyse. Rhys uvedl, že se inspiroval také dopravními značkami a učebnicí teorie jízdy, které musel vstřebávat, když několik let před napsáním písně „“ skládal řidičské zkoušky. Prvky z nich se dostaly do písňových textů, jež jsou parodií na blues. Píseň má společnou tóninu (D-dur), totožné kytarové ladění (D-A-D-D-A-D) a byla napsána ve stejné době jako několik dalších písní z alba \"\", jako například dvojice instrumentálních písní „“, dále „“, „“ a „“. Píseň „“ byla nahrána spolu se zbytkem alba ve studiu v Cardiffu, které vlastní samotná kapela.\n\nPíseň „“ dosahuje délky dvou minut a osmadvaceti sekund a její tónina je D-dur. Píseň začíná sestupným riffem na akustickou kytarou a po dvou sekundách se přidává kapela. Elektrická kytara hraje třínotový riff (D, F a G) hraný za pomoci fuzz pedálu. V devíti sekundách začíná první verš textu, v němž Gruff Rhys zpívá a setkání ďábla s kruhovým objezdem. První refrén začíná ve čtyřiadvacáté sekundě, kdy je Rhyss doplněn doprovodnými vokály ve falzetu a zkreslenou elektrickou kytarou hrající akordy místo jednotlivých not. Následuje druhý verš a po něm druhý refrén. Outro písně začíná v jedné minutě a pětapadesáti sekundách. Obsahuje výrazné kytarové linky a bicí.\n\nRemix písně „“, jehož autorem je anglický hudebník Killa Kela, vyšla na DVD verzi alba ', stejně jako na kompilaci '.\n\nAutory všech skladeb jsou členové skupiny .\n\n"}
{"id": "1224498", "url": "https://cs.wikipedia.org/wiki?curid=1224498", "title": "Vzpoura proti Mojžíšovým zákonům", "text": "Vzpoura proti Mojžíšovým zákonům\n\nVzpoura proti Mojžíšovým zákonům () je název nástěnné fresky namalované italským renesančním umělcem Sandro Botticellim.\n\nZačátkem osmdesátých let 15. století byl Botticelli zkušený a vyhledávaný umělec, jehož pověst přesáhla hranice rodného města. V roce 1481 byl na příkaz papeže Sixta IV. povolán do Říma, kde se měl spolu s dalšími umělci podílet na výmalbě papežovy soukromé kaple. Výsledkem bylo mimo jiné dvanáct velkorozměrových nástěnných fresek (po šesti na jižní i severní stěně) s výjevy ze života Mojžíše a Ježíše Krista.\n\nJednou z uvedených a zároveň nejvýznamnějších fresek v celé kapli je právě Botticelliho malba \"Vzpoura proti Mojžíšovým zákonům\". Náboženská symbolika fresky a její poselství je důležité k pochopení kaple jako celku. Vyjadřuje současně podstatu papežské moci a postavení papeže v církvi.\n\nNa pozadí římské architektury se odehrává příběh námětově vycházející z knihy \"Numeri\" (čtvrté knihy Mojžíšovy), ve které je líčí povstání dvě stě padesáti Izraelců proti Mojžíšovi a Aronovi. Klíčový obraz mojžíšovského cyklu, zachycený na této fresce, znázorňuje tři projevy neposlušnosti starých Židů proti Božímu zákonu, který Mojžíš a Áron představují; vedle tohoto výjevu je zde vyobrazeno také potrestání odpadlých levitů.\nEpizody následují za sebou zprava doleva. První příběh líčí vzpouru Židů proti Mojžíšovi. Ten je zobrazen jako starý vousatý muž v zeleném plášti zcela vpravo dole. Židé, jejichž útěk z Egypta je doprovázen těžkými zkouškami, už nechtějí za vůdce Mojžíše. Má jej nahradit nový vůdce, který by je odvedl zpět do Egypta. Pokusí se Mojžíše kamenovat, zabrání jim v tom Jozue, který se postaví na Mojžíšovu obranu mezi něj a rozvášněný dav.\n\nStřední obraz fresky zachycuje vzpouru Áronových synů a levitů napadajících Aronovu autoritu. Áron je zobrazen v pozadí skupiny s tiárou na hlavě a mávající kadidelnicí. Kouř z kadidelnice Božím zásahem označil vzbouřence a Áronova autorita byla zachována.\n\nPříběh vrcholí v levé části malby; zem se otevírá a pohlcuje vzbouřence.\n\nSymbolika fresky tkví v postavě velekněze Árona i v architektuře, na pozadí níž se příběh odehrává. Áron má na hlavě tiaru - trojí papežskou korunu - čím je vykreslen jako předchůdce papežů. Dominantním architektonickým prvkem je stavba Lonstantinova triumfálního oblouku, což je symbolickým připomenutím prvního císaře, který přijal křesťanství. Oblouk zde slouží jako narážka na papežskou moc, kterou zaručoval římský císař. Na jeho vrcholu nad středním průchodem je zřetelný nápis vyjadřující základní myšlenku zobrazených scén: \"\"Ať si žádný člověk nepřisvojuje poctu, ledaže by ho k tomu vyzval Bůh, tak jak to učinil s Áronem\"\".\n\nVpravo od Konstantinova oblouku zachytil Botticelli část architektury stavby zvané Septizonium, která pochází z roku 203 po Kr. z dob císaře Septimia Severa. Stavba byla za papeže Sixtus V. (papežem v letech 1585 - 1590) stržena a sloupy použité při výstavbě Vatikánu. Botticelli zde na jednom obraze vizuálně spojil dvě stavby, které ve skutečnosti nebylo možné spatřit najednou (Konstantinův oblouk stál na Fóru a Septizonium pod Palatinem).\n\nMalba je namalovaná oproti Peruginově fresce \"Kristus předává klíče Petrovi\", se kterou tvoří ideovou jednotu. Poselství obou fresek obsahuje varování před rouháním či napadením moci papeže, dané Bohem a legitimizaci Kristem. Jde o zásadní prvek papežské autority. Přímá konfrontace ideového obsahu obou fresek - Kristus předává klíče od své církve Petrovi, čímž ho ustanovil na její čelo, resp. Bůh určil Mojžíše za vůdce Izraelců a každý, kdo se postaví proti němu, bude potrestán - je více než zřejmá.\n\nFreska vznikla v době, kdy bylo postavení papeže a jeho moc vystavovány těžkým zkouškám. Přestože papežské nároky na vůdcovství byly nezpochybnitelně stanoveny Bohem, kdy Kristus určil Petra za svého nástupce, přece zde existovaly silné zásahy ze strany světské moci. Sixtus IV. chtěl touto freskou demonstrovat program k potvrzení skutečnosti, že legitimita papežské moci pochází od Mojžíše, přes Krista k Petrovi jako prvnímu papeži.\n"}
{"id": "1224499", "url": "https://cs.wikipedia.org/wiki?curid=1224499", "title": "Septizonium", "text": "Septizonium\n\nSeptizonium nebo Septizodium nebo Septicodium byla budova ve starověkém Římě. Byla postavena v roce 203 po Kr. za vlády císaře Septimia Severa.\n\nPůvod jejího jména je nejasný; podle jedné verze byla pojmenována po sedmi planetárních božstvech (Saturn, Hélios, Mars, Merkur, Jupiter, Venuše), jejichž sochy se v budově nacházely; podle jiné teorie její jméno znamená, že budova byla rozdělena na sedm částí. Stavba neměla žádný praktický účel; sloužila jako nymfeum, tj. místo zasvěcené nymfám a vyznačovala se velmi dekorativní, bohatě zdobenou fasádou.\n\nSeptizonium stála na jižním úpatí Palatinu na místě, kde se Via Appia z východní strany přimykala k Circu Maximu. Mělo rozměry asi 90 m (na šířku) a skládalo se ze tří řad sloupů nad sebou.\nO jeho dalším osudu není mnoho poznatků. Ví se, že v 8. století již bylo ve značně narušeném stavu. K definitivnímu zániku došlo během pontifikátu Sixta V. (1585 - 1590). Během jeho vlády Řím procházel mohutnou přestavbou a rekonstrukcí po zpustošení císařským vojskem v roce 1527, na což však bylo třeba množství stavebního materiálu. Proto v letech 1588 - 1589 přikázal \"dvornímu\" architektovi Domenico Fontanovi již i tak zchátralou budovu Septizonia strhnout a materiál z ní použít na jiné stavby.\n\nS její existencí je spojena i část papežských dějin. Třikrát se mezi její zdmi konalo konkláve – v roce 1198 (papežem se stal Inocenc III.), roku 1227 (Řehoř IX.) a v roce 1241 (Celestin IV.). Konkláve v roce 1241 se konalo za zvlášť dramatických okolností. Protože vzhledem k politické situaci v Evropě bylo jasné, že po smrti zesnulého Řehoře IX. nedojde k dohodě voličů na novém pontifikátu, věc vzal do svých rukou římský lid. Voliče v Septizoniu zavřel a pod hrozbami psychického a fyzického nátlaku jejich přinutil dohodnout se (traduje se, že během tohoto stavu jeden z kardinálů zemřel). Po měsíci kardinálové zvolili Celestýna IV.\n"}
{"id": "1224500", "url": "https://cs.wikipedia.org/wiki?curid=1224500", "title": "Charles Villiers Stanford", "text": "Charles Villiers Stanford\n\nCharles Villiers Stanford (30. září 1852, Dublin – 29. březen 1924, Londýn) byl irský hudební skladatel a dirigent, představitel vážné hudby. Roku 1882, ve svých 29 letech, patřil k zakládajícím pedagogům \"Royal College of Music\", kde učil skladbu až do konce života. Od roku 1884 byl dirigentem Londýnské filharmonické společnosti. Roku 1887 byl jmenován profesorem hudby na Univerzitě v Cambridgi. K jeho žákům patřili Gustav Holst či Ralph Vaughan Williams. Napsal sedm symfonií, devět oper, ale největšího uznání došla jeho duchovní chrámová hudba. Odmítal modernismus a zůstal věrný klasickým postupům.\n"}
{"id": "1224501", "url": "https://cs.wikipedia.org/wiki?curid=1224501", "title": "Volání mrtvých", "text": "Volání mrtvých\n\nVolání mrtvých (v anglickém originále Tru Calling) je americký fantastický dobrodružný televizní seriál, který byl premiérově vysílán na stanici Fox v letech 2003–2005. První řada čítá celkem 20 epizod, druhá série je pouze šestidílná, neboť pořad byl kvůli nízké sledovanosti zrušen. Hlavní postavou seriálu je mladá Tru Daviesová, která se připravuje na studium medicíny prací v městské márnici. Tam u sebe objeví neobvyklou schopnost – některá mrtvá těla na ni promlouvají a žádají ji o pomoc. Dívka se poté přenese časem na začátek dne a se svými zachovanými vzpomínkami se snaží oběti najít a zabránit jejich smrti.\n\n\n"}
{"id": "1224506", "url": "https://cs.wikipedia.org/wiki?curid=1224506", "title": "Steffen Groth", "text": "Steffen Groth\n\nSteffen Groth (* 16. září 1974 Západní Berlín) je německý herec a režisér.\n\nJeho otcem je trumpetista Konradin Groth. Studoval na divadelní akademii Ernst Busche v Berlině. Svou kariéru začal jako divadelní herec. V roce 1996 si zahrál ve hře Rogera Vitraca, \"Viktor aneb Dítka u moci\". O rok později nastoupil do divadla Maxima Gorkého. Dále v roce 1999 ztvárnil roli Edgara Wibeaua v jevištní verzi románu \"Utrpení mladého Werthera\". V sezóně 2003/2004 nastoupil do divadla Hanse Otta v Postupimi jako voják Petr ve hře Maxe Frischse, \"Andorra\".\n\nPracuje též jako rozhlasový moderátor a též nahrál několik audio knih, kdy četl romány Marca Elsberga, Roberta B. Parkera či Michaela Lüderse.\n\nHovoří plynně anglicky a francouzsky. Má dvě děti, dceru a syna. Je vegetariánem a i své děti vede k bezmasé stravě. V roce 2010 podpořil vegetariánskou kampaň organizace za práva zvířat PETA. Též se zavázal k podpoře organizace CARE. Začátkem roku 2014 působil v iniciativě mladí muži v Kosovu. Během desetidenního hereckého workshopu se snažil mladíky zbavit genderových stereotypů a předat prevenci proti drogám a násilí.\n\n"}
{"id": "1224508", "url": "https://cs.wikipedia.org/wiki?curid=1224508", "title": "Die (hudebník)", "text": "Die (hudebník)\n\nDie (* 20. prosince 1974) je japonský hudebník a kytarista skupiny Dir en grey, ve které působí od jejího začátku. Působil též ve skupině La:Sadie's a Ka･za･ri. V roce 2015 oznámil, že se stává kytaristou a zpěvákem v side-skupině DECAYS. Die napsal jako druhý ve skupině nejvíce písní (hned po druhém kytaristovi Kaoru). Jeho písné jsou obvyklé vysokou rychostí např.: „304 Goushitsu, Hakushi no Sakura\", „Riyuu\" a „Mr. Newsman\".\n\nDie je podepsaný pod značku ESP, ta mu dodává většinu kytar, trsátek a popruhů. Má dva druhy svým signature kytar. Jmenují se DDT a D-DR a obě jsou založené na těle klasického Telecasteru. Originální DDT model je kopijí těla, ale novější model D-DR má tělo s kombinací Telecasteru a ESP F-body. Živě většinou používá komba a kabinety od Mesa/Boogie.\n\nOba signature modely jsou dostupné jako repliky v Japonsku díky ESP a Edwards kytarám. ESP nabízí repliky D-DR 300 a DDT #00004. Edwards nabízí repliku stejného modelu jako ESP a miniaturu DDT.\n\nV DVD, které obsahuje limitovanou edici jejich nového singlu Die používá Electro-Harmonix Metal Muff.\n\nJejich dřívějších interview s GiGS No. 315, Die a Kaoru používají WARZY DRIVE od Shark Effect pro Dropped A ladění. Die též vylepšil jeho POG na POG2, The Eventide TIME FACTOR byl přidán a jeho Elekctro Hramonix Small Clone byla modifikována.\n"}
{"id": "1224511", "url": "https://cs.wikipedia.org/wiki?curid=1224511", "title": "Pablo Schreiber", "text": "Pablo Schreiber\n\nPablo Tell Schreiber (* 26. dubna 1978 Ymir, Britská Kolumbie) je kanadský herec. Mezi jeho nejznámější role patří Nick Sobotka v seriálu \"The Wire – Špína Baltimoru\" a George Mendez v \"Orange Is the New Black\". Za svůj výkon v muzikálu \"Awake and Sing!\" získal nominaci na cenu Tony. V roce 2009 získal za výkon ve hře \"reasons to be pretty\" cenu Drama Desk Award v kategorii nejlepší herec. Též namluvil audioknihu \"American Psycho\".\n\nNarodil se v komuně hippies v Ymiru v Britské Kolumbii a když mu bylo šest měsíců, jeho rodina se přesídlila do Winlawu. Jeho otec, Tell Schreiber, byl hercem, stejně jako jeho nevlastní bratr Liev Schreiber. Jeho matka, Lorraine Reaveley, pracovala jako psychoterapeutka. Byl pojmenován po chilském básníkovi Pablo Nerudovi kvůli otcově oblibě literatury. Ve věku jeho dvanácti let se rodiče rozešli a Schreiber žil v Seattlu se svým otcem. Po střední škole nastoupil na Univerzitu v San Franciscu, kde chtěl získat místo u basketbalového družstva. Později přestoupil na Univerzitu Carnegie Mellon v Pittsburghu, kde v roce 2000 absolvoval.\n\nV roce 2011 se objevil v hlavní roli hry \"Gruesome Playground Injuries\" uváděné mimo Broadway. Objevil se v sedmé sérii seriálu \"Tráva\" v roli drogového dealera Demetriho Ravitche. Server BuddyTV ho umístil na seznamu „Nejpřitaživější televizní herci roku 2011“.\nV říjnu 2012 získal vedlejší roli dozorce George „Pornstache“ Mendeze v dramatickém seriálu \"Orange Is the New Black\". Za tuto roli obdržel cenu Young Hollywood Awards v kategorii postava, kterou milujeme až nenávidíme. V roce 2013 ztvárnil Virgila v seriálu \"\".\n\n"}
{"id": "1224513", "url": "https://cs.wikipedia.org/wiki?curid=1224513", "title": "Igor Heinz", "text": "Igor Heinz\n\nIgor Heinz (23. června 1945, Stará Turá – 4. ledna 2015, Varnsdorf) byl hudební historik, pedagog, skladatel a spisovatel působící ve Šluknovském výběžku a okolí. Jeho nejznámější skladbou je \"Svatováclavská mše\" z roku 1991.\n\nIgor Heinz se narodil 23. června 1945 v západoslovenském městě Stará Turá. Jeho otec byl amatérský houslista, matka se věnovala sbírání a sepisování pověstí kraje pod Velkou Javorinou. Velkou inspirací mu byl spisovatel Jack London (1876–1916). Po základní škole studoval na bratislavské konzervatoři hru na violu, kvůli úrazu levé ruky však musel studia zanechat. Odstěhoval se do severních Čech, kde se živil v letech 1964–1973 jako dělník. Přitom se aktivně věnoval kultuře, v Litvínově například založil DIMAFO (Divadlo malých forem). V roce 1973 začal vyučovat na Lidové škole umění ve Šluknově. Zároveň studoval hru na violu na teplické konzervatoři a také hudební historii v Praze u muzikologa Tomislava Volka (* 1931). V 80. letech 20. století ve Šluknově pořádal hudebně-poetický festival Májový křišťál. V následující dekádě nastoupil na rumburské gymnázium coby učitel hudební výchovy, v téže době vyučoval hru na violu na Základní umělecké škole ve Varnsdorfu. Roku 1991 založil hudební soubor Šluknovští adjuvanti (později přejmenovaný na Capella adjuvantes), se kterým interpretoval skladby starých mistrů z regionu Šluknovska. Založil a vedl dětský sbor Červánky. Od roku 1998 byl dirigentem Varnsdorfské komorní filharmonie. Na tato hudební tělesa později navázal jím založený Komorní orchestr Šluknovska (KOŠ). V posledních letech hrál na violu v Rumburském komorním orchestru. Po odchodu do penze žil ve Varnsdorfu a u své dcery na Valdeku, věnoval se nadále interpretaci a komponování hudebních skladeb, badatelské činnosti a literární tvorbě. Zemřel náhle 4. ledna 2015, pochován byl 10. ledna ve Varnsdorfu.\n\nBrzy po příchodu do Šluknovského výběžku začal Igor Heinz sbírat skladby regionálních hudebních skladatelů, tvořících převážně v 17.–19. století. Na toto téma napsal řadu odborných článků a své téměř čtyřicetileté bádání shrnul do rozsáhlé monografie \"Z hudební minulosti Šluknovska\". Heinz se nespokojil pouze s interpretací a restaurováním starých hudebních děl. Sám je autorem mnoha skladeb a sedmi mší, z nichž nejznámější je patrně Svatováclavská mše. Ta byla prvně představena veřejnosti roku 1991 a slavila úspěchy nejen na Šluknovsku, ale také např. v pražské svatovítské katedrále či v Drážďanech.\n\n\n\n"}
{"id": "1224514", "url": "https://cs.wikipedia.org/wiki?curid=1224514", "title": "Slovinský národní program", "text": "Slovinský národní program\n\nSlovinský národní program byl politický dokument, který v roce 1986 sepsala skupina slovinských intelektuálů. \n\nSlovinští intelektuálové byli ve svém dokumentu, který spatřil světlo světa ve zhruba stejné době jako známější srbské Memorandum SANU velmi kritičtí k společensko-politickým poměrům v Jugoslávii. Společný stát jižních Slovanů v něm považovali za oběť slovinského národa, který namísto vlastního rozvoje musí dávat vlastní prostředky svým zaostalejším balkánským bratrům. \n\nSamotný dokument političtí představitelé Slovinska i Jugoslávie odsoudili. \n"}
{"id": "1224515", "url": "https://cs.wikipedia.org/wiki?curid=1224515", "title": "Air Canada Rouge", "text": "Air Canada Rouge\n\nAir Canada Rouge je kanadská nízkonákladová letecká společnost. Je vlastněna leteckou společností Air Canada. \"Rouge\" v názvu znamená v francouzštině „červená\". Společnost byla založena v prosinci 2012, své lety začala provozovat 1. července 2013.\n\nDo českého hlavního města, Prahy, z Toronta začala se svými letadly tato letecká společnost létat sezónně od 29. května 2016. Třikrát týdně (pondělí, čtvrtek, sobota) do Prahy létá Boeingem 767-300ER. Air Canada Rouge je však pouze jejich provozovatelem, let je veden pod označením Air Canada. \n\nV březnu 2017 společnost Air Canada Rouge provozovala a měla objednané následující letadla s průměrným stářím 16,8 let:\n\n\n"}
{"id": "1224516", "url": "https://cs.wikipedia.org/wiki?curid=1224516", "title": "Jednání v Karađorđevu", "text": "Jednání v Karađorđevu\n\nJednání v Karađorđevu (srbochorvatsky Састанак у Карађорђеву/Sastanak u Karađorđevu) bylo tajné politické setkání mezi Slobodanem Miloševićem a Franjo Tuđmanem (představitelé SR Srbska a SR Chorvatska). Uskutečnilo se dne 25. března 1991 v atmosféře zhoršující se bezpečnostní situaci v zemi, především v oblasti bývalé Vojenské hranice. Konalo se v obci Karađorđevo, v bývalé lovecké rezidenci Josipa Broze Tita.\n\nDle oficiálních zpráv se na jednání probírala bezpečnostní situace v Jugoslávii a také přípravy obou představitelů republik na nadcházející setkání všech zástupců šesti republik SFRJ, které se mělo uskutečnit ve Splitu. Skutečnost, že setkání nebylo předem nikterak oznámeno a ani z něj neexistoval žádný záznam, vyvolalo v tehdejším tisku vlnu spekulací, především o možném odchodu tehdejšího premiéra Ante Markoviće, který byl v Srbsku značně nepopulární. Hlavním závěrem jednání nicméně bylo rozdělení Bosny a Hercegoviny mezi srbskou a chorvatskou sféru vlivu poté, co se společný stát rozpadne. \n"}
{"id": "1224517", "url": "https://cs.wikipedia.org/wiki?curid=1224517", "title": "Uchta (městský okruh)", "text": "Uchta (městský okruh)\n\nMěstský okruh Uchta je komunální útvar v Republice Komi. Administrativním centrem je město Uchta. Městský okruh Uchta se počítá mezi rajóny Dálného severu.\n\nÚzemí městského okruhu Uchta se nachází v centrální části republiky Komi. Zabírá území o rozloze 10 300 km². Teritorium městského obvodu Uchta náleží do povodí řeky Ižma. Největšími přítoky této řeky jsou Uchta, Seďju, Tobys a Kedva.\n\nHraničí s komunálními útvary Sosnogorsk, Ižemský rajón, Kňažpogostský rajón, Usť-Kulomský rajón, Usť-Cilemský rajón a Kortkerosský rajón.\n\nV období Ruské říše bylo území městského okruhu Uchta součástí Archangelské gubernie. Od roku 1921 náleželo území okruhu pod správu Autonomní oblasti Komi (Zyrjan). V roce 1929 bylo území převedeno na Ižemský rajón a po 10 letech byl z Ižemského rajónu vydělen samotný Uchtinský rajón.\n\n"}
{"id": "1224519", "url": "https://cs.wikipedia.org/wiki?curid=1224519", "title": "Františka Šťovíčková", "text": "Františka Šťovíčková\n\nFrantiška Šťovíčková, \"provdaná\" Albertová (18. února 1825 Kňovice – 7. června 1909 Praha), byla láska Josefa Mánesa a matka jeho nemanželské dcery Josefiny.\nFrantiška Šťovíčková přišla do služby k Mánesovým jako dvaadvacetiletá, v roce 1847. Otec Antonín Mánes byl již po smrti, sourozenci Amalie, Quido a Josef žili s matkou Magdalenou Mánesovou ve Spálené ulici č. 75. Josef Mánes se s Františkou seznámil po návratu ze studijního pobytu v Mnichově. Jejich vztah nezůstal bez následků a Františka otěhotněla. Amálie Františku propustila a Josef se s ní podle většiny zdrojů dále nestýkal. \n\nPo čase se Františka vrátila do služby v Praze, kde se v roce 1860 se provdala za magistrátního sluhu, vdovce Vincence Alberta (1811-1889). V roce 1889 ovdověla a podle úředního záznamu zemřela 7. června 1909 v chudobinci. Pohřbena byla na Olšanských hřbitovech. Hrob nenese její jméno a nelze ho identifikovat.\n\nDcera Františky Šťovíčkové Josefa (Josefina) Šťovíčková se narodila 11. března 1850. Provdala se za spisovatele a knihkupeckého odborníka Josefa Miroslava Hovorku (1848-1914). V manželství měla čtyři dcery; jedna z nich, Olga Studničková byla malířkou.\n\nJosefa Hovorková zemřela 16. 12. 1916, pochována byla na šáreckém hřbitově v Dejvicích. Na jejím hrobě byl nápis \"Pane, vím, že se shledám s tím, kdo byl drahý duši mé\". Dnes jsou její ostatky uloženy na Olšanských hřbitovech, vedle hrobu jejího otce a její přání bylo splněno. \n\nLáska Josefa Mánesa a Františky Šťovíčkové je součástí Mánesových životopisů i uměleckých zobrazení malířova života. Patrně s ohledem na žijící příbuzné je ve starších biografiích příběh uváděn pouze stručně, bez osobních podrobností. Například v předmluvě k reprezentační publikaci \"Zemi milované...\" (Orbis, 1939) uvedl František Kovárna pouze příjmení a jméno Františky Šťovíčkové; o dceři Josefině psal jako o \"dítěti\". V patnáctistránkovém Mánesově životopisu věnoval osudu matky a dcery jeden odstavec. \n\nFrantišek Kožík podložil svůj životopisný román \"Josef Mánes\" podrobným studiem historických dokumentů. V doslovu uvedl zdroj (vzpomínka dcery), podle kterého docházelo i po vyhnání Františky k setkáním malíře s jeho dcerou Josefinou i její matkou. Na základě těchto informací vložil do románu i scénu, ve které byla modelem k obrazu Josefina právě Františka Šťovíčková. Již před Kožíkem se touto otázkou zabýval Jarmil Krecar, který naznačil, že obraz Josefina může být syntézou portrétů Františky Šťovíčkové a Josefiny Lustigové, dcery první pražské kavárnice Josefiny Šimrové – Heichenwalderové. \n\nVe filmovém zpracování Kožíkova románu \"Paleta lásky\" (námět František Kožík, režie Josef Mach, 1976) hrála Františku Šťovíčkovou Jana Švandová a její dceru Josefinu Libuše Šafránková. Josefa Mánesa přestavoval Petr Kostka.\n\n"}
{"id": "1224523", "url": "https://cs.wikipedia.org/wiki?curid=1224523", "title": "Medailové pořadí na Zimních olympijských hrách 2014", "text": "Medailové pořadí na Zimních olympijských hrách 2014\n\nToto je medailové pořadí zemí na Zimních olympijských hrách 2014, které se konaly v Soči v Rusku od 6. do 23. února 2014. Těchto her se zúčastnili sportovci z 88 zemí, bylo rozdáno celkem 98 sad medailí.\n\nToto je kompletní tabulka počtu medailí udělených na Zimních olympijských hrách 2014 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "1224525", "url": "https://cs.wikipedia.org/wiki?curid=1224525", "title": "Howard Georgi", "text": "Howard Georgi\n\nHoward Mason Georgi III (* 6. ledna 1947) je americký teoretický fyzik, profesor na Harvardově univerzitě. Jeho nejvýznamnější práce se dotýkají teorií velkého sjednocení a kalibračního sjednocení v rámci SU(5) a SO(10) grup, tato práce je známa jako Georgiho-Glashowův model.\n\nVzdělání získal na Harvardově univerzitě a na Yaleově univerzitě, kde v roce 1971 získal doktorát. \n\nV roce 1981 navrhl spolu s Savasem Dimopoulosem model velkého sjednocení SU(5) s lehce narušenou supersymetrií. Jde o jednu z fundamentálních rpací pro Minimální supersymetrický standardní model (MSSM). Na měřeních z urychlovače částic Large Electron-Pozitron Collider (LEP) vedly k závěru, že minimální supersymetrický model vede na rozdíl od standardního modelu k přesnému kalibračnímu sjednocení.\n\nOd té doby Georgi pracoval na dalších problémech ve fyzice. Zabýval se modely složených Higgsů, efektnívní teorií těžkého kvarku, malým Higgsem nebo nečásticovou teorií, což je myšlenka navržená Georgim v roce 2007, že existuje hmota, která nemůže být vyjádřena v pojmu částic, protože její součásti jsou škálově invariantní. \n\nSpolu s Vadimem Kuzminem obdržel Pomerančukovu cenu Alichanova ústavu pro teoretickou fyziku za rok 2006. \n\nGeorgi napsal několik knih, zejména publikaci \"Lie Algebras in Particle Physics\", \"The Physics of Waves\" a \"Weak Interactions and Modern Particle Theory\".\n\nV roce 1995 byl zvolen členem Národní akademie věd Spojených států amerických a ve stejném roce obdržel také Sakuraiovu cenu. V roce 2000 potom získal Diracovu medaili, kterou sdílel s Jogeshem Patim a Helen Quinnovou. \n"}
{"id": "1224526", "url": "https://cs.wikipedia.org/wiki?curid=1224526", "title": "Emily Reganová", "text": "Emily Reganová\n\nEmily Reganová, nepřechýleně Emily Regan (* 3. dubna 1989, Buffalo, Spojené státy americké) je americká veslařka. Na Letních olympijských hrách 2016 v Riu de Janeiro získala zlatou medaili na osmě. Je též trojnásobnou mistryní světa.\n"}
{"id": "1224528", "url": "https://cs.wikipedia.org/wiki?curid=1224528", "title": "Hodný dinosaurus", "text": "Hodný dinosaurus\n\nHodný dinosaurus (v anglickém originále The Good Dinosaurus) je americký animovaný dobrodružný film z roku 2015, produkovaný studiem Pixar a vydaný společností Walt Disney Pictures. Příběh se odehrává na fiktivní Zemi, ve které dinosauři nikdy vyhynuli. Film sleduje mladého \"Apatosaura\" jménem Arlo, který se svým lidským přítelem cestuje drsnou a tajemnou krajinou.\n\nFilm byl až do srpna roku 2013 režírován Petersonem, autorem nápadu na příběh. V říjnu 2014 byl jako nový režisér oznámen Sohn. Společně s filmem V hlavě jsou to dva filmy z dílny Pixar vydané v jednom roce.\n\n\"Hodný dinosaurus měl \"premiéru 10. listopadu 2015 v Paříži. Ve Spojených státech byl pak vypuštěn 25. listopadu 2015, kde dostal pozitivní recenze od kritiků. Film po celém světě vydělal $332.2 milionů, což je pro Pixar nejméně výdělečný film.\n\nDěj se odehrává v alternativním vesmíru, v němž se asteroid, který před 65 miliony let způsobil vyhynutí dinosaurů, minul Zemi.\n\nO 65 milionů let později mají \"Apatosauří\" zemědělci Henry a Ida děti Libby, Bucka a nedochůdče Arla, který má problém přizpůsobit se životu na farmě. Kvůli své plaché povaze jsou pro něj i jednoduché úkoly těžké. Henry se pokouší dát Arlovi smysl pro povinnost tím, že mu dá na starosti střežení jejich sila, a pomáhá mu nastražil past. Do té se chytí divoký jeskynní chlapec, kterého Arlo nemá to srdce zabít, proto ho propustí na svobodu. Zklamaný Henry spolu s Arlem chlapce sledují. Henry při tom zachrání Arla před povodní, ale sám zahyne. \n\nBez otce musí Arlo vykonávat ještě víc práce. Uvnitř sila opět nachytá jeskynního chlapce a honí ho, aby pomstil otcovu smrt. Přitom společně spadnou do řeky. Arla je vláčen po proudu, kde se praštil do hlavy o kámen a upadl do bezvědomí. Probudí se daleko od domova a snaží se přežít na vlastní pěst, když mu noha uvízne pod kamenem. Další den se probudí svobodný, díky pomoci jeskynního chlapce, který pro něj sežene také jídlo. Oba se sblíží, když jsou smutní nad ztrátami své rodiny. Když udeří další bouře, Arlo ze strachu uteče, čímž ztratí z dohledu řeku, která ho měla dovést zpátky domů. \n\nDruhý den ráno si jich všimne skupina pterodaktylů, z nichž se vyklubou masožravci. Když před nimi Arlo se Špuntíkem prchají, narazí a \"Tyrannosaury \"jménem Nash a Ramsey, kteří je zachrání. Nash, Ramsey, a jejich otec Butch ztratili své stádo rohatců, které jim Arlo se Špuntíkem pomůžou znovu najít. Potom je doprovází na jih k napajedlu, když v dálce uvidí známé horské vrcholy svého domova. \n\nKdyž přichází další bouřka, pterodaktylové se vrátí a zaútočí na ně, Špuntíka si odnesou. Arlo v sobě najde netušenou odvahu a zaútočí na ně u řeky. Arlo a Špuntík je společně přemůžou a nechají je smést řekou. Oba jsou smeteni povodní, ale Arlo Špuntíka zachrání a oba se bezpečně dostávají na břeh.\n\nJak se blíží k Arlovi domů, zavolá je neznámý jeskynní muž se svojí rodinou. Arlo se se Špuntíkem smutně loučí, ale posílá ho do rodiny, kam patří. Nakonec Arlo konečně dorazí domů ke své matce a sourozencům.\n\nAutory hudby k filmu jsou Mychael Danna a Jeff Danna. Jedná se o jejich první a jedinou spolupráci s Pixarem. Walt Disney Records vydal soundtrack 20. listopadu 2015.\n\nFilm vydělal 123,1 milionů dolarů v Severní Americe a 209,1 milionů dolarů v ostatních oblastech, celkově tak vydělal 332,2 milionů dolarů po celém světě. Rozpočet filmu činil 175–200 milionů dolarů. Snímek je nejméně výdělečným filmem pro Pixar. Za první víkend docílil druhé nejvyšší návštěvnosti, kdy vydělal 39,2 milionů dolarů.\n\nNa recenzní stránce Rotten Tomatoes získal z 183 započtených recenzí 77 procent s průměrným ratingem 6,5 bodů z deseti. Na serveru Metacritic snímek získal z 37 recenzí 66 bodů ze sta. Na Česko-Slovenské filmové databázi snímek získal 66 procent.\n"}
{"id": "1224529", "url": "https://cs.wikipedia.org/wiki?curid=1224529", "title": "Přebor Středočeského kraje 2016/17", "text": "Přebor Středočeského kraje 2016/17\n\nV soubojích 57. ročníku Přeboru Středočeského kraje 2016/17 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v pátek 12. srpna 2016 úvodním zápasem 1. kola.\n\n\nČeský lev-Union Beroun • FK Brandýs nad Labem • SK Hvozdnice • TJ Jíloviště • SK Lhota • Mnichovohradišťský SK • TJ Sokol Nové Strašecí • SK Poříčany • SK Posázavan Poříčí nad Sázavou • SK Rakovník • SK Rejšice • AFK Sokol Semice • SK Slaný • AFK Tuchlovice • Čechie Vykáň • FK Zbuzany 1953.\n\n\n"}
{"id": "1224530", "url": "https://cs.wikipedia.org/wiki?curid=1224530", "title": "Lauren Schmetterlingová", "text": "Lauren Schmetterlingová\n\nLauren Schmetterlingová, nepřechýleně Lauren Schmetterling (* 3. srpna 1988, Voorhees Township, Spojené státy americké) je americká veslařka. Na Letních olympijských hrách 2016 v Riu de Janeiro získala zlatou medaili na osmě. Je též trojnásobnou mistryní světa na osmě.\n"}
{"id": "1224533", "url": "https://cs.wikipedia.org/wiki?curid=1224533", "title": "Theodor Kaluza", "text": "Theodor Kaluza\n\nTheodor Franz Eduard Kaluza (9. listopadu 1885 - 19. ledna 1954) byl německý matematik a fyzik, známý jako spoluautor Kaluzovy-Kleinovy teorie zahrnující polní rovnice v pětirozměrném prostoročasu. Jeho nápad, že by základní fyzikální interakce mohly být sjednoceny zavedením dodatečných rozměrů se později objevil v teorii strun.\n\nNarodil se do římskokatolické rodiny žijící v tehdy Pruském městě Ratiboř. Mládí prožil v tehdy rovněž pruském Kaliningradu, kde byl jeho otec profesorem anglického jazyka. Rozhodl se pro studium matematiky na University of Königsberg, kde získal doktorský titul. Kaluza byl především matematik, ale začal se zajímat o Einsteinovu teorii relativity. V roce 1919 si všiml, že když vyřeší rovnice obecné teorie relativity v pěti rozměrech, spontánně se objeví i Maxwellovy rovnice elektromagnetismu. Kaluza napsal o svém výsledku Einsteinovi, který jej povzbudil, aby práci publikoval. Kaluza zveřejnil své výsledky v roce 1921 v práci \"Zum Unitätsproblem der Physik\".\n\nKaluzova práce byla později známa jako Kaluzova-Kleinova teorie (pojmenovaná rovněž po švédském fyzikovi Oskaru Kleinovi. Jejich práce však byla na mnoho let zapomenuta, jak se pozornost soustředila na kvantovou mechaniku. Myšlenka, že základní interakce mohou být vysvětleny přidanými rozměry se tak znovu neobjevila, dokud nebyla objevena teorie strun. Zajímavé je, že mnohé z aspektů této práce zveřejnil již v roce 1914 Gunnar Nordström, ale jeho práce zůstala nepovšimnuta dokud nebyly stejné myšlenky později znovuobjeveny jinými.\n\nPo zbytek kariéry Kaluza dále pracoval na teorii relativity a na modelech atomového jádra. Díky Einsteinově podpoře se stal docentem v Königsbergu a v roce 1929 byl jmenován profesorem na University of Kiel. A v roce 1935 se stal profesorem na University of Göttingen, tuto pozici zastával až do své smrti v roce 1954. Napsal rovněž učebnici \"Höhere Mathematik für die Praktiker\".\n\nKaluza byl velmi všestranný vzdělanec, mluvil a psal v 17 jazycích. Odmítl ideologii národního socialismu, takže jeho udržení v Göttingenu bylo možné jen díky přímluvě jeho kolegů.\n\nJeho syn Theodor byl rovněž matematikem.\n"}
{"id": "1224534", "url": "https://cs.wikipedia.org/wiki?curid=1224534", "title": "Kaple Panny Marie (Dalešice)", "text": "Kaple Panny Marie (Dalešice)\n\nObecní kaple Panny Marie v Dalešicích je čtyřboká sakrální stavba se zvonicí. Od roku 1967 je kaple chráněna jako kulturní památka.\n\nJedná se o pozdně empírovou, stavbu z roku 1830, považovanou někdy jen za pouhou zvonici, nicméně liturgicky se jedná o kapli. V roce 1831 byla ozdobená. Kaple je zděná a čtyřboká. Uvnitř je zdobená malbami Nejsvětější Trojice, sv. Jana Nepomuckého, sv. Josefa, sv. Martina a sv. Václava, které pocházejí z 19. století.\n\n"}
{"id": "1224535", "url": "https://cs.wikipedia.org/wiki?curid=1224535", "title": "Seznam olympioniků Česka s více medailemi z jedněch her", "text": "Seznam olympioniků Česka s více medailemi z jedněch her\n\nSeznam olympioniků Česka s více medailemi z jedněch her uvádí přehled sportovních reprezentantů České republiky, kteří na jedněch olympijských hrách (jak letních, tak zimních) získali více medailí. \n\nNejúspěšnější je Martina Sáblíková, která na ZOH 2010 v kanadském Vancouveru získala v rychlobruslení dvě zlaté a jednu bronzovou medaili. Na letních hrách dosáhl největších úspěchů rychlostní kanoista Martin Doktor, který v roce 1996 v americké Atlantě získal dvě zlaté. \n\nVýpravy České republiky startují na olympijských hrách od roku 1994. Do té doby se účastnil olympiád společný československý tým, v jehož řadách také startovala řada vícenásobných medailistů. \n\n"}
{"id": "1224536", "url": "https://cs.wikipedia.org/wiki?curid=1224536", "title": "Johann Adam Schöpf", "text": "Johann Adam Schöpf\n\nJohann Adam Schöpf (křtěn 24. prosince 1702 Stadtamhof, dnes část Řezna – 10. ledna 1772 Egenburg, dnes část Pfaffenhofenu an der Glonn) byl německý vrcholně barokní malíř, jenž po jistou dobu působil v Čechách.\n\nByl pokračovatelem Cosmy Damiana Asama, s nímž se podílel na výzdobě Kostela Panny Marie Vítězné na Bílé hoře. Dále pracoval například na interiérech kostela svatého Karla Boromejského v Praze na Zderazi (dnes pravoslavný chrám sv. Cyrila a Metoděje).\n\nNarodil se roku 1702, ve stejném roce jako Jan Petr Molitor, jeho otec byl řezbář a sochař Jakob Schöpf. Po vyučení u straubingského malíře Josepha Antona Merze odešel do Prahy, kde se prokazatelně nacházel od roku 1724. Dne 2. června 1726 zaplatil staroměstskému malířskému bratrstvu, které mu propůjčilo titul mistra na sedm let. Dne 7. července 1729 se stal měšťanem Starého Města pražského. Během svého pobytu v Praze bydlel Schöpf ve svém domě U Bílého lva v Celetné ulici. Mezi jeho pražské žáky patřil například freskař Jan Karel Kovář. V Praze se Schöpfovi narodil syn Johann Nepomuk. Prahu musel Schöpf opustit z politických důvodů 8. dubna 1742, protože podporoval nároky císaře Karla VII. Bavorského na královský trůn během války o rakouské dědictví. Schöpf se proto přestěhoval do Kolína nad Rýnem, kde ho jmenoval arcibiskup Clemens August Saský dvorním malířem tamější diecéze. V roce 1750 se přestěhoval do Mnichova, odkud ke konci života přesídlil do Egenburgu, kde byl jeho syn Ignaz farářem. V Mnichově se připomíná jako „exilovaný pražský měšťan“. Tam také zemřel ve věku 70 let. Jeho druhý syn Johann Nepomuk Schöpf byl známým malířem a rytcem.\n\n\n"}
{"id": "1224538", "url": "https://cs.wikipedia.org/wiki?curid=1224538", "title": "Walter Gordon", "text": "Walter Gordon\n\nWalter Gordon (13. srpna 1893 – 24. prosince 1939) byl německý teoretický fyzik. \n\nByl synem podnikatele Arnolda Gordona a jeho ženy Biancy. Rodina se v jeho dětství přestěhovala do Švýcarska. Zde vychodil základní a střední školu. Poté se rozhodl studovat matematiku a fyziku na Humboldtově univerzitě v Berlíně. Pod vedením Maxe Plancka získal v roce 1921 doktorát. V roce 1922 se stal asistentem Maxe von Laueho. Roku 1925 pracoval několik měsíců u Williama Lawrence Bragga a později v Kaiser Wilhelm Society v Berlíně. V roce 1926 se přestěhoval do Hamburgu, kde se o tři roky později habilitoval. Roku 1930 se stal profesorem a roku 1932 se oženil s Gertrude Lobbenberg. Již následujícího roku se přestěhoval do Stockholmu, kvůlu vzrůstající moci NSDAP v Německu. \n\nJeho nejvýznamnější prací je odvození Kleinovy-Gordonovy rovnice, kterou navrhl společně se švédským fyzikem Oskarem Kleinem a která popisuje kvantové částice v rámci teorie relativity. \n"}
{"id": "1224540", "url": "https://cs.wikipedia.org/wiki?curid=1224540", "title": "Sarah Sjöströmová", "text": "Sarah Sjöströmová\n\nSarah Fredrica Sjöströmová (* 17. srpna 1993 Salem) je švédská plavkyně. Již jako čtrnáctiletá vyhrála závod na 100 metrů motýlek na mistrovství Evropy v plavání 2008, o rok později se na stejné trati stala mistryní světa. Celkově má čtyři tituly mistryně světa v dlouhém bazénu a tři v krátkém bazénu, je jedenáctinásobnou mistryní Evropy v dlouhém bazénu a pětinásobnou v krátkém bazénu. Na olympiádě 2012 skončila ve finále na 100 m motýlek na čtvrtém místě. Na hrách v Rio de Janeiru 2016 se stala první švédskou reprezentantkou, která vyhrála olympijský titul v ženském plavání, když na 100 metrů motýlek vylepšila vlastní světový rekord na 55,48 s. Kromě toho získala ve volném způsobu stříbrnou medaili na 200 metrů a bronzovou na 100 metrů.\n\nZískala stipendium, udělované o narozeninách princezny Viktorie talentovaným švédským sportovcům, byla vyhlášena nejlepší evropskou plavkyní roku 2015, také obdržela zlatou medaili Svenska Dagbladet a cenu Radiosportens Jerringpris.\n\n"}
{"id": "1224545", "url": "https://cs.wikipedia.org/wiki?curid=1224545", "title": "Mariánské sousoší (České Budějovice)", "text": "Mariánské sousoší (České Budějovice)\n\nMariánské sousoší neboli sousoší Panny Marie Budějovické umístěné na Mariánském náměstí vzniklo v roce 1716 jakožto poděkování Panně Marii za ochranu města Českých Budějovic před morovou epidemií roku 1713. Autorem je český barokní sochař Josef Dietrich, kamenické práce měl na starosti Kristián Horn. Na vrcholu stojí Panna Maria Budějovická, od ní nalevo svatý Mikuláš, napravo svatý Auracián (patroni města) a dole zleva svatý Šebestián, svatá Rozálie a svatý Roch, ochránci před morem. Sochy doplňuje znak města Českých Budějovic a nápis:\n\nSousoší bylo původně umístěné před bývalou Pražskou branou (v hlavním prostoru Mariánského náměstí). V roce 1953 bylo rozebráno a jeho části skladovány na různých místech. Roku 1991 došlo k opětovné instalaci, ale do současného prostoru dříve zvaného \"Lobkowiczovo náměstí\" (podle krajského hejtmana Augusta Longina Josefa Lobkowicze, který v těchto místech nechal roku 1823 vystavět kašnu zásobovanou čistou vodou; v době cholerové epidemie, kdy byla voda v městských studních kontaminována). Ze sousoší zůstal na náměstí původní sokl, originály soch byly uložené do lapidária (křížové chodby) kláštera v Borovanech a jejich místo nahradily repliky.\n"}
{"id": "1224546", "url": "https://cs.wikipedia.org/wiki?curid=1224546", "title": "Vodní dům", "text": "Vodní dům\n\nVodní dům je návštěvnické středisko s interaktivní expozicí v katastru obce Hulice, asi 200 m od hráze vodní nádrže Švihov. Středisko se nachází v evropsky významné lokalitě Želivka, které je zahrnuto v soustavě chráněných oblastí \"Natura 2000\".\n\nV roce 2009 byla vyhlášená Českým svazem ochrany přírody (ČSOP) Vlašim architektonickou soutěž na Vodní dům. Základním kriteriem byla nízkoenergetická stavba a vodní akvárium. Objekt měl mít tři části: vlastního návštěvní středisko (s vnitřní expozicí), venkovní expozice se zelení a parkoviště. Bylo podáno 50 soutěžních návrhů, z nichž byl vybrán projekt architektů ateliéru \"AND\". Dne 21. října 2014 byl položen základní kámen za účasti hejtmana kraje Vysočina Jiřího Běhounka. Základní kámen byl z hadce z bernatického lomu. Zkušební provoz byl zahájen 16. prosince 2015. Vodní dům byl otevřen 19. března 2016. Výstavba (plánována na šedesát milionu korun) byla financována z Evropského fondu životního prostředí.\n\nDo expozice se vchází tunelem, který představuje štolový přivaděč vody z Úpravny vody Želivka. Expozice pomocí atraktivních forem seznámí návštěvníky s vodou jako nezbytnou podmínkou života a vodu jako biotop pro rostliny a živočichy.\n\nExpozice uvnitř Vodního domu:\nExteriér zahrnuje vlastní budovu návštěvnického centra s asi hektarovým venkovním areálem s nádrží s rybami, umělým potůčkem, suchým poldrem, mokřadem a skalkou z hadce a dalšími zajímavostmi. V atriu Vodního domu je umělý vodopád, soustava čerpadel, vodních mlýnků a dalších mechanických zajímavostí, které mohou návštěvníci pohánět vlastními silami.\n\nPartnery Vodního domu jsou\nStředočeský kraj\n\n"}
{"id": "1224549", "url": "https://cs.wikipedia.org/wiki?curid=1224549", "title": "Ruské parlamentní volby 2016", "text": "Ruské parlamentní volby 2016\n\nRuské parlamentní volby v roce 2016 (rusky \"Выборы депутатов Государственной думы Федерального собрания Российской Федерации в 2016 году\") se konaly v neděli 18. září. Zvoleno mělo být 450 poslanců Státní dumy, dolní komory Federálního shromáždění Ruské federace, do které se naposledy volilo v roce 2011. Očekávalo se, že přes politické problémy a hospodářskou krizi způsobenou sankcemi mezinárodního společenství kvůli anexi Krymu a poklesem cen ropy pohodlně zvítězí dosavadní vládnoucí strana Jednotné Rusko, která šla do voleb s vybranými Putinovými citáty. Při historicky nejnižší volební účasti získala prokremelská strana Jednotné Rusko historicky nejlepší výsledek a pohodlnou ústavní většinu. \n\nPředsedkyní ruské Centrální volební komise byla jmenována ochránkyně lidských práv a známá kritička Kremlu, Ella Pamfilovová. Počet podvodů oproti předchozím volbám ubylo, přesto volby dle videí a záznamů zveřejněných na internetu provázely podvody a manipulace a v takových případech bylo hlasování anulováno. \n\nVolby měly nejnižší volební účast v historii – necelých 48 %, zatímco o pět let dříve přišlo 60,1 % oprávněných voličů. V některých regionech poklesla pod třetinu, např. v Moskevské oblasti, v samotné Moskvě a Petrohradu.\nPodle výsledků zaznamenala prokremelská strana Jednotné Rusko historicky nejlepší výsledek s pravděpodobným ziskem 343 křesel z celkových 450. Strana získala pohodlnou ústavní většinu. Výrazně nadpoloviční většinu mandátů při výsledku „jen“ 49,32 % získala strana díky nedávné změně volebního systému, podle něhož se 225 poslanců volí podle poměrného systému a druhá polovina v jednomandátových okrscích. Podle politologa Alexandra Morozova byl takto volební systém změněn právě kvůli získání ústavní většiny a tento způsob byl používán už za Borise Jelcina.\n\nV předchozích volbách strana Jednotné Rusko obsadila 238 míst, v roce 2007 dostala 315 mandátů a poprvé v roce 2003 měla 223 poslanců. Kromě tradičních komunistů (Gennadij Zjuganov) a nacionalistů (Vladimir Žirinovskij) se do Dumy dostali už jen po jednom zástupci menších stran: nacionalistická Vlast a prokremelská Občanská platforma. Mandát získal také Vladislav Reznik, který kandidoval jako nezávislý, ačkoli je členem Jednotného Ruska.\n\nZcela propadli liberálové, kteří nedokázali přesvědčit své voliče ve velkých městech, aby vůbec přišli do volebních místností. Strana Jabloko získala necelá dvě procenta a přijde tak o státní financování. Do parlamentu se dostali pouze tři zástupci neparlamentních stran, kteří ale nejsou politickou opozicí k Jednotnému Rusku.\n\nV některých volebních místnostech byly nainstalovány kamery, což nebylo na rozdíl od předchozích voleb povinné. V některých okrscích tak kamery zcela chyběly, v jiných umožnily upozornit na ten typ podvodů, kde členové volebních komisí vhazovali do uren velké množství lístků. Po skončení voleb se záběry s těmito manipulacemi objevily na internetu. Podle nezávislého monitorovacího střediska Golos případů porušení pravidel oproti minulosti ubylo, přesto byl jejich počet stále vysoký. Předsedkyně ruské Centrální volební komise Ella Pamfilovová původně tvrdila, že není důvod anulovat výsledky, po uzavření volebních místností ale uznala, že hlasování nebylo zcela v pořádku a v některých volebních místnostech se potvrdily zprávy o podvodech. Během dne tak přece došlo ke zrušení voleb v několika okrscích, kde byly kamerami dosvědčeny manipulace.\n\nVolby nebyly uznány kvůli podvodům ve třech okrscích v Nižněnovgorodské, Rostovské a Bělgorodské oblasti. Organizace pro bezpečnost a spolupráci v Evropě uvedla, že byly volby poznamenané mnoha nesrovnalostmi a voliči neměli dostatek volebních možností.\n\nPodle politologa Alexandra Morozova bude vývoj v Rusku pokračovat ve všech trendech stejným směrem, protože parlament je závislý na prezidentovi a lze od něj očekávat nanejvýš soutěž v demonstraci loajality prezidentovi před prezidentskými volbami 2018. Podle Morozova bude nejzajímavější sledovat pokračování protikorupční čistky v silových složkách zahájené Putinem už před volbami, včetně možného vytvoření ministerstva státní bezpečnosti s pravomocemi někdejší KGB.\n\nDmitrij Gudkov z opoziční strany Spravedlivé Rusko uvedl, že konkurenty v těchto volbách nebyli kandidáti, ale voličská apatie a nedůvěra ve volby.\n"}
{"id": "1224552", "url": "https://cs.wikipedia.org/wiki?curid=1224552", "title": "Robert Mills", "text": "Robert Mills\n\nRobert Laurence Mills (15. dubna 1927 - 27. října 1999) byl americký fyzik, specializující se na kvantovou teorii pole a teorii mnoha těles. V Brookhaven National Laboratory v roce 1954 navrhl s Jang Čen-ningem tenzorovou rovnici pro to co se nyní nazývá jako Jangova-Millsova teorie. Tato rovnice se redukuje na Maxwellovy rovnice jako zvláštní případ.\n\nNarodil se v Englewoodu ve státě New York, střední školu navštěvoval v Pensylvánii. Poté nastoupil na Columbia College Kolumbijské univerzity, kde studoval čtyři roky. V roce 1948 vyhrál matematickou soutěž Williama Putnama a dostal se na Univerzitu v Cambridgi, matematické schopnosti mu byly velmi užitečné po celou jeho kariéru ve fyzice. V Cambridgi získal magisterský titul. Na doktorát se vrátil na Kolumbijskou univerzitu, kde pod vedením Normana Krolla v roce 1955 úspěšně dokončil studium. Rok strávil na Ústavu pro pokročilá studia v Princetonu, poté získal místo na Ohio State University, kde byl profesorem až do svého odchodu do penze v roce 1995.\n\nMills a Jang získali za svou práci z roku 1954 speciální Rumfordovu cenu od Americké akademie věd a umění pro rok 1980.\n\nV roce 1948 se oženil s Elise Ackley. Manželé měli dva syny a tři dcery. Od roku 1956 žili v Columbusu, kde Mills vyučoval na Ohio State University. Rodina ale rovněž vlastnila nemovitost ve Vermontu, kde trávila čas během letních a zimních prázdnin a kde Mills v roce 1999 zemřel. \n"}
{"id": "1224558", "url": "https://cs.wikipedia.org/wiki?curid=1224558", "title": "Bohumil Stibal", "text": "Bohumil Stibal\n\nBohumil Stibal (* 11. května 1963 Všeradice) je český podnikatel a politik, v letech 2006 až 2014 starosta obce Všeradice na Berounsku, člen hnutí ANO 2011.\n\nAbsolvoval \"SPŠ a SOU Příbram Dubno\" a vysoké školy NEWTON College a London International Graduate School. Absolvoval studium oboru management cestovního ruchu na Vysoké škole obchodní v Praze.\n\nV roce 2006 se stal jednatelem společnosti \"SOME CZ\", která se zabývá balicími službami, skladováním, správou a údržbou budov. Od roku 2008 vlastní areál někdejšího všeradického zámku, kde byl po rekonstrukci otevřen \"Zámecký dvůr Všeradice\" (nachází se v něm Muzeum a galerie M. D. Rettigové, stylová restaurace, minipivovar a ubytovna).\n\nBohumil Stibal žije s rodinou v obci Všeradice na Berounsku.\n\nV komunálních volbách v roce 1994 byl jako nezávislý zvolen zastupitelem obce Všeradice na Berounsku. Do zastupitelstva byl znovu zvolen po čtyřleté pauze ve volbách v roce 2002, opět jako nezávislý. Mandát ve volbách v roce 2006 obhájil a stal se starostou. Také ve volbách v roce 2010 byl zvolen zastupitelem a posléze po druhé starostou. Ve volbách v roce 2014 již nekandidoval a v listopadu 2014 jej tak ve funkci starosty nahradil Roman Špalek. Dále však působí jako člen finančního výboru.\n\nV krajských volbách v roce 2008 kandidoval jako nestraník za hnutí \"Nezávislí starostové pro kraj\" (\"NSK\") do Zastupitelstva Středočeského kraje, ale neuspěl. Ve volbách do Poslanecké sněmovny PČR v roce 2013 kandidoval již jako člen hnutí ANO 2011 ve Středočeském kraji, ale rovněž neuspěl.\n\nVe volbách do Senátu PČR v roce 2016 kandidoval za hnutí ANO 2011 v obvodu č. 16 – Beroun. Se ziskem 16,78 % hlasů postoupil z druhého místa do druhého kola, v němž prohrál poměrem hlasů 36,85 % : 63,14 % s občanským demokratem Jiřím Oberfalzerem. Senátorem se tak nestal.\n"}
{"id": "1224559", "url": "https://cs.wikipedia.org/wiki?curid=1224559", "title": "Žábronožka letní", "text": "Žábronožka letní\n\nŽábronožka letní čili žábronožka obecná (\"Branchipus schaefferi\" (Fischer, 1834)) je druh drobných, až 2,5 cm sladkovodních korýšů z čeledi Branchipodidae, kteří obývají periodicky se obnovující a rychle vysychající tůně a kaluže.\n\nŽábronožka letní je sladkovodní organismus. Její žábry jsou zároveň končetinami umožňujícími kromě dýchání také sběr potravy a pohyb. Synchronizovaně a periodicky se pohybují tak, že vytvářejí vlny. Dorůstají velikosti až 2,5 cm.\n\nŽábronožka letní žije ve vysychajících tůních a kalužích a svoje prostředí často sdílí s listonohem letním. Při nevlídném počasí nebo po dešti se žábronožky letní drží u dna. Pro predátory představuje snadnou kořist, proto je její schopnost vyrovnat se na rozdíl od nich s vysychajícím prostředím zároveň její obranou. Vajíčka jsou velmi odolná a vyschlá jsou schopná přežít desítky let v horku i mrazu. Potravu, kterou tvoří řasy a další organický materiál, filtrují z vody nebo seškrabují ze dna.\n\nSamice klade mnoho velmi odolných vajíček schopných přežít desítky let dlouhé sucho, vysoké i mrazivé teploty. Jakmile se kaluž naplní deštěm, vajíčko pokračuje ve vývinu. Vývoj od vajíčka po dospělce trvá za teplého počasí pouhé dva až tři týdny. \n\nŽábronožka letní je starobylý korýš, který se liší jen málo od svých předků starých stovky milionů let, kteří byli současníky trilobitů a přežili všechna velká vymírání druhů na Zemi. Do extrémních biotopů byly předchůdci žábronožek letních vytlačeni ostatními skupinami organismů před miliony let.\n\n"}
{"id": "1224560", "url": "https://cs.wikipedia.org/wiki?curid=1224560", "title": "Jeffrey Goldstone", "text": "Jeffrey Goldstone\n\nJeffrey Goldstone (* 3. září 1933) je britský fyzik a člen fakulty fyziky na Massachusettském technologickém institutu. Až do roku 1977 působil na univerzitě v Cambrdigi.\n\nNejvíce se proslavil objevem Goldstoneova bosonu. V současné době se věnuje kvantovému počítání.\n\nVzdělával se nejprve na gymnáziu v Manchesteru, poté na Trinity College v Cambridgi, kde získal v roce 1954 bakalářský a roku 1958 doktorský titul. Pod vedením Hanse Betheho pracoval na teorii jaderné hmoty a společně vyvinuli úpravy Feynmanových diagramů pro nerelativistické mnohafermionové systémy, později známé jako Goldstoneovy diagramy.\n\nOd roku 1956 do roku 1960 byl vědeckým pracovníkem Trinity College a současně držel i hostující místa v Kodani, Evropské organizaci pro jaderný výzkum a na Harvardu. Během této doby přesunul svoji pozornost k částicové fyzice, koknkrétně zkoumal podstatu relativistických teorií pole se spontánním narušením symetrií. S Abdusem Salamem a Stevenem Weinbergem dokáza, že v takových teoriích musí existovat částice s nulovou klidovou hmotností, později známá jako Goldstoneův boson nebo Nambův-Goldstoneův boson]].\n\nV letech 1962 – 1976 byl fakultním členem v Cambridgi. Poté získal profesorské místo na Massachusettském technologickém institutu. V letech 1983 – 1989 byl na univerzitě ředitelem centra pro teoretickou fyziku.\n\nZabýval se kvantovou teorií pole, s Romanem Jackiwem a Frankem Wilczekem publikoval výzkum solitonů v této teorii. S Edwardem Farhim a Samuelem Gutmannem pracoval na silném kvantovém zákoně velkých čísel. Od roku 1997 se s Farhim. Gutmannem, Michaelem Sipserem a Andrewem Childsem věnuje algoritmům kvantového počítání.\n\nV roce 1977 byl zvolen členem Královské společnosti a členem American Academy of Arts and Sciences. Od roku 1987 je členem Americké fyzikální společnosti.\n"}
{"id": "1224561", "url": "https://cs.wikipedia.org/wiki?curid=1224561", "title": "Giovanni Jona-Lasinio", "text": "Giovanni Jona-Lasinio\n\nGiovanni Jona-Lasinio (* 20. července 1932 Florencie) je italský teoretický fyzik, nejznámější pro své práce v oboru statistické mechaniky a kvantové teorie pole. Byl průkopníkem výzkumu spontánního narušení symetrie, Nambův-Jona-Lasiniův model se jmenuje po něm. K roku 2016 je členem katedry fyziky na univerzitě La Sapienza a je členem italské akademie věd Accademia dei Lincei. \n\nNarodil se ve Florencii, z otcovy strany měl židovské předky. Vystudoval na univerzitě La Sapienza. Poté odešel na Chicagskou univerzitu, kde působil v letech 1959 - 1960, v letech 1964 - 1965 působil v Evropské organizaci pro jaderný výzkum, následující dva roky strávil na Massachusettském technologickém institutu. Od roku 1970 učil elektrodynamiku na Padovské univerzitě, v roce 1974 se ale vrátil na univerzitu La Sapienza. kde vyučoval matematické metody ve fyzice. V letech 1983 - 1984 působil na univerzitě Paříž VI. \n\nZískal řadu ocenění, zejména Boltzmannovu medaili za statistickou fyziku a cenu Dannieho Heinemanna za matematickou fyziku. \n"}
{"id": "1224563", "url": "https://cs.wikipedia.org/wiki?curid=1224563", "title": "Alexej Alexandrovič Starobinskij", "text": "Alexej Alexandrovič Starobinskij\n\nAlexej Alexandrovič Starobinskij (; * 19. dubna 1948) je sovětský, posléze ruský astrofyzik a kosmolog. Společně s Alanem Guthem a Andrejem Lindem získal Kavliho cenu za astrofyziku za průkopnickou teorii kosmické inflace.\n\nStarobinskij studoval na Lomonosovově univerzitě u Jakova Borisoviče Zeldoviče. V roce 1972 zde získal bakalářský titul. K doktorskému studiu nastoupil na Landaův institut pro teoretickou fyziku, kde je nyní vedoucím vědeckým pracovníkem. V letech 1990 - 1997 byl vedoucím oddělení gravitace a kosmologie a v letech 1999 - 2003 náměstek ředitele ústavu.\n\nV 70. letech Starobinskij pracoval na problematice kreace částic v raném vesmíru a vyzařování z rotujících černých děr. V roce 1979 se stal průkopníkem inflace v ruském prostředí. Tato inflační fáze předpokládá prudké rozepnutí vesmíru, kvadrilionkrát rychleji než je rychlost světla. V západoevropském a americkém prostředí je za průkopníka teorie ze stejného období považován Alan Guth.\n\nV roce 1991 byl hostujícím vědcem na École normale supérieure, v roce 2006 na Institutu Henriho Poincaré, v letech 1994 a 2007 na Kjótské univerzitě a v letech 2000 a 2001 na Tokijské univerzitě.\n\nStarobinskij je členem Ruské akademie věd. Od roku 1991 působí jako spolueditor časopisu Journal of Experimental and Theoretical Physics a rovněž několika dalších periodik, například International Journal of Modern Physics D.\n\nV roce 2010 získal medaili Oskara Kleina, v roce 2013 Gruberovu cenu za kosmologii. Následující rok získal Kavliho cenu za astrofyziku. \n"}
{"id": "1224564", "url": "https://cs.wikipedia.org/wiki?curid=1224564", "title": "Jurij Abramovič Golfand", "text": "Jurij Abramovič Golfand\n\nJurij Abramovič Golfand (10. ledna 1922 - 17. února 1994) byl rusko-izraelský fyzik narozený v Charkově, známý pro svou práci z roku 1971 v níž navrhl supersymetrii mezi bosony a fermiony rozšířením Poincarého algebry antikomutačními spinorovými generátory. Tato nová algebra se zazývá Super Poincarého algebra.\n\nGolfand byl ovšem také refusenik, tedy ruský Žid, jemuž nebylo uděleno povolení vycestovat do Izraele. V roce 1973 byl vyhozen z práce na fyzikálním institutu v Moskvě, dva roky po zveřejnění své práce o supersymetrii. Povolení opustit Sovětský svaz získal až po 18 letech čekání v roce 1990. Poté působil v Izraeli. Zemřel v roce 1994 v Jeruzalémě.\n\n"}
{"id": "1224565", "url": "https://cs.wikipedia.org/wiki?curid=1224565", "title": "Heteropatrická speciace", "text": "Heteropatrická speciace\n\nHeteropatrický a heteropatrie jsou biogeografické pojmy odkazující na organismy, jejichž zeměpisné areály se překrývají nebo jsou dokonce stejné.Tyto organismy se tedy alespoň v některých místech vyskytují společně, ale zabírají odlišnéekologické niky, což brání časté hybridizaci. Takové organismy jsou obvykle blízce příbuzné (může jít například o sesterské skupiny), a jejich rozšíření a ekologie jsou výsledkem heteropatrické speciace.\n\nHeteropatrická speciace je zvláštním případem speciace sympatrické, a vyskytuje se v těch případech, kdy odlišné ekotypy nebo varianty téhož druhu organismu zeměpisně koexistují, ale využívají odlišné ekologické niky stejného heterogenního prostředí. Heteropatrická speciace svým poukazem na behaviorální (spíše než geografickou) zábranu toku genů mezi divergujícími skupinami uvnitř populace upřesňuje naši představu o sympatrické speciaci. Význam behaviorálního rozdělení jako mechanismu pro podporu sympatrické speciace v různorodé krajině je zdůraznil John Maynard Smith ve své práci zaměřené právě na sympatrickou speciaci. Pojem heteropatrie následně zavedli Wayne Getz a Veijo Kaitala ve svém rozšíření Maynardovy analýzy podmínek usnadňujících sympatrickou speciaci.\n\nAčkoli někteří evoluční biologové stále považují otázku sympatrické speciace za přinejmenším spornou, teoretické i empirické studie přinášejí nové a nové důkazy pro sympatrickou speciaci jako pravděpodobnou příčinu vzniku biodiverzity v určitýchekosystémech. Explicitní i implicitní argumenty poukazují na kompetici a následné oddělení nik sympatricky koexistujících ekologických variant, které se prostřednictvím asortativního páření nakonec vyvinou v oddělené druhy. K asortativnímu páření dochází nejčastěji tehdy, pokud je páření spojeno s preferencí konkrétní niky, jak můžeme vidět na příkladu vrtule jabloňové (\"Rhagoletis pomonella).\" Mouchy tohoto druhu využívají výrazných těkavých pachů k rozlišení zástupců \"jabloňožravé\" a \"hlohožravé\" varianty, a k páření si vybírají partnera narozeného na stejném druhu ovoce. \n\nTermín heteropatrie řeší problém sympatrické speciace změnou měřítka: Proces působící z populačního hlediska jako sympatrický je, vezmeme-li v úvahu čas strávený pohybem přes nepreferované ekologické niky, z pohledu jednotlivce alopatrií.\n\n"}
{"id": "1224568", "url": "https://cs.wikipedia.org/wiki?curid=1224568", "title": "Bunji Sakita", "text": "Bunji Sakita\n\nBunji Sakita (1930 – 31. prosince 2002) byl japonsko - americký teoretický fyzik, autor důležitých příspěvků v kvantové teorii pole, teorii strun a jeden z objevitelů supersymetrie z roku 1971. Vyučoval na City College of New York. \n\nNarodil se v Japonsku v roce 1930 v prefektuře Tojama. Bakalářský titul získal na Kanazawa University v roce 1953, poté přešel na Nagojskou univerzitu, kde v roce 1956 získal magisterský titul. Patřil mezi vybranou skupinu japonských studentu, které Robert Marshak přijal na Rochesterskou univerzitu. V Rochestseru spolupracoval s Charlesem Goebelem a v roce 1959 zde získal doktorát. Jako postdoktorand odešel na University of Wisconsin–Madison, prázdniny ovšem strávil v Argonne National Laboratory, kde vyvinul SU(6) symetrii nerelativistické kvarkového modelu zevšeobecněním Wignerovy supermultipletové symetrie kombinující rotaci a izospin.\n\nV roce 1967 v průběhu svého pobytu v Izraeli se dozvěděl o modelu duální rezonance a značná část jeho pozdějších prací se tomuto modelu věnovala. S Goebelem získal mnohočásticovou generalizaci Venezianovy amplitudy. Při práci s Keiji Kikkawou a Miguelem Virasorem řešil problém unitarity duálních amplitud, nastavení formalismu duálních diagramů, které jsou analogické s Feynmanovými diagramy pro výpočet amplitud smyčky. Sakita vyvinul společně s Virasorem a Jeanem-Loupen Gervaisem k těmto výpočtům funkční formalismus.\n\nV roce 1971 ukázali Jean-Loup Gervais a Bunji Sakita ve své práci s názvem \"Field Theory Interpretation of Supergauges in Dual Models\" symetrii mezi bosony a fermiony fermionové strunové teorie a napsali tak první lineární supersymetrické pojednání. V moderí terminologii má Gervaisův-Sakitův lagrangiá místní superkonformní symetrii. V roce 1973 ve své práci Julius Wess a Bruno Zumino rozšířili dvourozměrné supersymetrie objevené v teorii strunna čtyřdimenzionální teorii pole s časovou supersymetrií. Různé verze supersymetrie objevili o něco dříve Jurij Abramovič Golfand a E. P. Likhtman, což v té době ale nebylo známo fyzikům jinde ve světě.\n\nV roce 1970 se Robert Marshak stal prezidentem City College of New York. Sakita tam byl v té době již významným profesorem a podílel se na rychlém rozvoji programu fyziky a vedl skupiny fyziky vysokých energií. Tato silná skupina pracovala na mnoha oblastech výzkumu jako teorie strun, supersymetrie, fenomenologie částic a další.\n\nV roce 1970 se stal příjemcem Guggenheimova stipendia. Byl velmi oblíbený učitel pro svůj pozitivní vztah ke studentům s nimiž udržoval intenzivní pracovní vztahy. V roce 1974 získal Nishina Memorial Prize of Japan.\n\nZemřel v srpnu 2002 po dlouhém boji s rakovinou. Měl tři děti.\n"}
{"id": "1224569", "url": "https://cs.wikipedia.org/wiki?curid=1224569", "title": "William Rarita", "text": "William Rarita\n\nWilliam Rarita (21. března 1907 - 8. července 1999) byl americký teoretický fyzik narozený v Bordeaux ve Francii, pracující zejména v oblastech částicové fyziky, jaderné fyziky a relativistické kvantové mechaniky.\n\nNejvíce známa je jeho práce na formulaci Raritovy-Schwingerovy rovnice. Tato kvantověmechanická rovnice se používá pro popis částic, v tomto případě fermionů, se spinem 3/2 na rozdíl od částic se spinem 1/2.\n\n32 let vyučoval fyziku na Brooklyn College. Poté přešel jako výzkumný pracovník teoretické skupiny na Lawrence Berkeley National Laboratory, zde pracoval až do svého odchodu do penze v roce 1996. Rovněž působil jako hostující vědec v Evropské organizaci pro jaderný výzkum. Spolupracoval s Hermanem Feshbachem a Julianem Schwingerem.\n\nZemřel ve věku 92 let v Berkeley.\n"}
{"id": "1224570", "url": "https://cs.wikipedia.org/wiki?curid=1224570", "title": "B-L", "text": "B-L\n\nB\"−\"L je ve fyzice vysokých energií rozdíl mezi baryonovým číslem (\"B\") a leptonovým číslem (\"L\").\n\nToto kvantové číslo je náboj globální kalibrační U(1) symetrie v některých modelech teorie velkého sjednocení nazývaná U(1). Na rozdíl od samotného baryonového čísla nebo samotného leptonového čísla by tato hypotetická symetrie, pokud je globální, neměla být narušena chirálními anomáliemi nebo gravitačními anomáliemi, což je důvod proč je často zmiňována. Pokud \"B\"−\"L\" existuje jako symetrie, musí být spontánně narušena, čímž se získá nenulová klidová hmotnost neutrin, pokud předpokládáme houpačkový mechanismus. Kalibrační bosony spojené s touto symetrií se obvykle nazývají jako bosony X a Y. \n\nAnomálie, které naruší zachování baryonového čísla a leptonového čísla se jednotlivě naruší vždy takovým způsobem, že \"B\"−\"L\" zůstane zachováno. Jeden hypotetický příklad je rozpadu protonu (\"B\"= 1, \"L\"= 0) rozpadá na pion (\"B\"= 0, \"L\"= 0) a pozitron (\"B\"= 0, \"L\"= −1).\n\nSlabý hypernáboj Y se vztahuje k \"B\"-\"L\" přes: \nkde X je U(1) symetrie teorie velkého sjednocení spojená se zachovávajícím se kvantovým číslem.\n"}
{"id": "1224573", "url": "https://cs.wikipedia.org/wiki?curid=1224573", "title": "Michael Siegl", "text": "Michael Siegl\n\nMichael Siegl (* 8. listopadu 1969) je bývalý český fotbalista, záložník.\n\nV české lize hrál za Slováckou Slavii Uherské Hradiště. Nastoupil v 15 ligových utkáních. Ve druhé lize hrál i za FK Baník Havířov a FC Dipol Bohumín.\n\n\n"}
{"id": "1224575", "url": "https://cs.wikipedia.org/wiki?curid=1224575", "title": "Kapellbrücke", "text": "Kapellbrücke\n\nKapellbrücke je nejstarší dřevěný most v Evropě a současně symbol švýcarského města Lucern. Byl postaven v roce 1333.\nZastřešený dřevěný most se stal symbolem města. Je dlouhý 198 m a vede úhlopříčně přes řeku. Na jeho jižním konci se nachází osmihranná zastřešená vodní věž; tato věž a most byly součástí městského opevnění. Tehdy věž sloužila i jako vězení, ve kterém byla umístěna i mučírna. Ve věži se rovněž nacházela i městská pokladna. V mostním zastřešení je umístěno 112 trojhranných obrazů pocházejících ze začátku 17. století. Začátkem 19. století byly zrestaurovány a představují historii města Luzernu a hrdinské činy obyvatel z jeho okolí v boji o nezávislost. Kromě toho jsou zde ilustrace ze života městských světců Leodegara a Mauritia, vybavené i vysvětlujícími texty.\n\nO něco dále na západ se nachází druhý most přes řeku Reuss, který pochází z roku 1407 a v 17. století byl vyzdoben obrazy tance smrti.\n"}
{"id": "1224576", "url": "https://cs.wikipedia.org/wiki?curid=1224576", "title": "Martin Maděra", "text": "Martin Maděra\n\nMartin Maděra (* 15. července 1972) je bývalý český fotbalista, útočník.\n\nV české lize hrál za Slováckou Slavii Uherské Hradiště. Nastoupil v 1 ligovém utkání. Ve druhé lize hrál i za FK Chmel Blšany, FC MUS Most a FC Chomutov.\n\n\n"}
{"id": "1224577", "url": "https://cs.wikipedia.org/wiki?curid=1224577", "title": "Televizní věž (Iriški Venac)", "text": "Televizní věž (Iriški Venac)\n\nTelevizní věž na vrchu Iriški Venac se nachází několik kilometrů jižně od města Novi Sad v Srbsku. 170 metrů vysoká konstrukce je tvořena betonovou věží, rozhlasovou anténou (30 m) a televizní anténou (20 m).\n\nByla postavena v roce 1975 a výrazně poškozena při Operaci Allied Force (bombardování Jugoslávie NATO) v roce 1999. Oprava věže do původní podoby by stála 11,5 milionu dolarů. I přesto věž slouží po bombardování i nadále svému účelu. Díky své vhodné poloze (nachází se v jediném pohoří v Panonské nížině) je možné z věže vysílat až ke slovenským hranicím.\n"}
{"id": "1224578", "url": "https://cs.wikipedia.org/wiki?curid=1224578", "title": "Stegastein", "text": "Stegastein\n\nStegastein je vyhlídková plošina nad obcí Aurland v norském kraji Sogn og Fjordane s výhledem na fjord Aurlandsfjorden. Nachází se u silnice \"Fylkesvei 243\", která do dokončení Lærdalského tunelu sloužila jako hlavní dopravní spojnice mezi obcemi Aurland a Lærdal. \n\nPlošina vznikla podle návrhu norských architektů Todda Saunderse a Tommie Wilhelmsena; stavba byla dokončena na podzim roku 2005 a otevřena v červnu 2006. Celková délka plošiny činí 31 m, šířka 3,3 m a maximální výška nad úbočím je 13 m. Materiálem použitým při výstavbě bylo borovicové dřevo.\n\nCesta \"Fylkesvei 243\" je spolu se Stegasteinom zapsána jako \"Aurlandsfjellet\" v seznamu Národních turistických tras (\"Nasjonale turistveger\") spravovaných Norskou státní správou silnic (\"Statens vegvesen\") .\n"}
{"id": "1224579", "url": "https://cs.wikipedia.org/wiki?curid=1224579", "title": "Společenský dům (Dunajská Streda)", "text": "Společenský dům (Dunajská Streda)\n\nSpolečenský dům v Dunajské Stredě patří mezi nejvýraznější stavby tohoto města, ležícího v Trnavském kraji na Slovensku. Dům stojí na adrese \"Korzo Bély Bartóka 788|1\", v centrální části města.\n\nDům vznikl v letech 1974 – 1977 podle projektu J. Slíže, E. Grébertové a A. Braxatorise v rámci plánu celkové přestavby okresního města. 4. listopadu 1977 byl předán do užívání jako nový Dům kultury.\n\nKonstrukční systém vychází z modulové osnovy 6 + 6 3 + 6 a z technologie monolitického železobetonu, která umožnila variabilní dispoziční řešení interiérů. Pro ztvárnění exteriéru nápadné hmotové členění 3. patra s vysunutými terasami a kontrast plných a prosklených ploch. Struktura obkladu je z bílých betonových, kanelovaných panelů. Budova je situována v blízkosti hlavního přístupu k náměstí s parkem a fontánou a svou hmotou tvoří dominantu celého náměstí. Na severní boční fasádě se nachází figurální reliéf od J. Jankoviče.\n\nUvnitř společenského domu se nachází divadelní sál, kinosál, knihovna Žitného ostrova, kanceláře, restaurace s kuchyní, klubovny, technicko-hospodářské prostory, vzduchotechnika atd. \n\nObjekt se řadí do období pozdní moderny s brutalistickou příměsí a setkal se s velmi pozitivním ohlasem. V roce 1978 získal Společenský dům Cenu Svazu slovenských architektů – dnešní cenu Dušana Jurkoviče. V 90. letech byla stavba rozšířena o nový objekt, který byl navržen v duchu tehdejší architektury. V současnosti je objekt v částečné rekonstrukci.\n\n\n"}
{"id": "1224580", "url": "https://cs.wikipedia.org/wiki?curid=1224580", "title": "Synagoga v Brezně", "text": "Synagoga v Brezně\n\nSynagoga v Brezně se nachází na \"Štúrově ulici\". Postavena byla v letech 1901–1902.\n\nSynagoga prošla rekonstrukcí v roce 1930. Od roku 1942 neslouží svému původnímu účelu. Od roku 1973 je chráněna jako kulturní památka.\n\nZákladní kámen budovy byl položen v roce 1901. Stavělo se podle projektu banskobystrického architekta Aloise Payerbergera.\n\nChrám byl vysvěcen v roce 1902. Po deportaci Židů z Brezna v roce 1942 přestal plnit svojí úlohu. Po válce byl využíván jako sklad nábytku a osiva.\n\nSynagoga má tři nadzemní podlaží, v druhém se nachází ženská galerie, která je disponována ve tvaru písmene U. Ze vstupního prostoru vedou schody do modlitebny a na ženskou galerii. Aron-ha-kodeš je umístěn na východní straně hlavního sálu.\n\nSynagoga je 26. ledna 1973 evidována jako kulturní památka avšak zároveň byla památkovým úřadem definována jako památka bez využití a její stav jako \"narušen\". Na její částečnou rekonstrukci na přelomu století přispěli Židé žijící v zahraničí a původem z města Brezno. Po rekonstrukci se v ní uskutečnily akce. Vlastníkem objektu se tehdy stalo město Brezno.\n\nNová rekonstrukce byla hrazena z 85 % z Evropského sociálního fondu, 10 % ze státního rozpočtu a 5 % ze zdrojů města Brezna. Synagoga byla otevřena 11. května 2016. Stavební úpravy probíhaly od září do prosince 2015 a vyžádaly si částku 1,123 mil €. Zpřístupněna byla také kupole s výhledem na město. Součástí nového využití se stala i expozice o židovské komunitě ve městě. Partnerem využití je Akademie umění v Banské Bystrici.\n\n"}
{"id": "1224581", "url": "https://cs.wikipedia.org/wiki?curid=1224581", "title": "FC Kopřivnice", "text": "FC Kopřivnice\n\nFC Kopřivnice je moravský fotbalový klub z Kopřivnice na Novojičínsku, který byl založen roku 1920. Od sezóny 2011/12 hraje I. B třídu Moravskoslezského kraje - sk. D (7. nejvyšší soutěž).\n\nNejvětším úspěchem klubu je účast ve 3. nejvyšší soutěži (poprvé 1934/35, naposled 1980/81), v ročníku 1951 měl zatím nejblíže k druholigové účasti.\n\nKlub své domácí zápasy odehrává na Letním stadionu v Kopřivnici. Stadion má oficiální kapacitu 9 000 míst. V neděli 21. června 1987 se zde hrálo finále Československého poháru mezi DAC Poľnohospodár Dunajská Streda a Spartou ČKD Praha. Slovenský tým nakonec získal svou první velkou trofej po penaltovém rozstřelu.\n\nZdroje: \n\nZdroje: \n\nČlenové německého Sportklubu vybudovali u rybníka za továrnou první fotbalové hřiště už před 1. světovou válkou. Po vzniku ČSR se stali členy Severovýchodní německé fotbalové župy se sídlem v Opavě a hrávali výhradně s německými kluby. Mužstvo mělo dobré finanční možnosti a vybavení, před založením SK Kopřivnice zde hrávali také Češi.\n\nRoku 1919 byla kopřivnickými mladíky ustavena tzv. studentská jedenáctka, v březnu následujícího roku bylo utvořeno sokolské fotbalové mužstvo, od jehož vzniku se také datuje historie oddílu. V únoru 1921 byl založen samostatný \"Sportovní klub Kopřivnice\". V roce 1922 se SK Kopřivnice stal členem Slezské župy footballové, v následující sezóně se však kvůli finančním potížím ze soutěže odhlásil. Po dvouleté stagnaci se situace začala lepšit a roku 1931 oddíl postoupil do I. B třídy SŽF.\n\nPod vedením nového trenéra Dolínka v sezoně 1933/34 vyhráli kopřivničtí svou skupinu I. B třídy SŽF a postoupili do I. A třídy SŽF, která tehdy byla jednou ze skupin 3. nejvyšší soutěže. Došlo také ke změně stanov a klub dostal nový název \"SK Tatra Kopřivnice\".\n\nVzhledem k zájmu členů DTJ o sport vznikl roku 1933 samostatný \"DSK Unie Kopřivnice\", který sdružoval sportovce z dělnického prostředí. Fotbalové mužstvo se z nejnižšího stupně Slezské župy footballové rychle probojovalo do vyšších tříd, aby už v roce 1938 dostihlo SK Tatra v I. A třídě SŽF. K vzájemnému zápasu však nedošlo, necelý měsíc před očekávaným derby na podzim 1938 byla Kopřivnice obsazena Němci.\n\nOd roku 1949 hrálo fotbalové mužstvo I. A třídu Ostravského kraje. V roce 1951 se naskytla možnost postupu do 2. nejvyšší soutěže, který se však nezdařil. Mimořádnou možnost postupu až do I. ligy skýtal onoho roku Československý pohár, do níž postoupili všichni jeho semifinalisté. Kopřivničtí zvítězili nejen v okresním, ale i krajském kole (výhra 4:2 v krajském finále se Stalingradem Lískovec, které se hrálo v neděli 5. srpna 1951), v mezikrajovém finále však Tatra podlehla mužstvu ČSSZ Prostějov.\n\nOd roku 1956 se v Kopřivnici hrál fotbalový turnaj \"Memoriál Karla Tomáška\", Tatra zvítězila v prvních třech ročnících a stala se tak trvalým držitelem tohoto poháru. Roku 1959 se mužstvo opět probojovalo do I. A třídy Ostravského kraje, kde se udrželo až do roku 1965 (už v rámci Severomoravského kraje), kdy postoupilo do oblastního přeboru.\n\nNejvětšími úspěchy od té doby jsou dvě vítězství v nejvyšší krajské (župní) soutěži (Severomoravský krajský přebor 1978/79 a Slezský župní přebor 1991/92) a pětiletá účast v moravsko-slezské divizi (sk. D) (1969/70, 1970/71, 1971/72, 1979/80 a 1980/81), přičemž ročníky 1979/80 a 1980/81 byly třetiligové. Další tři ročníky v moravsko-slezské divizi (sk. E) absolvovala Tatra na začátku 90. let (1992/93, 1993/94 a 1994/95). Poté hrál klub župní a okresní soutěže, od sezony 2011/12 hraje opět krajské soutěže.\n\nNa Letním stadionu v Kopřivnici, který tehdy nesl název stadion TJ Tatra Kopřivnice, se v neděli 21. června 1987 od 16:30 konalo finále Československého poháru ve fotbale.\n\nPřed plným stadionem v něm proti sobě nastoupili novopečený mistr ligy Sparta ČKD Praha a DAC Poľnohospodár Dunajská Streda (prvoligový nováček 1985/86, 4. místo 1986/87).\n\nTJ Sparta ČKD Praha – TJ DAC Poľnohospodár Dunajská Streda 0:0 po prodloužení, 2:3 na penalty\nRozhodčí: Jozef Marko – Dušan Krchňák, Rudolf Líška.\nŽluté karty: Lavička, Straka, Bielik – Šrámek.\nDiváci: 10 866 – 12 000\n\nPrůběh rozstřelu:\n1. série: Jozef Chovanec dal (stav 1:0), Tibor Mičinec dal (1:1)\n2. série: Michal Bílek dal (2:1), Jozef Medgyes nedal (2:1)\n3. série: Ivan Čabala nedal (2:1), Peter Michalec dal (2:2)\n4. série: Július Bielik nedal (2:2), Karol Krištof nedal (2:2)\n5. série: Tomáš Skuhravý nedal (2:2), Peter Fieber dal (konečný stav 2:3)\n\nSestava Sparty: Stejskal – Bielik, Straka, Chovanec (K), Vrabec – Bílek, Čabala, Lavička, Němeček (70. P. Novák) – Skuhravý, Hašek. Trenér Václav Ježek.\n\nSestava DAC: Vahala – Kapko, Šrámek, Liba, Fieber – Krištof (K), Pavlík (75. Michalec), Kašpar – Šoltés, Mičinec, Bartoš (114. Medgyes). Trenér Karol Pecze.\n\nČlenové německého Sportklubu vybudovali u rybníka za továrnou první fotbalové hřiště už před 1. světovou válkou. Roku 1933 si SK od závodu Tatra hřiště za továrnou pronajal a při slavnostním otevření před zraky dvou tisíc diváků podruhé zvítězil v turnaji \"O pohár závodu Tatra\".\n\nLetní stadion je nyní nejstarším sportovním areálem v Kopřivnici, v současné podobě byl poprvé otevřen v roce 1956 jako víceúčelové sportoviště pro fotbal, lehkou atletiku a plochou dráhu. Areál je v současné době soustavně využíván pouze kluby FC Kopřivnice a Atletickým klubem Emila Zátopka.\n\nV roce 2011 byla dokončena proměna starého škvárového hřiště \"„Pod internáty“\" v travnaté. Nové hřišté bylo slavnostně otevřeno v neděli 7. srpna 2011. Zahajovací utkání mezi FC Kopřivnice a Klubem fotbalových internacionálů ČR sledovalo asi pět set diváků. Toto hřiště je využíváno denně k tréninkům i utkáním fotbalového klubu. Ke sportovní přípravě areál využívaly rovněž ostatní sportovní kluby z Kopřivnice, ale i nedalekého Polska.\n\nVe výroční zprávě Správy sportovišť Kopřivnice za rok 2015 je technický stav sportovních ploch hodnocen jako velmi špatný. Fotbalová plocha měla nefunkční odvodnění, zastaralé zavlažování a samotný travní porost vykazoval velké procento plevelných trav. Generální oprava měla být provedena v roce 1989. Klub si nechal zpracovat návrh na rekonstrukci hlavní plochy stadionu. Tento návrh předpokládá zrušení plochodrážního oválu, posun atletického oválu a fotbalového hřiště směrem k tribuně. Vzniklá plocha po zrušení oválu by byla využívána jako tréninková plocha.\n\nPoznámka:\n\n"}
{"id": "1224582", "url": "https://cs.wikipedia.org/wiki?curid=1224582", "title": "Otec, syn a host svatý", "text": "Otec, syn a host svatý\n\nOtec, syn a host svatý je 356. díl seriálu Simpsonovi. V USA měl premiéru 15. května 2005, v Česku 18. listopadu 2007. Scénář napsal Matt Warburton, reříroval ji Michael Polcino.\n\nVe škole se koná středověká slavnost a Martin Prince je zvolen králem, Nelson Muntz strážcem krále a Bart Simpson bednářem. Seymour Skinner pak zašpiní oblek Willieho a je dán do klece. Školník Willie uvažuje o pomstě a proto předem dá do obřího koláče krysy. Když Skinner ukrojí kousek koláče, krysy vyběhnou a Skinner si myslí, že za tím stojí Bart a proto je vyloučen ze školy. Doma Homer najde zápis do katolické školy a přihlásí ho tam. Bart je tam převychováván. Když u večeře donutí rodinu aby se pomodlila, modlí se latinsky, což Marge donutí poslat Homera aby Barta odhlásil, jenže v tu dobu se tam koná lívancový večer a Homer neodolá. Seznámí se s otcem a proto chce být katolík taky. Při přípravě na první příjmání odpoví Homer správně a Marge tam vtrhne, aby s sebou vzala Bárta. Na křesťanském festivalu proti sobě bojují katolíci a protestanti, ale Bart je usmíří, že jsou oboje křesťanská náboženství.\n"}
{"id": "1224583", "url": "https://cs.wikipedia.org/wiki?curid=1224583", "title": "Zemětřesení ve střední Itálii 2016", "text": "Zemětřesení ve střední Itálii 2016\n\nK zemětřesení ve střední Itálii došlo 24. srpna 2016 v 3:36 místního času na hranicích krajů Umbrie a Lazia, 110 km severovýchodně od Říma. Bylo zaznamenáno americkou agenturou United States Geological Survey, která sílu zemětřesení odhadla na 6,2 momentové škály. Později byla dalšími agenturami síla upřesněna na 6,1 momentové škály s epicentrem jihovýchodně od obce Norcia v hloubce 10 km. Otřesy byly zaznamenány i v Římě a Neapoli. Během dne bylo zaznamenáno dalších 40 otřesů, z nichž jeden dosáhl síly 5,5 momentové škály. Při zemětřesení bylo v silně postižené oblasti více než 20 tisíc lidí.\n\nDotřesy byly cítit i 3. září, kdy v 3:34 místního času došlo k zemětřesení o síle 4,3 momentové škály, které se nacházelo 5 km od Noricie a došlo k malému poškození tohoto města. Celkem bylo ve střední Itálii registrováno více než 2000 dotřesů. Zemětřesení napáchalo značné materiální škody a způsobilo celkem 299 lidských obětí.\n\nZáchranné práce komplikovala poničená infrastruktura, uzavřené silnice, narušená statika mostů a sesuvy půdy. Nejsilněji byly zasaženy obce Amatrice a Accumoli, kdy prvně jmenovaná zaznamenala nejvíce lidských obětí a v druhé nezůstal jediný obyvatelný dům. Kritika zmínila, že mnoho domů bylo špatně postaveno nebo byly postaveny podle dávného stylu a staly se náchylné ke zřícení. Celkové škody byly odhadnuty v přepočtu na několik miliard českých korun.\n\nPodle agentury DPA přislíbil italský premiér Matteo Renzi uvolnit na pomoc postiženým oblastem 235 milionů eur (6,4 miliardy Kč). V poškozených městech by se neměly vybírat daně. Papež František vyjádřil smutek a nabídl modlitbu publiku ve středu na Svatopetrském náměstí.\n\nBěhem záchranných prací se také odehrálo několik pozoruhodných příběhů, když italští záchranáři například po několika hodinách vyprostili živou osmiletou dívku, kterou zavalily trosky, či živou desetiletou dívku, která byla 17 hodin v troskách. Ještě po 16 dnech byla pod troskami objevena živá kočka.\n\nNejvíce byla zasažena horská oblast provincie Rieti. V městečku Amatrice zahynulo nejméně 218 lidí. Celkem zemřelo 298 lidí, zhruba 400 lidí bylo zraněných a okolo 4000 lidí skončilo bez domova. Při zemětřesení zemřely dvě stoleté ženy.\nZemětřesení je nejničivějším v Itálii od roku 2009, kdy při podobné živelní pohromě zahynulo v L'Aquile 308 lidí a asi 65 000 jich přišlo o střechu nad hlavou.\n"}
{"id": "1224588", "url": "https://cs.wikipedia.org/wiki?curid=1224588", "title": "Plan E", "text": "Plan E\n\nPlan E (celým španělským názvem El Plan Español para el Estímulo de la Economía y el Empleo, tedy Španělský plán pro stimulaci ekonomiky a zaměstnanosti, mediálně znám též jako Plan Zapatero/Zapaterův plán) byl plán španělské vlády v boji proti ekonomické krizi.\n\nPlán byl oznámen v listopadu 2008. Jeho podstatou byla rozsáhlá vládní investice ve výši 50 miliard € soukromým subjektům (především do sektoru stavebnictví). Plán byl postaven na základech keynesiánství a počítal s tím, že pokud vláda zvýší poptávku po zboží a službách, dojde k zvýšení ekonomického růstu. I přes vysoké výdaje se však cíl splnit nepodařilo a plán byl ve Španělsku mediálně kritizován. Realizace tak velikého ekonomického stimulu navíc pro státní pokladnu znamenala citelné zvýšení státního dluhu.\n"}
{"id": "1224592", "url": "https://cs.wikipedia.org/wiki?curid=1224592", "title": "The Last Puff", "text": "The Last Puff\n\nThe Last Puff je rockové album britské skupiny Spooky Tooth. Na obalu alba je skupina jedinkrát ve své historii označována jako 'Spooky Tooth a Mike Harrison'. Kapela se rozpadla krátce po vydání alba, ale o dva roky později začala znovu vystupovat. Píseň \"Something to Say\" složil Joe Cocker a v roce 1972 ji nahrál na své album \"Joe Cocker\", které je také někdy označováno názvem této písně.\n\n\n\n"}
{"id": "1224593", "url": "https://cs.wikipedia.org/wiki?curid=1224593", "title": "Hans Sloane", "text": "Hans Sloane\n\nHans Sloane [\"sloun\"] (16. dubna 1660, Killyleagh - 11. ledna 1753, Chelsea, Londýn) byl irský lékař, botanik a sběratel, který proslul především jako zakladatel Britského muzea\n\nNarodil se v protestantském prostředí v Severním Irsku, kam rodina přišla ze Skotska. Už od dětství byl vášnivým sběratelem. V Londýně vystudoval botaniku, lékařství a farmacii, poté cestoval po Francii, sbíral rostliny a jiné přírodniny a na univerzitě Orange-Nassau získal doktorát (1683). Do Londýna se vrátil již se solidní přírodovědnou sbírkou, kterou využil ke své vlastní práci (kniha \"History of Plants\"), ale kterou využívali pro svá vědecká bádání i John Ray nebo Robert Boyle.\n\nRoku 1685 byl zvolen členem Královské společnosti. V roce 1687 byl pozván na Jamajku, aby se stal lékařem guvernéra Jamajky, jímž byl tehdy Christopher Monck, druhý hrabě z Albemarle. Monck zemřel následující rok, takže Sloane strávil na Jamajce jen patnáct měsíců, přesto za tu dobu popsal 800 nových druhů rostlin, které katalogizoval roku 1696. Z Jamajky si též přivezl recept na míchání kakaa s mlékem. Často je mu připisováno zavedení tohoto nápoje v Evropě.\n\nV roce 1693 se stal sekretářem Královské společnosti a po dalších dvacet let šéfredaktorem vědeckého časopisu \"Philosophical Transactions of the Royal Society\". Byl osobním lékařem královny Anny a králů Jiřího I. a Jiřího II. Roku 1716 mu byl za jeho služby udělen šlechtický titul, jako prvnímu britskému lékaři vůbec. V roce 1719 se stal prezidentem \"Royal College of Physicians\", roku 1727 prezidentem Královské společnosti, když vystřídal Isaaca Newtona. Založil \"Foundling Hospital\", první britskou státní instituci pro opuštěné děti. Až do konce života pak sbíral přírodniny a kuriozity, skupoval i jiné osobní sbírky, například Williama Courtena. Po své smrti sbírku odkázal Británii, a ta se, spolu s osobní knihovnou Jiřího II., stala základem Britského muzea, které bylo otevřeno v Bloomsbury v Londýně.\n\n"}
{"id": "1224597", "url": "https://cs.wikipedia.org/wiki?curid=1224597", "title": "Paul Amadeus Pisk", "text": "Paul Amadeus Pisk\n\nPaul Amadeus Pisk (16. května 1893 Vídeň – 12. ledna 1990 Los Angeles) byl rakouský a americký muzikolog a hudební skladatel. Příslušník Druhé vídeňské školy.\n\nPaulův otec, Ludwig Pisk, byl židovský právník, matka byla protestantka. Paul byl starším ze dvou synů, jeho mladší bratr se jmenoval Otto. Byli vychováni v protestantské víře. Matka jim zemřela, když byli Paulovi čtyři roky. Otec se znovu oženil a se svou druhou ženou měl dalšího syna, Hanse. Otec měl námitky proti tomu, aby se Paul stal hudebníkem, se studiem muzikologie na Vídeňské univerzitě se však smířil. Oba bratři Otto a Paul, sloužili během 1. světové války v rakouské armádě. Paul byl zásobovacím důstojníkem a Otto byl zajat v Černé Hoře a podle rodinné tradice byl spoluautorem plastické mapy Černé Hory, která je vystaveny v Cetinji.\n\nPaul Pisk studoval muzikologii u Guido Adlera. Doktorát získal v roce 1916. Poté studoval dirigování na \"Císařské hudební akademii\" a soukromě skladbu u Arnolda Schoenberga. V roce 1919 ukončil studia a oženil se s Marthou Marií Frankovou, která byla také studentkou na Hudební akademii. Paul se stal hudebním pedagogem. V letech 1922–1934 byl ředitelem hudebního oddělení Volkshochschule Ottakring. Učil také na Nové vídeňské konzervatoři a v letech 1931–1933 i na \"Rakousko-americké konzervatoři\" nedaleko Salzburgu.\n\nStal členem, tajemníkem a klavíristou Schoengergovy Společnosti pro soukromá hudební představení (\"Verein für musikalische Privataufführungen in Wien\"), jejímž cílem byla propagace skladatelů soudobé hudby. Byl jedním ze zakládajících členů Mezinárodní společnosti pro soudobou hudbu. V letech 1920–1928 působil také ve vydavatelství časopisu \"Musikblätter des Anbruch\" a jako hudební redaktor \"Arbeiter-Zeitung\".\n\nZ rasových důvodů musel roku 1936 Rakousko opustit a emigroval do Spojených států. Učil na University of Redlands (1937-1951), University of Texas v Austinu (1951-1963) a na Washington University v St. Louis (1963-1972). V roce 1967 obdržel Zlatý doktorský diplom Vídeňské univerzity. V roce 1973 se Pisk vrátil do Austinu a v témže roce mu zemřela. Po její smrti se přestěhoval do Los Angeles a znovu se oženil se zpěvačkou Irenou Hannu (rozenou Johannou Schwartzovou). Zemřel v Los Angeles v roce 1990.\n\nNa jeho počest je na výročním zasedání \"Americké muzikologické společnosti\" udělována \"Piskova cena\" za nejlepší studentskou vědeckou práci v oboru.\n\n\n\n\n\n\n\n\n"}
{"id": "1224599", "url": "https://cs.wikipedia.org/wiki?curid=1224599", "title": "Kravaře (zámek)", "text": "Kravaře (zámek)\n\nZámek Kravaře se nachází na jihovýchodním okraji města Kravaře a navazuje na něj rozlehlý park, jehož větší část dnes slouží jako golfové hřiště. Zámek je hodnotnou památkou barokní architektury ve Slezsku, dnes je majetkem města a sídlem Zámeckého muzea. \n\nKravaře jsou poprvé zmiňovány v roce 1224, později se staly centrem menšího panství, dnes ale není známo, kde stála původní tvrz pánů z Kravař. Pozdější tvrz připomínaná v roce 1553 stála již na místě dnešního zámku, součástí panského sídla byl pivovar, sladovna a hospodářský dvůr. Od roku 1636 byly Kravaře majetkem Eichendorffů, kteří zde krátce po třicetileté válce nechali postavit raně barokní zámek. Stoupající prestiž rodu pak svobodného pána Jana Rudolfa z Eichendorffu vedla k radikální přestavbě zámku na honosné barokní sídlo (1721-1728).\n\nBěhem 18. století se Eichendorffové zadlužili a v roce 1782 museli Kravaře prodat. Noví majitelé hrabata Schaffgotschové (1782-1815) zde trvale sídlili, ale k dalším změnám v architektuře zámku došlo až za hraběte Gabriela Rudzinského (1815-1844) a jeho sestry Eufemie, provdané hraběnky Renardové (1844-1853). Posledním soukromým majitelem byl kravařský rodák, právník a poslanec Národního shromáždění Felix Luschka (1885-1968), který zámek vlastnil v letech 1911-1914. V roce 1918 zámek převzala Centrální hospodářská společnost pro Moravu a Slezsko, od roku 1921 jej spravoval československý stát, který zde nechal zřídit hospodářskou školu. V roce 1937 zámek téměř úplně vyhořel, v původní podobě se dochovala jen kaple v jižním průčelí, znovu byl poškozen bombardováním na jaře 1945, kdy v regionu probíhala Ostravská operace. \nSoučasná podoba zámku vychází z radikální přestavby v letech 1721-1728, celková dispozice čtyřkřídlé budovy s uzavřeným nádvořím ale napovídá, že projekt vycházel ze staršího raně barokního zámku z poloviny 17. století. Vrcholně barokní přestavba se odrazila především vznikem kaple Archanděla Michaela v jižním průčelí, vstupním rizalitem v severním průčelí a bohatým zdobením fasád. Otázka autorství projektu nebyla dodnes vyřešena, architektura vykazuje prvky tvorby J. L. Hildebrandta, autorem projektu ale pravděpodobně nebyl on sám, spíše někdo z jeho okruhu. Přestavbu realizoval opavský zednický mistr Georg Gabriel Gans, na výzdobě kaple se podílel sochař J. J. Lehner a malíř F. G. I. Eckstein. \n\nV době Eichendorffů byly součástí zámeckého areálu ještě hospodářské budovy, ty byly ale zbořeny kolem roku 1760. Další exteriérové úpravy a výzdoby interiérů proběhly až v polovině 19. století za hraběnky Eufemie Renardové. V 1. patře se dochovala mozaiková dlažba s jejím erbem, což je také jeden z mála dochovaných interiérových prvků po požáru v roce 1937. Po ničivém požáru byl zámek jen provizorně zastřešen, k jeho dlouholeté opravě došlo až po druhé světové válce (1955-1970). \nSoučasně s přestavbou zámku vznikla v jeho bezprostředním okolí pravidelná zahrada francouzského typu, pozůstatkem této původní koncepce zůstala dodnes alej vedoucí od města k severnímu průčelí zámku. Na východ od zámku byl na přelomu 18. a 19. století postupně zřizován přírodně krajinářský park doplněný několika rybníky. Rozloha parku se v průběhu doby měnila, dnes se rozkládá na ploše 19 hektarů. Větší část parku slouží od roku 1998 jako golfové hřiště. Na jihu a jihozápadě je park ohraničen tokem řeky Opavy, na východě přechází do volné krajiny směrem k Velkým Hošticím.\nPo dokončení rekonstrukce v roce 1970 se zámek stal majetkem Muzea revolučních bojů a osvobození v Ostravě a byla zde umístěna expozice Ostravská operace. V roce 1990 přešel zámek do majetku města, které zde provozuje regionální muzeum se stálou expozicí. Slavnostní sál slouží k různým kulturním akcím i ke svatebním obřadům, svatební obřady se konají také v zámeckém parku. Na nádvoří zámku se nachází busta německého spisovatele Josefa von Eichendorff (1788-1857), který se však narodil v době, kdy již Kravaře Eichendorffům nepatřily.\n\n"}
{"id": "1224601", "url": "https://cs.wikipedia.org/wiki?curid=1224601", "title": "Josua Heilmann", "text": "Josua Heilmann\n\nJosua Heilmann (17. února 1796, Mulhouse - 5. listopadu 1848) byl francouzský vynálezce textilních strojů.\n\nPocházel z rodiny majitele textilní manufaktury v alsaských Mylhúzách, ve které byl od svých 15 let zaměstnán. Asi dva roky šel na zkušenou do banky svého pařížského strýce, po návratu do Alsaska se věnoval stále intenzivněji konstrukci textilních strojů.\n\nV roce 1828 přišel s vynálezem vyšívacího stroje, za který byl vyznamenán řádem Čestné legie. Brzy následovaly patenty na navíjení tkanin, tkací stroj na dvojité plyše, zdokonalení mykacího stroje (odměna 5000 franků) aj.\nOd roku 1838 začal pracovat na konstrukci česacího stroje. Řešení dosáhl až po mnoha pokusech a po značných finančních obětech teprve v roce 1845, britský patent na svůj vynález získal v roce 1846. K všeobecnému uznání a praktickému využití Heilmannova principu odstraňování krátkých vláken z textilních materiálů došlo až krátce před jeho smrtí. Za licenci k česání bavlny a vlny podle Heilmannova systému zaplatili např. britští průmyslníci po 30 000 £ a za povolení k česání lýkových vláken 20 000 £. Konstrukci česacího stroje vylepšilo v dalších letech několik vynálezců, na základě Heilmannova vynálezu se však stavějí všechny česací stroje i v 21. století. \n\n"}
{"id": "1224604", "url": "https://cs.wikipedia.org/wiki?curid=1224604", "title": "Všechny moje lásky", "text": "Všechny moje lásky\n\nVšechny moje lásky může být:\n\n"}
{"id": "1224606", "url": "https://cs.wikipedia.org/wiki?curid=1224606", "title": "Jaroslav Menšík", "text": "Jaroslav Menšík\n\nJaroslav Menšík (* 7. prosince 1950 Humpolec) je český politik a architekt, od roku 2014 zastupitel a radní města Pardubice, od roku 2010 zastupitel a starosta městského obvodu Pardubice I, člen hnutí ANO 2011.\n\nVystudoval obor architektura na Fakultě stavební Českého vysokého učení technického v Praze (promoval v roce 1975 a získal titul Ing. arch.).\n\nV letech 1975 až 1979 pracoval v oblasti vývoje a výzkumu u Pozemních staveb České Budějovice. V roce 1979 se přestěhoval do Pardubic a nastoupil na odbor územního plánování a architektury Městského národního výboru Pardubice, kde působil až do roku 1990. Následně byl jeden rok zaměstnancem Městského urbanistického střediska Pardubice. Od roku 1992 je osobou samostatně výdělečně činnou v oblasti architektury, projektové a inženýrské činnosti. Mezi významné realizace jeho staveb patří novostavba sídla firmy Infinity v Pardubicích (1997), novostavba obchodního centra AUTO RS v Pardubicích (1998), rekonstrukce sídla firmy Jork v Pardubicích (2006), rekonstrukce SOŠ Rybitví (2007), rekonstrukce náměstí Legií v Pardubicích (2008) či architektonické řešení a interiéry rekonstrukce Plaveckého areálu Pardubice (2009).\n\nJaroslav Menšík je ženatý a má dva syny – Dalibor a Marek. Žije ve městě Pardubice, konkrétně v části Zelené Předměstí. Volný čas tráví s rodinou, mezi jeho koníčky patří tenis a kultura.\n\nV komunálních volbách v roce 2006 kandidoval jako nezávislý za \"Sdružení pro Pardubice\" (tj. SNK-ED a nezávislí kandidáti) do Zastupitelstva města Pardubice a městského obvodu Pardubice I, ale ani v jednom případě neuspěl. Za stejný subjekt kandidoval také ve volbách v roce 2010, tentokrát však uspěl v rámci městského obvodu. Následně se v listopadu 2010 stal starostou městského obvodu Pardubice I.\n\nPřed komunálními volbami v roce 2014 vstoupil do hnutí ANO 2011 a vedl kandidátku hnutí v rámci městského obvodu Pardubice I. Mandát zastupitele obhájil a v listopadu 2014 byl po druhé zvolen starostou. Ve volbách v roce 2014 byl také zvolen zastupitelem města Pardubice. V listopadu 2014 se stal radním města.\n\nV krajských volbách v roce 2016 kandidoval za hnutí ANO 2011 do Zastupitelstva Pardubického kraje, ale neuspěl.\n\nVe volbách do Senátu PČR v roce 2016 kandidoval za hnutí ANO 2011 v obvodu č. 43 – Pardubice. Se ziskem 15,57 % hlasů postoupil z druhého místa do druhého kola, v němž prohrál poměrem hlasů 29,70 % : 70,29 % s kandidátkou hnutí Nestraníci a KDU-ČSL Miluší Horskou. Senátorem se tak nestal.\n"}
{"id": "1224607", "url": "https://cs.wikipedia.org/wiki?curid=1224607", "title": "The United States of America", "text": "The United States of America\n\nThe United States of America byla americká hudební skupina, náležející k první generaci undergroundu. Založili ji roku 1967 v Los Angeles skladatel Joseph Byrd a textařka a zpěvačka Dorothy Moskowitzová. Oba vycházeli ze znalosti moderní artificiální hudby, kterou propojovali s postupy experimentálního rocku a psychedelického rocku. The United States of America nahradili kytary zvukem syntezátorů, patřili k průkopníkům využívání elektroniky včetně hlasového modulátoru v populární hudbě, v jejich obsazení byly také elektrické housle a cemballo. Skupina se vyznačovala také společenskokritickým obsahem svých textů: Byrd byl členem Komunistické strany USA a ve shodě s ironickým názvem skupiny pranýřoval americký způsob života založený na konzumu.\n\nSkupina absolvovala v atmosféře vrcholícího hnutí hippies turné po USA, na kterém její hudební vystoupení přerůstala v provokativní happeningy. Na počátku roku 1968 vydali The United States of America své jediné eponymní album a krátce poté se skupina rozpadla. Joe Byrd se přeorientoval na skládání filmové hudby, přednášel také muzikologii na Kalifornské státní univerzitě. Dorothy Moskowitzová se stala zpěvačkou ve skupině Country Joe McDonalda. Navzdory své krátké existenci a mizivému komerčnímu ohlasu The United States of America výrazně ovlivnili další vývoj avantgardního a politicky angažovaného rocku.\n\n"}
{"id": "1224608", "url": "https://cs.wikipedia.org/wiki?curid=1224608", "title": "Kostel svatého Václava (Horní Staré Město)", "text": "Kostel svatého Václava (Horní Staré Město)\n\nKostel svatého Václava je římskokatolický, orientovaný kostel v Horním Starém Městě, části města Trutnova. Je farním kostelem farnosti Trutnov II - Horní Staré Město. Je chráněn jako kulturní památka České republiky.\n\nKostel je zmiňován roku 1313. Je nejstarší dochovanou stavební památku v Trutnově.\n\nZáklad stavby je raně gotický s dalšími slohovými přestavbami. Je dokladem vývojových stavebních etap sakrální architektury. Z dob náboženské reformace jsou na západní straně věže z roku 1581 tři kamenné hlavy, z nichž jedna údajně patří Martinu Lutherovi. Z renesančního období je fragment malovaného kvádrování v červené barvě na JZ nároží. Mírně obdélníková loď je plochostropá, uzavřená čtvercovým presbytářem. Presbytář má gotickou klenbu s klínovitými žebry. K presbytáři na severní straně přiléhá sakristie s oratoří v patře. Ve věži je od roku 1609 zavěšen zvon o váze 1100 kg, který je největší v okolí.\n\nBarokní hlavní oltář pochází z počátku 18. století a je tvořen monumentálním portálem se sochami andělů. Oltářní obraz patrona kostela svatého Václava od malíře Ignáce Russa je z poloviny 18. století. Vedlejší oltář Panny Marie Pomocné na severní straně kostela pochází z roku 1810. Cennou památkou je renesanční dřevěný polychromovaný epitaf – náhrobní deska rodiny královského lesmistra Kašpara Nusse, který zemřel roku 1606.\n\nBohoslužby se konají v neděli od 8.00 a ve středu a v pátek od 17.30.\n\n"}
{"id": "1224614", "url": "https://cs.wikipedia.org/wiki?curid=1224614", "title": "Pavel Staněk (politik ANO)", "text": "Pavel Staněk (politik ANO)\n\nPavel Staněk (* 20. ledna 1967 Kyjov) je český politik, od října 2017 poslanec Poslanecké sněmovny PČR, od roku 2014 zastupitel města Brna (v letech 2015 až 2018 navíc radní města), člen hnutí ANO 2011.\n\nNarodil se v Kyjově, vyrůstal v nedalekých Jestřabicích. Od dob jeho studií je však jeho život spojený s Brnem. Vystudoval informatiku na Fakultě strojní Vysokého učení technického v Brně (získal titul Ing.).\n\nPo revoluci spoluzaložil firmu \"GEMMA Systems\", která dodává počítačové systémy například pro řízení výroby středních a velkých firem nebo pro správu dat na úřadech.\n\nPavel Staněk je rozvedený a má čtyři děti. Žije v Brně, konkrétně v části Žabovřesky.\n\nOd roku 2013 je členem hnutí ANO 2011. V komunálních volbách v roce 2014 byl za hnutí zvolen zastupitelem města Brno a městské části Brno-Žabovřesky. V městské části se následně stal místopředsedou Kontrolního výboru a ve městě pak členem Finančního výboru a předsedou Komise informatiky a otevřenosti radnice. Dne 8. prosince 2015 byl navíc zvolen radním města, na starosti dostal komunikaci a spolupráci s městskými firmami. Své členství v zastupitelstvu městské části Brno-Žabovřesky, jakož i funkce v Kontrolním výboru a Finančním výboru tamtéž, ukončil k 22. listopadu 2017.\n\nVe volbách do Senátu PČR v roce 2016 kandidoval za hnutí ANO 2011 v obvodu č. 55 – Brno-město. Se ziskem 19,65 % hlasů postoupil z prvního místa do druhého kola, v němž však prohrál poměrem hlasů 47,36 % : 52,63 % s kandidátem ČSSD Janem Žaloudíkem a senátorem se tak nestal.\n\nVe volbách do Poslanecké sněmovny PČR v roce 2017 byl zvolen za hnutí ANO 2011 poslancem v Jihomoravském kraji. Je členem Hospodářského výboru PS PČR (od 28. listopadu 2017) a Kontrolního výboru PS PČR (od 28. listopadu 2017), členem Stálé komise pro kontrolu činnosti Národního úřadu pro kybernetickou a informační bezpečnost(od 12. prosince 2017), členem Stálé delegace Parlamentu do Parlamentního shromáždění rady Evropy (od 12. prosince 2017).\n\nV komunálních volbách v roce 2018 obhájil mandát zastupitele města Brna. Kandidoval též do Zastupitelstva městské části Brno-Žabovřesky (8. místo na kandidátce), ale neuspěl.\n"}
{"id": "1224615", "url": "https://cs.wikipedia.org/wiki?curid=1224615", "title": "Arthur Guinness", "text": "Arthur Guinness\n\nArthur Guinness (1725 – 23. leden 1803, Dublin) byl irský pivovarník a podnikatel, zakladatel pivovaru Guinness. Založil ho roku 1755 ve městě Leixlip, nedaleko Dublinu. Přímo v Dublinu otevřel pivovar roku 1759 (toto datum je dnes na lahvích a plechovkách), na \"St. James's Gate\", když si pronajal tamní čtyřakrový pozemek na 9000 let za roční rentu 45 liber. \n\nNarodil se do protestantské šlechtické anglo-irské rodiny. Datum i místo narození jsou neznámy, pravděpodobným místem narození je Ardclough, kde sídlil rod jeho matky, další variantou je Celbridge, kde měli roku 1725 žít jeho rodiče (zde mu také v roce 2013 byla odhalena socha). Firma Guinness údajně vypátrala datum narození roku 1991, uvádí 28. září 1725. Se svou ženou Olivií Whitmoreovou měl 21 dětí, ale jen 10 se dožilo dospělosti. Angažoval se i v politice, v 80. a 90. letech podporoval irského politika Henry Grattana. Nezapojil se do vzpoury roku 1798, byl dokonce obviňován, že je britským špionem, což je sporné. Nicméně pro celý Guinessův rod byl později typický unionismus, tedy snaha udržet Irsko ve Velké Británii. V roce jeho smrti (1803) pivovar produkoval 20 000 sudů ročně. Typickou přezdívkou, nejprve v Dublinu, pro jeho pivo, se stal \"strýček Arthur\". Po smrti jeho pozici ve vedení firmy zaujal syn Arthur. Guinessův podpis je dodnes na všech lahvích i plechovkách firmy. Typ černého silného piva, které Guinnes vařil, se nazývá \"stout\", pivo Guinness v této kategorii dodnes ovládá 80 procent světového trhu. Celkově jde o šestou největší pivní firmu na světě.\n"}
{"id": "1224619", "url": "https://cs.wikipedia.org/wiki?curid=1224619", "title": "Ernst Fehrer", "text": "Ernst Fehrer\n\nErnst Fehrer (24. března 1919, Linec - 1. prosince 2000 tamt.) byl rakouský vynálezce a zakladatel továrny na textilní stroje \"Dr.Ernst Fehrer AG\".\n\nPo studiu na Technické univerzitě ve Štýrském Hradci byl zaměstnán v podniku svého otce, kde se od roku 1947 zabýval vývojem textilních strojů a v roce 1953 založil v hornorakouském Leondingu vlastní továrnu na stroje k výrobě netkaných textilií.\n\nFehrer podal více než 1200 patentů. Největší komerční úspěchy dosáhl se stroji na frikční předení, které vyráběl na základě vlastních vynálezů (první patent z roku 1973). \n\nTovárnu vedla od roku 2000 Fehrerova dcera Monika. V roce 2005, kdy dosáhla obratu cca 30 milionů €, převzala firmu společnost \"Oerlikon Neumag\". \n\nV roce 2011 převzala vysoce zadlužený podnik čínská firma \"Zhengzhhou Hi-Tech Nonwoven Technology\". \n"}
{"id": "1224621", "url": "https://cs.wikipedia.org/wiki?curid=1224621", "title": "Eurasia (budova)", "text": "Eurasia (budova)\n\nEurasia ( ) je mrakodrap ve čtvrti Moskva-City v Moskvě, který měří 309 metrů a je 7. nejvyšší budovou v Evropě, v době dokončení byl 4. nejvyšší.\n\nProjekt Eurasia byl založen v roce 2002 a samotný mrakodrap byl rozestavěn v roce 2007. Stavba byla dokončena v roce 2014. Investice si vyžádaly 250 milionů amerických dolarů. Budovu naprojektovala americká společnost Swanke Hayden Connell Architects.\n\nBudova dosahuje výšky 308,9 m a celková plocha jejích podlaží čítá 212900 m².\n\n"}
{"id": "1224622", "url": "https://cs.wikipedia.org/wiki?curid=1224622", "title": "Veronika Bednářová", "text": "Veronika Bednářová\n\nVeronika Bednářová (* 1972) je česká kulturní novinářka a zahraniční reportérka, autorka reportáží ze Spojených států, Jižní Afriky a Velké Británie.\n\nS časopisem Reflex spolupracovala již během studia divadelní a filmové vědy na FF UK Praha, po tříletém magisterském studiu v New Yorku (Fulbrightovo stipendium) nastoupila do Reflexu jako zahraniční reportérka. Za reportáže z USA a Jižní Afriky získala čtyři hlavní výroční vydavatelské ceny společnosti Ringier. \n\nOd roku 2002 je šéfredaktorkou česko-anglického Festivalového deníku na Mezinárodním filmovém festivalu v Karlových Varech, odkud také pocházejí její původní rozhovory se zahraničními osobnostmi (například Madeleine Albright, Richard Gere, Robert De Niro, Robert Redford, Morgan Freeman, Harvey Keitel, Antonio Banderas, John Travolta, Mel Gibson, Charlie Kaufman).\n\nNa pražské pobočce americké New York University vyučuje v angličtině umění reportáže (Travel Writing), pravidelně moderuje akce mezinárodního mentoringového programu pro ženy Odyssey. V současné době je členkou grantové komise Magistrátu Hlavního města Prahy a dramaturgické rady Českých center.\n\nV letech 2010 až 2014 působila jako reportérka přílohy Pátek Lidových novin a editorka měsíčníku Esprit Lidových novin, poté se vrátila do týdeníku Reflex, kde vede dvouměsíční stylovou přílohu Excellent.\n\n\n"}
{"id": "1224623", "url": "https://cs.wikipedia.org/wiki?curid=1224623", "title": "Tenis na Letních olympijských hrách 1996 – ženská čtyřhra", "text": "Tenis na Letních olympijských hrách 1996 – ženská čtyřhra\n\nŽenská čtyřhra na Letních olympijských hrách 1996 v Atlantě probíhala v areálu Stone Mountain Tennis Center, ležícím ve městě Stone Mountain. Soutěž se konala v období od 23. července do 3. srpna 1996 na otevřených dvorcích s tvrdým povrchem.\n\nPremiérově od znovuzařazení tenisu do olympijského programu v roce 1988 nebyly hrány kvalifikace. Do čtyřhry nastoupilo 62 tenistek.\n\nOlympijské zlato vybojovala nejvýše nasazená dvojice Gigi Fernándezová a Mary Joe Fernandezová ze Spojených států, které ve finále přehrály české turnajové dvojky Janu Novotnou a Helenu Sukovou ve dvou setech. Američanky obhájily olympijský titul z Barcelonské olympiády 1992 a staly se tak vůbec prvními tenisty, jimž se povedlo vyhrát stejnou olympijskou soutěž dvakrát v řadě.\n\nPoražené semifinalistky odehrály poprvé od roku 1924 utkání o bronzovou medaili. Vítězně z něho vyšla čtvrtá nasazená dvojice Španělek Conchita Martínezová a Arantxa Sánchezová Vicariová, jejíž členky zdolaly nizozemské turnajové trojky Manon Bollegrafovou s Brendou Schultzovou-McCarthyovou ve dvou sadách.\n\nNejvýše nasazený pár obdržel volný los do druhého kola.\n\n"}
{"id": "1224624", "url": "https://cs.wikipedia.org/wiki?curid=1224624", "title": "Jawa 250/590", "text": "Jawa 250/590\n\nJawa 250/590 je motocykl, vyvinutý firmou Jawa, vyráběný v letech 1963–1971.\n\nModel vznikl na základě svého předchůdce Jawa 250/559, od něhož se liší především použitím devatenáctipalcových kol, která Jawa naposledy použila u péráka. Přední blatník je užší a vidlice je uzpůsobena pro větší kolo. Zadní blatník byl nastaven na výšku. Karburátor byl opatřen přívěrou vzduchu místo sytiče. Řídítka jsou sportovní s hrazdičkou a rychlopalem.\n\n\n"}
{"id": "1224626", "url": "https://cs.wikipedia.org/wiki?curid=1224626", "title": "Fremontský troll", "text": "Fremontský troll\n\nFremontský troll (anglicky \"Fremont Troll\") je plastika trolla ve čtvrti Fremont v americkém městě Seattle.\n\nV roce 1989 vyhlásila Fremontská rada pro umění výběrové řízení na zpracovatele návrhu, který by zaplnil nevyužité místo pod mostem Aurora. Bylo vybráno pět favoritů, o nichž pak hlasovali místní obyvatelé. Největší podporu získal návrh Steva Badanese, Willa Martina, Donny Walterové a Ross Whiteheadové, který byl slavnostně dokončen na Halloween roku 1990. Každý 31. říjen se v Seattlu pořádá tzv. „Troll-o-ween“, průvod oslavující trollův vznik.\n\n1. srpna 2005 rozhodla městská rada o přejmenování ulice Aurora Avenue N na Troll Avenue N.\n\nPřibližně 5,5 m vysoká plastika znázorňuje hlavu, ramena a paže trolla. Trollovo pravé oko je skryto pod hustým pramenem jeho vlasů, levé oko obsahuje kovový prvek, pravděpodobně poklici. V levé ruce drtí starý automobil typu Volkswagen Brouk. Ve voze byla kdysi uchována časová kapsle s exponáty Elvise Presleyho, ta však byla spolu s kalifornskou poznávací značkou a dalšími předměty ukradena. Fremontská rada pro umění se proto rozhodla vylít vůz betonem, aby odradila vandaly od jeho dalšího poškozování. Celková plastika se skládá z ocelového skeletu s vrstvou betonu a váží přibližně 6 tun.\n\n"}
{"id": "1224630", "url": "https://cs.wikipedia.org/wiki?curid=1224630", "title": "Emulace hostitelské karty", "text": "Emulace hostitelské karty\n\nEmulace hostitelské karty () je softwarová architektura, která de facto nahrazuje elektronické průkazy totožnosti (pro vstup, přepravu, bankovní karty) pouze pomocí software. HCE pomohla odstranit vysoké počáteční investiční náklady a složité partnerské vztahy nutné k implementaci technologie NFC. Tím umožnila firmám vyvíjet aplikace pro mobilní platby, bezpečnou komunikaci atd.\n\nTermín \"host card emulation\" vytvořili v roce 2012 Doug Yeager a Ted Fifelski, zakladatelé SimplyTapp, Inc. Popsali otevření komunikačního kanálu mezi bezkontaktním platebním terminálem a vzdáleně hostovaným bezpečnostním terminálem obsahujícím data platební karty. Tento mechanismus umožnil uskutečnit platební transakce prostřednictvím POS terminálu. Novou technologii autoři implementovali na operačním systému Android.\n\nGoogle HCE na Androidu podporoval, protože doufal v rychlé rozšíření své mobilní peněženky Google Wallet v mobilních sítích. Ale i přesto, že se HCE stala součástí Android, potřebovaly banky ještě podporu HCE od karetních asociací. Na Světovém mobilním kongresu v roce 2014 oznámily společnosti Visa a MasterCard technologii HCE svoji podporu.\n\nPrvní bankou, která zavedla HCE do komerčního provozu, byla v prosinci 2014 Royal Bank of Canada (RBC).\n\nArchitektura HCE umožňuje přenos informací mezi terminálem, poskytujícím radiový přenos NFC, a aplikací mobilního telefonu s NFC, imitující bezdrátovou platební kartu. HCE vyžaduje směrování NFC protokolu přímo do operačního systému mobilního zařízení místo do hardwarového bezpečnostního prvku (SE čip), který by měl jen základní funkce platební karty.\n\nS pomocí HCE může na zařízení Android od verze 4.4 každá aplikace emulovat NFC čipové karty, což umožňuje uživatelům volit transakce s aplikací dle jejich vlastního výběru. Aplikace mohou také fungovat ve čtecím módu a fungovat tak jako čtecí zařízení bezdrátových karet.\n\nAnglická wiki popisuje použití HCE systémem BlackBerry a operačním systémem CyanogenMod. Firma Microsoft oznámila podporu HCE NFC plateb od Windows 10.\n"}
{"id": "1224634", "url": "https://cs.wikipedia.org/wiki?curid=1224634", "title": "Brendan Behan", "text": "Brendan Behan\n\nBrendan Francis Aidan Behan, irsky \"Breandán Ó Beacháin\" (9. únor 1923, Dublin – 20. březen 1964, Dublin) byl irský republikánský politik a spisovatel. Psal anglicky i irsky. \n\nVyučil se malířem pokojů. Byl též dobrovolníkem Irské republikánské armády, do níž vstoupil v šestnácti letech, za což byl vězněn v Británii i Irsku. Ve vězení se naučil irsky. Propuštěn byl po amnestii roku 1946, načež žil v Dublinu, Kerry, Connemaře a chvilku též v Paříži. Roku 1954 napsal svou první divadelní hru \"The Quare Fellow\". Další hra \"The Hostage\" (napsána původně irsky pod titulem \"An Giall\") mu zajistila mezinárodní reputaci, stejně jako autobiografický román \"Borstal Boy\", kde se vrátil ke zkušenosti věznění. Měl celoživotní problémy s alkoholem, k jeho známosti mj. přispělo i několik televizních vystoupení, v nichž byl zjevně opilý. Kombinace s cukrovkou způsobila jeho brzkou smrt v 41 letech.\n"}
{"id": "1224636", "url": "https://cs.wikipedia.org/wiki?curid=1224636", "title": "Evangelický hřbitov v Dolním Žukově", "text": "Evangelický hřbitov v Dolním Žukově\n\nEvangelický hřbitov v Dolním Žukově se nachází se nachází ve městě Český Těšín, v části Dolní Žukov, a to na ul. Žukovské. Má rozlohu 4 635 m² (bez pozemku s kaplí).\n\nEvangelický (luterský) hřbitov v Dolním Žukově byl založen roku 1880. Tehdy na něm byl instalován centrální kříž z litiny. První pohřeb se na hřbitově odehrál 28. února 1881 (šlo o pohřeb batolete Józefa Rusnoka). Roku 1884 byla zahájena výstavba hřbitovní kaple. \n\nRoku 1945 bylo na hřbitově pohřbeno 14 německých vojáků; jejich ostatky byly roku 1997 exhumovány a převezeny do Valašského Meziříčí. \n\nRoku 1949 byly posvěceny současné zvony. V letech 1954 a 1973 proběhly renovační práce na kapli.\n\nK význačným osobnostem, pohřbeným na hřbitově v Dolním Žukově, patří evangelický biskup Jerzy Cymorek či evangelický senior Karol Teper.\n\nHřbitov je v církevním vlastnictví; jeho provozovatelem je město Český Těšín.\n\n\n"}
{"id": "1224637", "url": "https://cs.wikipedia.org/wiki?curid=1224637", "title": "Homo LesBische Federatie Nederland", "text": "Homo LesBische Federatie Nederland\n\nHomo LesBische Federatie Nederland (HLBF.nl) je sdružení gayů, leseb a bisexuálů žijících v Nizozemsku, Nizozemských Antilách a na Arubě. Založeno bylo 14. června 2004 v Bredě.\n\n"}
{"id": "1224638", "url": "https://cs.wikipedia.org/wiki?curid=1224638", "title": "Pohár brazilské nezávislosti", "text": "Pohár brazilské nezávislosti\n\nPohár brazilské nezávislosti (\"Taça Independência\" nebo neoficiálně \"Mini-Copa\") byl mezinárodní fotbalový turnaj, který se konal od 11. června do 9. července 1972 ve dvanácti brazilských městech. Uspořádala ho Brazilská fotbalová konfederace jako součást oslav 150. výročí vyhlášení nezávislosti Brazílie. Hrálo na něm dvacet mužstev: osmnáct národních reprezentací spolu s výběry Afriky a konfederace CONCACAF. Podle původního záměru se měli zúčastnit všichni dosavadní mistři světa, ale NSR, Itálie a Anglie pozvání odmítly a byly nahrazeny týmy SSSR, Československa a Skotska. Dalšími nasazenými byli domácí Brazílie a Uruguay, tuto pětici doplnila na osm trojice týmů postupujících z kvalifikačních skupin.\n\nVítězi turnaje se stali Brazilci, když ve finále porazili Portugalsko brankou Jairzinha. Nejlepším střelcem byl Dušan Bajević z Jugoslávie se 13 zásahy. Československý tým skončil na posledním místě své skupiny, jeho jediný gól vstřelil Anton Hrušecký. \n\n\n\n\n\n\n\n \n\n"}
{"id": "1224641", "url": "https://cs.wikipedia.org/wiki?curid=1224641", "title": "Neil Jordan", "text": "Neil Jordan\n\nNeil Patrick Jordan (* 25. únor 1950, Sligo) je irský filmový režisér a spisovatel. \n\nVyrostl v katolické rodině, ale v průběhu života víru ztratil. Vystudoval irskou historii a anglickou literaturu na Dublinské univerzitě. V roce 1980 se dostal k filmu, když byl asistentem skriptu při natáčení filmu \"Excalibur\". Film ho nadchl a rozhodl se stát režisérem. Jeho prvním filmem, k němuž napsal i scénář, byl \"Angel\" z roku 1982. Do hlavní role zde obsadil Stephena Rea, který se pak stal jeho dvorním hercem. Následoval horor \"Společenství vlků\" (\"The Company of Wolves\") inspirovaný pohádkou O červené Karkulce. \n\nKritika však ocenila, když bizarní náměty opustil ve prospěch většího realismu. Film z roku 1992 \"Hra na pláč\" (\"Crying Game\"), drama z prostředí Irské republikánské armády, byl nominován na Oscara za nejlepší film a získal ho za nejlepší původní scénář. Téma IRA se posléze objevilo ve více jeho filmech, například ve snímku \"Michael Collins\" s Liamem Neesonem v hlavní roli.\n\n\"Hra na pláč\" mu otevřela cestu do Hollywoodu. Nejvíce se tam prosadil filmem \"Interview s upírem\" (\"Interview with the Vampire\") z roku 1994. Poté však následovaly spíše kasovní neúspěchy, a tak se Jordan vrátil do Irska, kde se věnuje filmu, ale více též také píše povídky a romány.\n"}
{"id": "1224644", "url": "https://cs.wikipedia.org/wiki?curid=1224644", "title": "Michelle Smithová", "text": "Michelle Smithová\n\nMichelle Smith de Bruin (* 16. prosinec 1969, Rathcoole) je irská plavkyně. Na olympijských hrách v Atlantě roku 1996 získala čtyři medaile – tři zlaté (400 metrů volným stylem, 200 metrů polohový závod, 400 metrů polohový závod) a jednu bronzovou (200 metrů motýlek). Je tak nejúspěšnějším irským olympionikem všech dob. Dva roky po tomto úspěchu však mezinárodní plavecká federace zakázala Smithové činnost po dobu čtyř let za manipulaci se vzorkem moči při dopingové kontrole. Pravděpodobně chtěla alkoholem skrýt látku androstenedione, metabolický prekurzor testosteronu. O olympijské medaile však nepřišla. \n\nJejí manžel a trenér, nizozemský diskař Erik de Bruin, byl v roce 1993 potrestán čtyřletým zákazem startu za doping.\n\nPo ukončení závodní kariéry vystudovala práva na University College Dublin a pracuje jako soudní obhájkyně. \n"}
{"id": "1224645", "url": "https://cs.wikipedia.org/wiki?curid=1224645", "title": "Finanční transakce", "text": "Finanční transakce\n\nFinanční transakce je smlouva, ujednání nebo jiná změna mezi kupujícím a prodávajícím směřující k výměně aktiva za platbu, většinou zboží nebo služby za peníze. Její součástí je změna finančního stavu dvou nebo více právnických či fyzických osob. Kupující a prodávající jsou samostatné účetní jednotky nebo entity a transakce obvykle zahrnují výměnu hodnot , informací, zboží, služeb a peněz. V případě, že zboží se směňuje v jeden čas a peníze jindy, jedná se stále o jednu transakci. Její první část je například předání peněz a druhá část obdržení zboží.\n\nFinanční transakci obvykle provázejí ještě transakční náklady, což jsou další náklady jedné nebo obou stran, které bezprostředně souvisejí s uzavřením transakce. Může mezi ně patřit například získávání informací, doprava, skladování, pojištění a podobně.\n\nOpakem finanční transakce je dar, ale také barterový neboli směnný obchod, což je výměna zboží nebo služeb za jiné zboží nebo služby bez použití peněz.\n\nNejběžnější transakce, spočívá ve směňování zboží nebo služeb za peníze. Tato transakce má za následek pokles finančního stavu u kupujícího a zvýšené příjmy prodávajících.\n\nTransakce, při které věřitel dává dlužníkovi najednou určité množství peněz oplátkou za více menších splátek dlužníka věřiteli v průběhu sjednané doby, obvykle podle stanoveného harmonogramu. Součet splátek je obvykle vyšší, než jistina, rozdíl se označuje jako úrok.\n\nKombinace nákupu a půjčky. Věřitel poskytuje dlužníkovi značnou sumu peněz na nákup velmi drahé věci, typicky nemovitosti. Dlužník na oplátku souhlasí, že dá tuto věc nebo jiný předmět vysoké hodnoty věřiteli, pokud by půjčka nebyla splacena včas. Tato záruka splacení je známá jako kolaterál.\n\nNástroj, který zaznamenává finanční transakce mezi klientem a bankou a sleduje tak finanční situaci klienta. Bankovnictví je typ podnikání, který je téměř výhradně \nzaložen na finančních transakcích. Bankovní účet můžeme také chápat jako specifický typ úvěru poskytnutého důvěryhodné instituci (bance).\n"}
{"id": "1224650", "url": "https://cs.wikipedia.org/wiki?curid=1224650", "title": "Lom Dubová", "text": "Lom Dubová\n\nBývalý žulový lom Dubová se nalezá ve vesnici Dubová u Miřetic. V lomu se těžila ve 2. polovině 19. století místní žula. Lom tehdy poskytoval zdroj obživy většině tehdejších obyvatel vesnice. V současné době je lom zatopený a slouží zejména k rekreaci a potápění.\n\n"}
{"id": "1224652", "url": "https://cs.wikipedia.org/wiki?curid=1224652", "title": "Who Came First", "text": "Who Came First\n\nWho Came First je první sólové studiové album anglického hudebníka Petea Townshenda. Vydáno bylo v říjnu roku 1972 společností Track Records a jeho producentem byl sám Townshend. Ten rovněž nahrál většinu nástrojů. V USA desku vydala společnost Track Records ve spolupráci s vydavatelstvím Decca Records. Pozdější reedici alba vydala společnost Polydor Records.\n\n\n"}
{"id": "1224660", "url": "https://cs.wikipedia.org/wiki?curid=1224660", "title": "Parting Should Be Painless", "text": "Parting Should Be Painless\n\nParting Should Be Painless je páté sólové studiové album anglického zpěváka Rogera Daltreyho. Vydáno bylo v únoru roku 1984 společností Atlantic Records a jeho producentem byl Mike Thorne. Jde o Daltreyovo první album po rozpadu skupiny The Who. V hitparádě Billboard 200 se umístilo na 102. příčce. Deska obsahuje výhradně písně jiných autorů.\n\n\n"}
{"id": "1224661", "url": "https://cs.wikipedia.org/wiki?curid=1224661", "title": "Edmund Cartwright", "text": "Edmund Cartwright\n\nEdmund Cartwright (24. dubna 1743 Marnham, Nottingham – 30. října 1823 Kent) byl anglický duchovní a vynálezce textilních strojů.\n\nJako absolvent univerzity v Oxfordu s titulem Master of Arts začal v roce 1776 působit jako farář a spisovatel v Lincolnu.\n\nV roce 1784 se začal zabývat konstrukcí tkacích strojů. O rok později obdržel první patent na částečně zmechanizovaný tkalcovský stav s létajícím člunkem (vynález \"Johna Kaye\"), který ve 2. patentu (1786) přizpůsobil na pohon párou a nazval power loom. Tím položil základ pro přeměnu řemeslnického tkalcovského stavu na průmyslový tkací stroj.\n\nK úspěšnému praktickému využití vynálezu došlo po zdokonalení některých částí jinými konstruktéry asi o 15 let později. V roce 1809 obdržel Cartwright za použití svých patentů od britského parlamentu kompenzaci 10 000 £.\n\nCartwright podal ještě řadu dalších patentů, např. na vlnařský česací stroj (\"\"Big Ben\"\"), stroj na stáčení lan, zdokonalení parního stroje aj. \n"}
{"id": "1224662", "url": "https://cs.wikipedia.org/wiki?curid=1224662", "title": "Let My Love Open the Door", "text": "Let My Love Open the Door\n\n„Let My Love Open the Door“ je píseň anglického hudebníka Petea Townshenda, která vyšla na jeho albu \"Empty Glass\" v roce 1980. Rovněž vyšla jako singl, na jehož druhé straně byla píseň „“. V americké hitparádě se singl umístil na deváté příčce. Coververze písně nahráli například M. Ward a Natalie Imbruglia. V roce 2016 vydal vlastní verzi písně Roger Daltrey, Townshendův spoluhráč ze skupiny The Who.\n"}
{"id": "1224663", "url": "https://cs.wikipedia.org/wiki?curid=1224663", "title": "Korunovace uherských panovníků", "text": "Korunovace uherských panovníků\n\nKorunovace uherských králů byl státní a náboženský akt, během kterého docházelo ke korunování a potvrzení právoplatného krále Uherska a zemí Koruny svatoštěpánské. Na rozdíl od ostatních zemí s tradicí korunovace se uherští králové stali uznanými a skutečnými panovníky až po řádně provedené korunovaci. Jediným nekorunovaným uherským králem byl Josef II.\n\nPoslední uherská korunovace v Budapešti proběhla 30. prosince 1916, kdy byl korunován uherský král Karel IV. (rakouský císař Karel I.). Poslední uherská korunovace v Prešpurku proběhla 28. září 1830, kdy byl korunován uherský král Ferdinand V. (rakouský císař Ferdinand I.).\n\nTradičním korunovačním místem uherských králů byla bazilika Nanebevzetí Panny Marie ve Stoličném Bělehradě (mad. \"Székesfehérvár\"). Poslední korunovaci zde podstoupil Ferdinand I. Habsburský 3. listopadu 1527.\n\nPo bitvě u Moháče v srpnu roku 1526 a turecké okupaci jižní oblasti Uherska (včetně Budína, korunovačního města Stoličného Bělehradu a Ostřihomi) se nanejvýš aktuální zdála potřeba stanovení nového správního centra země. Mělo to být město, ve kterém by byla zaručena bezpečnost panovníka a církevních hodnostářů a současně co nejblíže k Vídni. Volba tak padla na katedrálu svatého Martina v Bratislavě. Královské korunovace se v Prešpurku (Bratislavě) konaly mezi lety 1563 a 1830.\n\nNa moháčských polích zahynul i uherský král Ludvík Jagellonský, který nezanechal dědice. Novým kandidátem na uvolněný trůn se pro uherské stavy stal švagr zesnulého krále Ferdinand I. Právě toho zvolili za nového krále v bratislavském františkánském kostele 17. prosince 1526. I když byl ještě korunován v Stoličném Bělehradě, následující akt korunovace nového uherského krále (Maxmiliána II., Ferdinandova syna) se už konal v Bratislavě.\n\nBratislava jako nové město korunovací zažila v tomto období svůj největší rozmach. Stala se sněmovním městem království, sídlem krále, arcibiskupa a nejdůležitějších institucí země.\n\nPo vyhlášení rakousko-uherského vyrovnání a vzniku Rakousko-Uherska byli poslední dva uherští (a chorvatští) králové korunováni v Matyášově chrámu v Budapešti.\n\n\n"}
{"id": "1224665", "url": "https://cs.wikipedia.org/wiki?curid=1224665", "title": "Vévoda z Lancasteru", "text": "Vévoda z Lancasteru\n\nVévoda z Lancasteru je starobylý titul, jehož současným nositelem je královna Alžběta II.. Vévodství Lancaster je samostatný subjekt v Crown Estate.\n\nPoprvé byl tento titul vytvořen 6. března 1351 pro Jindřicha z Grosmontu, který byl také hrabětem z Leicesteru, z Derby, z Lincolnu a pánem z Bowlandu. Po jeho smrti titul zanikl.\n\nPodruhé byl vytvořen 13. listopadu 1362 pro Jana z Gentu. Poté připadl titul koruně.\n\nPotřetí byl vytvořen 10. listopadu 1399 pro prince Jindřicha z Monmouthu a poté se vrátil ke koruně.\n\n\n\n"}
{"id": "1224666", "url": "https://cs.wikipedia.org/wiki?curid=1224666", "title": "Středový nerv", "text": "Středový nerv\n\nStředový nerv () je u člověka jeden z hlavních nervů pažní pleteně (\"plexus brachialis)\". Pochází z přístřední a bočního kořene (radix medialis a lateralis), které se oddělují z bočního a přístředního svazku (\"fasciculus lateralis a medialis).\" Ty jsou zásobeny z míšních segmentů C5-T1. Má nastarost funkci většiny svalů z přední skupiny předloktí a některé ze svalů ruky (motorická funkce). Dále zpostředková cit v části ruky (senzitivní funkce). Během svého průběhu prochází karpálním tunelem a pronatorvým kanálem, kde může docházet k jeho útlaku a může vznikat obrna středového nervu, která se nejčastěji prezentuje jako syndrom karpálního tunelu.\n\nNa paži probíhá středový nerv vedle pažní tepny \"(arteria brachialis)\" v přístřední pažní svalové přepážce \"(septum intermusculare brachii mediale)\" do loketní krajiny \"(regio cubiti)\". Na předloktí se nachází mezi povrchovým a hlubokým ohýbačem prstů \"(musculus flexor digitorum superficialis a profundus)\" a následně zde vybíhá mezi šlachami povrchového ohýbače prstů a dlouhým dlaňovým svalem \"(musculus palmaris longus)\". Dále pokračuje pod zápěstním poutkem ohýbačů \"(retinaculum musculorum flexorum)\" do karpálního tunelu a do středního dlaňového prostoru, kde se rozděluje na své koncové větve\n"}
{"id": "1224667", "url": "https://cs.wikipedia.org/wiki?curid=1224667", "title": "Brutal Planet", "text": "Brutal Planet\n\nBrutal Planet je jednadvacáté studiové album amerického zpěváka Alice Coopera. Vydáno bylo v červnu roku 2000 společností Spitfire Records a jeho producentem byl Bob Marlette, který na albu rovněž hrál a je spoluautorem všech písní. Nahráno bylo ve studiích Blue Room a A&M Studios v Kalifornii.\n\n\n"}
{"id": "1224671", "url": "https://cs.wikipedia.org/wiki?curid=1224671", "title": "George Villiers, 1. vévoda z Buckinghamu", "text": "George Villiers, 1. vévoda z Buckinghamu\n\nGeorge Villiers, 1. vévoda z Buckinghamu (28. srpna 1592 – 23. srpna 1628) byl anglický politik a dvořan, oblíbenec krále Jakuba I. Během jeho vlády se rychle stal jedním z nejmocnějších mužů v Anglii, za vlády Karla I. již v podstatě sám řídil politiku země.\n\nNarodil se 28. srpna 1592 v Brooksby, v hrabství Leicestershire. Pocházel ze starobylé venkovské šlechtické rodiny Villiersů, jejíž existence je doložena již na počátku 13. století. Jeho otec, sir George Villiers působil v Leicestershire jako šerif.\n\nBudoucí vévoda z Buckinghamu sice nebyl nějak zvášť dobrý student, ale projevoval sportovní nadání, což se v dobové šlechtické společnosti velice oceňovalo. V letech 1610–12 pobýval ve Francii, aby zde dokončil své vzdělání.\n\nNa přelomu let 1614–15 se stal oblíbencem anglického krále Jakuba I., o němž bylo známo, že se rád pohybuje ve společnosti krásných a mladých mužů. Stála za tím snaha dvorské kliky, jejíž příslušníci o králově slabosti věděli a chtěli ho vymanit z vlivu jeho stávajícího oblíbence – Roberta Carra, hraběte ze Somersetu a jeho spojenců. Král i jeho favorit k sobě měli až do Jakubovy smrti oboustranně velice vřelý vztah. Ze strany krále šlo, nejspíše hlavně zpočátku, o náklonnost sexuální, ze strany Villierse téměř jistě nikoli.\n\nZhruba roku 1619 se Villiers stal de facto prvním ministrem země, o rok později se oženil s Kateřinou Mannersovou, dcerou hraběte z Rutlandu. V roce 1623 obdržel titul vévody z Buckinghamu. Získal si i přízeň Jakubova syna, budoucího krále Karla I., kterého doprovázel na jeho cestě do Španělska, kde se Karel neúspěšně ucházel o ruku španělské princezny. Svou pozici si tak udržel i po jeho nástupu na trůn.\n\nGeorge Villiers byl zavražděn 23. srpna 1628 v Portsmouthu. Jeho vrahem byl John Felton, důstojník, který vévodovi přičítal svůj pomalý kariérní postup a chtěl se mu za to pomstít.\n\nBuckinghamův politický vliv se odvíjel od možnosti častého styku s králem. Důležitosti jeho postavení odpovídala už významná dvorská funkce nejvyššího podkoního (\"Master of the Horse\"), kterou získal roku 1616. V tom samém roce se stal členem prestižního Podvazkového řádu. V roce 1616 obdržel George Villiers také titul vikomta a tím pádem mohl zasednout ve sněmovně lordů. Politickým učitelem Villierse se stal na rozdíl od něj velice zkušený a vzdělaný Francis Bacon. Počátkem roku 1617 byl již Villiers hrabětem z Buckinghamu a v únoru toho samého roku začal být zván do tajné královské rady, v podstatě nejdůležitějšího politického orgánu království. Roku 1619 se stal lordem velkoadmirálem (\"Lord High Admiral\"), jakýmsi anglickým ministrem námořnictva.\n\nVe vztahu k parlamentu, který se kvůli schválení válečných výdajů sešel roku 1621, se choval Buckingham zpočátku umírněně. Později, když parlament obžaloval pro podezření z korupce jeho spojence Francise Bacona, již požadoval jeho rozpuštění, což ovšem král Jakub I. nejdříve nedovolil. Když se ale poslanci rázně vymezili proti Jakubově snaze o sblížení s katolickým Španělskem, byl parlament ke konci roku 1621 v souladu s Buckinghamovým názorem rozpuštěn. Parlament byl poté svolán v roce 1624, kdy byli jeho poslanci a stejně tak Buckingham i následník trůnu Karel, přesvědčeni o nutnosti vyhlášení války Španělsku a parlament tedy bez problémů potřebné finance uvolnil. Stárnoucí a nemocný král Jakub sice toužil po míru, ale musel všem ustoupit. Roku 1625 Jakub I. zemřel. Jeho nástupce Karel I. Buckinghama nejen respektoval, ale dokonce k němu vzhlížel. Ten se tak stal v podstatě nejmocnějším mužem v království.\n\nPo vyhlášení války Španělsku měl vévoda z Buckinghamu určitý podíl na nezdaru anglické námořní výpravy do Cádizu. Sice jí nevelel, ale měl na starosti značně nedokonalou organizaci tohoto podniku. Aby mohli obnovit loďstvo a finančně vypomoci spojencům na evropském kontinentě, kde probíhala třicetiletá válka, museli král s vévodou roku 1626 opět svolat parlament. Jeho poslanci ale byli sebevědomější než dříve a místo uvolnění potřebných peněz se začali vymezovat proti Villiersově osobě a později dokonce požadovali jeho odvolání. Obviňovali ho mimo jiné z hromadění úřadů, neschopnosti při výkonu funkce velkoadmirála a protežování jeho příbuzenstva. Král se poté svého ministra rázně zastal, a i za cenu toho, že jeho pokladna zůstala prázdná, rozpustil parlament.\n\nV průběhu roku 1626 se zhoršily vztahy mezi Anglií a jejím dlouhodobým rivalem Francií, svou roli při tom sehrály špatné vztahy mezi Karlem I. a Buckinghamem na straně jedné a francouzským králem Ludvíkem XIII. a jeho prvním ministrem kardinálem Richelieuem na straně druhé. Buckingham se rozhodl s armádou vylodit v La Rochelle, francouzském městě ovládaném hugenoty, kteří byli dlouhodobě v opozici vůči své vládě. Ještě předtím ale chtěli Angličané ovládnout strategicky důležitý ostrov Ré, nacházející se poblíž jejich hlavního cíle. Při vylodění a následném obléhání tamější pevnosti Saint-Martin-de-Ré sice Villiers projevil velkou statečnost, ale protože neobdržel potřebné posily a válečný materiál, musel se z ostrova zcela stáhnout. La Rochelle bylo od roku 1627 obléháno francouzskou královskou armádou a Buckingham chtěl jeho obyvatelům pomoci za každou cenu. Zorganizoval novou výpravu, ale krátce předtím, než flotila vyplula, zemřel rukou vraha.\n\nVévoda z Buckinghamu se objevil jako postava v románu Alexandra Dumase \"Tři mušketýři\". Je zde vylíčen jako statečný, ušlechtilý a vášnivý muž. Později se stal i jedním z hrdinů stejnojmenných filmů, které byly na motivy románu natočeny.\n"}
{"id": "1224673", "url": "https://cs.wikipedia.org/wiki?curid=1224673", "title": "Rarita", "text": "Rarita\n\nRarita (z lat. \"rarus\", vzácný) znamená:\n\n\n"}
{"id": "1224674", "url": "https://cs.wikipedia.org/wiki?curid=1224674", "title": "La Donna Gravida", "text": "La Donna Gravida\n\nLa Donna gravida je název obrazu namalovaného italským renesančním umělcem Raffaelem Santim.\n\nO tomto obraze je známo pouze to, že ho Raffael namaloval mezi lety 1505–1506 během svého florentského působení. Identita těhotné ženy namalované na obraze je neznámá. Podle jejího vzhledu a drahého oblečení, výrazně kontrastujícího s tmavým pozadím, jde zřejmě o ženu z vyšších společenských kruhů, snad ze šlechtické rodiny.\n\nOpět se zde naplno projevil vliv Raffaelova předchůdce Leonarda da Vinci ve stylu prostorového figurativního projevu.\n\n"}
{"id": "1224675", "url": "https://cs.wikipedia.org/wiki?curid=1224675", "title": "Korunovace polských panovníků", "text": "Korunovace polských panovníků\n\nKorunovace polských králů tradičně prováděl \"arcibiskup z Hnězdna\" (nebo jeho zástupce) a to nejdříve v \"katedrále v Hnězdně\" a později ve \"Wawelské katedrále v Krakově\". Poslední korunovace ve městě Hnězdno proběhla v srpnu roku 1300, kdy byl korunován přemyslovec Václav II. a poslední korunovace v Krakově se uskutečnila 17. ledna 1734, kdy byl korunován August III. Polský. Korunovace polských králů probíhaly tradičně co nejdříve po pohřbení předchozího krále.\n\nNěkolik korunovací proběhlo v katedrále sv. Jana ve Varšavě, včetně té poslední vykonané hnězdenským arcibiskupem 25. listopadu 1764, kdy byl korunován Stanislav II. August Poniatowski.\n\nÚplně poslední korunovace polského krále v dějinách proběhla 24. května 1829, kdy se v královském hradě ve Varšavě sám korunoval na polského krále ruský car Mikuláš I. Pavlovič. Car-král Mikuláš I. se kompromisně korunoval sám za asistence varšavského arcibiskupa Jana Pavla Woronicze, protože jako pravoslavný nemohl být korunován v katolickým hodnostářem (ten za tento čin mohl být exkomunikován) ani pravoslavným knězem. Korunován byl tzv. korunou carevny Anny (součást ruských korunovačních klenotů), protože původní polské korunovační klenoty byly zničeny.\n\n"}
{"id": "1224679", "url": "https://cs.wikipedia.org/wiki?curid=1224679", "title": "La Belle Jardinière", "text": "La Belle Jardinière\n\nLa Belle Jardiniere je název obrazu italského renesančního malíře Raffaela Santiho namalovaného kolem roku 1507.\n\nObraz představuje Pannu Marii sedící na kamenné lavičce uprostřed otevřené krajiny. Oblečená je do červených šatů, splývajících po zemi a modrého bohatě řaseného pláště. Za ruku drží malého Ježíška, který se opřený o její nohy, dívá se do matčiny tváře. Ona mu pohled, s laskavým výrazem, opětuje. V jejich vzájemných dotecích a pohledech se odráží hloubka mateřské něhy a synovské lásky.\n\nU Mariiných nohou klečí malý Jan Křtitel oblečený podle tradice do velbloudí kůže. V pravé ručce svírá svůj atribut - kříž. Ten je symbolem a současně předzvěstí Kristova utrpení.\n\nObraz, označovaný také jako \"Panna s Dítětem a svatým Janem Křtitelem\", vznikl během Raffaelova působení ve Florencii. Je jedním z nejpůvabnějších umělcových děl a ikonograficky navazuje na Leonardovu \"Madonu ve skalách\".\n\nObraz je podepsán a datován na lemu Mariina pláště. Není známo, kdy umělec obdržel na vytvoření tohoto díla objednávku, ani kdy se hotové dílo dostalo do sbírek francouzského královského dvora.\n"}
{"id": "1224680", "url": "https://cs.wikipedia.org/wiki?curid=1224680", "title": "Rájpúr", "text": "Rájpúr\n\nRájpúr () je hlavní a největší město Čhattísgarhu, vnitrozemského indického státu. Leží na severovýchodě Dekánské plošiny přibližně padesát kilometrů západně od Mahánadí a v roce 2011 měl zhruba milión obyvatel.\n\nPodnebí je tropické.\n"}
{"id": "1224682", "url": "https://cs.wikipedia.org/wiki?curid=1224682", "title": "Kanaš", "text": "Kanaš\n\nKanaš (čuvašsky i ) je město v Čuvašsku v Ruské federaci. Při sčítání lidu v roce 2010 měla přes pětačtyřicet tisíc obyvatel.\n\nKanaš leží na severním okraji Povolžské vysočiny ve vzdálenosti sedmdesát kilometrů jižně od Čeboksar, hlavního města republiky. Od Moskvy je vzdálena zhruba osm set kilometrů východně. Nejbližší město je Civilsk přibližně 38 kilometrů severně.\n\nKanaš vznikl v roce 1891 jako staniční sídlo s jménem \"Šichrany\" () na budované železniční trati z Moskvy přes Saransk do Kazaně, která byla uvedena do provozu v roce 1893.\n\nNa Kanaš bylo sídlo přejmenováno v roce 1920, čuvašským slovem \"kanaš\" znamenajícím zhruba \"radu\" byl do čuvaštiny překládán \"sovět\".\n\nMěstem se stal Kanaš v roce 1925, kdy už měl přes dva tisíce obyvatel.\n\n"}
{"id": "1224683", "url": "https://cs.wikipedia.org/wiki?curid=1224683", "title": "Madona Conestabile", "text": "Madona Conestabile\n\nMadona Conestabile (\"Madona s dítětem\") je název obrazu italského renesančního malíře Raffaela Santiho.\n\nObraz patří k nejranějším umělcovým dílům; vznikl pravděpodobně kolem roku 1504. Za své pojmenování vděčí jménu svého původního majitele, hraběte Connestabileho.\n\nRozměrově malý obraz představuje Pannu Marii něžně držící na levé ruce svého syna Ježíše. Ježíšek je zaujatý stránkami v otevřené knížce, kterou jeho matka drží v druhé ruce.\n\nScéna v Raffaelově podání je prostoupena vnitřní harmonií a hlubokým lyrismem. Na pozadí otevřené krajiny se sněhem pokrytými vrcholky hor a jezírkem se zrcadlící se oblohou, zobrazuje Marii jako mladou ženu, spokojenou až zádumčivou. Scéna na diváka působí důstojně a harmonicky, vyvolává příjemný pocit z mistrova dokonalého vyjádření souladu člověka a přírody.\n\nDílo svojí kompozicí navázalo na Peruginovu \"Madonu s dítětem a granátovým jablkem\". Raffaelova \"Madona\" byla původně namalovaná na dřevěné desce a při přenášení malby na plátno v roce 1881 se zjistilo, že i jeho madona původně podávala Ježíškovi granátové jablko. Během práce malíř tento detail změnil, přičemž to nezpůsobilo změnu celkového pojetí.\n\nPůvodní dřevěná deska a zlacený rám, zhotovený pravděpodobně podle návrhu samotného autora, tvořily jednotný celek. Ornamenty vyplňující rohy kolem kruhové malby zdůrazňují jemnou, téměř miniaturní malbu.\n\nObraz je v majetku petrohradské Ermitáže, kam se dostal poté, co byl v roce 1871 darovaný ruskému carovi Alexandrovi II. rodinou hraběte Connestabileho z Perugie.\n"}
{"id": "1224684", "url": "https://cs.wikipedia.org/wiki?curid=1224684", "title": "Maureen O'Harová", "text": "Maureen O'Harová\n\nMaureen O'Harová, rodným jménem Maureen FitzSimonsová (17. srpen 1920, Ranelagh – 24. říjen 2015, Boise) byla irská herečka a zpěvačka, představitelka tzv. zlaté éry Hollywoodu. Proslavila se svými rusými vlasy.\n\nHrála od svých deseti let, ve čtrnácti se stala členkou Abbey Theatre (tedy irského národního divadla) v Dublinu. Její filmovou kariéru ovlivnil Charles Laughton, když navzdory nedůvěře producentů prosadil, aby s ním byla obsazena do Hitchcockova filmu \"Jamaica Inn\" z roku 1939. Zazářila a ještě toho roku dostala pozvání do Hollywoodu. Hrála v řadě klasických hollywoodských trháků, například v americké vánoční klasice \"Zázrak na 34. ulici\" (\"Miracle on 34th Street\") z roku 1947 či v romantické komedii \"The Quiet Man\" (1952). Hrála hodně ve westernech (\"Rio Grande\" aj.) a dobrodružných filmech, často po boku Johna Waynea a pod režijním vedením Johna Forda. Ze šoubyznysu se stáhla roku 1971, avšak po dvaceti letech přijala ještě roli v komedii \"Only the Lonely\".\n"}
{"id": "1224685", "url": "https://cs.wikipedia.org/wiki?curid=1224685", "title": "Korunovace francouzských panovníků", "text": "Korunovace francouzských panovníků\n\nKorunovace francouzských panovníků (francouzsky: \"Sacre\") byl náboženský akt při kterém byl pomazán, posvěcen a korunován král Francie. Hlavní důraz rituálu nebyl v korunování hlavy nového krále, ale v pomazání či konsekraci (\"sacre\") nového monarchy svatým olejem, proto je přesnější mluvit o konsekraci. Nový francouzský král nastupoval do úřadu po smrti předchozího krále, poté co tělo předchozího panovníka spočinulo v Bazilice Saint-Denis.\n\nBěhem vlády prvních kapetovských králů, kdy ještě nebylo pravidlo nástupu nejstaršího syna tak zavedené docházelo ke korunovaci budoucího krále ještě za života předchozího krále (podobně jako v Uhersku či tehdejší Anglii). Posledním takto korunovaným králem byl Filip II. v roce 1179.\n\nPoslední z královských korunovací proběhla 29. května 1825, kdy byl v katedrále v Remeši korunován Karel X.\n\nFrancouzské královny (manželky králů) byly korunovány společně s manželi v Remeši nebo samostatně v opatství Saint-Denis.\n\nTradičním místem korunovace byla od roku 987 Katedrála Notre Dame v Remeši, kde byli korunováni všichni králové kromě:\n\nKorunován nebyl také \"občanský král\" Ludvík Filip Orleánský.\n\n\n\nJediná francouzská císařská korunovace se uskutečnila 2. prosince 1804, kdy se v pařížské katedrále Notre-Dame za přítomnosti papeže sám korunovat Napoleon I. Napoleon poté sám korunoval svou ženu Josefínu.\n\n\n"}
{"id": "1224687", "url": "https://cs.wikipedia.org/wiki?curid=1224687", "title": "Madona del Cardellino", "text": "Madona del Cardellino\n\nMadona del Cardellini (česky Madona se stehlíkem) je název obrazu italského renesančního umělce Raffaela Santiho namalovaného v roku 1507.\n\nRaffael je v dějinách evropského malířství známý jako autor několika obrazů, ve kterých dominuje motiv Madony a Dítěte. Obraz \"Madona del Cardellini\" je jedním z nich.\n\nIkonografie díla je typicky \"raffaelovská\": v otevřené krajině, v tomto případě zřejmě inspirované toskánským venkovem, sedí na skále Panna Maria. U jejích nohou stojí děti - sv. Jan Křtitel a Ježíšek. Madona upírá něžný, mateřský pohled na světlovlasou, kudrnatou hlavičku Jana Křtitele, opásaného rouškou z velbloudí srsti a držícího v ručkách malého stehlíka (odtud název obrazu). Nahý Ježíšek ho něžně hladí po jemném peří, přičemž je přítomností ptáčka zaujatý více, než otevřenou knížkou v matčině ruce. Vztah k matce naznačuje jeho nožka, kterou stojí na obnažené noze Panny Marie.\n\nPostavy jsou namalované v prostorové pyramidě, což dokazuje jednoznačný Leonardův vliv. Zajímavě působí pozadí scény, dokumentující období a čas vzniku malby. To je tvořeno otevřenou krajinou s tekoucí řekou a mostem a architekturou nedalekého města, ve které dominuje kupole kostela, připomínající kopuli katedrály Santa Maria del Fiore ve Florencii.\n\nDílo vzniklo jako Raffaelův svatební dar k sňatku jeho přítele Lorenza Nasiho. Obraz byl vážně poškozen při zřícení Lorenzova domu v roce 1547. Následně byl zrestaurován malířem Ridolfem Ghirlandaiem, synem Domenica Ghirlandaia, umělce, hluboce ovlivněného Raffaelovými pracemi.\n\n"}
{"id": "1224688", "url": "https://cs.wikipedia.org/wiki?curid=1224688", "title": "Seznam obcí v Maďarsku (G)", "text": "Seznam obcí v Maďarsku (G)\n\nToto je seznam obcí v Maďarsku začínajících  na písmeno G.\n"}
{"id": "1224689", "url": "https://cs.wikipedia.org/wiki?curid=1224689", "title": "Madona della Seggiola", "text": "Madona della Seggiola\n\nMadona della Seggiola (také \"Madona della Sedia\") je název obrazu namalovaného italským renesančním umělcem Raffaelem Santim.\n\nObraz, který zralý umělec namaloval pravděpodobně pro papeže Lva X., bývá obecně považován za jedno z nejslavnějších děl umělce a představuje vrchol malby Madon v italské renesanci.\n\nRaffael je autorem několika obrazů s motivem Madony, kde je kromě postavy Panny Marie a Dítěte součástí výtvarného provedení malý Jan Křtitel. Tak je tomu i u tohoto díla.\n\nObraz je namalovaný na kruhovém formátu, čemuž je přizpůsobena i kompozice postav. Dokládá to zejména mírně doleva předkloněná hlava Panny Marie. Řeč jejího těla vyzařuje nejvyšší míru přirozenosti a vnitřní sounáležitosti se spokojeně vyhlížejícím a něžně se k matce tulícím dítětem. Láskyplnost a mateřská něha jsou cítit i z pohledů přímo směrovaných na diváka. Svědkem rodinného štěstí je malý Jan, charakterizovaný svým atributem – malým křížkem.\n\nObraz je prodchnutý nádherným barevným podáním, kterému dominuje pestrobarevná přikrývka přehozená přes Mariina ramena.\n\nObraz se již krátce po Raffaelova smrti dostal do majetku Medicejských, kteří ho vystavili v galerii Uffizi. Koncem 18. století byl jako součást Napoleonovy kořisti převezen do Francie. Do Itálie se vrátil v roce 1815 a dnes je exponátem v galerii Palatino v bývalém paláci Pitti.\n"}
{"id": "1224690", "url": "https://cs.wikipedia.org/wiki?curid=1224690", "title": "Hurikán Humberto (2001)", "text": "Hurikán Humberto (2001)\n\nHurikán Humberto byl středně silný hurikán, který v září 2001 zasáhl Atlantský oceán a na krátkou dobu i ostrovní stát Bermudy. Jednalo se 8. pojmenovanou bouři a 4. hurikán sezóny. Bouře se zformovala 21. září nad Atlantikem v oblasti mezi Portorikem a Bermudami a poté prošla zhruba 225 km západně od Bermud a ostrov tak zasáhla v době své největší intenzity. Po zeslábnutí větrů a ocitl se na hranici rozplynutí, nečekaně nad jihovýchodní částí Atlantické Kanady opět zesílil. Toto zesílení nemělo dlouhého trvání a Humberto se 27. září rozptýlil.\n\nDo hurikánu bylo též vysláno značné množství pozorovacích letů, které poskytly mnoho informací ohledně stavby hurikánů.\n\nHurikán Humberto vznikl z brázdy nízkého tlaku vzduchu, která se rozprostírala jihozápadně od hurikánu Gabrielle. Ten se předtím pohyboval nad Floridou a západním Atlantikem. Tlaková níže, ze které se hurikán vyvinul, se vytvořila 19. září. Oblačnost v této níži se začala pohybovat na západ a začala se formovat do kruhu. Patrně 21. září bouře po hluboké konvekci ve středu tlakové níže v oblasti mezi Portorikem a Bermudami překonala sílu tropické deprese a větry dosahovaly rychlosti až 63 km/h. První výstrahu týkající se této deprese vydalo Národní hurikánové centrum v 11 hodin místního času. Výstraha varovala před systémem nazvaným tropická deprese Ten (Tropical Depression Ten). Dále se bouře pohybovala na severozápad. Na satelitním snímku se deprese jevila jako dobře organizovaná oblačnost. Patrný byl např. odtok vzduchu či konvekce. Národní hurikánové centrum mělo ale problém s určením místa oka bouře. V systému ovšem panovaly nepříznivé podmínky, které měly za následek střih větru. Národní hurikánové centrum ale dále počítalo s intenzivněním bouře.\n\n22. září se oblačnost dále silněji organizovala a po hlášení lovců hurikánů povýšilo Národní hurikánové centrum depresi na tropickou bouři Humberto. O den později, 23. září, se ve středu systému vytvořilo oko. Když se bouře přiblížila Bermudám, přibližně 285 km od ostrova, posílila na stupeň hurikánu 1. stupně a později, zhruba 225 kilometrů od ostrova v bouři řádily větry odpovídající 2. stupni hurikánu na Saffirově-Simpsonově stupnici hurikánů. 25. září došlo k výraznému zeslábnutí hurikánu, a to díky silným západním větrům v horní části systému a větry dosahovaly rychlosti okolo 120 km/h. Díky střihu větru a klesající teplotě vody v moři se Národní hurikánové centrum předpokládalo, že hurikán bude i nadále slábnout. Tato předpověď ale nevyšla a hurikán opět začal nabírat na síle. Systém se mírně zpomalil a oko hurikánu zvýraznilo. Náhle ale opět zrychlil a jeho větry dosahovaly rychlosti kolem 170 km/h, zatímco se pohyboval asi 320 km jihovýchodně od ostrova Sable.\n\nPozději se oko hurikánu zdeformovalo. Konvekce už nadále nebyla symetrická, a to díky chladnějším vodám Atlantiku a silnějším západním větrům. 27. září se systém začal rychle pohybovat na východ a zhruba 645 km od Newfoundlandu zeslábl na tropickou bouři. Oblačnost pak změnila svůj tvar a protáhla se. Později v tentýž den cirkulace oblačnosti zmizela a oblačnost se dostala do otevřených prostor Atlantiku.\n\nDo bouře byly vyslány celkem 3 průzkumné lety, přičemž každý z nich trval 3 dny. Tyto lety byly pořádány za účelem zisku dalších údajů pro lepší předpovědi hurikánů.\n\nBěhem průchodu hurikánu Humberto kolem Bermud, Národní hurikánové centrum vydalo výstrahu určenou to tamní obyvatele, aby sledovali vývoj bouře, dokud bezpečně neprojde kolem ostrova. Nakonec Bermudy čelily větrům o rychlosti 44 km/h s nárazy až 69 km/h. Spadlo zde asi 4,3 cm srážek.\n\nHurikán jinak zasáhl pouze 2 lodě, obě byly ale daleko od oka systému. Na pobřeží New Jersey byly vlivem hurikánu zaznamenány vysoké vlny. Během řádění hurikánu bylo vydáno několik dalších výstrah, např. pro přímořskou oblast Newfoundlandu, nakonec ale Atlantickou Kanadu hurikán nepostihl.\n\nCelkově nebyly hlášeny žádné oběti či škody.\n\nHurikán Humberto mírně zkomplikoval pokus dvou mužů o rekord v plachtění, během něhož se snažili v rekordním čase přeplout z New Yorku do Melbourne. To se jim nakonec podařilo a rekord překonali o 28 hodin.\n"}
{"id": "1224692", "url": "https://cs.wikipedia.org/wiki?curid=1224692", "title": "Madona Granduca", "text": "Madona Granduca\n\nMadona Granduca ( , \"Velkovévodova Madona\") je název obrazu namalovaného italským renesančním umělcem Raffaelem Santim.\n\nDílo, označované také \"Madona s Dítětem\", v sobě nezapře leonardovský vliv obohacený raffaelovským podáním plastičtějšieho zobrazení tvarů.\n\nZ tmavého pozadí se vynořuje postava něžné až křehké Madony držící na rukou dítě. Z obrazu je cítit neuvěřitelnou hloubku mateřské lásky. Obraz v podstatě kompozičně velmi jednoduchý působí svou uměleckou hloubkou a procítěnosti nesmírně dokonale a to i přesto, že patří k Raffaelovým raným pracím. Lze říci, že \"Madona Granduca\" je skutečným klasickým příkladem dokonalosti.\n\nHistorické záznamy mlčí o tom, pro koho Raffael tento obraz, během svého pobytu ve Florencii, namaloval. Víme, že od roku 1799 ho vlastnil lotrinský velkovévoda Ferdinand III. (Odtud název díla). Je zřejmé, že ho získal z majetku jiného florentského malíře Carla Dolciho.\n\n"}
{"id": "1224694", "url": "https://cs.wikipedia.org/wiki?curid=1224694", "title": "Marta Rašlová", "text": "Marta Rašlová\n\nMarta Rašlová (* 29. května 1949, Bratislava, Československo) je slovenská herečka.\n\nDo filmu Martu Rašlovou objevili v sedmnácti letech ve Vysokoškolském klubu, ale herectví se ze začátku příliš nevěnovala. Od dětství se věnovala baletu. Jejími prvními filmy byly například snímky Zmluva s ďiablom, Tango pre medveda nebo Daleko do neba. Známým filmem je film Juraje Herze Holky z porcelánu, kde ztvárnila roli sexy skladnice jménem Helena. Účinkovala v dramatu Antonína Kachlíka Jezdec formule risk, kde hrála dívku využívající city svého kamaráda, kterého hrál herec Alexej Okuněv. Později začínala Marta Rašlová dostávat menší role a hrála i ve filmech německé produkce (\"Oh, diese Tante\", \"Viechereien\" a \"Alma schafft alle\"). Naposledy se objevila v pohádce Láska na vlásku. Účinkuje ve Slovenském národním divadle a ve Študiu L+S.\n\n\n"}
{"id": "1224695", "url": "https://cs.wikipedia.org/wiki?curid=1224695", "title": "Madona se svatým Josefem (Raffael)", "text": "Madona se svatým Josefem (Raffael)\n\nMadona se svatým Josefem (it. \"Sacra Famiglia con san Giuseppe imberbe\") je název obrazu italského renesančního umělce Raffaela Santiho namalovaného v roku 1506.\n\nObraz, známý i pod označeními \"Svatá rodina\" a \"Madona se svatým Josefem bez vousů\", patří do skupiny Raffaelových verzí Svaté rodiny. Opět zde divákovi podává svou představu ideálního člověka.\n\nNa pozadí renesanční architektury s lodžií, z níž se nabízí výhled do vzdálené země, se představuje Svatá rodina s Pannou Marií, malým Ježíškem a sv. Josefem. Dílo vyzařuje vnitřní harmonii a rodinnou pohodu, které umělec zdůraznil použitím teplého a zlatavého koloritu.\n\nObraz, patřící mezi Raffaelova práce středního období, je spolu s dílem \"Madona Conestabile\" jednou ze dvou umělcových prací v expozicích petrohradské Ermitáže. Patřil ke kolekci obrazů, které se již v roce 1772 staly jádrem uměleckých sbírek Kateřiny II.\n\n"}
{"id": "1224698", "url": "https://cs.wikipedia.org/wiki?curid=1224698", "title": "Osvobození svatého Petra", "text": "Osvobození svatého Petra\n\nOsvobození svatého Petra (tal. \"La Liberazione di San Pietro\") je název fresky namalované renesančním umělcem Raffaelem v místnosti zvané \"Stanza di Eliodoro\" v Apoštolském paláci ve Vatikánu.\n\nV této sugestivně laděné fresce Raffael vyjevil svou představu příběhu, který zachycují Acts v 12. kapitole, verších 6 - 10:\nZe stropu žaláře, před tvář starce přikovaného železnými řetězy mezi dvěma strážci, snesl se v temnotě noci anděl, svým světlem zalévající útroby kobky. Z Petrovy tváře se zrcadlí pochybnosti, zda je to sen, či skutečnost. Stráže, probuzené žárem a hřmotem železných mříží, povzbuzují se při plnění strážních povinností.\n\nUdálost se podle Skutků apoštolů odehrála za vlády krále Agrippy I. Velkého, který Petra uvěznil a odsoudil k smrti za šíření křesťanství. Freskou chtěl Julius II. oslavit vysvěcení baziliky San Pietro in Vincoli v roce 1512, svého titulárního kostela, kde jako svatou relikvii uchovávají část Petrových okovů.\n\nSvatý Petr má na fresce portrétní rysy Julia II. Jeho situace jako vězně symbolicky představuje pozici ohrožené církve, kterou anděl jako Boží vyslanec zachraňuje.\n\n\nRaffaelovy sály\n"}
{"id": "1224700", "url": "https://cs.wikipedia.org/wiki?curid=1224700", "title": "Jiří Strýček", "text": "Jiří Strýček\n\nJiří Strýček (* 5. dubna 1959 Nový Jičín) je český politik a obchodní manažer, od října 2017 poslanec Poslanecké sněmovny PČR, v letech 1994 až 2002 zastupitel a radní města Nový Jičín za ODS, od roku 2014 zastupitel města za hnutí ANO 2011.\n\nVystudoval Fakultu riadenia Vysoké školy ekonomické v Bratislavě (získal titul Ing.). Pracuje jako manažer kloboučnické firmy Tonak.\n\nJiří Strýček žije ve městě Nový Jičín.\n\nV komunálních volbách v roce 1994 byl z pozice lídra kandidátky ODS a člena této strany zvolen zastupitelem města Nový Jičín. Mandát pak úspěšně obhájil ve volbách v roce 1998, zatímco ve volbách v roce 2002 a 2006 se mu to již nepodařilo. V období let 1994 až 2002 navíc vykonával i funkci radního města. Zastupitelem města se pak opět stal až po volbách v roce 2014, tentokrát však již jako nestraník za hnutí ANO 2011. Později do hnutí vstoupil.\n\nVe volbách do Senátu PČR v roce 2016 kandidoval jako nestraník za hnutí ANO 2011 v obvodu č. 67 – Nový Jičín. Se ziskem 18,90 % hlasů skončil na 3. místě a do druhého kola nepostoupil.\n\nVe volbách do Poslanecké sněmovny PČR v roce 2017 byl zvolen za hnutí ANO 2011 poslancem v Moravskoslezském kraji. V komunálních volbách v roce 2018 obhájil post zastupitele města Nový Jičín.\n"}
{"id": "1224701", "url": "https://cs.wikipedia.org/wiki?curid=1224701", "title": "Městský hřbitov Úvaly", "text": "Městský hřbitov Úvaly\n\nMěstský hřbitov v Úvalech se nachází na východním okraji města na rohu ulice 5. května a silnice na Tlustovousy. Má rozlohu 1,02 hektaru.\n\nHřbitov byl založen roku 1894 z iniciativy obecního úřadu, protože starý hřbitov u kostela Zvěstování Páně již nedostačoval. Zkolaudován byl 19. listopadu.\n\nRoku 1905 zde byla postavena márnice a roku 1912 došlo k jeho rozšíření severním a východním směrem. V severovýchodním rohu nového hřbitova byla později založena loučka rozptylu a kolumbárium.\n\n6. května 1945 probíhaly v Úvalech poslední boje války. Při hřbitovní zdi vypukla střelba, která si vyžádala tři oběti z řad civilistů. 4. května 1947 byl zde za velké účasti občanů odhalen pomník obětem této květnové revoluce.\n\n\n"}
{"id": "1224702", "url": "https://cs.wikipedia.org/wiki?curid=1224702", "title": "Cool for Cats (album)", "text": "Cool for Cats (album)\n\nCool for Cats je druhé studiové album anglické skupiny Squeeze. Vydáno bylo v dubnu roku 1979 společností A&M Records a spolu se členy skupiny jej produkoval John Wood. V hitparádě UK Albums Chart se umístilo na 45. příčce. Z alba vyšly čtyři singly, které rovněž měly úspěch v hitparádách.\n\nAutory všech skladeb jsou Chris Difford a Glenn Tilbrook.\n\n"}
{"id": "1224705", "url": "https://cs.wikipedia.org/wiki?curid=1224705", "title": "Jaderné zbraně na Ukrajině", "text": "Jaderné zbraně na Ukrajině\n\nJaderné zbraně se na Ukrajině nacházely během jejího členství v Sovětském svazu, jež byl spolu s USA v rámci závodů ve zbrojení vlastníkem jejich největšího počtu. Po jeho rozpadu a vyhlášení ukrajinské nezávislosti zůstala na území Ukrajiny třetina jaderného arzenálu SSSR, což z ní dělalo světově třetí nejsilnější jadernou velmoc. Šlo ale pouze o fyzickou kontrolu nad zbraněmi, operační kontrola zůstávala v rukou Ruska. V roce 1994 se na základě Budapešťského memoranda Ukrajina stala signatářem smlouvy o nešíření jaderných zbraní a výměnou za bezpečnostní záruky Ruska, Spojených států amerických a Spojeného království se vzdala všech svých jaderných zbraní. Část záruk, např. záruky respektování ukrajinské suverenity a nezávislosti v rámci tehdy platných hranic a záruky nepoužití síly či ekonomického nátlaku ani pokusu o něj, byly potom podle některých porušeny ruským záborem ukrajinského Krymu nebo ruskou účastí ve válce na východě Ukrajiny s proruskými separatisty.\n"}
{"id": "1224708", "url": "https://cs.wikipedia.org/wiki?curid=1224708", "title": "Craterosaurus", "text": "Craterosaurus\n\nCraterosaurus (\"pohárový ještěr\", podle tvaru dochované části obratle) byl rod stegosaurního ptakopánvého dinosaura, který žil v období spodní křídy (geologické stupně berrias až valangin, asi před 145 - 136 miliony let) na území dnešní Velké Británie. Fosilie v podobě jediného částečně zachovaného obratle s neurálním obloukem byly formálně popsány britským paleontologem Harrym Govierem Seeleym roku 1874. Ten ale zkamenělinu (holotyp SMC B.28814) špatně identifikoval jako lebeční bázi dinosaura a se správným určením přišel až roku 1912 maďarský badatel Franz Nopcsa. V roce 1981 zařadil taxon mezi stegosaury Paul Galton. Není dosud jisté, zda jde o validní taxon, protože část vědců považuje druh \"C. pottonensis\" za nomen dubium (vědecky pochybné jméno). Druhé jméno dinosaura odkazuje k lokalitě Potton Sands, kde byla zkamenělina objevena.\n\nTento dinosaurus mohl dosahovat délky přibližně 4 metry.\n\n"}
{"id": "1224712", "url": "https://cs.wikipedia.org/wiki?curid=1224712", "title": "Laver Cup", "text": "Laver Cup\n\nLaver Cup, česky Laverův pohár, je tenisová soutěž dvou šestičlenných mužských týmů, která se koná každoročně od sezóny 2017. Pořadatelství každoročně přechází mezi evropským městem a dějištěm ve zbytku světa. V květnu 2019 se soutěž stala součástí kalendáře profesionálního okruhu ATP Tour.\n\nInspirací pro vznik střetávání nejlepších hráčů týmu Evropy s tenisty výběru světa se stal formát golfového Ryder Cupu. Soutěž byla pojmenována po australské tenisové legendě Rodu Laverovi, který jako jediný tenista historie vyhrál kalendářní Grand Slam dvakrát, a to v letech 1962 a 1969.\n\nU zrodu americko-australsko-švýcarského projektu stál tenista Roger Federer, jehož společnost TEAM8 je hlavním vlastníkem soutěže.\n\nPro sezóny 2017–2020 se kapitány staly tenisové legendy, Švéd Björn Borg pro Evropu a Američan John McEnroe pro výběr světa.\n\nPo třech odehraných ročnících v letech 2017–2019 vede Evropa nad výběrem světa 3:0. Každý člen vítězného týmu obdržel odměnu 250 tisíc dolarů a všichni účastníci startovné podle postavení na žebříčku ATP.\n\nZ úvodního ročníku v září 2017, který se hrál v pražské O areně, vyšla vítězně Evropa. Druhý ročník se konal v americkém Chicagu v hale United Center. Dějištěm třetího ročníku se v roce 2019 stal stadion Palexpo v Ženevě.\n\nČtvrtý ročník se odehraje roku 2020 v hale TD Garden massachusettského Bostonu. O konání v roce 2021 projevila zájem britská metropole Londýn, v níž o rok dříve skončí pořádání Turnaje mistrů.\n\nK oznámení záměru konání soutěže došlo v závěru ledna 2016 během Australian Open. Oficiálně byl pohár představen 24. srpna 2016 v New Yorku před rozehráním US Open 2016.\n\nHlavním investorem soutěže se stala Federerova společnost TEAM8. Mezi další zainteresované subjekty patří Australský tenisový svaz, Americká tenisová asociace a k roku 2017 také nejbohatší Brazilec Jorge Paulo Lemann, jenž se jako tenista účastnil Davisova poháru v brazilském i švýcarském družstvu.\n\nSoutěž je pořádána každoročně. Dvě šestičlenná družstva – Evropy a světa, vedou nehrající kapitáni. Čtyři tenisté týmu se kvalifikují na základě nejvyššího postavení na singlovém žebříčku ATP po skončení Wimbledonu v dané sezóně. Zbylá dvě místa určuje kapitán podle vlastního výběru do pondělí po skončení US Open v dané sezóně. Každé družstvo je doplněno jedním náhradníkem a nehrajícím zástupcem kapitána.\n\nPořadatelství je rotující, s každoroční obměnou dějiště v Evropě a ve zbytku světa. Hracím dvorcem je krytý kurt, či stadion opatřený zatahovací střechou s tvrdým povrchem.\n\nKaždý ze tří hracích dnů zahrnuje tři dvouhry a jednu čtyřhru. Celkově tak na jediném dvorci bude odehráno 12 zápasů. V první, páteční den, se každý vítězný duel hodnotí jedním bodem, ve druhém z nich – sobotě, má výhra hodnotu dvou bodů, a ve třetí, nedělní den, pak tří bodů. Výsledný poměr celkového součtu všech bodů určuje vítěze daného ročníku, když vítězný tým musí dosáhnout minimálně 13 bodů. Pokud je poměr nerozhodný 12:12, rozhoduje o vítězi utkání čtyřhry v podobě standardního setu s eventuální zkrácenou hrou do sedmi bodů.\n\nJeden zápas je hrán na dva vítězné sety. Za vyrovnaného stavu sad 1–1 rozhoduje o vítězi supertiebreak do 10 bodů, s potřebným rozdílem dvou míčů.\n\nKaždý hráč hraje minimálně jednu a maximálně dvě dvouhry. Nejméně čtyři z šesti členů družstva musí nastoupit do čtyřher, v nichž je povolena jedna výměna složení, s výjimkou libovolného výběru do případného rozhodujícího debla.\n\nKapitání určují nasazení hráčů pro jednotlivé zápasy, a to vždy před úvodním zápasem každého hracího dne. Každý člen vítězného družstva obdrží odměnu 250 tisíc dolarů. Hráči poraženého týmu pak smluvně dohodnutý účastnický poplatek vycházející z žebříčkového postavení. Do žebříčku ATP nejsou přidělovány žádné body.\n\n"}
{"id": "1224715", "url": "https://cs.wikipedia.org/wiki?curid=1224715", "title": "Ohňostroj oddanosti", "text": "Ohňostroj oddanosti\n\nOhňostroj oddanosti ( je první díl 17. řady seriálu Simpsonovi.\n\nHomer si vsází v americkém fotbalu a prohraje. Protože vsadil peníze tlustého Tonyho, musí se v jeho domě natáčet pornografie. Homer nechce, aby se o tom dozvěděla Marge a Vočko mu dá lístky do Santovy vesničky.\n\nKdyž tam Marge s dětmi přijede, jedou domů kvůli špatnému stavu vesničky. Když přijede domů a přijde na to, že Homer domluvil natáčení, odstěhuje se. Marge se stýská a zavolá Homerovi, jenže v budce ji přepadne kapustňák. Zjistí, že je zde chová vědec a začne s ním spolupracovat. Homer jede za Marge, ale nestihne to a tak přespí u známých. Ráno Líza zpozoruje dalekohledem Marge jak pluje na kapustňákovi. Homer nakonec Marge najde, ale řekne mu, že není připravena odejít domů. Když další den zpozoruje muže na skútru, jak narážejí do kapustňáků, připluje k nim a muže urazí. Homer je surově zmlácen a Marge to přesvědčí, aby zase jela domů.\n"}
{"id": "1224716", "url": "https://cs.wikipedia.org/wiki?curid=1224716", "title": "Conchoraptor", "text": "Conchoraptor\n\nConchoraptor (\"zloděj ulit/skořápek\") byl rodem teropodního oviraptorosaurního dinosaura, žijícího na území východní Asie (Mongolska) v období pozdní svrchní křídy (geol. stupeň kampán - maastricht, asi před 75 až 70 miliony let).\n\nTento menší teropod dorůstal do délky přibližně 1,5 metru a vážil kolem 17 kilogramů.\n\nFosilie byly objeveny polsko-mongolskou paleontologickou expedicí v roce 1971 v tzv. rudých vrstvách Hermin Tsav v rámci souvrství Nemegt (či Barun Goyot) v Jihogobijském ajmagu. Původně se vědci domnívali, že se jedná o mláďata a subadultní (nedospělé) jedince známějšího rodu \"Oviraptor\", později ale byly zjištěny anatomické odlišnosti zejména na kostech předních končetin. V roce 1986 proto mongolský paleontolog Rinčen Barsbold stanovil nové vědecké jméno \"C. gracilis\". Rodové jméno odkazuje na předpokládanou oblíbenou potravu teropoda, jíž byli měkkýši. Holotyp s označením IGM 100/20 představuje částečně dochovaná kostra s lebkou, později bylo k tomuto druhu přiřazeno ještě zhruba 25 dalších exemplářů.\n\nPodle fylogenetické analýzy z roku 2012 patří mezi nejbližší vývojové příbuzné tohoto dinosaura rody \"Khaan\", \"Machairasaurus\" a \"Ajancingenia\". Až vzdálenějšími příbuznými jsou pak rody \"Oviraptor\", \"Rinchenia\" nebo \"Heyuannia\".\n\n\"Conchoraptor\" sdílel své životní prostředí s mnoha dalšími obratlovci, z dinosaurů to byli například teropodi \"Mononykus\", \"Avimimus\" a \"Ceratonykus\", pachycefalosaur \"Tylocephale\", ankylosauři \"Saichania\" a \"Tarchia\" nebo ceratopsidé \"Bagaceratops\", \"Breviceratops\" a další. Největším živočichem v tomto prostředí byl titanosaurní sauropod \"Quaesitosaurus\". Byly zde však také objeveny fosilní pozůstatky mnoha malých ptáků, obojživelníků, plazů i pravěkých savců.\n\n\n"}
{"id": "1224717", "url": "https://cs.wikipedia.org/wiki?curid=1224717", "title": "Eleonora z Guzmánu", "text": "Eleonora z Guzmánu\n\nEleonora z Guzmánu (\"Leonor Núñez de Guzmán Ponce de León\", 1310–1351) byla kastilská šlechtična a dlouhodobá milenka Alfonse XI. Kastilského. Jejím synem byl Jindřich II. Kastilský.\n\nEleonora byla dcerou šlechtice Pedra Núñeze z Guzmánu a jeho manželky Beatrice Ponce de León, pravnučky Alfonse IX. Leónského. Rodiče Eleonoru jako mladou dívku provdali za Juana de Velasco.\n\nEleonořin manžel zemřel v roce 1328, ve dvaceti letech. Brzy poté se v Séville setkala s králem Alfonsem XI. Byl tak ohromen její krásou, že z ní učinil svou milenku. Měl jí raději než svou manželku Marii Portugalskou, dceru Alfonse IV. Portugalského, se kterou se oženil v roce 1328. Po narození manželského syna a dědice Petra Kastilského, Alfons Marii opustil a místo toho žil s Eleonorou. Ponížená královna nesnášela svého nevěrného manžela a požádala ho, aby ukončil své veřejné projevy toho, že dává přednost milence. Král ignoroval manželčiny prosby a dal Eleonoře kromě jiných pozemků město Huelva, Tordesillas a Medina-Sidonia. Také stanovil Eleonoře domácnost v Séville. Dvůr byl stále znepokojenější Alfonsovým chováním. Papež nakonec zasáhl tím, že nutil Portugalsko napadnout Kastilii.\n\nKrál zemřel 27. března 1350 a jeho nástupcem se stal syn Petr a Alfonsova manželka Marie, která vládla jako regentka. Marie nezapomněla na nesčetné ústrky, které musela vydržet kvůli manželově lásce k jeho milence. Žíznící po pomstě, Marie uvěznila Eleonoru, a v roce 1351 nařídila popravu své sokyně v arabském zámku Abderrahmana III. Talavera de la Reina. Eleonořina smrt jen zhoršila spor uvnitř královské rodiny. Eleonořin syn Jindřich a Mariin syn Petr pokračovali v boji o vládu nad Kastilií. Jindřich nakonec zvítězil a byl korunován králem Kastilie.\n\n\nEleonora byla společným předkem Katolických Veličenstev. Tři Eleonořini synové, Jindřich II. Kastilský, Fadrique Kastilský a Sancho Kastilský byli předky Ferdinanda II. Aragonského. Kromě toho, Isabela I. Kastilská, manželka Ferdinanda II. Aragonského, byla potomkem jak Eleonory, tak Marie Portugalské, protože: vnuk Jindřicha II. Kastilského, Jindřich III. Kastilský, se oženil s vnučkou Petra I. Kastilského, Kateřinou z Lancasteru a jejich syn Jan II. Kastilský byl otcem Isabely I. Kastilské.\n"}
{"id": "1224718", "url": "https://cs.wikipedia.org/wiki?curid=1224718", "title": "Vyšyvanka", "text": "Vyšyvanka\n\nVyšyvanka ( či ) je ukrajinská vyšívaná košile, součást místního lidového kroje. Vzory vyšívané na košili se na Ukrajině liší napříč regiony.\n\nV současné době dávají někteří lidé prostřednictvím vyšyvanky nošené na veřejných akcích najevo svůj patriotismus vůči Ukrajině, zvlášť v návaznosti na probíhající separatistickou válku na východě Ukrajiny. Od začátku 21. století se také pořádají na podporu ukrajinských lidových tradic tzv. vyšyvankové průvody (\"вишиванкова хода\").\n"}
{"id": "1224719", "url": "https://cs.wikipedia.org/wiki?curid=1224719", "title": "Amatrice", "text": "Amatrice\n\nAmatrice je italské město v provincii Rieti, v severním Laziu, 40 km severovýchodně od Rieti, na řece \"Tronto\". V roce 2016 zde žilo přes 2 600 obyvatel. Při zemětřesení 24. srpna 2016 zde zahynulo 234 lidí. Dřívější zemětřesení Amatrici poškodila v letech 1639, 1672, 1703 a 1737. Roku 1826 byla zase poničena povodní na řece \"Tronto\". Město je sídlem potravino-zemědělské základny Národního parku Gran Sasso e Monti della Laga.\n"}
{"id": "1224724", "url": "https://cs.wikipedia.org/wiki?curid=1224724", "title": "Rejoice! I'm Dead!", "text": "Rejoice! I'm Dead!\n\nRejoice! I'm Dead! je studiové album skupiny Gong. Vydáno bylo 16. září roku 2016. Jde o první album skupiny od smrti jejího frontmana Daevida Allena. Kromě členů kapely se na nahrávce podíleli například dva dřívější členové: Steve Hillage, Graham Clark a Didier Malherbe. Ve dvou písních byl rovněž použit hlas Daevida Allena. Deska byla nahrána v roce 2016 v londýnském studiu , přičemž zvukovým inženýrem byl Nick Howiantz.\n\n\n"}
{"id": "1224725", "url": "https://cs.wikipedia.org/wiki?curid=1224725", "title": "Kaple Panny Marie Pomocné", "text": "Kaple Panny Marie Pomocné\n\nKaplí zasvěcených Panně Marii Pomocné je více:\n\na další…\n\n"}
{"id": "1224727", "url": "https://cs.wikipedia.org/wiki?curid=1224727", "title": "Vila v Rokli", "text": "Vila v Rokli\n\nVila v Rokli (Žaket, 1994) je soubor  tří povídek s psychologickými rysy. Jeho autorem je český spisovatel  Zdeněk Hanka. První povídka „Vila v Rokli“ zobrazuje chorobné působení strachu na myšlení člověka. Lidská mysl z pohledu vlastního svědomí je analyzována ve druhé povídce „Bylo, nebylo“. Třetí  „Sicilská obrana“ mapuje myšlenku a dosah manipulace s myšlením jiných lidí. Všechny tři povídky okrajově souvisí s lékařským prostředím.\n\nPetr Mach je úspěšný veterinář, který vede společně s technikem Sieglem svou ordinaci. Se svou ženou Lídou vedou obyčejný život v obyčejném malém bytě. Proto se touží přestěhovat do většího domu.\n\nV městské části zvané Rokle se nachází pět vil, z nichž jen dvě jsou obývané. Místo dýchá tajemnou, až strašidelnou atmosférou. Paní Kopřivová, obyvatelka jedné z vil, má své osobní důvody, proč se z vily odstěhovat. Proto není náhodou, že se domluví s Lídou Machovou na výměně místa bydliště bez nároku na finanční vyrovnání.\n\nLída s Petrem se do vily přestěhují. Na zpustlé zahradě, která vilu obklopuje, se začínají dít záhadné věci, které nahlodají jejich myšlení a vyvolávají v nich strach, který je pohání až k myšlence odchodu z Rokle. Popud k tomu, aby manželé Machovi vše překonali, dá sousedka Polterová, která zčásti objasní těžký život paní Kopřivové, jíž na zahradě u vily tragicky zahynul syn.\n\nDoktor Vilém Bach, vědecký pracovník, dokončuje svůj výzkum z oblasti interního lékařství pomocí testování na myších. Připravuje si tak svůj příspěvek na mezinárodní konferenci v Budapešti. Konference je však nečekaně přeložena na dřívější termín a Vilém si uvědomí, že výzkum nedokončí. Nejdříve se spokojí s myšlenkou vystoupení na jiné konferenci. Vzápětí se však v něm začne rodit myšlenka, že si výsledky výzkumu vymyslí a testování dokončí později. Tento nápad podporuje i jeho spolupracovnice Maruška, protože si přeje, aby se Vilém konference mohl zúčastnit.\n\nVilém zaslepen svým uměním improvizace neskončí u jedné konference, ale účastní se mnoha dalších, kde vystupuje s neověřenými výsledky ve stylu „bylo, nebylo“. Zpočátku bojuje se svým svědomím, později cíleně vyhledává situace, kde může obelhávat skupinu odborníků, publikuje odborné články, a tak těží slávu ze svých lží.\n\nPři jednom večírku se bezprostředně ke svým činům přizná. Docent Zich, Vilémův nadřízený, najde originální způsob, jak přimět Viléma k tomu, aby se ke svým činům doznal i oficiálně.\n\nInženýr Karel Šalda objeví na svých nohou záhadnou vyrážku neznámého původu. Jeho žena Marie podle knihy Domácí lékař vyhledává identifikaci a možné příčiny této kožní choroby. Zmanipuluje myšlení svého manžela do takové míry, že se Karel cítí těžce nemocný. Neví, kde hledat odbornou pomoc, a tak přes známého lékaře sekretářky Mirky, gynekologa Truhláře, získá doporučení k internímu vyšetření a sám si vyžádá hospitalizaci. V nemocnici stále studuje Domácího lékaře a odmítá uvěřit, že je zcela zdravý. Personál nemocnice si knihu nepozorovaně půjčí. Karel Šalda tuto záležitost v důsledku následných událostí považuje za krádež.\n\nNa ředitelství nemocnice je doručen anonymní dopis, který obviňuje doktora Hergeta ze zanedbání péče a zcizení soukromého majetku. Nejdříve je podezřelý Karel Šalda, ale později vyjde najevo, že autorkou onoho dopisu je Karlova žena Marie. To Karla Šaldu přinutí k uvažování o pravé podstatě věci. Zjistí, že nemocného z něj dělala celou dobu jeho žena. Proto se rozhodne ve stylu šachového tahu zvaného sicilská obrana zahájit své vítězné tažení nad Marií.\n\n\n"}
{"id": "1224731", "url": "https://cs.wikipedia.org/wiki?curid=1224731", "title": "Accumoli", "text": "Accumoli\n\nAccumoli je obec v provincii Rieti v italském regionu Lazio, přibližně 110 km severovýchodně od Říma a 45 km severovýchodně od Rieti. Nachází se v národním parku Gran Sasso e Monti della Laga v nadmořské výšce 855 m. Pouze část města je obydlená. Do roku 1927 byla součástí provincie L'Aquila v regionu Abruzzo. V roce 2016 zde zemětřesení zničilo značnou část města a zabilo několik lidí nebo je vyhnalo z domovů.\n"}
{"id": "1224732", "url": "https://cs.wikipedia.org/wiki?curid=1224732", "title": "Nothin' but the Blues", "text": "Nothin' but the Blues\n\nNothin' but the Blues je studiové album amerického bluesového kytaristy a zpěváka Johnnyho Wintera z roku 1977. Jeho partnery jsou Muddy Waters a hudebníci jeho doprovodné kapely. Album má následující věnování: „Rád bych věnoval toto album všem lidem, kteří si užívají můj  bluesový styl a zejména Muddy Watersovi, který mi dal inspiraci, a světu dal nekončící skvělé blues.“ - Johnny Winter\n\n\nNahráno a smícháno ve studiu The Schoolhouse\nZvukoví inženýři: Dave Still, Grant Rarlow\nFinální úpravy: Sterling Sound studio, New York City\nZvukoví inženýři: Greg Calbi\n"}
{"id": "1224733", "url": "https://cs.wikipedia.org/wiki?curid=1224733", "title": "Tábor Omarska", "text": "Tábor Omarska\n\nTábor Omarska (srbsky Логор Омарска/Logor Omarska) byl sběrný tábor, který spravovala bosenskosrbská vojska během Války v Bosně a Hercegovině. Sloužil pro zajatce především z řad Bosňáků a Chorvatů. Provozován byl v období 25. května 1992 – 21. srpna 1992. Zřízen byl místní samosprávou, kterou ovládala Srbská demokratická strana v prostoru bývalého železného dolu u města Omarska v blízkosti Prijedoru. \n\nTábor byl uzavřen po dvou měsících, neboť jej objevili novináři britské ITN a stihli informovat světovou veřejnost. Existence tábora s podmínkami srovnatelnými s druhou světovou válkou vedla OSN k zvýšení zájmu o vyšetřování válečných zločinů na území rozpadající se Jugoslávie. \n\nV táboře bylo během jeho fungování drženo okolo tří tisíc zajatců v otřesných podmínkách. 90 % z nich byli Bosňáci. V táborech docházelo k častým znásilňováním, násilí a vraždění. Někteří ze zadržovaných byli schopni se z tábora dostat tak, že podpláceli místní stráže.\n\nPo skončení války v Bosně a Hercegovině byli správci tábora vydáni Mezinárodnímu tribunálu pro bývalou Jugoslávii do Haagu a odsouzeni.\n"}
{"id": "1224734", "url": "https://cs.wikipedia.org/wiki?curid=1224734", "title": "Třída Jing Chiang", "text": "Třída Jing Chiang\n\nTřída Jing Chiang (někdy též uváděno třída Ching Chiang) je lodní třída hlídkových a raketových člunů námořnictva Čínské republiky. Celkem bylo postaveno 12 jednotek této třídy.\n\nVývoj třídy proběhl v rámci modernizačního programu Kuang Hua III. Prototypový raketový člun \"Jing Chiang\" byl postaven v letech 1993-1994. Zkoušky prototypu odhalily řadu nedostatků, kvůli kterým se program stavby této třídy znatelně protáhl. Později byla objednána stavba 11 sériových hlídkových lodí, tentokrát však bez raketové výzbroje. Celkem tak bylo do roku 2000 postaveno 12 jednotek této třídy. Prototyp postavila loděnice United Shipbuilding a zbylé v letech 1997-2000 loděnice China Shipbuilding Corp. v Kao-siungu.\n\nJednotky třídy \"Ching Chiang\":\nPlavidla jsou vybavena navigačním radarem Decca. Základní výzbroj sériových plavidel tvořil jeden 40mm kanón Bofors na přídi, jeden 20mm kanón T75, dva 12,7mm kulomety a dvě skluzavky hlubinných pum. Pouze prototyp nesl údernou výzbroj v podobě protilodních střel Hsiung Feng I. Pohonný systém tvořilí dva diesely MTU 16V1163 TB93 o celkovém výkonu 15 020 bhp, pohánějící dva lodní šrouby. Nejvyšší rychlost dosahuje 25 uzlů. Dosah je 3600 námořních mil při rychlosti 15 uzlů.\n\nTřída \"Ching Chiang\" byla vybrána jako v pořadí druhá pro vyzbrojení nejnovějšími protilodními střelami Hsiung Feng III.\n\nDne 1. července 2016 posádka raketového člunu ROCS \"Jin Chiang\" (PG-610), kotvícího na námořní základně, omylem vypustila střelu Hsiung Feng III. Střela zasáhla ve vzdálenosti 40 mil plující rybářskou loď, přičemž jejího kapitána zabila a tři další osoby ztranila. Nehodu zavinila lidská chyba – během cvičení operátor nedodržel postup a omylem přepnul systém ze simulačního do bojového režimu.\n\n"}
{"id": "1224737", "url": "https://cs.wikipedia.org/wiki?curid=1224737", "title": "Elyas M’Barek", "text": "Elyas M’Barek\n\nElyas M’Barek (* 29. května 1982 Mnichov) je rakouský herec. \n\nMá rakouské občanství, ale celý svůj život žije v Mnichově. Narodil se rakouské matce, která je zdravotní sestra, a tuniskému otci, který se živí jako programátor. Má dva mladší bratry, Raphaela a Josepha. Vyrostl v mnichovské čtvrti Sendling. Svá studia ukončil diplomem na mnichovské průmyslové škole Roberta Bosche.\n\nOd října 2015 provozuje v Mnichově se svými dvěma obchodními partnery italskou restauraci. Je členem spolkového svazu herců.\n\nJeho filmovým debutem byla v roce 2001 komedie \"Holky to chtěj taky\". Mezinárodního proslavení se mu dostalo v sitcomu \"Turečtina pro začátečníky\", kde ztvárnil tureckého mladíka Cema Öztürka. Za tuto roli byl v roce 2006 oceněn německou televizní cenou v kategorii Nejlepší herec v televizním seriálu. Měl jednu z hlavních rolí ve filmu \"Wholetrain\", který se zabýval scénou graffiti. V roce 2008 hrál tureckého chlapce Sinana podporujícího fašismus ve filmové adaptaci knihy \"Die Welle\" s názvem \"Náš vůdce\". V letech 2009 až 2011 hrál v seriálu \"Deník doktorky\". V roce 2010 ztvárnil roli mladého Bushida. V témž roce si zahrál ve filmu \"What a Man\". Roli Cema Öztürka si zopakoval v roce 2012 ve filmu \"Turecky snadno a rychle\". Rok 2012 přinesl i další významnou roli ve filmu \"Offroad\", kde ztvárnil Salima Hekimoglu. \n\nV roce 2012 ve filmu Hotel Transylvania zapůjčil svůj hlas jedné z hlavních postav. V roce 2013 měl hlavní roli Zekiho Müllera v komerčně úspěšném filmu \"Fakjů pane učiteli.\" Kromě toho ztvárnil upíra v americkém fantasy filmu \"\". Rok 2014 mu přinesl hned dvě hlavní role, a to hackera Maxe ve filmu \"Who am I – žádný systém není bezpečný\" a Erolla ve filmu \"I muži mají své dny\". V roce 2015 si zopakoval roli Zekiho Müllera ve filmu \"Fakjů pane učiteli 2\", který byl na pokladnách kin velmi úspěšný. V ten samý rok si zahrál Josepha ve filmu \"Traumfrauen\". \n\nO rok později v roce 2016 ztvárnil doktora Tareka Bergera ve filmu \"Vítejte u Hartmannů\". Film se zabývá aktuálními tématy a mapuje začleňování uprchlíků do Německa. V roce 2017 zakončil trilogii Zekiho Müllera filmem Fakjů pane učiteli 3. Další filmové premiéry, které ho v roce 2017 čekaly, byly \"Spolu to dáme\" a \"Paddington 2\". V prvním zmiňovaném ztvárnil hlavní postavu Lennyho. Film se natáčel v roce 2012, ale byl uveden do kin 21. prosince 2017. Ve filmu \"Paddington 2\" propůjčil svůj hlas stejnojmennému hlavnímu hrdinovi v německé verzi. \n\n"}
{"id": "1224738", "url": "https://cs.wikipedia.org/wiki?curid=1224738", "title": "Vyhlášení nezávislosti Ukrajiny", "text": "Vyhlášení nezávislosti Ukrajiny\n\nZnění deklarace vyhlášení nezávislosti Ukrajiny bylo přijato ukrajinským parlamentem 24. srpna 1991. Následně bylo 1. prosince 1991 stvrzeno všelidovým hlasováním o nezávislosti na Sovětském svazu s výsledkem 90,32 procent proti 7,7 procentům oprávněných voličů. Jako první Ukrajinu jako nezávislý stát uznalo 2. prosince 1991 Polsko a Kanada a potom ještě ten den i prezident Ruské sovětské federativní socialistické republiky Boris Jelcin. Následovaly další státy a na konci roku 1991 už Ukrajinu uznalo 68 států, na konci roku 1992 to pak bylo 132 států.\n\nVyhlášení nezávislosti Ukrajiny předcházelo 16. července 1990 přijetí rezoluce o státní suverenitě Ukrajiny Nejvyšším sovětem USSR. 16. červenec 1991 tak byl oslavován jako Den nezávislosti Ukrajiny. Nicméně 24. srpna přijal Nejvyšší sovět deklaraci nezávislosti Ukrajiny a den nezávislosti tak byl oslavován od té doby k tomuto datu, kdy Ukrajina získala skutečnou, mezinárodně uznanou nezávislost.\n\nAutorem deklarace byl Levko Lukianenko, sovětský disident, který strávil v sovětských věznicích a gulazích téměř třicet let. V roce 1961 byl za protistátní činnost odsouzen na 15 let, necelé dva roky po propuštění znovu na 15 let. Po návratu na Ukrajinu se účastnil prvních demokratických voleb do Nejvyššího sovětu Ukrajinské SSR a byl zvolen poslancem. Ihned potom inicioval vytvoření skupiny v parlamentu pro nezávislost Ukrajiny a její původní počet členů 20 se postupně rozrůstal. V říjnu 1990 v Kyjevě za nezávislost demonstrovaly už desetitisíce lidí. V roce 1991 pak vycítil blízkost nezávislosti Ukrajiny a prosadil se skupinou pro nezávislost hlasování. Do sešitu napsal během hodiny a půl text deklarace.\n\nDeklarace nezávislosti Ukrajiny\n\"Vycházeje ze smrtelného nebezpečí, jaké vyvstalo nad Ukrajinou v souvislosti se státním převratem v SSSR 19. srpna 1991,\n\"- pokračuje v tisícileté státotvorné tradici na Ukrajině\"\n\"- vycházeje z práva na sebeurčení stanoveného Chartou OSN a dalšími mezinárodně právními dokumenty\"\n\"- uskutečňuje Deklaraci státní suverenity Ukrajiny, Nejvyšší sovět Ukrajinské sovětské socialistické republiky slavnostně vyhlašuje\"\n\"Nezávislost Ukrajiny a vytvoření samostatného ukrajinského státu - UKRAJINY.\"\n\"Území Ukrajiny je nedělitelné a nedotknutelné.\"\n\"Od této chvíle jsou na území Ukrajiny platné výhradně Ústava a zákony Ukrajiny.\"\n\"Tento akt nabývá účinnost momentem jeho schválení.\"\n\"Vrchní rada Ukrajiny\"\n\"24. srpna 1991\"\n"}
{"id": "1224740", "url": "https://cs.wikipedia.org/wiki?curid=1224740", "title": "Stejnopohlavní manželství v Norsku", "text": "Stejnopohlavní manželství v Norsku\n\nStejnopohlavní manželství je v Norsku možné uzavírat od 1. ledna 2009, kdy nabyl účinnost návrh příslušného zákona přijatý parlamentem v červnu 2008. Norsko se tak stalo první severskou zemí a zároveň šestou zemí na světě, která se k takovému kroku odhodlala.\n\nNorsko přijalo zákon o registrovaném partnerství 30. dubna 1993. Účinným se stal 1. srpna 1993.<ref name=\"regjeringen.no/en\"></ref> Tímto se po Dánsku (1989) stalo druhou zemí, která zlegalizovala stejnopohlavní soužití.\n\nRegistrované partnerství garantovalo osobám žijícím v něm prakticky zcela stejná práva a povinnosti plynoucí z manželství, včetně ustanovení o rozvodu.\n\nZákon však obsahoval dodatek, že veškerá ustanovení Zákona o osvojení týkající se manželských párů se nesmí aplikovat na registrované partnerství. To v praxi znamenalo, že na základě platného zákona o biotechnologiích mohly asistovanou reprodukci podstupovat pouze manželské páry nebo domácnosti tvořené osobami různého pohlaví. Nicméně v červnu 2001 přijal norský parlament návrh novely zákona umožňující osobám žijícím v registrovaném partnerství adopci dítěte druhého z partnerů. Nový zákon nabyl účinnosti 1. ledna 2002.\n\nV r. 2002 zveřejnila zpravodajská agentura Reuters statistiku registrovaných partnerství. Podle jejích údajů uzavíralo každoročně registrované partnerství cca 150 párů. Jedním z nich byl i bývalý ministr financí Per-Kristian Foss.\n\nPáry žijící v registrovaném partnerství mají momentálně možnost buď v tomto stavu setrvávat, anebo požádat o jeho změnu na manželství. Nicméně po legalizaci stejnopohlavních sňatků nebyla uzavřena žádná další partnerství.\n\nPrvní návrh zákona o genderově-neutrálním manželství předložili 18. listopadu 2004 dva poslanci za Socialistickou levicovou stranu. Jejich cílem bylo zrušení stávajícího zákona o registrovaném partnerství a jeho nahrazení manželstvím přístupným heterosexuálním i homosexuálním párům. Od návrhu se nakonec upustilo s tím, že se touto záležitostí začně vláda v budoucnu zabývat. Vládní kabinet tehdy sestávající převázně z členů Konzervativní strany svého slibu však nedostál. Následující Stoltenbergova vláda však otázku stejnopohlavního manželství znovu otevřela a to rovnou na vládní tiskové konferenci v hotelu Soria Moria. Veřejné slyšení na toto téma se konalo 16. května 2007.\n\n29. května 2008 zveřejnila newyorská tisková agentura Associated Press prohlášení dvou opozičních stran Liberální strany a Konzervativní strany, že zákon o manželství osob stejného pohlaví podporují, což se také v červnu 2008 potvrdilo. Ještě předtím však nebylo jisté, zda se podaří najít ve vládní koalici tří stran dostatečnou podporu pro nový zákon. První čtení následované hlasováním se konalo 11. června 2008, kdy návrh zákona prošel v poměru hlasů 84:41. Tomu předcházel vládní návrh manželského zákona ze 14. března 2008, který měl zrovnoprávnit gay a lesbické páry ve všech aspektech veřejného života, včetně možnosti společné adopce dětí, asistované reprodukce a církevních sňatků (ačkoli nejsou náboženské obce povinné oddávat stejnopohlavní páry). Nová legislativa přeformulovala definici občanských sňatků z \"trvalého svazku muže a ženy\" na \"trvalý svazek dvou osob\". Tento zákon prošel 17. června i horní komorou norského parlamentu v poměru hlasů 23:17 následováné získáním podpisu krále Haralda V. Zákon nabyl účinnosti 1. ledna 2009. Na základě nového zákona o manželství se v případě lesbických párů podstupujících asistovanou reprodukci aplikuje obdobně jako u heterosexuálních párů právní domněnka rodičovství manželky biologické matky, a to počínaje momentem oplodnění.\n\nV roce 2014 zamítnul celostátní koncil Norské církve návrh umožňující homosexuálním párům uzavírat církevní sňatek. \n\nV roce 2015 změnila Norská církev svůj názor a začala oddávat homosexuální páry v kostelech. Rozhodnutí bylo oficiálně ratifikováno na každoroční konferenci 11. dubna 2016.\n\nPět různých statistik Gallup Europe, Sentio, Synovate MMI, Norstat a YouGov v letech 2003, 2005, 2007, 2008, 2012 a 2013 ukázalo, že 61 %, 63 %, 66 %, 58 %, 70 % a 78 % Norů podporuje zákony o genderově-neutrálním manželství.\n\n"}
{"id": "1224742", "url": "https://cs.wikipedia.org/wiki?curid=1224742", "title": "Maximilian Baillet von Latour", "text": "Maximilian Baillet von Latour\n\nKarl Anton \"Maximilian\" Joseph Graf Baillet von Latour (frc. \"comte de Baillet et de la Tour\") (14. prosince 1737 na zámku Latour u Virtonu – 22. července 1806 Vídeň) byl tajným radou a generálem kavalérie.\nHrabě Maximilian Baillet z Latour pocházel z lucemburského šlechtického rodu, který již od 15. století často vstupoval do vojenských služeb burgundských vévodů a později španělských i rakouských Habsburků. Karel VI. rodinu v roce 1719 povýšil do hraběcího stavu Rakouského Nizozemí a Marie Terezie udělila roku 1744 Maximilianovu otci, hraběti Janu Křtiteli Bailletovi z Latour také hraběcí stav pro rakouské dědičné země. Maximilian vstoupil roku 1755 do pěšího pluku Salm-Salm. Účastnil se sedmileté války a v bitvě u Kolína se vyznamenal a byl povýšen na kapitána pěchoty (\"Hauptmann\"). V roce 1767 byl povýšen do hodnosti majora (\"Oberstwachtmeister\") a v roce 1769 se stal podplukovníkem (\"Oberstleutnant\"). V roce 1772 se stal plukovníkem (\"Oberst\") a v roce 1782 byl povýšen do hodnosti generálmajora (\"General-Feldwachtmeister\"). Po povýšení působil jako velitel v haličském městě Wieliczka u polských hranic.\n\nV roce 1787 byl převelen do Rakouského Nizozemí. Zde byl roku 1788 jmenován lucemburským zemským maršálkem. V roce 1790 byl povýšen do hodnosti polního podmaršálka (\"Feldmarschall-Leutnant\") a stal se majitelem pluku.\n\nOd roku 1792 se účastnil války první koalice. Bojoval v Nizozemí, u Rýna a v jižním Německu. Účastnil se bitvy u Fleurus. Roku 1795 velel armádě při Mohanu a Neckaru a zatlačil Francouze až k Mannheimu, který dobyl. V roce 1795 byl vyznamenán řádem Marie Terezie. Následujícího roku byl poražen v bitvě u Biberachu. Ve stejném roce (1796) byl povýšen do hodnosti \"General-Feldzeugmeister\" (generál pěchoty a dělostřelectva) a stal se rakouským zástupcem na kongresu v Rastattu. Od roku 1797 byl zemským vojenským velitelem ve spojené korunní zemi Morava a Slezsko a současně byl jmenován tajným radou.\n\n"}
{"id": "1224743", "url": "https://cs.wikipedia.org/wiki?curid=1224743", "title": "Winston-Salem Open 2016", "text": "Winston-Salem Open 2016\n\nWinston-Salem Open 2016 byl profesionální tenisový turnaj pořádaný jako součást mužského okruhu ATP World Tour, který se odehrával na otevřených dvorcích s tvrdým povrchem DecoTurf v areálu Wake Forest University. Představoval nástupnický turnaj po událostech na Long Islandu a mužské části Connecticut Open. Konal se mezi 21. až 27. srpnem 2016 v americkém Winston-Salemu, ležícím v Severní Karolíně, jako čtyřicátý osmý ročník turnaje.\n\nTurnaj s rozpočtem 720 940 dolarů patřil do kategorie ATP World Tour 250. Jednalo se o poslední díl mužské poloviny letní US Open Series 2016, jakožto závěrečné přípravy před čtvrtým grandslamem sezóny US Open 2016.\n\nNejvýše nasazeným hráčem ve dvouhře se stal patnáctý tenista světa Richard Gasquet z Francie. Jako poslední přímý účastník do hlavní singlové soutěže nastoupil 89. portugalský hráč žebříčku Gastão Elias..\n\nPremiérový singlový titul vybojoval Španěl Pablo Carreño Busta. Deblovou část vyhrála španělsko-finská dvojice Guillermo García-López a Henri Kontinen, jejíž členové získali první společnou trofej.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "1224744", "url": "https://cs.wikipedia.org/wiki?curid=1224744", "title": "Třída Hai Ou", "text": "Třída Hai Ou\n\nTřída Hai Ou byla lodní třída raketových člunů námořnictva Čínské republiky vzniklých jako modifikace izraelské třídy \"Dvora\". Postaveno bylo 50 člunů této třídy. Posledních dvacet jednotek bylo ze služby vyřazeno 1. července 2012. Ve službě je nahradila modernější třída \"Kuang Hua VI\".\n\nPlavidla této třídy byla stavěna v letech 1980-1984 loděnicí China Shipbuilding Corp. (CSBC) v Kao-siungu. Třída byla modifikací izraelské třídy \"Dvora\", od které země roku 1980 získala dva vzorové kusy. Postaveno bylo 50 kusů, označených FAB-1 až FAB-50.\n\nPlavidla byla vyzbrojena jedním 20mm kanónem, dvěma 12,7mm kulomety a dvěma protilodními střelami Hsiung Feng I. Posádka mohla k obraně proti leteckému útoku použít přenosné protiletadlové řízené střely Stinger. Pohonný systém tvořily dva diesely, pohánějící dva lodní šrouby. Nejvyšší rychlost dosahovala 40 uzlů.\n\n"}
{"id": "1224745", "url": "https://cs.wikipedia.org/wiki?curid=1224745", "title": "Národní asociace leseb, gayů, bisexuálů a translidí", "text": "Národní asociace leseb, gayů, bisexuálů a translidí\n\nNárodní asociace leseb, gayů, bisexuálů a translidí (LLH) ( \"The National Association for Lesbian, Gay, Bisexual and Transgender People\", \"Landsforeningen for lesbiske, homofile, bifile og transpersoner\") je norská organizace, jejímž hlavním předmětem činnosti je boj za rovná práva a proti diskriminaci gayů, leseb, bisexuálů a translidí (LGBT) v Norsku a ve zbytku světa. \nPočátek organizace sahá až do konce 40. let minulého staletí, kdy dánská organizace stejného typu ustanovila v Norsku dva své reprezentanty. Norská pobočka Forbundet av 1948 získala v r. 1952 status samostatného celku. Musela však fungovat v utajení kvůli riziku trestního stíhání a diskriminace. V r. 1965 se v rozhlase vysílala 90minutová veřejná diskuse na téma homosexuality a v r. 1977 došlo k její dekriminalizaci. V r. 1977 vyškrtla Norská asociace psychiatrů homosexualitu ze seznamu duševních poruch a v r. 1979 zrovnoprávnil Norský úřad pro obranu země gay a lesbické příslušníky ozbrojených sil.\n\nVedením organizace a jejím zastupováním byla až do konce 70. let minulého století pověřená aktivistka Karen-Christine Friele.\n\nV r. 1992 se Fordundet av 1948 a Fellesrådet for homofile organisasjoner i Norge sloučily do jedné organizace LLH.\n\nV r. 2004 se z organizace oddělila mládežnická organizace a založila svojí vlastní s názvem Queer Youth (norsky: Skeiv Ungdom).\n\nDnes má organizace kolem 2000 členů.\n\n\n"}
{"id": "1224746", "url": "https://cs.wikipedia.org/wiki?curid=1224746", "title": "Connecticut Open 2016", "text": "Connecticut Open 2016\n\nConnecticut Open 2016, oficiálně se jménem sponzora Connecticut Open presented by United Technologies 2016, byl profesionální tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem v areálu Cullman-Heyman Tennis Center. Konal se mezi 21. až 27. srpnem 2016 v americkém New Havenu, ležícím v Connecticutu, jako čtyřicátý osmý ročník turnaje.\n\nPředstavoval poslední díl ženské části US Open Series 2016, jakožto závěrečné přípravy v týdnu před newyorským grandslamem US Open 2016. Turnaj s rozpočtem 761 000 dolarů patřil do kategorie WTA Premier Tournaments. Do roku 2013 nesla tato událost název New Haven Open at Yale.\n\nNejvýše nasazenou hráčkou ve dvouhře se stala světová pětka Agnieszka Radwańská z Polska. Jako poslední přímá účastnice do dvouhry nastoupila 34. francouzská tenistka žebříčku Kristina Mladenovicová.\n\nDevatenáctý kariérní titul z dvouhry vybojovala Polka Agnieszka Radwańská. Deblovou část ovládla indicko-rumunská dvojice Sania Mirzaová a Monica Niculescuová. \nNásledující hráčky obdržely divokou kartu do hlavní soutěže: \n\nNásledující hráčky postoupily do hlavní soutěže z kvalifikace:\n\nNásledující hráčky postoupily do hlavní soutěže jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1224748", "url": "https://cs.wikipedia.org/wiki?curid=1224748", "title": "Metská notace", "text": "Metská notace\n\nMetská, lotrinská nebo též laonská notace je způsob hudebního zápisu gregoriánského zpěvu.\n\nTato notace vznika v severní Francii. Její označení se vztahuje k městu Mety, i když přívlastek \"metská\" není zcela přesný , neboť v Metách ve skutečnosti nikdy neexistovala hudební písařská škola. Oblast, ve které v 9. století vznikla a rozšířila se, je jižní Lotrinsko. Nejvýznamnějším kodexem, který zde kolem roku 930 vznikl, je rukopis 239 (L) původem z Laonu, v současné době uchovaný v laonské \"Bibliothèque Municipale\", proto se notace nazývá také \"laonskou\". Metská notace se rozšířila i za hranice Lotrinska: například v italských městech Como nebo Vercelli.\n\n\n\n"}
{"id": "1224750", "url": "https://cs.wikipedia.org/wiki?curid=1224750", "title": "Li Kchaj-sien", "text": "Li Kchaj-sien\n\nLi Kchaj-sien (, 1502–1568) byl čínský dramatik a básník v žánrech \"čchuan-čchi\" a \"san-čchü\" působící v říši Ming, jeden z osmi talentů éry Ťia-ťing.\n\nLi Kchaj-sien používal zdvořilostní jméno Po-chua () a literární pseudonymy Čung-lu (), Čung-lu šan-žen () a Čung-lu kchuang-kche ().\n\nLi Kchaj-sien pocházel z okresu Čang-čchiou v prefektuře Ťi-nan v provincii Šan-tung ležící na severovýchodě mingské Číny. Mládí zasvětil studiu konfuciánských klasiků, přihlásil se k úřednickým zkouškám, složil jejich nižší stupně a roku 1529 i nejvyšší – palácové zkoušky – a získal titul \"ťin-š’\". Poté nastoupil úřední kariéru. Dosáhl funkce náměstka dvorského ministra císařských obětí (, \"tchaj-čchang-s’ šao-čching\"), avšak ze státní služby musel odejít relativně brzy, roku 1541 v devětatřiceti letech, kvůli účasti na petici namířené proti Sia Jenovi, tehdy přednímu státníkovi.\n\nPo návratu domů se plně věnoval svým uměleckým zájmům. Soustředil se na studia lidových písní, dramatu a beletrie. Je počítán k osmi talentům éry Ťia-ťing.\n\nByl neformálním vůdcem skupiny šantungských literátů se zájmem o drama, shromažďujících a skládajících písně \"san-čchü\", přitom vyzdvihoval hloubku citů lidových písní, jdoucích „přímo od srdce“. S Kchang Chajem a Wang Ťiou-s’em patří k třem nejvýznamnějším autorům písní \"čchü\" v 16. století, skládal i dramata v žánru \"čchuan-čchi\" a krátké hry \"jüan-pen\". Publikoval dramata a písně \"čchü\" jüanských i soudobých autorů; pro oživení tradice severních her je důležitá jeho sbírka \"Revidované hry významných jüanských autorů\" (\"Kaj-ting Jüan sien čchuan-čchi\"), kolekce jím upravených a přepsaných šestnácti dramat, z nichž se šest zachovalo. Autoři jeho generace však byli poslední, kteří vynikli v severním dramatu, po nich jednoznačně převážily hry jižní. Li Kchaj-sienovo \"Cch’-süe\" () je jedním z mála kritických pojednání o písních \"čchü\".\n\nSkládal i hry v jižním stylu \"čchuan-čchi\", nejznámější je \"Příběh drahocenného meče\" (, \"Pao-ťien ťi\") z roku 1547. V hovorovém jazyce v něm zpracoval příběh Lin Čchunga, jedné z postav \"Příběhů od jezerního břehu\". Hra získala velké uznání současníků a je jednou z nejznámějších her středně mingského období. Téhož roku dokončil i nezachovanou \"Teng-tchan ťi\" (), je mu připisován též \"Příběh ustřižených vlasů\" (, \"Tuan-fa ťi\"). Nejslavnější Li Kchaj-sienovou sbírkou písní \"san-čchü\" jsou \"Krátké písně Čung-lu\" (\"Čung-lu siao-ling\"), obsahující sto lyrických písní.\n"}
{"id": "1224751", "url": "https://cs.wikipedia.org/wiki?curid=1224751", "title": "Peter Henlein", "text": "Peter Henlein\n\nPeter Henlein (asi 1479 Norimberk — 1542 tamtéž) byl německý zámečník, který je znám jako pravděpodobný tvůrce prvních přenosných mechanických hodinek. \n\nO jeho životě je spolehlivě známo jen tolik, že v roce 1509 obdržel výuční list. V roce 1512 se Johannes Cochläus ve svém díle \"Brevis Germaniae descriptio\" zmiňuje o Heinleinově vynálezu, kdy použil pružinu k pohonu hodinového strojku. Jeho hodinky ve tvaru bubnu byly zhotoveny z pozlacené mosazi, měly jen jednu ručičku a vydržely jít čtyřicet hodin, byly určeny k nošení za opaskem. Často se zpožďovaly a vzhledem k vysoké pořizované ceně si je mohl dovolit jen málokdo, otevřely však cestu k radikální změně životního stylu.\n\nCarl Spindler napsal o Henleinovi životopisný román \"Der Nürnberger Sophokles\", který roku 1939 zfilmoval Veit Harlan pod názvem \"Das unsterbliche Herz\". Roku 1905 byla v Norimberku zřízena kašna s bronzovou sochou vynálezce od Ernsta Lenze. Henlein má pamětní desku v památníku Walhalla, jsou po něm pojmenovány ulice i reálná škola v Norimberku, kde se také roku 1979 konaly velké oslavy pětistého výročí jeho narození, i když řada historiků věrohodnost tohoto data zpochybnila.\n\n"}
{"id": "1224752", "url": "https://cs.wikipedia.org/wiki?curid=1224752", "title": "Wang Ťiou-s’", "text": "Wang Ťiou-s’\n\nWang Ťiou-s’ (, 1468–1551) byl čínský dramatik skládající hry \"ca-ťü\" a \"jüan-pen\" a autor písní \"san-čchü\" působící v říši Ming, jeden ze sedmi dřívějších mingských mistrů.\n\nWang Ťiou-s’ používal zdvořilostní jméno Ťing-fu () a literární pseudonymy Mej-pcho () a C’-ke šan-žen ().\n\nWang Ťiou-s’ pocházel z okresu Chu nedaleko Si-anu, hlavního města provincie Šen-si ležící na severovýchodě mingské Číny. Mládí zasvětil studiu konfuciánských klasiků, přihlásil se k úřednickým zkouškám, složil jejich nižší stupně a roku 1496 i nejvyšší – palácové zkoušky – a získal titul \"ťin-š’\". Poté nastoupil úřední kariéru.\n\nS podporou významného politika a literárního kritika Li Tung-janga rychle postupoval, působil v akademii Chan-lin. Zapojil se do literárních diskuzí v Pekingu, kde patřil k takzvaným sedmi dřívějším mingským mistrům, kteří odmítali dosud převažující poezii kabinetního stylu a inspiraci hledali u tchangských a starších básníků. Společně s přítelem a kolegou z akademie Kchang Chajem byl Wang Ťiou-s’ zvláště kritický ke kabinetní poezii jakžto prázdné, bez emocí.\n\nRoku 1510 však mocný eunuch Liou Ťin prohrál v mocenském boji a byl popraven, načež byli ze svých míst v akademii odvoláni Wang Ťiou-s’ i Kchang Chaj, ačkoliv jejich faktické styky s Liou Ťinem byly minimální; nicméně k odvolání stačilo, že pocházeli ze stejné provincie.\n\nWang Ťiou-s’ byl přeložen na nižší místo do provincie An-chuej, když musel opustit i to, vrátil se domů a – společně s Kchang Chajem – se soustředili na literární aktivity. Oba se věnovali literatuře, dramatu i hudbě, vynikli ve skládání „severních písní“ \"san-čchü\". Wang a Kchaj patří s Li Kchaj-sienem ke třem nejvýznamnějším autorům písní \"čchü\" v 16. století. Kchang sice písní \"san-čchü\" složil více, ale kritici stavěli Wangovy písně výše.\n\nWang Ťiou-s’ složil přes 360 \"san-čchü\", známý je však především jako dramatik. Ve svých hrách využíval satiru a alegorii k nepřímé kritice soudobé politiky, např. v jeho nejznámější „severní hře“ \"ca-ťü\" o tchangském básníkovi \"Tu Fu kupuje víno a těší se z jara\" (\"Tu C’-mej ku-ťiou jou-čchun ťi\"), v níž sučasníci viděli kritiku Li Tung-janga, nebo v jednoaktovce (žánru \"jüan-pen\") \"Vlk z Čung-šanu\" (\"Čung-šan lang jüan-pen\"). Jeho dramata a písně mu vynesla pověst jednoho z nejlepších mingských autorů.\n"}
{"id": "1224756", "url": "https://cs.wikipedia.org/wiki?curid=1224756", "title": "The Kick Inside", "text": "The Kick Inside\n\nThe Kick Inside je debutové album anglické písničkářky a zpěvačky Kate Bush z roku 1978.\nSkladba \"The Man with the Child in His Eyes\" byla nahrána v červnu 1975, zbytek alba byl nahrán o dva roky později.\n\nAlbum dosáhlo na 3. příčku britské hitparády a získalo platinovou desku za prodej více než 300 000 alb. Píseň \"Wuthering Heights\" (Na Větrné hůrce) obsadila první příčku britské hitparády. Album bylo nahráno s podporou členů skupiny The Alan Parsons Project a Davida Gilmoura ze skupiny Pink Floyd.\n\n\n"}
{"id": "1224757", "url": "https://cs.wikipedia.org/wiki?curid=1224757", "title": "Alexej Jurjevič Smirnov", "text": "Alexej Jurjevič Smirnov\n\nAlexej Jurjevič Smirnov (; * 16. října 1951) je ruský fyzik specializující se na výzkum neutrin a spoluobjevitel Michejevova-Smirnovova-Wolfensteinova efektu.\n\nV roce 1974 dokončil studium na fakultě fyziky Lomonosovovy univerzity. V roce 1977 začal pracovat v Ústavu pro jaderný výzkum Akademie věd SSSR, kde v roce 1979 obdržel titul kandidáta věd. Roku 1989 se potom stal doktorem matematických a fyzikálních věd. V letech 1982 – 1990 vyučoval na Lomonosovově univerzitě.\n\nV roce 1992 se připojil k mezinárodnímu centru pro teoretickou fyziku v Terstu jako externí spolupracovník, nadále pokračoval rovněž v práci na Ústavu pro jaderný výzkum, kde se mezitím stal vedoucím pracovníkem. Od roku 2015 pracuje v Institutu Maxe Plancka pro jadernou fyziku v Heidelbergu.\n\nSmirnov se ve svém fýzkumu věnuje především neutronové fyzice a astrofyzice. V letech 1984 – 1985 společně se Stanislavem Michejevem nazávali na dřívější práci Lincolna Wolfensteina a odkryli efekty oscilace neutrin v hmotě a adiabatické konverze v nerovnoměrném prostředí , později byly tato práce známa jako Michejevův-Smirnovův-Wolfensteinův efekt. Na základě tohoto efektu bylo navrženo řešení problému slunečních neutrin. Efekt byl rovněž aplikován na neutrina ze supernov a další zdroje neutrin detekovatelné na Zemi. \n\nV následujících letech vyvinul Smirnov s kolegy řadu aspektů teorie a fenomenologie oscilace neutrin v různých prostředích. A k roku 2016 pracuje na důsledcích plynoucích z neutrinové fyzice pro základní fyziku, jako je kvark-leptonová komplementarita, sjednocení. Aa rovněž se zabývá budoucímí výzvami neutrinové fyziky.\n\nV roce 2006 získal za svou práci Pontecorvovu cenu. Byl rovněž jmenován zahraničním členem Humboldtova ústavu, kde strávil půl roku. Smirnov a Michejev obdrželi v roce 2008 Sakuraiovu cenu.\n\nSmirnov dále působí jako editor časopisů Journal of High Energy Physics a Journal of Cosmology and Astroparticle Physics a spolupracovník Physical Review Letters. Stal se hostujícím profesorem ve Vídni a v Texasu v Austinu.\n"}
{"id": "1224759", "url": "https://cs.wikipedia.org/wiki?curid=1224759", "title": "Paragraf 213 trestního zákona Norského království", "text": "Paragraf 213 trestního zákona Norského království\n\n§ 213 trestního zákona Norského království bylo ustanovení norského trestního zákona z roku 1902, které až do zrušení zákonem z 21. dubna 1972 č. 18 kriminalizovalo „necudný“ (pohlavní) styk mezi muži a současně pohlavní styk mezi člověkem a zvířetem (tradičně označované jako sodomie).\n\nSkutková podstata trestného činu podle tohoto paragrafu byla definována takto:\n\n\"Je-li vykonán necudný styk mezi osobami mužského pohlaví, budou ti, kdo ho provedou nebo se na něm jinak zúčastní, potrestáni odnětím svobody v trvání až jednoho roku.\"\n\n\"Stejně bude potrestán, kdo vykoná necudný styk se zvířetem nebo se na něm jinak zúčastní.\"\n\n\"Žaloba se podá pouze tehdy, vyžaduje-li to veřejný zájem.\"\n\nZákaz homosexuálnho jednání stanovený v prvním odstavci se nevztahoval na ženy. Pohlavní zneužívání zvířat řeší od roku 2010 § 14 zákona na ochranu zvířat.\n\nV letech 1989 až 2000 obsahoval § 213 trestního zákona definici soulože. Kapitola o trestných činech proti mravnosti byla komplexně revidována v roce 2000 a od té doby je § 213 prázdný.\n\nV roce 1925 navrhoval veřejně jmenovaný výbor, aby se toto ustanovení nahradilo zvláštním legálním věkem způsobilosti k pohlavnímu styku pro homosexuální styk. Tento návrh však nebyl zahrnut do návrhu předloženého Stortingu (norskému parlamentu) roku 1927. Rovněž roku 1953 navrhla Rada pro trestní právo úplné zrušení § 213, stejně jako § 379 zakazujícího nesezdané soužití (paragraf o konkubinátu). Ministerstvo spravedlnosti a vláda tento návrh podpořily, ale když byl v dubnu 1954 předložen Stortingu, byl zamítnut.\n\n"}
{"id": "1224760", "url": "https://cs.wikipedia.org/wiki?curid=1224760", "title": "George Volkoff", "text": "George Volkoff\n\nGeorge Michael Volkoff (23. února 1914 Moskva – 24. dubna 2000 Vancouver) byl kanadský fyzik, který společně s Robertem Oppenheimerem předpověděl existenci neutronových hvězd.\n\nNarodil se v Moskvě. Jeho otec, ruský inženýr emigroval v roce 1924 do Kanady. Protože nemohl najít práci, přestěhoval se po třech letech do Charbinu v Mandžusku. Volkoffův otec se vrátil do Ruska v roce 1936, ale v rámci Velké čistky byl vyhoštěn do arktických táborů a tam také zemřel. \n\nNaproti tomu George Volkoff se vrátil do Kanady a usadil se ve Vancouveru. Začal navštěvovat univerzitu Britské Kolumbie, kde v roce 1934 získal bakalářský titul a v roce 1936 magisterský. Poté přešel na Kalifornskou univerzitu v Berkeley, kde se stal doktorským studentem u Roberta Oppenheimera. V roce 1940 zde získal doktorát. \n\nPo zisku doktorátu nastupil na univerzitu Britské Kolumbie jako výzkumný asistent. Během druhé světové války se podílel na projektu Manhattan v laboratoři v Montrealu. V letech 1961–1970 byl vedoucím fyzikálního oddělení, potom do roku 1979 děkanem pro vědu. Třikrát byl členem univerzitního senátu.\n\nV letech 1962–1963 byl prezidentem Asociace kanadských fyziků.\n\nV roce 1946 získal Řád britského impéria, roku 1994 Řád Kanady za rozvoj fyziky v Kanadě, zejména na univerzitě Britské Kolumbie. \n"}
{"id": "1224763", "url": "https://cs.wikipedia.org/wiki?curid=1224763", "title": "Platina (kniha)", "text": "Platina (kniha)\n\nPlatina (Mezera, 2010) je román českého spisovatele žijícího v Kanadě, Zdeňka Hanky. Vyjadřuje myšlenku nevratnosti jediného zásadního okamžiku. Příběh vychází z obyčejné životní situace, prolínají se v něm osudy dvou lidí, kteří se neznají. Jedna z dějových linií vychází z lékařského prostředí, zároveň se však částečně odehrává mimo rozměr reálného světa.\n\nV románu se prolínají dvě hlavní dějové linie. Každá probíhá v jiném časovém úseku i v jiném prostoru.\n\nMajka Brázdilová, úspěšná mladá žena, se vrací v noci ze srazu se spolužáky ze střední školy. Je šťastná a plná dojmů ze setkání. Před sebou má zahájení výstavy o době kamenné v archeologickém ústavu, kde pracuje. Cesta ubíhá poklidně, avšak v jediné vteřině je přetnuta autonehodou. Majka uvízne v místě, které je nepřehledné, a proto o autonehodě nikdo neví. Je tak ponechána osudu a prožívá několikahodinové čekání na vysvobození. Je ve voze uvězněna tak, že nemůže přivolat pomoc. Její manžel Václav má proto ztíženou situaci při jejím hledání.\n\nDruhá linie začíná cestou inženýra Helbiga na geologickou konferenci. Helbig, světově uznávaný odborník v oblasti hydrogeologie, oslavil šedesáté narozeniny a neochotně se smiřuje se svým věkem. Má navíc problémy se sluchovými halucinacemi, které se stydí přiznat sobě i svým blízkým. Stále se stupňující potíže jej nakonec donutí vyhledat lékařskou pomoc a na doporučení doktora Vlacha podstoupit operaci, při níž je mu do mozku implantována platinová objímka. Po této operaci sluchové halucinace zmizí, Helbig však získá schopnost vnímat vizuální výjevy, které jsou ostatním lidem skryty. Tyto vidiny jej dovedou až do těsné blízkosti místa nehody.\n\nRomán je psán er-formou. Jednotlivé kapitoly střídavě představují vždy jednu dějovou úroveň románu.\n\nText je psán spisovnou češtinou v kombinaci s hovorovými prvky. Vypravovací styl je dynamický.\n\n"}
{"id": "1224765", "url": "https://cs.wikipedia.org/wiki?curid=1224765", "title": "Theodor Wulf", "text": "Theodor Wulf\n\nTheodor Wulf (28. července 1868 – 19. června 1946) byl německý fyzik a jezuitský kněz, který byl jedním z prvních experimentátorů, kteří detekovali přebytek atmosférického záření.\n\nJezuitským knězem se stal ve 20 letech, předtím než vystudoval fyziku. Jeho spolužákem na University of Göttingen byl Walther Hermann Nernst. Vyučoval fyziku na jezuitské univerzitě ve Valkenburgu aan de Geul v Nizozemsku v letech 1904 – 1914 a 1918 – 1935. Navrhl a zkonstruoval elektroměr, který mohl odhalit přítomnost energetických nabitých částic nebo elektromagnetických vln. Svými elektroměry odhalil přirozené zdroje záření, předpokládal tedy, že kdyby byl od těchto přirozených zdrojů dostatečně daleko, odhalil by záření méně.\n\nAby svoji hypotézu otestoval, měřil v roce 1910 rozdíl mezi zářením ve spodní a horní části Eiffelovy věže. Zjistil, že ionizace klesla ze 6 iontů cm na 3.5 ions cm na vrcholu Eiffelovy věže ve výšce 330 metrů. V případě že by byla ionizace způsobena gama zářením z povrchu země, měla by se ionizace po 80 metrech snížit na polovinu. Energie tedy přicházela ze zdrojů mimo zemskou atmosféru z kosmu, proto bylo nazváno jako kosmické záření. Wulf svá pozorování publikoval v periodiku Physikalische Zeitschrift.\n"}
{"id": "1224768", "url": "https://cs.wikipedia.org/wiki?curid=1224768", "title": "Domenico Pacini", "text": "Domenico Pacini\n\nDomenico Pacini (20. února 1878 Marino – 23. května 1934 Řím) byl italský fyzik známý svým výzkumem kosmického záření. \n\nVystudoval fyziku na univerzitě La Sapienza v roce 1902. V letech 1905–1927 pracoval v italské agentuře pro meteorologii a geodynamiku. Mezi roky 1915–1925 vyučoval geofyziku na univerzitě La Sapienza, poté se stal profesorem experimentální fyziky na Università degli studi di Bari Aldo Moro.\n\nBylo pozorováno, že elektroskop v nádobě v zemském potenciálu postupně ztrácí svůj náboj a to i ve velmi dobře izolované nábobě z důvodu ionizace vzduchu. Pacini pozoroval variace rychlosti ionizace na horách, nad jezerem, nad mořem a pod vodou. V experimentu provedeném v roce 1911 Pacini zjistil, že ionizace pod vodou je výrazně nižší než ionizace u mořské hladiny. Prokázal tedy, že určitá část ionizace pochází z jiného zdroje než ze zdrojů v kůře Země. Tím přispěl k objevu kosmického záření. \n"}
{"id": "1224770", "url": "https://cs.wikipedia.org/wiki?curid=1224770", "title": "Connecticut Open 2016 – ženská dvouhra", "text": "Connecticut Open 2016 – ženská dvouhra\n\nŽenská dvouhra Connecticut Open 2016 probíhala v závěru srpna 2016. Do singlové soutěže newhavenského tenisového turnaje nastoupilo třicet hráček. Dvojnásobnou obhájkyní titulu byla česká patnáctá tenistka světa Petra Kvitová, kterou v semifinále vyřadila světová čtyřka Agnieszka Radwańská. \n\nŠest nasazených hráček z elitní dvacítky žebříčku WTA před turnajem odstoupilo.\n\nVítězkou dvouhry se stala nejvýše nasazená Polka Agnieszka Radwańská, jež ve finále zdolala ukrajinskou turnajovou desítku Elinu Svitolinovou po dvousetovém průběhu 6–1 a 7–6. V probíhající sezóně si připsala, po lednovém triumfu na Shenzhen Open, druhé turnajové vítězství, které představovalo devatenáctý singlový titul na okruhu WTA Tour. \nDvě nejvýše nasazené hráčky obdržely volný los do druhého kola.\n"}
{"id": "1224771", "url": "https://cs.wikipedia.org/wiki?curid=1224771", "title": "Nennius", "text": "Nennius\n\nNennius, někdy uváděn též jako Nemnius nebo Nemnivus, byl velšský mnich z 9. století. Bývá označován za autora významného latinského spisu \"Historia Brittonum\", který sehrál zásadní roli při tvorbě artušovské legendy (obsahuje vůbec nejstarší známou informaci o králi Artušovi). Odhaduje se, že text dokončil okolo roku 830. Nennius o sobě píše v předmluvě knihy, někteří však upozorňují, že předmluva mohla být připojena později (její nejstarší výskyt pochází z 12. století) a Nennius nemusí být autorem celého textu. Klíčovým zdrojem informací byl pro autora Gildasův starší text \"De Excidio et Conquestu Britanniae\". Nennius v textu projevuje jistý protonacionalismus a dává velký prostor pohanským (keltským) legendám, ač je křesťanem. V předmluvě o sobě Nennius píše, že je žákem Elvoduguse. Historici se domnívají, že šlo o velšského biskupa Elfodda.\n"}
{"id": "1224776", "url": "https://cs.wikipedia.org/wiki?curid=1224776", "title": "Mario Hamuy", "text": "Mario Hamuy\n\nMario Hamuy (* 25. květen 1960) je chilský astronom. Vyučuje astronomii na Universidad de Chile a Cerro Chalan Observatory. Profesně se zabývá pozorováním všech tříd supernov, zejména pozoruje supernovy typu Ia a II, které slouží k určování kosmických vzdáleností. Na Universidad de Chile studoval astronomii a fyziku. V únoru 1987 přišel do Cerro Tololo Inter-American Observatory a několik dní poté byla pozorována exploze supernovy typu II SN 1987A ve Velkém Magellanově oblaku, což odstartovalo velkou kampaň pro pozorování této důležité supernovy. \n\nV roce 1989 spolupracoval s Jose Mazou, Markem Phillipsem a Nicholasem Suntzeffem a společně založili Calán/Tololo Supernova Survey, přehlídku oblohy zaměřenou na supernovy, která vedla k zásadním výsledků v oblasti zářivých výkonů standardních svíček supernov typu Ia. To vedlo k přesnému změření hodnoty Hubbleovy konstanty H a parametru zpomalení q . Parametr zpomalení indikuje existenci temné energie nebo kosmologické konstanty domunující celkové energetické bilanci vesmíru.\n\nPři práci na University of Arizona v Steward Observatory pracoval s profesorem Philem Pintem na studiu kolapsu jádra supernov, zejména supernov typu II vhodných pro měření geometrických vzdáleností Baadeho-Wasselinkovou metodou, také nazývanou metoda expandující fotosféry. Pinto a Hamuy vymysleli poloempirické metody pro měření vzdáleností explozí supernov typu II, nazývané metoda standardní svíčky, což zlepšuje odhad vzdálenosti získaný metodou expandující fotosféry. \n"}
{"id": "1224779", "url": "https://cs.wikipedia.org/wiki?curid=1224779", "title": "Connecticut Open 2016 – ženská čtyřhra", "text": "Connecticut Open 2016 – ženská čtyřhra\n\nŽenská čtyřhra Connecticut Open 2016 probíhala v závěru srpna 2016. Do deblové soutěže newhavenského tenisového turnaje nastoupilo šestnáct dvojic. Obhájcem titulu byl německo-český pár Julia Görgesová a Lucie Hradecká, jehož členky se rozhodly turnaje nezúčastnit.\n\nVítězem čtyřhry se stal druhý nasazený indicko-rumunský pár Sania Mirzaová a Monica Niculescuová, který ve finále zdolal ukrajinsko-tchajwanskoli dvojici Kateryna Bondarenková a Čuang Ťia-žung po dvousetovém průběhu 7–5 a 6–4. Obě šampionky si do žebříčku WTA připsaly 470 bodů a získaly první společnou trofej. Mirzaová vyhrála třicátý devátý deblový titul na okruhu WTA a Niculescuová devatenáctý takový. \n\n"}
{"id": "1224780", "url": "https://cs.wikipedia.org/wiki?curid=1224780", "title": "Stabilizující selekce", "text": "Stabilizující selekce\n\nStabilizující výběr (neplést s negativní selekcí) je druh přirozeného výběru , při kterém klesá genetická rozmanitost populace a populační průměr se ustavuje na konkrétní hodnotě daného znaku. To je považováno za nejčastější mechanismus účinku přírodního výběru, protože se většina znaků v čase, zdá se, nijak dramaticky nemění. Stabilizující výběr běžně využívá negativní selekce (purifikujícího výběru), tedy selektuje proti extrémním hodnotám znaku. Stabilizující výběr je opakem tzv. disruptivního výběru. Zatímco disruptivní výběr zvýhodňuje nositele extrémních fenotypů, výběr stabilizující upřednostňuje ty organismy se středními hodnotami daného znaku. To snižuje fenotypovou variabilitu a udržuje status quo. Přírodní výběr má tendenci odstranit zásadnější odchylky od normy a zvýšit tak reprodukční úspěch průměrných fenotypů. Vzhledem k výše zmíněné stabilitě znaků v čase bývala stabilizující selekce považovaná za nejobvyklepší typ výběru, avšak metaanalýza studií měřících selekci ve volné přírodě nedokázala odhalit převládající trend ve prospěch stabilizujícího výběru. Důvodem může být přílišná složitost metod pro detekci stabilizujícího výběru. Ty mohou zahrnovat studium změn způsobujících přírodní výběr zaměřený na průměr a rozptyl v daném znaku, případně měření biologické zdatnosti pro okruh rozdílných fenotypů v přírodních podmínkách a zkoumání vztahů mezi naměřenou zdatností a hodnotou daného znaku. Analýza a interpretace výsledků jsou ovšem nesnadné.\n\nKlasickým příkladem stabilizující selekce je lidská porodní hmotnost. Děti s nízkou porodní hmotností velice rychle ztrácejí teplo a snadno se nakazí infekčními chorobami, zatímco příliš velké děti znesnadňují pánevní porod. Novorozenecká úmrtnost dětí s optimální porodní hmotností je podstatně menší, než u příliš malých či příliš velkých dětí. Křivka normálního rozdělení vrcholí v lidské populaci kolem porodní hmotnosti, jejíž nositelé vykazují nejmenší úmrtnost.\n\nDalším znakem, u nějž se může projevovat stabilizující selekce, může být kupříkladu výška rostliny. Příliš nízká rostlina nemusí být schopna soutěžit o přístup ke slunečnímu světlu, příliš vysoké rostliny ovšem mohou být náchylné k poškození prouděním větru. Kombinace těchto dvou selekčních tlaků udržuje výšku rostlin ve středních hodnotách, respektive zvyšuje počet rostlin střední výšky a limituje výskyt rostlin malého nebo velkého vzrůstu.\n\nU africké babočky druhu \"Bicyclus anynana\" se projevuje stabilizující výběr preferující kulaté oční skvrny určité velikosti ve srovnání s dalšími tvary a velikostmi.\n\n\n"}
{"id": "1224781", "url": "https://cs.wikipedia.org/wiki?curid=1224781", "title": "Winston-Salem Open 2016 – mužská dvouhra", "text": "Winston-Salem Open 2016 – mužská dvouhra\n\nMužská dvouhra Winston-Salem Open 2016 probíhala v závěru srpna 2016. Do singlové soutěže winston-salemského tenisového turnaje nastoupilo čtyřicet osm hráčů. Obhájcem titulu byl jihoafrický tenista Kevin Anderson, kterého ve druhém kole vyřadil Čech Jiří Veselý.\n\nVítězem dvouhry se stal šestnáctý nasazený Pablo Carreño Busta ze Španělska, jenž ve finále zdolal krajana a turnajovou dvojku Roberta Bautistu Agutu po třísetovém průběhu 6–7, 7–6 a 6–4. V probíhající sezóně si tak připsal premiérové turnajové vítězství, které představovalo rovněž první singlový titul na okruhu ATP Tour.\n\nPři slavnostním ceremoniálu pak šťastný Španěl uvedl: „\"Tohle je úžasné. Tohle je můj první titul na turnaji ATP a je to úžasný pocit. Dlouho jsem tvrdě trénoval, abych tady mohl teď stát a užívat si tenhle okamžik\".“ Poražený Bautista řekl: „\"Dnes jsem měl spoustu šancí, abych zvítězil, ale nedokázal jsem je využít. Nehrál jsem dobře. Tenis je takový, ne? Když máte šanci a nevyužijete ji, tak prohrajete\".“\n\nVšichni nasazení hráči obdrželi volný los do druhého kola.\n"}
{"id": "1224782", "url": "https://cs.wikipedia.org/wiki?curid=1224782", "title": "Winston-Salem Open 2016 – mužská čtyřhra", "text": "Winston-Salem Open 2016 – mužská čtyřhra\n\nMužská čtyřhra Winston-Salem Open 2016 probíhala v závěru srpna 2016. Do deblové soutěže winston-salemského tenisového turnaje nastoupilo šestnáct dvojic. Obhájcem titulu byl britsko-švédský pár Dominic Inglot a Robert Lindstedt, jehož členové nestartují společně. Inglot nastoupil s Chorvatem Marinem Draganjou, aby vypadli ve čtvrtfinále. Spoluhráčem Lindstedta se stal pákistánský deblista Ajsám Kúreší, s nímž skončil v semifinále.\n\nVítězem čtyřhry se stala nenasazená španělsko-finská dvojice Guillermo García-López a Henri Kontinen, jehož členové při svém prvním společném startu na okruhu ve finále zdolali německo-indický pár Andre Begemann a Leander Paes po třísetovém průběhu 4–6, 7–6, až v rozhodujícím supertiebreaku poměrem míčů [10–8]. Oba šampioni si do žebříčku ATP připsali 250 bodů. Pro Garcíu-Lópeze to byl třetí titul na okruhu ATP Tour a Kontinen vybojoval jubilejní desátou deblovou trofej na této úrovni.\n\n"}
{"id": "1224783", "url": "https://cs.wikipedia.org/wiki?curid=1224783", "title": "Carlton Pennypacker", "text": "Carlton Pennypacker\n\nCarlton R. Pennypacker je astrofyzik z Kalifornské univerzity v Berkeley a Lawrence Berkeley Laboratory. Působí jako hlavní výzkumný pracovník projektu Global Hands-On Universe: jde o projekt, v jehož rámci se mohou učitelé a studenti zapojit do výzkumu, někteří ze studentů tak například objevili vlastní supernovy. Některé z objevů se dostaly i do sdělovacích prostředků. \n\nPennypacker získal v roce 1978 doktorát na Harvardově univerzitě. Většinu kariéry strávil jako výzkumný astrofyzik. Jeho hlavním oborem je výzkum supernov a vymýšlení technik pro jejich automatické vyhledávání. S Richardem Mullerem založil projekt Berkeley Supernova Search, z nějž později vznikl Supernova Cosmology Project. Za tuto práci získal v roce 2007 Gruberovu cenu za kosmologii a v roce 2015 Fundamental Physics Prize za týmový objev zrychleného rozpínání vesmíru. V roce 2010 obdržel také cenu Julese Janssena, kterou uděluje francouzská astronomická společnost.\n"}
{"id": "1224784", "url": "https://cs.wikipedia.org/wiki?curid=1224784", "title": "Alochronie", "text": "Alochronie\n\nPojmu alochronie je využíváno v ekologii k popisu situace, kdy se dvě biologické entity (typicky druhy) vyskytují ve stejné oblasti, a jsou tedy sympatrické, ale nikdy či jenom velmi zřídka jsou aktivní současně. Nejčastější časové měřítko, v němž lze tento jev pozorovat, je sezónní, přičemž větší důraz klademe na situaci, kdy se dva taxony střídají ve využití společného zdroje, o nějž by jinak byli v kompetici (například může jít o společnou hostitelskou rostlinu nebo o konzumaci stejného druhu kořisti).\n\nAlochronie je jedním z mála ekologických jevů, které přinášejí jasnou podporu modelům a teoriím sympatrické speciace, tedy myšlenky, že se blízce příbuzné linie mohou diferencovat do nezávislých genofondů, i když sdílejí společné prostředí, a to jednoduše na základě změn v životním cyklu. V případě alochronie vedou tyto změny k diferenciaci částí ancestrální populace v čase. \n\nJako příklad sympatrické speciace na základě alochronního využití prostředí můžeme uvést případ subtropického mořského ptáka buřňáčka madagaskarského (\"Oceanodroma castro\"), jehož sympatrické populace hnízdící na atlantických souostrovích v různých obdobích geneticky divergují, přičemž v některých případech zcela ustává výměna genetické informace. \n\n"}
{"id": "1224788", "url": "https://cs.wikipedia.org/wiki?curid=1224788", "title": "Kostel svaté Gertrudy (Neustadt in Sachsen)", "text": "Kostel svaté Gertrudy (Neustadt in Sachsen)\n\nKostel svaté Gertrudy () je římskokatolický farní kostel v saském městě Neustadt in Sachsen (zemský okres Saské Švýcarsko-Východní Krušné hory). Nejbližšími českými obcemi jsou Lobendava a Dolní Poustevna ve Šluknovském výběžku. Moderní expresionistická stavba pochází z let 1927–1928.\n\nNeustadt byl od reformace téměř výhradně protestantským městem. Náboženská situace se změnila v průběhu 19. století, kdy do kraje postupně začali přicházet katolíci, a to především v souvislosti s válečnými konflikty a se stavbou železnice. V sále místní střelnice tak roku 1884 poprvé po 345 letech odsloužil mši svatou katolický duchovní August Novak z Radebergu. O čtyři roky později byl Neustadt připojen k sebnitzké farnosti. Místní farníci však brzy zatoužili po stavbě vlastního kostela. V roce 1909 pro něj zakoupili pozemek, další plány ovšem přerušila první světová válka. Chrám zasvěcený svaté Gertrudě Veliké byl postaven v letech 1927–1928. Přestože k jeho vysvěcení došlo 25. listopadu 1928, pravidelných bohoslužeb se neustadtští katolíci dočkali až roku 1930. V roce 1944, během druhé světové války, se neustadtská farnost osamostatnila.\n\nV poválečném období prošel kostel několika opravami a dostal nové vybavení. Roku 1956 se dočkal nového oltáře, kazatelského pultu a mřížky, v letech 1977–1978 prošel první renovací. Další opravy navázaly v 90. letech 20. století: roku 1993 byl obnoven oltář a podlaha, o dva roky později prošly generální opravou varhany. Nevyhovující střešní krytinu kostela i fary nahradila nová v roce 2001. Zároveň s opravami kostela však ubývalo věřících, na řadu tak přišlo slučování farností. V roce 2002 tak přišla obec Stolpen o farního vikáře a spojila se s neustatdskou farností. Samostatná farnost v Neustadtu zanikla v roce 2007, kdy se sloučila s farností sebnitzkou a tamní farní kostel Povýšení svatého Kříže se stal filiálním. Od roku 2015 je celá farnost Neustadt in Sachsen, Sebnitz a Stolpen spravována excurrendo z Pirny. V kostele svaté Gertrudy se konají pravidelné bohoslužby v sobotu od 17.00 hodin.\n\nNa svou dobu moderně pojatá stavba je zvláštní tím, že kostel i fara jsou propojené spojovací chodbou. Nevelký jednolodní chrám je obdélného půdorysu, na východní stěně na něj navazuje odsazený presbytář. Dlouhá úzká okna zakončuje parabolický oblouk, okno v průčelí je obdélné. Původní fasáda je béžová. Střechu pokrývají pálené tašky, věž měděný plech. Hlavní oltář se skládá z kamenného sloupku a na zdi malovaném obrazu, který představuje ukřižovaného Ježíše Krista s postavami Boha Otce, Panny Marie a Marie Magdaleny. Varhany vyrobila drážďanská firma Jehmlich. Ostatní vnitřní zařízení je novodobé z poválečného období. Budova fary se velmi podobá vilám, které se v regiony hojně stavěly v meziválečném období.\n\nKostel se nachází nedaleko náměstí, západním směrem navazuje městský park Artura Richtera. Severně od kostela stojí evangelicko-luterský kostel svatého Jakuba.\n\n\n"}
{"id": "1224790", "url": "https://cs.wikipedia.org/wiki?curid=1224790", "title": "Abraham Taub", "text": "Abraham Taub\n\nAbraham Haskel Tuab (1. února 1911 – 9. srpna 1999) byl americký matematik a fyzik, který významně přispěl k rozvoji obecné teorie relativity, zvláště v jejích začátcích. Dále jsou významné jeho příspěvky v oblasti diferenciálních rovnic a diferenciální geometrie. Ve své práci z roku 1948, zabývající se relativistickými rázovými vlnami, představil relativistické zobecnění Rankineových-Hugoniotových podmínek, nyní známé jako Taubova adiabata. Rovněž vymyslel Taubův-NUB prostor v obecné relativitě. \n\nDoktorát získal na Princetonské univerzitě v roce 1935 pod vedením předního relativisty Howarda P. Robertsona. V Princetonu byl Taub rovněž ovlivněn Oswaldem Veblenem \n\nV roce 1948 přišel na univerzitu Illinois v Urbana Champaign jako hlavní matematik související s plánem vybudování počítače založeného na plánech Johna von Neumanna Počítač s názvem ORDVAC byl dokončen v roce 1952 a dopučen společnosti Aberdeen Proving Grounds. Druhá kopie počítače zůstala v Illinois a stala se prototypem pro několik dalších počítačů. Taub stál v letech 1961 – 1964 v čele univerzitní počítačové laboratoře. V roce 1964 se přestěhoval na Kalifornskou univerzitu v Berkeley, kde se stal vedoucím počítačového centra. \n\n"}
{"id": "1224791", "url": "https://cs.wikipedia.org/wiki?curid=1224791", "title": "Manévry", "text": "Manévry\n\n„Manévry“ (v originále „“) je jedenáctá epizoda druhé sezóny seriálu \"\".\n\nKazoni řízení Seskou se probojují na Voyager a ukradnou transportní modul. Voyager se snaží získat svou technologii zpět z obavy, že by byla zneužita k narušení rovnováhy mezi kazonskými sektami. Ukáže se, že obavy byly na místě, protože Seska s Culluhem využijí transportér k popravě svých oponentů z jiné sekty, kteří se odmítnou přidat. Transportují do vesmírného prostoru. Na to Chakotay odlétá utajeně z Voyageru, aby získal transportér zpět. Mezitím se Seska pod Culluha snaží sjednotit skrze novou technologii další sekty. Když Chakotay dorazí k plavidlu Sesky, je odhalen a jeho loď ostřelována a následně odvlečena vlečným paprskem do hangáru. Chakotayovi se podaří zničit transportní modul i transportér na své lodi, ale následně je zajat Seskou a vyslýchán Culluhem, aby vydal řídící kódy k Voyageru. Přestože stihl vyslat k Voyageru signál, aby ho nezachraňovali a nechali svému osudu, Kathryn Janewayová je přesvědčena svojí ctí a B'Elannou Torresovou a vydají se na záchrannou misi. Dorazí k šesti lodím Kazonů, které jsou očividně ve spojenectví, což Voyager překvapuje. Na lodi Culluha totiž právě jednají jednání o spojenectví sekt. Po příletu se dostane pod palbu a snaží se transportovat Chakotaye, ale nejde to, protože je jeho přenos blokován Seskou. Mezitím Voyager opakuje palbu, což narušuje i jednání sekt Kazonů, kteří se tak opět znesváří. V tom jsou transportováni na Voyager jako součást nápadu kapitánky Janewayové a následně vyměněni za Chakotaye. Ten je pochválen, ale zároveň i potrestán zanesením do hlášení za svou neohlášenou akci. Na závěr loď kontaktuje Seska, gratuluje mu k vítězství a seznamuje ho se skutečností, že od něj získala vzorek DNA a pořídila si s jeho pomocí jeho dítě.\n"}
{"id": "1224793", "url": "https://cs.wikipedia.org/wiki?curid=1224793", "title": "James Bardeen", "text": "James Bardeen\n\nJames Maxwell Bardeen (* 9. května 1939) je americký fyzik známý pro své práce v oblasti obecné teorie relativity. Zejména hrál významnou úlohu při formulaci zákonů mechaniky černých děr. Objevil rovněž Bardeenovo vakuum, exaktní řešení Einsteinových rovnic.\n\nBardeen v roce 1960 absolvoval Harvardovu univerzitu a poté přešel na doktorát na Kalifornský technologický institut, kde byl jeho vedoucím Richard Feynman. Působí jako emeritní profesor na Washingtonské univerzitě a jako hostující vědec na Perimeter Institute for Theoretical Physics. V roce 2012 byl zvolen do Národní akademie věd Spojených států amerických. \n\nJeho otcem byl John Bardeen, jediný dvojnásobný nositel Nobelovy ceny za fyziku. Jeho bratr William Bardeen je rovněž fyzikem a sestra Elizabeth se provdala za fyzika Thomase Greytaka.\n"}
{"id": "1224794", "url": "https://cs.wikipedia.org/wiki?curid=1224794", "title": "Hruškovský potok", "text": "Hruškovský potok\n\nHruškovský potok (někdy uváděn jako \"Starosedelský potok\") je pravostranným přítokem Ohře v okrese Sokolov v Karlovarském kraji.\nDélka toku měří 5,1 km.\nPlocha povodí činí 8,2 km².\n\nPotok pramení ve Slavkovském lese nedaleko východního okraje Hruškové, části města Sokolov. Jeho pramen se nachází v nadmořské výšce okolo 630 metrů na jihozápadním úbočí Spáleného vrchu (744 m). Od pramene v podmáčené louce u lesa teče potok západním směrem a míjí Sportcentrum Hrušková. Nad ním se vypíná památný strom Lípa u pomníčku v Hruškové. Tok potoka se otáčí k jihu a prudce klesá do Sokolovské pánve. Zde již koryto potoka, sevřené strmými svahy, opouští hornatý terén a pokračuje pastvinami ke Starému Sedlu. Na okraji obce teče nedaleko zemědělského statku, dříve provozních budov bývalého hlubinného dolu Michal. Ve Starém Sedle podtéká potok silnicí spojující obec s městem Sokolov. Krátce předtím, než dorazí k soutoku s Ohří, jsou do potoka odváděny dědičnou štolou Jana Křtitele důlní vody bývalého dolu Michal. Portál štoly se nachází v blízkosti levého břehu potoka. Štola, resp. její portál a opěrná kamenná zeď, je od roku 2000 kulturní památkou. Nad protějším břehem se na vyvýšeném místě nachází další kulturní památka zámek ve Starém Sedle. Po několika metech, při hranici území přírodní památky Údolí Ohře, se potok zprava vlévá do Ohře na jejím 190,4 říčním kilometru.\n"}
{"id": "1224799", "url": "https://cs.wikipedia.org/wiki?curid=1224799", "title": "Isaak Markovič Chalatnikov", "text": "Isaak Markovič Chalatnikov\n\nIsaak Markovič Chalatnikov (* 17. října 1919) je sovětský, později ruský fyzik, známý díky jeho podílu na BCHL domněnce v obecné teorii relativity.\n\nNarodil se do židovské rodiny v Dnipru. Absolvoval Oles Honchar Dnipro National University, kde získal titul z fyziky v roce 1941. Od roku 1944 byl členem Komunistické strany Sovětského svazu. V roce 1952 získal doktorát. Jeho manželka Valentina byla dcerou revolucionáře Nikolaje Alexandroviče Ščorse.\n\nChalatnikov velmi často a intenzivně spolupracoval s Lvem Davidovičem Landauem, společně vytvořili například Landauovu-Chalatnikovovu teorii supratekutosti.\n\nV roce 1970 byl inspirován mixmaster modelem, který na Princetonské univerzitě zavedl Charles Misner. Chalatnikov pak ve spolupráci s Vladimirem Bělinským a Jevgenijem Lifšicem zavedli Bělinského-Chalatnikovovu-Lifšicovu domněnku, považovanou za jeden z nejvýznamnějších otevřených problémů v obecné relativitě.\n\nOd roku 1965 až do roku 1992 řídil Landaův ústav teoretické fyziky v Moskvě. V roce 1984 byl zvolen členem Sovětské akademie věd. Obdržel Landauovu cenu a Humboldtovu cenu a byl zvolen zahraničním členem Královské společnosti.\n\nJeho postava se objevuje ve filmu Teorie všeho, kde ho hraje Georg Nikoloff.\n\nZa svou práci získal řadu ocenění. Je držitelem Řádu Za zásluhy o vlast, Řádu Říjnové revoluce nebo Řádu vlastenecké války.\n\n"}
{"id": "1224816", "url": "https://cs.wikipedia.org/wiki?curid=1224816", "title": "Julij Borisovič Chariton", "text": "Julij Borisovič Chariton\n\nJulij Borisovič Chariton (27. února 1904 – 18. prosince 1996) byl sovětský, později ruský fyzik pracující v oblasti jaderné energie. Byl konstruktérem sovětské atomové bomby a po mnoho let pracoval v sovětském jaderném programu.\n\nNarodil se v Petrohradu do židovské rodiny, jeho matka byla herečka, otec novinář pracující pro noviny Konstitučně demokratické strany. V roce 1922 byl Leninovým dekretem Charitonův otec deportován do Lotyšska, kde pracoval pro emigrantské noviny. Po anexi Lotyšska Sovětským svazem byl zatčen NKVD a zemřel v gulagu. Charitonova matka rovněž emigrovala, pobývala v Palestině. Poté co Chariton vstoupil do sovětského jaderného programu, měl zakázáno se s matkou stýkat a korespondovat. \n\nStudoval na polytechnickém institutu v Leningradu pod vedením Abrama Ioffeho, poté přešel na univerzitu v Cambridgi, kde pod vedením Ernesta Rutherforda získal doktorát.\n\nV letech 1931 - 1946 byl vedoucím explozivní laboratoře v Ústavu chemické fyziky. V roce 1935 se stal doktorem matematických a fyzikálních věd. Společně s Jakovem Zeldovičem prováděl experimenty s řetězovou reakcí uranu. V roce 1953 byl zvolen plným členem Sovětské akademie věd.\n\nTřikrát získal řád Hrdina socialistické práce, šestkrát Leninův řád, dále získal Řád Říjnové revoluce nebo Leninovu cenu.\n"}
{"id": "1224820", "url": "https://cs.wikipedia.org/wiki?curid=1224820", "title": "Jevgenij Michajlovič Lifšic", "text": "Jevgenij Michajlovič Lifšic\n\nJevgenij Michajlovič Lifšic (; 21. února 1915 – 29. října 1985) byl sovětský fyzik, bratr fyzika Ilji Lifšice. \n\nLifšic je znám díky svým příspěvkům v oblasti obecné teorie relativity. Společně s Isaakem Chalatnikovem a Vladimirem Bělinským je autorem Bělinského-Chalatnikovovy-Lifšicovy domněnky o povaze generického zakřivení singularity. Na počátku 21. století jde o jeden z nejvýznamnějších nevyřešených problémů v obecné relativitě.\n\nS Lvem Landauem Lifšic vytvořil Kurz teoretické fyziky, což je ambiciózní řada učebnic, jejímž cílem je poskytnout úvod do postgraduálního studia v celé oblasti fyziky. Tyto knihy jsou i po letech od vydání široce ceněny a hojně používány. \n\nLifšic byl druhým z pouhých 43 lidí, kteří prošli Landauovou zkouškou z teoretického minima. Kromě obecné relativity se dále věnoval kvantové elektrodynamice, kde vypočetl Casimirovy síly v libovolné makroskopické konfiguraci kovů a dielektrik. \n\nLifšic byl zahraničním členem Královské společnosti.\n"}
{"id": "1224821", "url": "https://cs.wikipedia.org/wiki?curid=1224821", "title": "Alexander Vilenkin", "text": "Alexander Vilenkin\n\nAlexander Vilenkin (* 31. května 1949) je americký fyzik ukrajinského původu. Působí jako profesor fyziky a ředitel institutu kosmologie na Tuftsově univerzitě.\n\nBakalářský titul získal na národní univerzitě v Charkově v Sovětském svazu, později se přestěhoval do USA, kde získal doktorát na University at Buffalo, State University of New York.\n\nJako teoretický fyzik pracující v oboru přes 25 let, napsal Vilenkin více než 150 vědeckých prací. Brzy poté, co Paul Steinhardt představil první model věčné inflace, ukázal Vilenkin, že věčná inflace je obecná a nutná. V roce 2003 ukázal v práci s Arvinem Bordem a Alanem Guthem, že inflace musí mít začátek a musí být období inflaci předcházející. To je problém, protože bez teorie určující podmínky před inflací není možné určit jaká je pravděpodobnost, že inflace nastane. Některé modely naznačují, že tato pravděpodobnost je velmi malá, což vede k problému počátečních podmínek.\n\nPředstavil model vzniku vesmíru kvantovým stvořením z kvantového vakua. Zabýval se rovněž problematikou kosmických strun. Jeho práce se dostala do mnoha novin a časopisů nejen v USA, ale i v Evropě Japonsku, Rusku a dalších zemích. A rovněž do řady populárních knih.\n\nNa seminářích nosí charakteristické brýle, vzhledem se svým očím citlivým na jasně světlo projektorů.\n\nKnihu \"Mnoho světů v jednom\", jejímž je autorem, vydalo v českém překladu Nakladatelství Paseka.\n"}
{"id": "1224823", "url": "https://cs.wikipedia.org/wiki?curid=1224823", "title": "Break Ya Neck", "text": "Break Ya Neck\n\nBreak Ya Neck je první singl amerického rappera Busta Rhymes z jeho pátého alba Genesis (2001). Píseň produkoval Dr. Dre a Scott Storch. Truth Hurts dělá doprovodný zpěv. Píseň obsahuje interpolaci písní Give It Away od Red Hot Chili Peppers.\n\nVideoklip režíroval Hype Williams a byl vydán v roce 2001. Jako cameo ve videoklipu vystupuje Diddy, Ludacris, Fabolous, Three 6 Mafia, Dr. Dre, Ice Cube, Lil Jon and The East Side Boyz, Swizz Beatz, Cee-Lo Green, André 3000 a Khujo.\n\n"}
{"id": "1224831", "url": "https://cs.wikipedia.org/wiki?curid=1224831", "title": "Džarábulus", "text": "Džarábulus\n\nDžarábulus () je město na severu Sýrie v guvernorátu Aleppo. V roce 2004 měl přes jedenáct tisíc obyvatel.\n\nLeží na břehu Eufratu od roku 1999 přehrazeného jižněji položenou přehradou Tišrín. Severně od něj prochází syrsko-turecká hranice, za kterou leží turecké město Karkamış. Z Karkamışu na jih přes Džarábulus vede silnice do Manbidže.\n"}
{"id": "1224834", "url": "https://cs.wikipedia.org/wiki?curid=1224834", "title": "Kasper Såby", "text": "Kasper Såby\n\nKasper Jensen Såby (* 4. února 1974) je bývalý dánský fotbalový útočník.\n\nV České republice byl psán jako Kasper Saaby.\n\nV české lize hrál za Slováckou Slavii Uherské Hradiště. Na podzim 1995 nastoupil v 6 ligových utkáních a dal 2 góly, když v Uherském Hradišti hostoval z menšího kodaňského klubu Dragør BK. Později nastupoval i za Vanløse IF či Boldklubben 1908. V závěru kariéry hrál v soutěži veteránů za Skovshoved IF.\n\nV sezoně 2007/08 byl asistentem trenéra Jespera Heydeho u kodaňského týmu Boldklubben 1908, ve kterém dříve také hrál.\n\nSpolečně s manželkou Michaela Laudrupa působí v představenstvu firmy SNE & SNÖ Skirejser A/S.\n\n\n"}
{"id": "1224836", "url": "https://cs.wikipedia.org/wiki?curid=1224836", "title": "Bartholomew Roberts", "text": "Bartholomew Roberts\n\nBartholomew Roberts, známý též jako Černý Bart / Černý Bartoš (velšsky \"Barti Ddu\"), rodným jménem \"John Roberts\" (17. květen 1682, Casnewydd Bach – 10. únor 1722, moře u Gabonu) byl velšský pirát. Jeho činnost vrcholila v letech 1719–1722, kdy v Atlantiku útočil na lodě z Ameriky a Západní Afriky. Úspěšně jich přepadl 470, což je nejvíce z pirátů jeho doby zvané též \"zlatý věk pirátství\". \n\nJe známo, že na moři se začal plavit v třinácti letech, roku 1695, poté o něm není v historických pramenech zmínka až do roku 1718. K pirátům se přidal rok poté, to když byla piráty přepadena jeho loď \"Princess\" vedená kapitánem Abrahamem Plumbem. Pirátskému gangu, který ji přepadl, velel Howell Davis, jenž byl Velšanem jako Roberts, což možná sehrálo roli. Roberts byl znám tím, že si potrpěl na krásné oblečení a šperky, jako i jiní piráti, avšak lišil se tím, že byl dle všeho absolutním abstinentem a křesťanským sabbatariánem, nedovoloval také na svých lodích hazardní hry. Pod jeho vlajkou bojovaly ve vrcholné éře čtyři lodě: \"Royal Rover\", \"Fortune\", \"Royal Fortune\" a \"Good Fortune\". Zabit byl v boji s lodí \"Swallow\" kapitána Chalonera Ogla, paradoxně z velké části kvůli opilosti své posádky. Jeho tělo hodili po smrti do moře, jak si přál. Po jeho úmrtí celý pirátský gang bitvu prohrál, 272 jeho členů bylo uvězněno, 65 z nich byli černoši, kteří byli poté prodáni státem do otroctví. \n\nDrtivá většina informací o Robertsově životě pochází z knihy námořního kapitána Charlese Johnsona (někdy je uváděno, že jde o pseudonym Daniela Defoea) \"A General History of the Pyrates\", jež vyšla krátce po Robertsově smrti roku 1724. Je jedním ze čtyř skutečných pirátů zmiňovaných v knize Roberta Louise Stevensona \"Ostrov pokladů\". Robertsem je inspirována i postava Strašlivého piráta Robertse v románu a filmu \"The Princess Bride\". \n"}
{"id": "1224839", "url": "https://cs.wikipedia.org/wiki?curid=1224839", "title": "Zdeněk Vacek (fotbalista)", "text": "Zdeněk Vacek (fotbalista)\n\nZdeněk Vacek (* 4. listopadu 1972) je bývalý český fotbalista, útočník.\n\nV české lize hrál za FC Slovan Liberec. Nastoupil ve 2 ligových utkáních. Ve druhé lize hrál i za FK GGS Arma Ústí nad Labem a SK LeRK Prostějov.\n\n\n"}
{"id": "1224848", "url": "https://cs.wikipedia.org/wiki?curid=1224848", "title": "Josef Rufer", "text": "Josef Rufer\n\nJosef Leopold Rufer (18. prosince 1893 Vídeň – 7. listopadu 1985 Berlín) byl rakouský muzikolog, hudební pedagog, publicista a kritik. Jeden z významných členů Druhé vídeňské školy.\n\nNarodil se ve Vídni a studoval na Českém vysokém učení technické v Praze. Vedle toho studoval teorii hudby u českého dirigenta Viléma Zemánka a skladbu u Alexandra Zemlinského. Po skončení vojenské služby v rakouské armádě studoval v letech 1919–1922 u Arnolda Schoenberga a Albana Berga. V letech 1925–1933 byl asistentem Arnolda Schoenberga na berlínské akademii (\"Akademie der Künste\") až do té doby, kdy musel Schoenberg z rasových důvodů emigrovat. Dál pak v Německu pracoval jako pedagog a hudební kritik. Během Druhé světová války sloužil v německé armádě. Po demobilizaci vydával v letech 1947–1950 časopis \"Stimmen\". Společně s Paulem Höfferem založil v Berlíně \"Mezinárodní hudební institut\". V letech 1957–1959 pracoval jako redaktor v nakladatelství \"Bote & Bock\". V roce 1956 byl jmenován docentem pro dvanáctitónovou techniku na \"Hochschule der Künste Berlin\" a přednášel na letních kurzech \"Nové hudby\" v Darmstadtu.\n\nNejvětší proslulost Rufer získal jako specialista na dílo Arnolda Schooenberga. Kromě kritických rozborů a publicistických článků se zasloužil o souborné vydání Schoenbergova díla. Mezi jeho hlavní muzikologická díla patří:\n\n\n"}
{"id": "1224849", "url": "https://cs.wikipedia.org/wiki?curid=1224849", "title": "Kaple Nejsvětější Trojice (Klášterská Lhota)", "text": "Kaple Nejsvětější Trojice (Klášterská Lhota)\n\nKaple Nejsvětější Trojice je římskokatolická kaple v obci Klášterská Lhota. Patří do děkanství Hostinné. Kaple je od 6. října 1994 chráněna jako kulturní památka České republiky.\n\nPůvodně zděná kaple je z roku 1825. V letech 1905–1906 byla kaple rozšířena o hrázděnou přístavbu lodě s patrovou kruchtou. Dřevo na stavbu věnoval majitel panství Jilemnice hrabě Harrach. Kolem kapličky je Křížová cesta z roku 1827.\n\nPravidelné bohoslužby se v kapli nekonají.\n\n"}
{"id": "1224851", "url": "https://cs.wikipedia.org/wiki?curid=1224851", "title": "Blue Mountain (album, Bob Weir)", "text": "Blue Mountain (album, Bob Weir)\n\nBlue Mountain je třetí sólové studiové album amerického hudebníka Boba Weira. Vydáno bylo v září roku 2016 prostřednictvím vydavatelství Legacy Recordings a Columbia Records. Album bylo inspirováno dobou, kdy Weir jako patnáctiletý pracoval na ranči ve Wyomingu. Weir jej produkoval společně s Joshem Kaufmanem. Jde o hudebníkovo první sólové album od roku 1978, kdy vydal desku \"Heaven Help the Fool\".\n\n\n"}
{"id": "1224852", "url": "https://cs.wikipedia.org/wiki?curid=1224852", "title": "Blue Mountain", "text": "Blue Mountain\n\nBlue Mountain může být:\n\n"}
{"id": "1224853", "url": "https://cs.wikipedia.org/wiki?curid=1224853", "title": "Headbangers Symphony", "text": "Headbangers Symphony\n\nHeadbangers Symphony je druhé sólové studiové album německého kytaristy Wolfa Hoffmanna. Vydáno bylo v červenci roku 2016 společností Nuclear Blast, tedy devatenáct let po jeho sólovém debutu \"Classical\". Stejně jako jeho první album, i tato deska obsahuje klasické skladby upravené do rockových verzí. Tentokrát jsou to například Modest Petrovič Musorgskij, Ludwig van Beethoven a Petr Iljič Čajkovskij. Producentem alba byl sám Hoffmann a podíleli se na něm například Peter Baltes, jeho spoluhráč ze skupiny Accept, a Český národní symfonický orchestr.\n\n\n"}
{"id": "1224854", "url": "https://cs.wikipedia.org/wiki?curid=1224854", "title": "Joan Tomàs Campasol", "text": "Joan Tomàs Campasol\n\nJoan Tomàs Campasol (* 17. května 1985, Girona, Španělsko) je španělský fotbalový záložník, od roku 2013 hráč kyperského klubu AEK Larnaka. Hraje na postu levého křídla.\n\n\n"}
{"id": "1224856", "url": "https://cs.wikipedia.org/wiki?curid=1224856", "title": "Manhattan (film)", "text": "Manhattan (film)\n\nManhattan je americké romantické filmové drama z roku 1979. Natočil jej režisér Woody Allen podle scénáře, který napsal spolu s Marshallem Brickmanem. Kromě Allena, který ztvárnil hlavní roli, ve snímku hráli například Mariel Hemingway, Diane Keaton a Meryl Streepová. Ve snímku je použita hudba skladatele George Gershwina. Film byl neúspěšně nominován na dva Oscary a jeden Zlatý glóbus. V několika kategoriích byl rovněž nominován na cenu BAFTA.\n"}
{"id": "1224858", "url": "https://cs.wikipedia.org/wiki?curid=1224858", "title": "Porcelain (píseň)", "text": "Porcelain (píseň)\n\n„Porcelain“ je píseň amerického hudebníka Mobyho. Vydána byla 12. června 2000 jako šestý singl z jeho páté desky \"Play\", která vyšla již 17. května předchozího roku. Melancholický text písně, jehož autorem a zpěvákem je sám Moby, popisuje rozchod na základě vlastních zkušeností s neznámou ženou. Jde o elektronickou píseň, která kromě Mobyho autorské hudby obsahuje také reverzně nasamplované smyčce, a výrazný prvek rovněž tvoří klavírní linka. Navzdory tomu, že Moby původně nad písní a její produkcí vyjádřil opovržení, byl nakonec přemluven k jejímu vydání na albu \"Play\".\n\nPísni se dostalo dobrého přijetí od kritiků, kteří chválili její aranžmá a v rámci alba \"Play\" jí označili za vyčnívající. Následně vydaný singl se stal jedním z nejúspěšnějších z celé desky, v Britské singlové hitparádě se dostal na pátou příčku a umístil se také v hitparádách dalších zemí. Moby později povolil použití písně „Porcelain“, stejně jako zbytku alba \"Play\", v různých formách médií (filmy, reklamy). K písni byly natočeny dva oficiální videoklipy, jeden režíroval Jonas Åkerlund, zatímco druhý Nick Brandt. Rovněž vzniklo několik oficiálních remixů písně, například od Roba Dougana a Torstena Stenzela.\n\nAmerický hudebník Moby složil píseň „Porcelain“ pro své páté studiové album \"Play\" a nahrávku pořídil ve svém bytě v newyorské Malé Itálii. Inspiraci pro píseň našel ve svých zkušenostech s nejmenovanou ženou, s níž měl poměr. V rozhovoru pro časopis \"Billboard\" o tom řekl: „Měl jsem vztah s touto nesmírně krásnou ženou a velmi jsem ji miloval. Ale v hloubi srdce jsem věděl, že jsme neměli šanci být romanticky zapleteni. Takže je to asi o tom jako být do někoho zamilovaný, ale vědět, že s ním nemůžeš být.“ Moby původně píseň neměl rád, kritizoval svou produkci jako „“ (tj. „kašovitý“ či „sentimentální“) a svůj zpěv za „opravdu slabý“. Zpočátku „Porcelain“ odmítal jako „průměr“ a později uvedl, že si nedokázal představit, že by píseň někdo jiný měl zájem poslouchat. Přesto ji však nakonec na výsledné album zařadil, a to až poté, co k tomu byl přemluven.\n\nV písni zpívá sám Moby. Jde o downtempovou skladbu. „Porcelain“ je napsána v tónině Es dur v tempu 96 úderů za minutu. Až na bridge uprostřed písně je melodie podložena konstantní harmonickou progresí čtyř akordů (Gmi – B – Fmi – A♭) mixolydického modu od B. V instrumentaci písně je použit reverzní smyčcový motiv (sampl) a zvonivá klavírní linka. Moby v písni „Porcelain“ dále využívá bicí automat a obsahuje několik dalších navrstvených hudebních prvků, včetně vokálních samplů, syntezátorových akordů a violoncellové linky. Dodatečným zpěvem přispěla Pilar Basso.\n\nPíseň „Porcelain“ byla vydána dne 17. května 1999 na Mobyho pátém albu \"Play\". Dne 12. června 2000 vyšla jako šestý singl z této desky. Stejně jako všechny ostatní písně z desky byla i tato licencována pro použití v různých filmech, televizních reklamách a pořadech. Anglický režisér Danny Boyle použil píseň ve svém filmu \"Pláž\" (2000), kterému sám Moby připisuje velký přínos pro zvýšení povědomí o albu. Dále byla použita například v reklamách na automobil Volkswagen Polo či produkty firem Bosch a France Télécom. Píseň se stala jedním z nejúspěšnějších singlů z alba a Moby jí později označoval za signature song (doslova \"podpisová píseň\") alba.\n\nSingl debutoval na pátém místě Britské singlové hitparády, kde (na různých pozicích) zůstal po dobu šesti týdnů. Dále se umístil v první třicítce v hitparádách v Irsku a Polsku, kde se dostal na 26., respektive 14. místo. Dále byl uveden v hitparádách dalších evropských zemích, včetně Francie (99. místo), Německa (63.), Nizozemska (68.) a Švýcarska (79.). Úspěchu se mu dostalo také v Severní Americe. V kanadské hitparádě časopisu \"RPM\" se dostal na padesátou příčku a umístil se i v několika žebříčcích časopisu \"Billboard\" – konkrétně Hot 100 (11.), Adult Top 40 (24.), Alternative Songs (18.) a Hot Dance Club Songs (14.). Liana Jonas z Allmusic napsala, že komerční úspěch písně „pomohl dostat electronicu na světlo“ a rovněž jí označila za průkopnickou. Moby v roce 2016 vydal autobiografickou knihu, kterou pojmenoval \"Porcelain\", a to zčásti právě podle této písně.\n\nPísni „Porcelain“ se dostalo pozitivního přijetí ze strany hudebních kritiků. Novinářka Alexandra Marshall ve své recenzi pro MTV píseň označila za „svěží úryvek, který zní jako domácí páska z EP skupiny The Magnetic Fields“. Přispěvatel deníku \"Birmingham Evening Mail\" uvedl, že „rozmáchlá melodie a procítěný zpěv“ písně vytváří „výraznou zvukovou složku“. Brent DiCrescenzo z Pitchfork Media poznamenal, že píseň „klouže něžně dolů hrdlem jako lithium“. David Browne v recenzi pro \"Entertainment Weekly\" uvedl, že album \"Play\" potřebuje „trochu prořezat“, ale zároveň prohlásil, že píseň „Porcelain“ je výjimkou a tvrdil o ní, že je „nádherná“. Magazín \"Daily Record\" píseň popsal jako „ideální pro ochlazení se při letním večeru.“ Publicista Jim DeRogatis v recenzi vydané deníkem \"Chicago Sun-Times\" charakterizoval písně „Honey“ a „Porcelain“ jako „emocionální a poutavé“ a napsal, že pokud „s vámi nehnou (v každém slova smyslu), pak patrně nemáte žádný puls.“ Server Playlouder označil píseň za 26. nejlepší singl roku 2000. Píseň dále označil za „nejvíce drtivě nebeskou skladbu“ z alba a chválil kombinaci klavírní melodie s Mobyho „strašidelně strašidelným“ zpěvem. Na 56. místě se singl umístil v každoročním žebříčku Pazz & Jop týdeníku \"The Village Voice\". Britský časopis \"Q\" zařadil v roce 2003 píseň „Porcelain“ na 253. příčku na žebříčku 1001 nejlepších písní všech dob.\n\nK písni byly natočeny dva oficiální videoklipy. Jeden z nich natočil švédský režisér Jonas Åkerlund. a zblízka sleduje lidské oko, v němž se odráží různé obrazy, včetně Mobyho, smějících se lidí či rukou na klávesách klavíru. Režisérem druhého videa byl anglický fotograf Nick Brandt. V klipu se vyskytuje Moby, sedící na zadním sedadle jedoucího automobilu, který nemá řidiče. Projíždí městem i krajinou. Åkerlundova verze byla vysílána pouze evropskými televizními stanicemi a ve Spojených státech byla oficiálně zveřejněna až v roce 2001 na záznamu \"Play: The DVD\".\n\n\n\n\n\n\n"}
{"id": "1224859", "url": "https://cs.wikipedia.org/wiki?curid=1224859", "title": "Porcelain", "text": "Porcelain\n\nPorcelain může být:\n\n"}
{"id": "1224860", "url": "https://cs.wikipedia.org/wiki?curid=1224860", "title": "Robin Thicke", "text": "Robin Thicke\n\nRobin Thicke (* 10. března 1977) je americký zpěvák. Jeho otcem je herec Alan Thicke, matkou herečka Gloria Loring. Své první album nazvané \"\" vydal již v roce 2003. Většího úspěchu se mu však dostalo až v roce 2013 se singlem „Blurred Lines“, na němž se spolu s ním podíleli Pharrell Williams a T.I. Během své kariéry spolupracoval s mnoha dalšími hudebníky, mezi něž patří například Kendrick Lamar a Nicki Minaj. V letech 2005 až 2015 byla jeho manželkou herečka Paula Pattonová.\n\n"}
{"id": "1224865", "url": "https://cs.wikipedia.org/wiki?curid=1224865", "title": "Maciej Cymorek", "text": "Maciej Cymorek\n\nMaciej Cymorek (23. dubna 1993) je český herec polské národnosti.\n\nPo absolvování polského gymnázia v Českém Těšíně začal studovat na DAMU, poté přešel na Divadelní akademii ve Varšavě (Akademia Teatralna w Warszawie), kterou ukončil v roce 2017.\n\n\n\nMaciej Cymorek působil v Těšínském divadle.\n\n"}
{"id": "1224868", "url": "https://cs.wikipedia.org/wiki?curid=1224868", "title": "Karel I. Gonzaga", "text": "Karel I. Gonzaga\n\nKarel I. Gonzaga (6. května 1580 – 22. září 1637) byl od roku 1627 mantovským a montferratským vévodou. Byl také vévodou z Rethelu a Nevers.\n\nNarodil se v Paříži jako syn Ludvíka Gonzagy a Henrietty Klévské. V roce 1600, jako vévoda z Rethelu, v Nevers založil Řád žluté stuhy, který král brzy zakázal, kvůli jeho zvláštnímu charakteru. V roce 1606, se rozhodl založit Charleville a knížectví Arches.\n\nV roce 1612 si Karel, jako potomek byzantského císaře Andronika II., kterým byl přes svou babičku Markétu (ta pocházela z linie Theodora I., Andronikova syna), nárokoval Konstantinopolský trůn. Konstantinopol byla tou dobou hlavním městem Osmanské říše. Karel začal spolupracovat s řeckými povstalci, včetně maniotských řeků, kteří ho oslovovali jako \"král Konstantin Palailogos\". Když se o tom dozvěděli osmanské orgány, poslali armádu 20 000 mužů 70 lodí k napadení Mani. Následovalo pustošení Mani a uvalení daní na Manioty. Karel poslal vyslance k evropským dvorům, kde hledal podporu. V roce 1619 zrekrutoval šest lodí a asi pět tisíc mužů, ale byl nucen ukončit misi, protože začala Třicetiletá válka.\n\nPo smrti posledního legitimního mužského dědice mantovské linie rodu Gonzaga, Vincenza II. (1627), zdědil titul prostřednictvím dohody Karel. Jeho syn se oženil s Marií Gonzagovou, dcerou dřívějšího vévody Františka IV.\n\nNicméně, jeho následnictví pobídlo nepřátelství Karla Emanuela I. Savojského, který se zaměřil na gonzagovské Monferrato, a především Španělska a Svaté říše římské, kteří neměli rádi philo-francouzského vládce Mantovy. To vedlo k válce o dědictví mantovské. V roce 1629 poslal císař Ferdinand II. armádu Lancknechtů k obléhání Mantovy. Karel odešel bez slíbené podpory Ludvíka XIII. Obléhání trvalo až do roku 1630, kdy bylo město, již zasaženo morem, surově vypleněno. Mantova se z této pohromy nikdy nezotavila.\n\nNásledné diplomatické manévry umožnily Karlovi, který uprchl do papežského státu, roku 1631 návrat do vévodství. Nešlo to však bez ústupků savoským. Situace Mantovy byla dramatická, ale Karel byl v následujících letech schopen nějaké hospodářské obnovy.\n\nKarel zemřel v roce 1637. Nástupcem se stal jeho vnuk Karel II. Gonzaga, který byl zpočátku pod regentstvím Marie Gongzagové, snachy Karla I.\n\n"}
{"id": "1224871", "url": "https://cs.wikipedia.org/wiki?curid=1224871", "title": "Vilém Zemánek", "text": "Vilém Zemánek\n\nVilém Zemánek (9. května 1875 Praha – 8. června 1922 tamtéž) byl český dirigent.\n\nNarodil se v Praze jako syn rabína. Byl vychován německy. V Praze vystudoval gymnázium a Lékařskou fakultu Německá univerzity. Vedle toho získával i hudební vzdělání. Učil se hře na klavír u Lisztova žáka Friedricha Rehbocka, který v té době působil v Královském zemském německém divadle. Po dosažení titulu MUDr. odešel do Vídně aby studoval dirigování u Josepha Schalka a Ferdinanda Löwe a hudební vědu u Guido Adlera. Lékařskou praxi nikdy nevykonával a cele se věnoval hudbě.\n\nZačínal jako kapelník městských divadel v Elberfeldu v Německu (1900–1901) a v Rize (1901–1902). 20. listopadu 1902 dirigoval pohostinsky Českou filharmonii v Praze. Po velkém úspěchu tohoto koncertu byl jmenován šéfdirigentem. V té době byla Česká filharmonie na pokraji finančního krachu a hrozil její zánik. Zemánek osvědčil mimořádné organizační schopnosti a podařilo se mu Filharmonii zachránit. Přispěly k tomu mimořádné letní sezóny v Pavlovsku u Petrohradu v roce 1904 a ve Varšavě v letech 1905 a 1909. Podařilo se mu Českou filharmonii udržet i během 1. světové války. Mimo jiné zavedl pravidelné nedělní koncerty a uváděl premiéry děl české mladší skladatelské generace.\n\nBylo mu vytýkáno autoritativní vedení a kázeňsky tvrdý poměr k orchestru. Ve všeobecně revoluční náladě té doby byl 16. dubna 1918 vedení České filharmonie zbaven. Zřídil si koncertní jednatelství a organizoval převážně německé hudební události. Zanedlouho pak v Praze zemřel.\n\nJako skladatel není příliš znám. Upravoval pro klavír díla českých skladatelů (např. Antonín Dvořák: Vodník; Josef Suk: Symfonie E-dur, Kvartet B-dur), naopak instrumentoval Dvořákovy Biblické písně.\n\n\n"}
{"id": "1224887", "url": "https://cs.wikipedia.org/wiki?curid=1224887", "title": "Opština Kratovo", "text": "Opština Kratovo\n\nOpština Kratovo je jednou z 80 opštin v Severní Makedonii. Rozkládá se na severovýchodě státu v Severovýchodním regionu. Rozloha opštiny je 375,44 km² a v roce 2002 v ní žilo 10 441 obyvatel. Správním střediskem je město Kratovo.\n\nOpštinu tvoří město Kratovo a dalších 30 vesnic, jimiž jsou:\n\nBlizanci, Dimonce, Emirica, Filipovci, Gorno Kratovo, Kavrak, Ketenovo, Kneževo, Kojkovo, Konjuh, Krilatica, Kuklica, Kunovo, Lukovo, Muškovo, Nežilovo, Pendak, Prikovci, Sekulica, Stracin, Šlegovo, Šopsko Rudare, Talašmance, Tatomir, Topolovikj, Trnovac, Turalevo, Vakuf, Železnica, Živalevo.\n\nSousedními opštinami jsou Staro Nagoričane, Rankovce a Kriva Palanka na severu, Kočani na východě, Probištip a Sveti Nikole na jihu a Kumanovo na západě.\n\nÚzemí je protáhlé od západu k východu v délce zhruba 35 km. Od nadmořské výšky zhruba 350 m na západním okraji se zvedá až téměř na 1600 m na východě; východní část je v horách, které se nazývají Osogovská planina. Západní části protéká řeka s názvem Kriva reka.\n\nSeverozápadní částí opštiny prochází v délce zhruba 5 km hlavní silnice A2/E 871, která spojuje severomakedonské město Kumanovo s bulharským městem Kyustendil. U vesnice Stracin odbočuje z hlavní silnice k jihovýchodu místní silnice R 2105, vedoucí do města Kratovo, správního centra opštiny.\n\nStatistické regiony v Severní Makedonii\n\n"}
{"id": "1224888", "url": "https://cs.wikipedia.org/wiki?curid=1224888", "title": "Interpolace (rozcestník)", "text": "Interpolace (rozcestník)\n\nInterpolace (lat. \"inter-polare\", vylepšit vkládáním) může odkazovat k:\n"}
{"id": "1224891", "url": "https://cs.wikipedia.org/wiki?curid=1224891", "title": "Algoasaurus", "text": "Algoasaurus\n\nAlgoasaurus („ještěr od zátoky Algoa“) byl rodem sauropodního býložravého dinosaura, který žil v období pozdní jury až rané křídy (geologické stupně/věky tithon až valangin, před asi 148 až 138 miliony let) na území dnešní Jihoafrické republiky (souvrství Kirkwood, provincie Kapsko). Tělo tohoto dlouhokrkého čtvernožce bylo robustní a zavalité, při celkové délce kolem 9 metrů šlo ale pouze o menší druh sauropoda.\n\nZkameněliny typového druhu \"A. bauri\" byly objeveny roku 1903 dělníky v lomu na cihly, kteří nerozeznali jeho význam a většinu materiálu tak zničili využitím na výrobu cihel. O rok později formálně popsal zbývající materiál v podobě stehenní kosti, obratle, fragmentu lopatky a prstního článku původem skotský lékař a paleontolog Robert Broom.\n\n"}
{"id": "1224892", "url": "https://cs.wikipedia.org/wiki?curid=1224892", "title": "Michael Howard", "text": "Michael Howard\n\nMichael Howard, rodným jménem Michael Hecht (7. července 1941, Gorseinon) je britský politik velšského a židovského původu. V letech 2003-2005 byl předsedou Konzervativní strany a zároveň vůdcem opozice, v níž čelil labouristickému premiérovi Tony Blairovi. Ve vedení strany ho nahradil David Cameron, který byl jeho poradcem, když Howard zastával post ministra vnitra ve vládě Johna Majora (1993-1997). Od roku 1987 působil na různých pozicích i ve vládě Margaret Thatcherové. Je fanouškem klubu FC Liverpool.\n"}
{"id": "1224894", "url": "https://cs.wikipedia.org/wiki?curid=1224894", "title": "Dřevěný motýlek", "text": "Dřevěný motýlek\n\nDřevěný motýlek je klasickým modním doplňkem v moderním pojetí vyráběný ze dřeva a zdobený převážně látkou s určitým motivem. Nosí se ke společenskému oděvu stejně jako klasický motýlek, ale hodí se i jako doplněk k oblečení podnikatelů, obchodníků, číšníků a jiným profesím. Trend nošení dřevěných motýlků přišel kolem roku 2012, kdy se objevily vůbec první modely na trhu. Staly se a jsou velmi oblíbenými a netradičními doplňky, které odlehčují formálnost společenských oděvů a vážnost událostí. Kvalitní dřevěný motýlek je vyráběný ručně s důrazem na tradiční řemeslo. \n\nV klasickém pojetí módy je dřevěný motýlek poměrně kontroverzním tématem a z úst zastánců klasiky je možno slyšet určitou kritiku právě na neformálnost a doplněk, který kazí tradiční pojetí motýlků. Dřevěný motýlek je zároveň doplněk, který určuje nynější trend v doplňcích ke klasickému oblečení a časem bude s jistotou patřit mezi zavedené prvky outfitu. Velmi se těší zájmu především mladší generace, která skrze tento módní doplněk obléká již tak ustupující tradiční společenské oděvy a šaty.\n\nDruhy dřevěných motýlků:\n\n"}
{"id": "1224898", "url": "https://cs.wikipedia.org/wiki?curid=1224898", "title": "Národní park Wood Buffalo", "text": "Národní park Wood Buffalo\n\nNárodní park Wood Buffalo (\"Wood Buffalo National Park\") je národní park v Kanadě. Zaujímá rozlohu 44 807 km² a leží na hranici provincie Alberta a Severozápadních teritorií. Nejdůležitějším chráněným živočichem je bizon lesní (\"Bison bison athabascae\", anglicky \"Wood Buffalo\"), poddruh bizona amerického. Park byl založen roku 1922, od roku 1983 je zapsán na seznam světového dědictví.\n\nPatří k plošně největším chráněným územím na světě, má větší rozlohu než Švýcarsko. Zaujímá rozsáhlou deltu řek Athabasca a Peace vlévajících se do jezera Athabasca, na západě přechází rovinatá krajina v pohoří Caribou Mountains. Převládají bažiny a jehličnaté lesy, nacházejí se tu také krasové závrty a solné pláně porostlé slanorožcem. Podnebí je kontinentální, letní teploty přesahují 20 °C, zatímco zimní klesají pod –30 °C.\n\nPůvodními obyvateli oblasti byli Čipevajané a Kríové, jako první běloch se do oblasti dostal roku 1783 Peter Pond, za ním pronikali lovci kožešin ve službách Společnosti Hudsonova zálivu. Drsná krajina se nehodila k zemědělství a masové kolonizaci, zůstala tak posledním útočištěm řady živočišných druhů. Vybíjení bizonů v prérijní oblasti USA na konci 19. století způsobilo, že se stádo lesních bizonů žijící okolo Athabasky stalo největším na světě a byl vyhlášen projekt na jeho ochranu. Aby se zabránilo degeneraci způsobené inbreedingem, byli místní bizoni kříženi s dováženými prérijními bizony i s bizony z rezervace ve Wainwrightu na jihu Alberty, což však vedlo k hybridizaci a rozšíření infekčních nemocí. Na počátku 21. století se počet bizonů na území parku odhaduje na pět tisíc. Kromě toho zde žije los západokanadský, medvěd baribal, vlk kanadský nebo rys kanadský nebo rosomák sibiřský, z menších savců jsou typičtí svišť lesní a zajíc měnivý, avifaunu zastupují puštík vousatý, sovice sněžní nebo orel bělohlavý.\n\nLabyrint průlivů a ostrůvků v říční deltě je vyhlášen jako významné ptačí území, kde hnízdí vzácný jeřáb americký (dlouho byl národní park Wood Buffalo jediným světovým hnízdištěm tohoto druhu, od roku 2001 se daří jeřábům hnízdit i u vesnice Necedah ve Wisconsinu). Hojný je zde také bobr kanadský, roku 2007 byla u jezera Lake Claire objevena největší bobří hráz na světě, dlouhá 850 metrů.\n\nOblast je přístupná po dálnici Mackenzie Highway. Enklávami uvnitř parku jsou domorodé rezervace ?Ejere K'elni Kue a Peace Point. V roce 2013 bylo území vyhlášeno největší oblastí tmavé oblohy na světě.\n\n"}
{"id": "1224923", "url": "https://cs.wikipedia.org/wiki?curid=1224923", "title": "Marie z Armagnacu", "text": "Marie z Armagnacu\n\nMarie z Armagnacu (1420 - 1473) byla francouzská šlechtična, dcera Jana IV. z Armagnacu a jeho druhé manželky Isabely Navarrské. Přes svého syna se stala předkem Jindřicha IV. Francouzského.\n\n30. dubna 1437 se Marie stala druhou manželkou Jana II. z Alençonu. Svatba se konala na zámku L'Isle-Jourdain. Měli spolu dvě děti:\n\n\nMarie zemřela 25. července 1473 v klášteře Mortagne-au-Perche. Její manžel zemřel o tři roky později, 8. září 1476 v Paříži\n"}
{"id": "1224926", "url": "https://cs.wikipedia.org/wiki?curid=1224926", "title": "Sara Petersenová", "text": "Sara Petersenová\n\nSara Slott Petersenová (* 9. dubna 1987 Nykøbing Falster) je dánská atletka, která závodí v běhu na 400 m překážek.\n\nV roce 2009 získala bronzovou medaili na univerziádě. V roce 2015 na atletickém mítinku Weltklasse Zürich, který je součástí Diamantové ligy, skončila za Zuzanou Hejnovou na druhé pozici. V roce 2016 zvítězila na Mistrovství Evropy v atletice a na Letních olympijských hrách 2016 v Rio de Janeiro získala stříbrnou medaili, s časem 53,55 sekundy, tím vytvořila svůj osobní rekord a také národní rekord.\n"}
{"id": "1224927", "url": "https://cs.wikipedia.org/wiki?curid=1224927", "title": "Frankfurt Universe", "text": "Frankfurt Universe\n\nFrankfurt Universe je německý tým amerického fotbalu hrající německou nejvyšší soutěž German Football League (GFL). Byl založen roku 2007, klubové barvy jsou fialová a oranžová. Tým aktuálně hraje svá utkání především na Frankfurter Volksbank Stadionu (kapacita 12542). Prezidentem klubu je Klaus Rehm, hlavním trenérem Markus Grahn. Frankfurt Universe je nástupcem Frankfurt Galaxy.\n\n\n"}
{"id": "1224930", "url": "https://cs.wikipedia.org/wiki?curid=1224930", "title": "Obyvatelstvo San Marina", "text": "Obyvatelstvo San Marina\n\nTento článek se zabývá tématem obyvatelstva San Marina. Podle odhadu žilo v San Marinu k 31. červenci 2012 celkem 32 576 lidí na ploše zhruba 61 kilometrů čtverečních. \n\nSan Marino nenabízí přesné statistiky ohledně náboženského vyznání, ale uvádí se, že přinejmenším 95 % obyvatel jsou římští katolíci, podobně jako v Itálii, s historickými židovskými a protestantskými menšinami.\n\n\"Zdroje:\"\n"}
{"id": "1224934", "url": "https://cs.wikipedia.org/wiki?curid=1224934", "title": "Elizabeth Ardenová", "text": "Elizabeth Ardenová\n\nElizabeth Ardenová, rodným jménem Florence Nightingale Grahamová (31. prosinec 1878, Woodbridge – 18. říjen 1966, New York) byla kanadsko-americká podnikatelka, zakladatelka kosmetické firmy Elisabeth Arden. Sehrála zásadní roli v rozšíření líčení (make-upu) ve vyšších a středních vrstvách západního světa (předtím bylo hlavně znakem prostituce).\nNarodila se nedaleko Ontaria v Kanadě, rodičům, kteří měli skotský a cornwallský původ. Matka měla solidní majetek po bohaté tetě z Cornwallu a mohla dát dětem vzdělání, Elisabeth však nedokončila ani střední zdravotnickou školu. Místo toho odešla za svým starším bratrem do USA, na Manhattan, kde začala pracovat jako účetní pro firmu \"E.R. Squibb Pharmaceuticals Company\". Jejím velkým zájmem už tehdy byla péče o pleť. Využila možnosti pracovat pro kosmetičku Eleanor Adairovou, ale brzy, roku 1909, založila vlastní firmu, nejprve společně s budoucí herečkou Elizabeth Hubbardovou, po půl roce se osamostatnila zcela, přičemž si zvolila obchodní jméno Elisabeth Arden místo svého rodného. První vlastní salon otevřela roku 1910. Za dva roky poté odjela do Paříže, kde ji velmi ovlivnily tamní salóny krásy a techniky zde používané. Do New Yorku se vrátila s ideou na rozšíření rtěnek, které se jí podařilo skutečně v Americe rychle zpopularizovat. Nastala expanze její firmy - v roce 1929 již měla 150 salonů v 22 státech světa. Roku 1934 založila první lázně určené výhradně pro zkrášlovací procedury ve státě Maine. Až do konce života byla jediným vlastníkem své firmy a jednou z nejbohatších že světa.\n\nPodporovala americkou Republikánskou stranu.\n"}
{"id": "1224938", "url": "https://cs.wikipedia.org/wiki?curid=1224938", "title": "Papež Lev X. s kardinály Giuliem de Medici a Luigim de Rossi", "text": "Papež Lev X. s kardinály Giuliem de Medici a Luigim de Rossi\n\nPapež Lev X. s kardinály Giuliem de Medici a Luigim de Rossi ( ) je deskový obraz italského renesančního umělce Raffaela Santiho z roku 1518.\n\nObraz je skupinový portrét, který představuje prvního medičejského papeže Lva X. s jeho synovci-kardinály - Giuliem (1478 - 1534, kardinálem od r. 1513, pozdějším papežem Klementem VII., vlevo) a Luigim de Rossi (1474 - 1519, kardinálem od r. 1517, vpravo). Patří k Raffaelovým vrcholným dílům; vznikl v roce 1518, dva roky před malířovou smrtí.\n\nDokonalá kompozice obrazu je odrazem velikosti umělce, který se zde projevuje i jako architekt (architektura budovy naznačena v pozadí). U diváka vyvolá obraz první dojem svou \"symfonií\" červené a bílé barvy: tmavě červené oblečení papeže, jasně červený sametový ubrus na stole, červený potah křesla, červené oděvy kardinálů, červené záložky otevřeného manuskriptu před papežem kontrastují v nepoměrně menší míře s bílou spodní částí papežova oděvu a bílými stránkami knihy.\n\nZ díla je cítit jeho monumentálnost a důstojnost. Tři postavy představují kompaktní skupinu, která zcela vyplňuje prostor obrazu. Rodinné vazby mezi portrétovanými osobami dokazuje Luigiho familiární gesto, kdy rukama uchopil papežovo křeslo. Přesto je jasné, že každá z postav je individualitou, což dosvědčují různě směřující pohledy každého z mužů.\n\nRaffael na tomto díle dokazuje svou uměleckou vyzrálost smyslem pro zdůraznění detailu - věrně zachycené záhyby látky, lupa v ruce krátkozrakého papeže, precizní naznačení strany v knize či ornamenty bohatě zdobený stříbrný zvonek.\n\n"}
{"id": "1224943", "url": "https://cs.wikipedia.org/wiki?curid=1224943", "title": "Parnas (Raffael)", "text": "Parnas (Raffael)\n\nParnas (tal. \"Parnaso\") je název fresky namalované v letech 1509 – 1511 italským renesančním umělcem Raffaelem Santim.\n\nFreska vznikla jako součást výmalby místnosti zvané \"Stanza della Signatura\" v Apoštolském paláci ve Vatikánu, kterou umělce pověřil papež Julius II.\n\nDílo svým námětem vychází ze starořecké mytologie, podle níž bývalo pohoří Parnas domovem boha Apollóna a múz.\n\nŘecký Parnas byl tak jako Vatikánský pahorek, kde se v antických dobách nacházela Apollonova svatyně, zasvěcený umění. Toto spojení antiky a současnosti bylo zdůrazněno oknem v místnosti, zakomponovaným do fresky, kterým se otevírá pohled na Belvederské nádvoří s antickými sochami.\n\nPodle starořecké filozofie existovaly tři hlavní kategorie lidského ducha: Pravda, Dobro a Krása. Jejich výtvarným ztvárněním na stěnách v této místnosti Raffael zanechal trvalý odkaz svého uměleckého mistrovství.\n\nZatímco fresky \"Athénská škola\" a \"Disputace o Svátosti oltářní\" představují Pravdu racionální a Pravdu nadpřirozenou, \"Ctnosti\" jsou vyjádřením Dobra, zobrazení Krásy představuje malba \"Parnas\". Raffael si zvolil obraz muzicirujícího Apollóna na vrchu porostlém vavřínovými stromy, v obklopení múz a slavných antických i současných básníků.\n\nKaždá z postav je identifikovatelná. Ze známějších osobností zde nacházíme v levé části slepého básníka Homéra, recitující ze svých básní, po bocích kterého stojí Dante Alighieri (vlevo) a Vergilius (vpravo). Vlevo dole se o rám okna opírá Sapfó dívaje se na čtveřici mužů stojících při vavřínovém stromu – zleva je to Alkaios, pak Corinna, Petrarca a Anakreón. V pravém dolním rohu diskutuje trojice mužů: sedící Horatius, nad kterým stojí Ovidius (vlevo) a Sannazzaro.\n\nV ztvárnění starověkých a současných básníků spolu s mytologickými Múzami tkví ideologické poselství díla, kterým bylo poukázání na inspirující odkaz antického světa pro současnost. Kromě toho freska vyznívala jako chvalozpěv na papeže Julia II., velkého podporovatele umění, který v očích renesančních umělců byl oslavován jako nový Apollón a jeho éra jako nový zlatý věk poezie a umění vůbec.\n\nRaffaelovy sály\n\n"}
{"id": "1224949", "url": "https://cs.wikipedia.org/wiki?curid=1224949", "title": "Paul Haggis", "text": "Paul Haggis\n\nPaul Edward Haggis (* 10. březen 1953 London, Ontario) je kanadský filmový režisér, scenárista a producent. Produkoval dva filmy, které získaly Oscara za nejlepší film hned po sobě: \"Million Dollar Baby\" (2004) a \"Crash\" (2005). Druhý z nich zároveň režíroval.\n\nJeho rodina vlastnila \"Gallery Theatre\" v městečku London v kanadském Ontariu. Zde se prvně střetl se světem herectví. Vystudoval film na \"Fanshawe College\". Roku 1975 odjel do Los Angeles s cílem prosadit se v šoubyznysu. Psal nejprve pro televizi, pro zavedené seriály. Později začal i produkovat. Stál u samých počátků seriálů jako \"Walker, Texas Ranger\" či \"Due South\". Průlom na filmová plátna znamenalo boxerské drama \"Million Dollar Baby\" roku 2004 z Clintem Eastwoodem v hlavní roli a na pozici režiséra (Haggis produkoval a napsal scénář). Film získal celkem čtyři Oscary. U dalšího snímku \"Crash\", který podle Haggise pojednává o \"krachu iluze liberálů o řešení rasových problémů\", si prvně sedl na režisérskou stoličku. Výsledkem byly dva Oscary. Poté napsal scénář ke dvěma bondovkám: \"Casino Royale\" (2006) a \"Quantum of Solace\" (2008).\n\nVyrostl v katolické rodině, ale sám sebe dlouho označoval za ateistu, než vstoupil do Scientologické církve, kterou ovšem později zase opustil a odsoudil jako sektu. Žije v Santa Monice v Kalifornii.\n\n"}
{"id": "1224952", "url": "https://cs.wikipedia.org/wiki?curid=1224952", "title": "Barry Levinson", "text": "Barry Levinson\n\nBarry Levinson (* 6. dubna 1942) je americký filmový režisér, scenárista a herec. Narodil se do rodiny ruského židovského původu v Baltimoru. Začínal jako scenárista různých televizních pořadů. Svůj první celovečerní film nazvaný \"Bistro\" natočil v roce 1982. Následovala řada dalších filmů, například \"Dobré ráno, Vietname\" (1987), \"Spáči\" (1996), \"Vrtěti psem\" (1997), \"Co se vlastně stalo\" (2008). V roce 1988 získal Oscara za nejlepší režii za film \"Rain Man\".\n\n"}
{"id": "1224953", "url": "https://cs.wikipedia.org/wiki?curid=1224953", "title": "Rayososaurus", "text": "Rayososaurus\n\nRayososaurus (\"ještěr ze souvrství Rayoso\") byl rod sauropodního dinosaura z čeledi Rebbachisauridae, který žil na přelomu spodní a svrchní křídy na území dnešní Argentiny (provincie Neuquén). Obýval území současné Patagonie před zhruba 117 až 100 miliony let (geologický věk apt až alb). Fosilie tohoto sauropoda byly ze souvrství Candeleros formálně popsány roku 1996 argentinským paleontologem José F. Bonapartem. V současnosti panuje nejistota, zda jde skutečně o samostatný rod, ale sedimentologická a morfologická data tomu nasvědčují. Objevena byla pouze lopatka, stehenní kost a lýtková kost tohoto sauropoda. Jednalo se o vývojově primitivního rebbachisaurida. Ve stejném souvrství byl objeven také další druh rebbachisauridního sauropoda, \"Lavocatisaurus agrioensis\", popsaný v roce 2018.\n\n\n"}
{"id": "1224959", "url": "https://cs.wikipedia.org/wiki?curid=1224959", "title": "David Foster", "text": "David Foster\n\nDavid Walter Foster (* 1. listopad 1949, Victoria) je kanadský hudební producent, skladatel a textař. Byl producentem mnoha slavných muzikantů (Alice Cooper, Christina Aguilera, Andrea Bocelli, Toni Braxton, Michael Bublé, Chicago, Natalie Cole, The Corrs, Céline Dion, Kenny G, Josh Groban, Whitney Houston, Jennifer Lopez, Kenny Rogers, Seal, Rod Stewart, Donna Summer, Olivia Newton-John, Madonna, Barbra Streisand, Westlife). Získal 16 cen Grammy a 47 nominací na ně. Je prezidentem nahrávací společnosti Verve Records. Jeho manželkou byla Yolanda Hadidová, Holanďanka známá z americké reality show \"The Real Housewives of Beverly Hills\", avšak roku 2015 se rozvedli.\n"}
{"id": "1224963", "url": "https://cs.wikipedia.org/wiki?curid=1224963", "title": "London Town (album)", "text": "London Town (album)\n\nLondon Town je studiové album anglické skupiny Wings. Vydáno bylo v březnu roku 1978 společnostmi Parlophone a Capitol Records a jeho producentem byl Paul McCartney. Nahráno bylo mezi únorem 1977 a lednem 1978 v různých studiích, včetně Abbey Road Studios a AIR Studios. V britské hitparádě UK Albums Chart se umístilo na čtvrté příčce, zatímco v americké Billboard 200 dosáhlo druhé.\n\n\n"}
{"id": "1224964", "url": "https://cs.wikipedia.org/wiki?curid=1224964", "title": "London Town", "text": "London Town\n\nLondon Town může být:\n\n"}
{"id": "1224966", "url": "https://cs.wikipedia.org/wiki?curid=1224966", "title": "NHL 2016/2017", "text": "NHL 2016/2017\n\nSezóna NHL 2016/2017 byla 100. ročníkem této soutěže. První zápas odehrála Ottawa Senators proti Toronto Maple Leafs 13. října. \n\nJedničkou draftu byl Auston Matthews, který oblékal dres Toronto Maple Leafs. Do pětice vybraných talentů se dostali tři Finové, druhý Patrik Laine ( Winnipeg Jets ), čtvrtý Jesse Puljujärvi ( Edmonton Oilers ) a pátý Olli Juolevi. Na Čechy se v prvním kole dle očekávání nedostalo.\n\nPo čtyřech sezónách, kdy byl na prvním místě žebříčku nejlépe placených hráčů NHL obránce Shea Weber, se v sezóně 2016/17 dostal na čelo slovinský útočník Anže Kopitar. Tabulka je bez bonusů.\n\nZákladní část probíhala od 13. října 2016 do 10. dubna 2017. Jejím vítězem se stal tým Washington Capitals, který tak získal Prezidentský pohár pro vítěze základní části.\n\nVšechny série play-off se hrají na čtyři vítězná utkání. První zápasy byly odehrány v noci z 13. na 14. dubna 2017 středoevropského letního času (SELČ). Jméno vyše nasazeného týmu uvedeno v horním řádku soupeřící dvojice.\n\nVýše nasazený tým hraje doma 1., 2. a případný 5. a 7. zápas.\nVýše nasazený tým hraje doma 1., 2. a případný 5. a 7. zápas.\n"}
{"id": "1224967", "url": "https://cs.wikipedia.org/wiki?curid=1224967", "title": "Lohuecotitan", "text": "Lohuecotitan\n\nLohuecotitan (\"titán z Lo Hueco\") byl rod sauropodního dinosaura ze skupiny titanosaurů, který žil v období pozdní křídy, na pomezí geologických stupňů kampán a maastricht (asi před 72 miliony let). Fosilie tohoto býložravého čtvernožce byly objeveny v centrální části Španělska (lokalita Lo Hueco v provincii Cuenca). Od místa nálezu vzalo svůj původ také rodové jméno dinosaura. Typový druh \"L. pandafilandi\" byl formálně popsán roku 2016 týmem španělských paleontologů, holotyp nese katalogové označení HUE-EC-01. V sedimentech souvrství Villalba de la Sierra byla objevena částečně zachovaná fragmentární kostra, včetně obratlů a částí pánevních kostí i kostí končetin. V době existence těchto dinosaurů se na území centrálního Španělska rozkládala velká záplavová nížina.\n\n\n"}
{"id": "1224969", "url": "https://cs.wikipedia.org/wiki?curid=1224969", "title": "Hugh Thornton", "text": "Hugh Thornton\n\nHugh Thornton (* 28. června 1991 v Boise, stát Idaho) je hráč amerického fotbalu nastupující na pozici Guarda za tým Indianapolis Colts v National Football League. Univerzitní fotbal hrál za University of Illinois at Urbana–Champaign, poté byl vybrán ve třetím kole Draftu NFL 2013 týmem Indianapolis Colts.\n\nThornton navštěvoval Oberlin High School v ohijském městě Oberlin, kde se kromě amerického fotbalu rovněž věnoval zápasu, ve kterém se v sezóně 2008–9 umístil třetí ve státě Ohio. Poté přestoupil na University of Illinois, kde mezi roky 2009 až 2012 hrál americký fotbal a za výkony v posledním ročníku byl nominován do druhého all-stars týmu konference Big Ten.\n\nThornton byl draftován ve třetím kole Draftu NFL 2013 jako 86. hráč celkově týmem Indianapolis Colts. Sezónu 2013 začal jako náhradník za Mikem McGlynnem a Donaldem Thomasem na pozici Guarda. Poté, co si Thomas ve druhém týdnu proti Miami Dolphins poranil kvadriceps, se Thornton stal startujícím hráčem na pozici levého Guarda a odehrál zde zbývajících dvanáct utkání základní části i dva zápasy play-off. O rok později odehrál kvůli zranění pouze 10 utkání (8 jako startující hráč), v sezóně 2015 pak 13 utkání (12 jako startující hráč).\n\nKdyž bylo Thorntonovi dvanáct let, jeho matku a sestru zavraždil matčin bývalý přítel na Jamajce, kde Thornton trávil dětství.\n\n"}
{"id": "1224972", "url": "https://cs.wikipedia.org/wiki?curid=1224972", "title": "Skupina galaxií Lev II", "text": "Skupina galaxií Lev II\n\nSkupina galaxií Lev II (také známá jako Leo II Group) je velká skupina galaxií rozptýlená v oblasti široké 30 milionů světelných let. Vidíme ji východně od Kupy galaxií v Panně, spolu s níž patří do Místní nadkupy galaxií.\nNachází se v souhvězdí Lva a od naší Galaxie je vzdálená přibližně 65 až 95 milionů světelných let, tedy za mnohem bližší Skupinou galaxií Lev I.\n\nNásledující tabulky ukazují členy jednotlivých skupin galaxií patřících do Skupiny galaxií Lev II.\n\n"}
{"id": "1224973", "url": "https://cs.wikipedia.org/wiki?curid=1224973", "title": "Dúbravský potok", "text": "Dúbravský potok\n\nNázev Dúbravský potok má více vodních toků:\n\n"}
{"id": "1224974", "url": "https://cs.wikipedia.org/wiki?curid=1224974", "title": "Manjul Bhargava", "text": "Manjul Bhargava\n\nManjul Bhargava (* 8. srpen 1974, Hamilton) je kanadsko-americký matematik indického původu. Je profesorem matematiky na Princetonské univerzitě (od 2003) a univerzitě v Leidenu (od 2010). Je také mimořádným profesorem v Indickém ústavu technologie v Bombaji. Proslavil se především svými příspěvky k teorii čísel. Za ně také získal roku 2014 prestižní Fieldsovu medaili. Narodil se v Kanadě indickým imigrantům, ale vyrůstal hlavně na Long Islandu v New Yorku. Jeho matka je rovněž matematičkou a k matematice ho také přivedla. Bakalářský titul z matematiky získal roku 1996 na Harvardu, doktorát si udělal v Princetonu. Od svého dědečka se naučil sanskrt a je milovníkem sanskrtské literatury. \n"}
{"id": "1224976", "url": "https://cs.wikipedia.org/wiki?curid=1224976", "title": "Dubovský potok", "text": "Dubovský potok\n\nNázev Dubovský potok má více vodních toků:\n\n"}
{"id": "1224978", "url": "https://cs.wikipedia.org/wiki?curid=1224978", "title": "Kateřina Braniborsko-Küstrinská", "text": "Kateřina Braniborsko-Küstrinská\n\nKateřina Braniborsko-Küstrinská (10. srpna 1549 – 30. září 1602) byla rodem braniborsko-küstrinská markraběnka a sňatkem braniborská kurfiřtka.\n\nKateřina byla mladší ze dvou dcer braniborsko-küstrinského markraběte Jana (1513–1571) a jeho manželky Kateřiny (1518–1574), dcery Jindřicha V. Brunšvicko-Lüneburského.\n\nDne 8. ledna 1570 se v Küstrinu provdala za Jáchyma Braniborského, pozdějšího kurfiřta Jáchyma Fridricha Braniborského. Kvůli sňatku s ní přišel její manžel o nárok na katolické arcibiskupství v Magdeburgu a papež Pius V. požádal císaře Maxmiliána I. o jeho sesazení.\n\nKateřina se snažila pomáhat chudým a potřebným. Ve Weddingu nechala postavit mlékárnu a svou produkci prodávala na Molkenmarkt (\"mléčný trh\"), na náměstí v Berlíně. Výnos použila k financování lékárny ve Stadtschloss, která poskytovala léky zdarma lidem v nouzi.\n\nKateřina zemřela 30. září 1602. 13. října byla pohřbena v Hohenzollernské kryptě.\n\n"}
{"id": "1224979", "url": "https://cs.wikipedia.org/wiki?curid=1224979", "title": "Informační technologie pro osoby se zdravotním postižením", "text": "Informační technologie pro osoby se zdravotním postižením\n\nInformační technologie pro osoby se zdravotním postižením umožňují těmto osobám zlepšit možnosti jejich pracovního uplatnění a práce s počítači.\n\nJednou z nejdůležitějších součástí komplexní rehabilitace osob se zdravotním postižením je studium. Více než 70% invalidů žijících v Norsku, Holandsku a Finsku dostávají odborné vzdělávání při pomoci IT. Rychlý rozvoj komunikačních prostředků a internetu umožnil dálkovou práci, vznikly tisíce pracovních míst a různých profesí. Hendikepovaným osobám se tak otevřely možnosti přístupu k informacím, ke komunikaci, studiu, ale i možnosti dálkového pracovního uplatnění. Invalidé se tak mohou věnovat pracím jako je operátor na PC, překladatel, počítačový grafik, správce sítě, designér apod.\n\nOrganizace KNFB Reading Technology poskytuje software, který umožňuje okamžité rozpoznání tištěného textu a jeho ozvučování v reálném čase.\n\nDesignér Jonathan Lucas představil prototyp plnohodnotného počítače pro nevidomé nazvaného PC \"Siafu\". Model je vyroben ve tvaru tablety s několika tlačítky a s povrchem ze speciálního materiálu \"magneclay\". Tento magnetický materiál je pod vlivem elektromagnetického pole schopen měnit svůj tvar, vytvářet trojrozměrné obrazy a měnit text na Braillovo písmo.\n\nSpolečnost Griffin Technology vyvinula dotykové pero \"MouthStick\", které je ovládáno ústy. Toto pero připomínající šnorchl má odnímatelný náustek z měkkého silikonu. Ergonomické řešení a pružnost dotykového pera umožňují osobě nezatěžovat krční svaly při manipulaci s obrazovkou, uživatel se tak neunaví. Pero lze použít i pro práci s klávesnicí.\n\nSpolečnost Exiii vytvořila bionickou ruku \"Handiii\" vytištěnou na 3D tiskárně. Protéza má spoustu elektronického vybavení včetně Elektromyografu, který zaznamenává impulzy nervů a svalů a převádí je do pohybu rukou. Bionická ruka je dostatečně pohyblivá a přesná, aby uživatel mohl hýbat prsty.\n\nBraillovo písmo značně zjednodušilo život nevidomým lidem, ale většina knihoven nemají knihy v tomto písmu. Scanner-náprstek \"Thimble\" řeší tento problem tak, že změní tištěný text v braillovo písmo a předá všechnu informaci do prstu.\n\nDeset přístrojů\n\n"}
{"id": "1224981", "url": "https://cs.wikipedia.org/wiki?curid=1224981", "title": "Xinjiangtitan", "text": "Xinjiangtitan\n\nXinjiangtitan (\"titán z (provincie) Xinjiang\") byl rod obřího dlouhokrkého sauropodního dinosaura z čeledi Mamenchisauridae, žijícího v období střední jury (stupně bajok a bathon, asi před 170 až 166 miliony let) na území současné severozápadní Číny. Vědecky byl popsán mezinárodním týmem paleontologů v roce 2013, holotyp nese označení \"SSV12001\". Koncem roku 2018 byla publikována studie s redeskripcí obratlů tohoto sauropoda, jehož vykopávky a preparace dosud probíhají.\n\nNápadné jsou zejména velké rozměry tohoto sauropoda, jeho délka byla na základě odhadů podle velikosti dochované části kostry stanovena na 30 - 32 metrů. Jedná se tedy o jednoho z nejdelších známých dinosaurů, a tím i živočichů vůbec. Jen stehenní kost je dlouhá 165 cm a kost holenní 98 cm. Dochovaná série dorzálních obratlů měří 372 cm. Podle Gregoryho S. Paula dosahoval tento sauropod délky kolem 30 metrů a hmotnosti asi 40 000 kilogramů.\n\nNejbližším příbuzným tohoto rodu je \"Mamenchisaurus\", s nímž společně tvoří čeleď Mamenchisauridae. Vzdáleněji příbuzní jsou pak zástupci čeledi Diplodocidae.\n\n"}
{"id": "1224985", "url": "https://cs.wikipedia.org/wiki?curid=1224985", "title": "Dálný sever", "text": "Dálný sever\n\nDálný sever (rusky Крайний Север) je část území Ruské federace, která se nachází hlavně na severu státu většinou za Polárním kruhem. Zaujímá téměř celou Sibiř s výjimkou jihozápadní a jižní část, Kamčatku a Čukotku. Táhne se od poloostrova Kola až na severní okraj Sachalinu v Ochotském moři. Má velmi nepříznivé podmínky pro život lidí a vysnažuje se extrémně drsnými klimatickými podmínkami.\n\nV souladu se zákony Ruské federace se k rajónům Dálného severu započítávají:\n\n\nNěkterá území Ruské federace se z právního hlediska počítají k rajónům Dálného severu:\n\n"}
{"id": "1224997", "url": "https://cs.wikipedia.org/wiki?curid=1224997", "title": "Skupina galaxií M 96", "text": "Skupina galaxií M 96\n\nSkupina galaxií M96 (také známá jako Skupina galaxií Lev I) je skupina galaxií vzdálená přibližně 35 milionů světelných let v souhvězdí Lva. Skupina má 8 až 24 členů a patří do ní 3 Messierovy objekty. Skupina tvoří spolu s dalšími blízkými skupinami Místní nadkupu galaxií (Nadkupu galaxií v Panně)\na je jednou ze skupin nejbližších k Místní skupině galaxií.\n\nNásledující tabulka ukazuje ty členy Skupiny galaxií M96, na kterých se shodují Nearby Galaxies Catalog, Lyons Groups of Galaxies (LGG) Catalog, a tři seznamy této skupiny vytvořené při průzkumu Nearby Optical Galaxies.\n\nTrojice galaxií ve Lvu (skupina M66), do které patří spirální galaxie M65, M66 a NGC 3628, se nachází fyzicky blízko Skupiny galaxií M96.\nNěkteré studie ji ve skutečnosti považují za součást Skupiny galaxií M96. Tyto dvě skupiny mohou být oddělené části jiné mnohem větší skupiny.\n\n\n"}
{"id": "1224999", "url": "https://cs.wikipedia.org/wiki?curid=1224999", "title": "Muzeum Michaila Bulgakova (Kyjev)", "text": "Muzeum Michaila Bulgakova (Kyjev)\n\n\"Možná hledáte Muzeum Michaila Bulgakova (Moskva)\"\nMuzeum Michaila Bulgakova (ukrajinsky a rusky Музей М. Булгакова) se nachází v Kyjevě. Bylo založeno roku 1989 a jeho základem je budova, ve které autor s rodinou žil.\n\nBudova byla postavena v roce 1888 architektem Gardeninem jako obytný dům. Sklep a přízemí jsou zděné, první patro dřevěné, obložené cihlami. Rodina Michaila Bulgakova (1891-1940) v něm žila v letech 1906-1919. Obývala celé první patro, kde byl nejdražší byt v domě. Dnes muzeum vlastní na 3 000 výstavních předmětů, z nich 500 vlastnil Bulgakov nebo rodina.\n\nV románu \"Bílá garda\" popisuje Bulgakov osudy rodiny Turbinových za občanské války, na konci roku 1918. Román má řadu autobiografických prvků a popisy domu Turbinových se v řadě detailů shodují s budovou dnešního muzea. Stejně tak lze nalézt předobrazy Turbinových v rodině Michaila Bulgakova. Při prohlídce muzea jsou tyto shody (a naopak autorovy umělecké licence) vysvětlovány.\n\nV domě je též připomenut román Mistr a Markétka, který Bulgakov napsal v Moskvě. Předměty a uspořádání jednotlivých místností jsou uspořádány podle jednotlivých etap autorova života - studenta střední školy, studenta medicíny, lékaře a spisovatele. Repliky dobových předmětů jsou provedeny v bílé barvě, což spolu s osvětlením a reálnými předměty připomínajícími život Bulgakova a členů jeho rodiny vytváří zvláštní prožitek.\n\nMuzeum vlastní knihovnu Bulgakovových děl v různých jazycích včetně češtiny.\n\nMuzeum je otevřeno šest dnů v týdnu, od 10 do 17 hodin, v pondělí od 12 do 17. Zavírací den je středa.\n\nPamětní deska Michaila Bulgakova je umístěna na čelní zdi muzea, vedle hlavního vchodu. Autorova socha je vpravo od vchodu. Protože je pomník koncipován jako lavička, na které autor sedí, turisté se zde s oblibou s Bulgakovem fotografují.\n\nVirtuální prohlídka muzea je dostupná na webu.\n\n\n"}
{"id": "1225003", "url": "https://cs.wikipedia.org/wiki?curid=1225003", "title": "Nobody but Me", "text": "Nobody but Me\n\nNobody but Me je deváté studiové album kanadského zpěváka Michaela Bublé. Vydáno bylo 21. října roku 2016 společností Reprise Records. Kromě nových písní se na desce vyskytují také coververze starých písní, například „I Wanna Be Around“ či „God Only Knows“. Vedle klasické verze vyšlo album také v deluxe edici, jež obsahuje tři další písně.\n\n"}
{"id": "1225004", "url": "https://cs.wikipedia.org/wiki?curid=1225004", "title": "Patagotitan mayorum", "text": "Patagotitan mayorum\n\nPatagotitan (\"Patagonský titán\"), dříve neformálně označovaný jako \"obří titanosaurus z Patagonie\" či \"obří titanosaurus z provincie Chubut\", byl rod gigantického sauropodního dinosaura ze skupiny titanosaurů (klad Lognkosauria). \n\nŽil v období počínající pozdní křídy (geologický stupeň cenoman, asi před 100 až 95 miliony let) na území dnešní argentinské Patagonie. Objev dinosaura byl v médiích oznámen v květnu roku 2014 a pod vědeckým jménem \"Patagotitan mayorum\" byl formálně popsán v průběhu roku 2017.\n\nNápadný je pro svůj relativně dobrý stav zachovaní a početnost jednotlivých částí kostry (celkem bylo odkryto sedm fragmentárně zachovaných jedinců a zhruba 150 fosilních kostí), zejména pak ale jeho obří rozměry, které z něj činí jednoho z největších známých sauropodů (a tím i suchozemských živočichů) vůbec.\n\nNa délku měřil dospělý jedinec asi 37 metrů, na výšku měl \"v ramenou\" 6 metrů; odhady hmotnosti kolísají mezi 63 až 77 tunami, čímž se tento sauropod výrazně blíží i velikosti dalších obřích titanosaurů, jako jsou rody \"Puertasaurus\" nebo \"Argentinosaurus\", a byl by tak jedním z největších známých sauropodů vůbec. Navíc jsou na zkamenělých kostech, z nichž vědecký popis a odhady rozměrů vycházejí, přítomné stopy po tom, že ještě možná nebyly kompletně dorostlé.\n\nV roce 2019 odhadl americký badatel Gregory S. Paul podrobným rozborem a zhodnocením dosud využitých metod stanovování objemu a hmotnosti těla různých sauropodů celkovou tělesnou hmotnost patagotitana na 50 až 55 metrických tun (zhruba o 10 až 20 tun méně než u argentinosaura).\n\nReplika kostry byla počátkem roku 2016 smontována a slavnostně odhalena v Americkém přírodovědeckém muzeu v New Yorku. Měří 37,2 metru na délku a samotná stehenní kost dinosaura je dlouhá 2,4 metru. Dne 1. června 2018 bude replika kostry patagotitana s přezdívkou \"Maximo\" odhalena veřejnosti v Chicago Field Museum.\n\n"}
{"id": "1225005", "url": "https://cs.wikipedia.org/wiki?curid=1225005", "title": "Josef Klostermann", "text": "Josef Klostermann\n\nJosef Klostermann [klostrman] (16. ledna 1819, Ranklov u Zlaté Studny – 19. ledna 1888, Jáchymov u Stach), byl znám jako „poslední žijící šumavský obr“ spíše pod přezdívkami Rankelský Sepp nebo Rankl Sepp. Jednalo se o legendární postavu Šumavy – dobrosrdečného siláka, jehož ve svém románu \"V ráji šumavském\" zachytil spisovatel Karel Klostermann.\n\nPřezdívku „Rankl“ dostal Josef Klostermann podle chalupy, kde bydlel a až do roku 1882 hospodařil. (Oslovení znamenalo v tehdejší německé lidové mluvě „Pepa“ nebo „Jouza“, takže Rankl Sepp je „Pepa z Ranklovýho“ respektive „Pepa od Ranklů“.) Chalupa stávala na „Ranklovské rovině“ – velké mýtině nacházející se uprostřed kašperskohorských lesů v nadmořské výšce 1130 metrů. Ranklov u Zlaté Studny se nacházel přibližně uprostřed oblasti ohraničené na severu dnes již zaniklou šumavskou obcí Zhůří (německy Haidl), na jihu Horskou Kvildou a na východě Churáňovským vrchem.\n\nJosef Klostermann byl prvorozeným synem králováckého svobodného sedláka Matyáše () Klostermanna (* 1785 v Popelné) a jeho ženy Františky (rozené Hoffmannové) (* 1790) – dcery sklářského dělníka Josefa Hoffmanna ze Zlaté Studny (). Celkem pocházel Josef Klostermann z devíti dětí. Po smrti svého otce Klostermanna převzal jako nejstarší (a fyzicky nejsilnější) potomek hospodaření na Ranklově.\n\nJosef Klostermann dosáhl v dospělosti tělesné výšky 213 centimetrů. Byl poměrně štíhlé postavy, ale byl obdařen mimořádnou tělesnou silou. A právě ta dala vznik mnoha „siláckým“ legendám. Povahou byl Josef Klostermann mírný, prostý, spořivý, střídmý a pracovitý člověk. Je popisován jako bodrý horal se smyslem pro humor, (dobro)srdečný člověk s ochotou komukoliv pomoci. Josef Klostermann byl levák. S jeho postavou „obra“ kontrastoval vysoko položený (až dětsky znějící) hlas. Na jeho vysoké postavě byly nápadné především neobyčejně dlouhé nohy.\n\nOblékal se stále stejně:\n\nPo práci si Josef Klostermann rád zašel na dvě piva do \"Polaufovy hospody\" na Horské Kvildě.\n\nPředchozí hospodáři na Ranklově získali při počátečním osidlování Šumavy naturální práva, pevně spojená s usedlostí Ranklov. Mezi tyto historicky získané výsady patřila například možnost odběru dřeva z okolních lesů či povolení pastvy až 25 kusů hovězího dobytka na pozemcích kolem usedlosti, které patřily původně kašperskohorským pánům (a později městu Kašperské Hory).\n\nJosef Klostermann se živil jako dřevař. Krom toho na okolních loukách choval dobytek. Přivydělával si jako povozník (forman). Svým volským potahem přivážel dřevo a křemen do okolních skláren. (např. do sklárny ve Zlaté Studni) nebo svážel klády (např. do Rejnštejna k plavení po řece Otavě). Také vozil dřevo ke zpracování na pily.\n\nV roce 1864, ve věku 45 let se Josef Klostermann oženil. Vzal si o 25 let mladší Cecílii () rozenou Krickelovou (1844–1928) ze Zhůří. Z manželství se postupně narodilo devět dětí: pět chlapců a čtyři dívky, z nichž ale dvě zemřely v mladém věku. \n\nKašperskohorští majitelé lesů Ranklovské roviny usilovali dlouho o odkup usedlosti Ranklov především pro fakt, že usedlost byla obdařena naturálními právy. K prodeji svolil Josef Klostermann v roce 1882 (ve věku 63 let) nejen s ohledem na svůj věk, ale i s přihlédnutím k tomu, že v nedaleké Zlaté Studni končila sklářská produkce. Jeho majetek na Ranklově získala městská rada Kašperských Hor za 6800 zlatých.\n\nPůvodní chalupa na Ranklově byla po roce 1945 opuštěna a v roce 1953 zbourána Karlem Lukschem. Nyní (2016) je na jejím místě možno nalézt jen zarůstající základy a severně od nich vestavěný dřevěný přístřešek.\n\nS rodinou se Josef Klostermann přestěhoval v roce 1882 do bývalé Hercíkovy chalupy, kterou koupil ve vsi Jáchymov u Stach. Dnes je Jáchymov součástí obce Michalov. Chalupa je situována ve svahu v nadmořské výšce 870 metrů. Zde si Josef Klostermann udržoval malé hospodářství a přivydělával si výrobou dřeváků a střešních šindelů.\n\nChalupa na adrese Stachy č.p. 132 slouží dnes (2016) jako penzion. Josefa Klostermanna alias Rankla Seppa připomíná informační deska na levé straně domovních dveří. Na desce je nápis:\n\nZnalost češtiny Josefa Klostermanna byla bídná. To byl důvod, proč docházel na kázání a bohoslužby v německém jazyce až do kostela sv. Martina v Nicově. Tam také posílal (k faráři Jungbauerovi) svoje děti na školní výuku.\n\nKostelu v Nicově každoročně věnoval Josef Klostermann:\n\nJosef Klostermann v životě vážněji nezastonal a dožil se věku téměř 69 let. Dne 19. ledna 1888 tři hodiny po půlnoci zemřel na „plicní slabost“. Jeho pohřeb (plánovaný na 21. ledna 1888) ale proběhl zřejmě jinak než do zmrzlé země. Byl uložen na umrlčí prkno a za chalupou ve sněhu a mrazu čekal do jara k uložení do již rozmrzlé půdy.\n\nJeho žena Cecílie jej přežila o 40 let. Zemřela ve věku 74 let.\n\nNabídku Vídeňského muzea na odkup mohutné kostry Josefa Klostermanna (za poměrně vysokou sumu peněz) pozůstalí odmítli.\n\nJosef Klostermann alias Rankl Sepp i jeho žena Cecílie jsou pohřbeni ve společném hrobě na hřbitově ve Staších. Dnes je náhrobek přemístěn na čestnější místo – naproti vchodu do kostela. Na náhrobku je nápis:\n\n"}
{"id": "1225009", "url": "https://cs.wikipedia.org/wiki?curid=1225009", "title": "Muzeum Michaila Bulgakova", "text": "Muzeum Michaila Bulgakova\n\nMuzeum Michaila Bulgakova může označovat:\n"}
{"id": "1225013", "url": "https://cs.wikipedia.org/wiki?curid=1225013", "title": "Mattoni Muzeum", "text": "Mattoni Muzeum\n\nMuzeum MATTONI v obci Kyselka otevřené v červenci 2016 se soustřeďuje zejména na osobnost Heinricha Mattoniho, zakladatele slávy minerálních vod v Kyselce, a na historii společnosti MATTONI, jejímž pokračovatelem jsou dnes Karlovarské minerální vody (KMV).\n\nMuzeum se nachází v památkově chráněném objektu Löschnerova pavilonu, který v době svého vzniku sloužil jako provozní objekt pro stáčení minerálních vod z pramene stejného jména. Od prosince 2013 do ledna 2015 prošel pavilon náročnou rekonstrukcí, na kterou KMV vynaložily 20 milionů Kč.\n\nVnitřní prostory muzea jsou zařízeny v historickém stylu 19. století a jeho expozice nabízí řadu historických dokumentů a dobových reálií, jako jsou fotografie, certifikáty ochranných známek, obchodní korespondence, mapy, projekty realizovaných i nerealizovaných staveb či historické lahve. Mezi vzácné předměty patří např. dvoudílná rukopisná historická kniha o rodině Mattoni, kterou získal při dražbě v Německu ředitel KMV Alessandro Pasquale. V expozici muzea je zařazen i historický trezor firmy Mattoni AG nebo originál litinové orlice, původně umístěné na jedné z budov lázní v Kyselce.\n\nV muzeu nechybí ani rozsáhlá sbírka historických lahví, do nichž se stáčela karlovarská minerální voda v průběhu času. Stejně tak se návštěvníci mohou těšit na sbírku historických i současných etiket.\nSoučástí expozice jsou i interaktivní výstavní předměty a moderní technologie, které zpestří návštěvu muzea zejména dětem. Další zajímavostí pro děti může být i animovaný film, který vznikl z reklamního leporela firmy Mattoni z 30. let 20. století. \n\nUnikátem vztahujícím se k regionu je pak originální hodinový stroj z 16. století z věže kostela v Radošově, dnešní součásti obce Kyselka.\n\n"}
{"id": "1225016", "url": "https://cs.wikipedia.org/wiki?curid=1225016", "title": "Hřbitov ve Staré Boleslavi", "text": "Hřbitov ve Staré Boleslavi\n\nHřbitov ve Staré Boleslavi se nachází severně od kostela Nanebevzetí Panny Marie mezi ulicemi Josefa Truhláře, Okružní a V Mýtkách. Má rozlohu 1,49 hektaru a je ve správě Římskokatolické církve.\n\nNejstarší pohřebiště ve Staré Boleslavi bývalo u kostela svatého Václava. Po vypálení města Švédy a následném novém postupném osidlování byl hřbitov založen u kostela Nanebevzetí Panny Marie. Nacházel se za ambity na východní straně a v jeho východní zdi stála malá barokní kaple svatého Benedikta. Kaple byla několikrát opravována a těmito opravami ztratila svůj původní ráz. Hřbitov byl zrušen roku 1835 a pro pohřby začal sloužit nově založený hřbitov poblíž kaple blahoslaveného Podivena. Tento hřbitov (třetí v pořadí) existoval ještě roku 1878, po založení dalšího hřbitova za hranicí města byl zrušen a na jeho místě vznikl park ohraničený ulicemi U Staré kovárny a Josefa Truhláře. Nový hřbitov (čtvrtý v pořadí) byl založen před rokem 1878 severně při silnici na Mladou Boleslav (Josefa Truhláře), za severním okrajem města. Kolem roku 1903 tento hřbitov doplnila hřbitovní kaple a vstupní brána, jejichž autorem byl architekt Kamil Hilbert. Hlavní klenák portálu na vstupní bráně ozdobila pískovcová hlava Krista od sochaře Čeňka Vosmíka z roku 1903 o rozměrech 50 cm x 38 cm. Nad hlavou Krista je znázorněn výrazný nimbus, v dolní části reliéfu jsou vytesána řecká písmena alfa a omega.\n\nKaple byla opravena spolu s okolím a nově otevřena 5. února 2011. Její interiér doplnily restaurované obřadní svícny ze starého pohřebního mobiliáře kaple blahoslaveného Podivena a kříž darovaný Maticí staroboleslavskou.\n\nZ ulice Josefa Truhláře se vchází do nové části hřbitova, která je založena jako urnový háj s rozptylovou loučkou. Do starší části hřbitova se odtud prochází kamennou bránou. V severovýchodním rohu je hřbitovní kaple, uprostřed centrální cesty hřbitovní kříž s Kristem.\n\nNa hřbitově je pohřben Rudolf kníže Thurn-Taxis, svobodný pán z Troskova, vlastenec a mecenáš literátů, který byl původně pohřben na Velehradě (ostatky přeneseny roku 1930). Jsou zde hroby redemptoristů - strážců Palladia a hroby členů Kolegiátní kapituly sv. Kosmy a Damiána ve Staré Boleslavi nebo hrob Václava V. Pošíka (1874 - 1952), bývalého rektora Vysoké školy báňské v Příbrami.\n\n\n\n"}
{"id": "1225020", "url": "https://cs.wikipedia.org/wiki?curid=1225020", "title": "Jan z Gelnhausenu", "text": "Jan z Gelnhausenu\n\nJan z Gelnhausenu, Johannes von Gelnhausen, Johannes de Geylnhausen, (činný v druhé polovině 14. století a na začátku 15. století) byl městský písař, vrchní registrátor císařské kanceláře Karla IV., autor rukopisu jihlavského práva, tedy městských práv Jihlavy, zvaný Gelnhausenův kodex. \n\nPřídomek „z Gelnhausenu“ napovídá jeho původu (nebo původu jeho rodu) z města Gelnhausen, které leží v německé spolkové zemi Hesensko. Začínal jako horní písař v Kutné Hoře, poté je doložen jako registrátor a notář císařské kanceláře (1365-1374). Společně s biskupem Janem ze Středy podnikl cestu do Itálie a později vedl kancelář olomouckého biskupa (1374-1379). Po svém působení jako městský písař v Brně (do roku 1389) zřejmě odešel na odpočinek, ale snad kvůli majetkovým sporům přijal ještě místo městského písaře v Jihlavě (1397-1408).\n\nZa svého působení vytvořil formulářovou sbírku \"Collectarius perpetuarum formarum\", která posloužila podklad pro sbírku ]]ana ze Středy nazývanou \"Summa cancellariae Caroli IV.\" Druhé jeho důležité dílo byl právě Gelnhausenův kodex (široce je známý jeden rukopis, kodex A, který je bohatě iluminovaný), tedy soupis jihlavského městského práva, který vycházel z brněnského práva. Horní právo v něm bylo upraveno podle Ius regale montanorum. Jan z Gelnhausenu zřejmě znal římské a kanonické právo.\n\n\n"}
{"id": "1225026", "url": "https://cs.wikipedia.org/wiki?curid=1225026", "title": "Asseburgové", "text": "Asseburgové\n\nAsseburgové v němčině \"von der Asseburg\", je starý šlechtický rod z Dolního Saska, který měl sídlo na hradě Asseburg.\n\nPůvodní jméno rodu bylo \"Wolfenbüttel\", po jeho prvním členovi Widekindovi z Wolfenbüttelu, který je zmíněn v letech 1089-1118. Jako ministeriál markraběte Egbert II. z Míšně měl vlivnou pozici. Jeho pravnuk Gunzlin z Wolfenbüttelu (1187 – 1255) byl císařským senešalem (\"reichstruchsess\") a sloužil jako velitel armád dvou císařů Oty IV. Brunšvického a Fridricha II. Štaufského.\n\nV polovině 13. století se objevily dvě větve tohoto rodu: starší Ostfálská a mladší Vestfálská. Na konci 17. století vestfálská větev vymřela po meči. Příjmení bylo přejato hraběcím rodem Bocholtz z důvodu přivdání dědičky vestfálské větvem od té doby to byli hrabata Bocholtz-Asseburg.\n\nRoku 1840 byla ostfálská větev povýšena do dědičného stav hraběcího jako hrabata Asseburg-Falkenstein. Vestdálská větev držela titul barona.\n\nMezo jejich državy patřil např. hrad Falkenstein v dolním Harzu či palác Hinnenburg.\n\n"}
{"id": "1225028", "url": "https://cs.wikipedia.org/wiki?curid=1225028", "title": "Kačka labradorská", "text": "Kačka labradorská\n\nKachna labradorská (\"Camptorhynchus labradorius\") je vyhynulý druh kachny, který se vyskytoval na atlantském pobřeží Severní Ameriky od Labradoru na jih do roku 1875. Poslední exemplář byl zabit téhož roku. Kačer byl na hlavě a na lopatkách bíle zbarven. Kolem krku měl tenký černý proužek a černé temeno. Jinak byl celý černý. Kachna byla hnědošedé barvy s velkou bílou skvrnou na křídle. Dnes se s ní můžeme setkat jen jako exemplář v muzeu. Hlavní příčinou vyhynutí tohoto druhu byl lov, přestože neměla chutné maso, dále také rozrůstání lidské populace, kvůli kterému ubývalo vhodné potravy pro tento druh.\n\n"}
{"id": "1225041", "url": "https://cs.wikipedia.org/wiki?curid=1225041", "title": "California (album, Blink-182)", "text": "California (album, Blink-182)\n\nCalifornia je sedmé studiové album americké skupiny Blink-182. Vydáno bylo v červenci roku 2016 společností BMG a jeho producentem byl John Feldmann. Jde o první album kapely vydané po odchodu zpěváka a kytaristy Toma DeLonga. Deska byla nahrána mezi lednem a březnem 2016 ve studiu v losangeleské čtvrti Woodland Hills.\n\n\n\n"}
{"id": "1225049", "url": "https://cs.wikipedia.org/wiki?curid=1225049", "title": "Hřbitov v Brandýse nad Labem", "text": "Hřbitov v Brandýse nad Labem\n\nHřbitov v Brandýse nad Labem se nachází severozápadně od Masarykova náměstí na rohu ulic Martinovská a U Hřbitova. Leží ve svahu, má rozlohu 1,48 hektaru a spravuje jej Římskokatolická církev. Je zapsán jako kulturní památka.\n\nZaložení hřbitova se datuje do roku 1680, rozšířen byl v letech 1832 a 1873. Nejstarším objektem je barokní výklenková kaple s freskou od C. J. Redmanna z roku 1702, okolo které jsou nejstarší náhrobky převážně důstojníků c. k. armády.\n\nRoku 1880 byla severně od výklenkové kaple postavena císařským stavitelem Karlem Láblerem novorománská kaple svaté Rozálie. Na přelomu 19. a 20. století v jejím okolí byli pohřbíváni převážně měšťané, obchodníci a starostové z Brandýsa (Karel Fetter, Václav Kohout, Karel Lábler). Roku 1987 zde byl pohřben také spisovatel Eduard Petiška.\n\nVpravo od kaple se nachází největší zdejší hrobka, která patří vynálezci a továrníkovi Františku Melicharovi (1842–1907), výrobci zemědělských strojů. Hrobku zdobí bronzové sousoší od sochaře Ladislava Šalouna. Kromě této hrobky je na hřbitově dochováno velké množství hodnotných a historicky zajímavých náhrobků.\n\nZa severní zdí starého hřbitova byla založena nová část, kde jsou pohřbeni například malíři Vilém Plocek (1905–2001), Josef Olexa (1901–1983), cyklistický a motocyklový závodník František Haupt (1910–1938), který tragicky zemřel, nebo historik Justin V. Prášek (1853–1924). Byl zde pohřben také Jan Frída (1786–1871), dědeček Jaroslava Vrchlického.\n\n\n"}
{"id": "1225050", "url": "https://cs.wikipedia.org/wiki?curid=1225050", "title": "Ivans Klementjevs", "text": "Ivans Klementjevs\n\nIvans Klementjevs, rusky Ivan Iljič Klementěv (\"Ива́н Ильи́ч Клеме́нтьев\", * 18. listopadu 1960 Buntiki, Lotyšská SSR) je bývalý lotyšský kanoista. \n\nJeho nejsilnější tratí bylo 1000 metrů kanoistů, v této disciplíně se stal v dresu Sovětského svazu olympijským vítězem v roce 1988 a jako reprezentant nezávislého Lotyšska získal stříbrnou medaili na OH 1992 a 1996. Stal se také šestinásobným mistrem světa na kilometru (1985, 1989, 1990, 1991, 1993, 1994) a jednou vyhrál na desetikilometrové trati (1989). \n\nByl členem vojenského sportovního klubu v Rize, v roce 1992 založil spolu s mladším bratrem Jefimijsem Klementjevsem tým Brāļi Klementjevi. V roce 1994 po sporu s lotyšskými funkcionáři odešel do klubu Zawisza Bydhošť a přijal polské občanství, pro Polsko získal svůj poslední titul mistra světa, po roce se vrátil do lotyšské reprezentace. Je absolventem Lotyšské akademie sportovní pedagogiky. V roce 1999 obdržel Řád tří hvězd.\n\nPo ukončení kariéry působil jako trenér, později se stal politikem. Zasedal v městské radě Rigy, od roku 2006 je poslancem Saeima za stranu Shoda, která hájí převážně zájmy ruskojazyčné menšiny.\n\n"}
{"id": "1225052", "url": "https://cs.wikipedia.org/wiki?curid=1225052", "title": "US Open 2016", "text": "US Open 2016\n\nUS Open 2016 představoval 136. ročník čtvrtého a závěrečného grandslamového turnaje tenisové sezóny, jediného hraného na americkém kontinentu. Probíhal na otevřených dvorcích s tvrdým povrchem DecoTurf v Národním tenisovém centru Billie Jean Kingové newyorského Flushing Meadow, jakožto Mezinárodní tenisové mistrovství USA, a to v období od 29. srpna do 11. září 2016.\n\nTurnaj byl součásti kalendáře profesionálních okruhů mužů ATP World Tour 2016 a žen WTA Tour 2016. Vítězové, vyjma soutěže smíšené čtyřhry, si do žebříčků připsali 2 000 bodů. Jednalo se o premiérový ročník, na němž byl centrální dvorec Arthura Ashe opatřen zatahovací střechou.\n\nObhájce vítězství v mužské dvouhře, srbský první hráč světa Novak Djoković, odešel jako poražený finalista. Ženský titul měla obhajovat Italka Flavia Pennettaová, která však ukončila profesionální kariéru.\n\n136. ročník US Open se odehrával mezi 29. srpnem až 11. zářím 2016 v Národním tenisovém centru Billie Jean Kingové, ležícím v parku Corona Flushing Meadows newyorské čtvrti Queens. Probíhal na tvrdém polymethylmethakrylátovém povrchu DecoTurf. První ročník turnaje se v tomto areálu uskutečnil v roce 1978. Jako jediný z událostí velké čtyřky uplatňoval tiebreak i v rozhodujících sadách zápasů.\n\nSoutěže se konaly na 17 z celkového počtu 33 dvorců. Hlavním kurtem se stal největší tenisový stadion světa Arthur Ashe Stadium s kapacitou 23 771 sedících diváků. Druhý největší dvorec pojmenovaný Louis Armstrong Stadium pojmul do svých ochozů 10 200 návštěvníků. Do nově otevřené třetí arény Grandstand Stadium se vtěsnalo okolo šesti tisíc diváků. Jednalo se o premiérový ročník, kdy byl centrkurt Arthura Ashe opatřen zatahovací střechou. Ročník 2016 představoval poslední turnaj před demolicí stadionu Louise Armstronga a plánovanou výstavbou nového dvorce pro ročník 2018.\n\nPo ročnících 2013 a 2014, které dle harmonogramu trvaly 15 dní, grandslam navázal na sezónu 2015 a tradiční délku 14 hracích dnů, se završením ve druhou neděli. Semifinále ženské dvouhry se odehrály ve čtvrtek 8. září večer. Semifinále mužského singlu byla naplánována na večer 9. září po skončení finále smíšené čtyřhry. V sobotu 10. září se uskutečnilo finále mužského deblu a po něm zápas o titul v ženském singlu. Poslední hrací den v neděli 11. září došlo na finále ženské čtyřhry následované zakončením mužské dvouhry.\n\nGrandslam zahrnoval soutěže mužské i ženské dvouhry, mužskou, ženskou a smíšenou čtyřhru a soutěže juniorů do osmnácti let, které patřily do nejvyšší kategorie Grade A. Singlové a deblové soutěže vozíčkářů, včetně kvadruplegiků, jež probíhaly v rámci vozíčkářské UNIQLO tour, nebyly hrány pro souběžně konané Letní paralympijské hry 2016 v Riu de Janeiru.\n\nKonaly se také deblové události legend, do nichž nastoupilo osm mužů a osm žen, kteří v minulosti vyhráli grandslam.\n\nVe Spojených státech mel na vysílací práva podruhé exkluzivitu kanál ESPN, který zajišťoval živé přenosy z celé US Open Series. Jednalo se o jedenáctiletý kontrakt na období 2015–2026 v hodnotě 825 milionu dolarů. Stanice ESPN na americkém území disponovala právy na tři ze čtyř grandslamů kalendářního roku.\n\nV ročníku 2016 byly živé přenosy poprvé v historii přenášeny z dvanácti dvorců (meziroční nárůst o jeden kurt) a to ze tří hlavních arén – Arthur Ashe Stadium, Louis Armstrong Stadium a Grandstand, a také dvorců č. 4, 5, 6, 9, 11, 12, 11, 13, 17 a dvorce P6/starého Grandstandu.\n\nMužskou dvouhru poprvé vyhrál třetí hráč světa Stan Wawrinka ze Švýcarska, který tak dosáhl na třetí grandslamovou trofej kariéry a na okruhu ATP Tour prodloužil sérii své finálové neporazitelnosti na jedenáct utkání.\n\nV ženské dvouhře triumfovala světová dvojka Angelique Kerberová z Německa. Po Australian Open 2016 tak vybojovala druhý grandslamový titul z dvouhry. Stala se čtvrtou levorukou šampionkou US Open a jako první tenistka od roku 2007 a Justine Heninové, s výjimkou Sereny Williamsové, získala více než jeden grandslam během kalendářní sezóny. Po turnaji se posunula do čela žebříčku WTA, jakožto 22. světová jednička v pořadí.\n\nMužskou čtyřhru vyhrál čtvrtý nasazený britsko-brazilský pár Jamie Murray a Bruno Soares, jehož členové si po triumfu na Australian Open 2016 připsali druhou grandslamovou trofej z mužské čtyřhry.\n\nŽenskou čtyřhru ovládla americko-česká dvanáctá nasazená dvojice Bethanie Matteková-Sandsová a Lucie Šafářová, která na newyorském grandslamu startovala společně poprvé. Po triumfu na Australian Open 2015 a French Open 2015 si připsaly třetí společnou grandslamovou a šestou celkovou trofej ze čtyřhry.\n\nSmíšenou soutěž ovládla nenasazená německo-chorvatská dvojice Laura Siegemundová a Mate Pavić, pro které to byl první společný turnaj. Oba se do té doby nedokázali dostat v žádné ze soutěží do čtvrtfinále.\n\n\nCelkový základní rozpočet US Open 2016 činil 46 303 400 dolarů, což představovalo meziroční nárůst o 10 %. K danému datu se tak newyorský grandslam stal nelukrativnějším a nejnákladnějším turnajem světa.\n\nSamotné odměny tenistům (prize money), bez bonusů, činily ve dvouhrách 36 324 000 dolarů plus 1 938 400 dolarů rozdělených v kvalifikacích. V mužské a ženské čtyřhře se jednalo o částku 5 463 600 dolarů na dvojici a v mixu si páry připsaly 500 000 dolarů. V dalších soutěžích se hrálo o úhrnnou sumu 600 000 dolarů. Bonusy tenistům na den činily okolo cca 1 478 000 dolarů.\n\nVítězové mužské a ženské dvouhry si připsali, k danému datu, rekordní částku 3 500 000 dolarů. \n\nTenisté a tenistky, kteří se umístili na prvních třech místech dvouhry v turnajích Emirates Airline US Open Series 2016 získali finanční prémii podle dosaženého výsledku na grandslamu.\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\nNásledující tenisté obdrželi divokou kartu do hlavních soutěží.\n\nDivoké karty pro zástupce australského a francouzského tenisu v singlových soutěžích byly přiděleny v rámci reciproční dohody tří ze čtyř tenisových svazů pořádajících Grand Slam – Tennis Australia, United States Tennis Association (USTA) a Fédération Française de tennis (FFT). Francouzská federace je udělila Virginii Razzanové. Australský svaz zvolil Jamese Duckwortha a Ellen Perezovou.\n\n\nNásledující tenisté postoupili do hlavních soutěží také z kvalifikací, které probíhaly od 23. do 26. srpna 2016 v areálu Národního tenisového centra Billie Jean Kingové.\n\n"}
{"id": "1225057", "url": "https://cs.wikipedia.org/wiki?curid=1225057", "title": "Nathan Greno", "text": "Nathan Greno\n\nNathan Greno je americký filmový režisér, autor příběhů a scenárista pro Walt Disney Animation Studios. Nejznámější je jako spolurežisér animovaného filmu z roku 2010 Na vlásku.\n\nInspirován Disneyho filmy začal Greno už jako mladý chlapec psát a kreslit komiksy. V roce 1996 byl během svých studií najat Walt Disney Feature Animation. Tam začal jako čistič animace filmu \"Legenda o Mulan\" (1998). Pro nenaplnění kreativních potřeb přešel k tvorbě příběhů. Přispěl ke tvorbě scénáře filmu \"Medvědí bratři\" (2003), napsal scénář k filmu \"Robinsonovi\" (2007) a dohlížel na tvorbu příběhu \"Bolt\" (2008). Jako režisér debutoval krátkým filmem \"Superkřeček Bivoj\" (2009). V roce 2006 převzal dlouho rozpracovaný projekt \"Na vlásku\" a jako režijního partnera si vybral Byrona Howarda, s kterým spolupracoval také na dvou předchozích filmech. Film byl vydán v roce 2010 a sklidil skvělé kritické ohodnocení, stejně jako vysoký finanční příjem. V roce 2012 Greno a Howard režírovali také krátký film \"Na vlásku šťastně až navěky\".\n\nGreno režíruje animovaný film s názvem \"Gigantic,\" volně založeném na pohádce Jack a stonek fazole. Vydání film je plánováno na rok 2018.\n\n\n"}
{"id": "1225060", "url": "https://cs.wikipedia.org/wiki?curid=1225060", "title": "Sophronitis", "text": "Sophronitis\n\nSophronitis je bývalý rod orchidejí, který byl na základě výsledků molekulárních studií vřazen do široce pojatého rodu katleja (\"Cattleya\"). Mezi pěstiteli je ovšem stále znám pod jménem \"Sophronitis\", protože se od ostatních rostlin z rodu \"Cattleya\" vzhledově odlišuje. Jedná se o malé epifyty nebo litofyty s velkými červenými květy. Tyto orchideje jsou pěstitelsky velmi atraktivní i přes jejich náročnou kultivaci.\n\nJsou to malé epifytické nebo lithofytické orchideje. Mají většinou velké, červené až oranžové květy (vzácně se ale objevují žlutě kvetoucí rostliny), vejčité až kulovité pahlízy a široce eliptické listy. Květenství vyrůstá z vrcholu pahlízy a nese v závislosti na druhu 1-8 květů. Z pahlízy vyrůstá vždy pouze jeden list. Když rostou na plném slunci jejich listy a pahlízy se zbarví antokyany do fialova, toto zabarvení je před nadbytečným osvětlením chrání. Listy jsou obvykle sukulentní i když rostliny rostou na vlhkých stanovištích a jako zásobárna vody slouží i pahlízy. V přírodě jim totiž hrozí krátkodobé (u některých druhů sezónní) sucho. Mají epifitní kořeny, které jsou v suchém stavu bílé, namočené kořeny jsou zelené (obsahují chlorofyl). Jejich kořeny jsou jako u většiny epifytních orchidejí schopné fotosyntézy.\n\nZástupci rodu \"Sophronitis\" se vyskytují převážně v Brazílii. Rostou v různých nadmořských výškách od hladiny moře až po vysoké hory ve vnitrozemí. Druhy lze rozdělit na tři skupiny podle podobných lokalit. Dvě podobné lokality se stejnými podmínkami ale mohou být i dále od sebe.\n\nV blízkosti moře se vyskytuje \"Cattleya cernua\" a příbuzné druhy \"C. alagoensis\" a \"C. pterocarpa\", které jsou někdy vnímány jako poddruhy \"C. cernua\". Tito zástupci jsou ze všech druhů nejvíce teplomilní. Rostou obvykle na větvích a kmenech stromů, někdy na skalách. Rostou na plném slunci nebo v polostínu.\nMusí mít nějaký trvalý zdroj vlhkosti, například mechy na stromech nebo vlhkých skálách .\n\nVe vnitrozemí rostou již chladnomilnější druhy \"C. brevipedunculata\" a \"C. wittigiana\" které také rostou na plném slunci a oproti předchozí skupině rostou na sušších místech, ale i tato místa mají nějaký zdroj vody. Tyto druhy se vyskytují v nadmořských výškách 700-2000m. \"C. brevipedunculata\" roste na slabších větvích stromů a keřů \"Vellozia\" nebo na vlhkých skálách.\n\nPoslední skupinu tvoří druhy \"C. coccinea\", \"C. mantiqueirae\", \"C. pygmaea\" a \"C. acuensis\". Rostou v nejvyšší nadmořské výšce až do 2400m a jsou tedy nejchladnomilnější . Rostou epifyticky ve vysokohorských mlžných lesích na světlých místech. Ze všech druhů rostou na nejvlhčích stanovištích.\n\nV současné taxonomii jsou všechny druhy bývalého rodu \"Sophronitis\" řazeny do rodu \"Cattleya\", podrodu \"Cattleya\" a sekce \"Crispae\".\nRod \"Sophronitis\" byl popsán Johnem Lindleyem v roce 1828. Jeho platnost zpochybnily výsledky molekulárních studií. Bylo zjištěno, že druhy řazené do tohoto rodu tvoří vývojovou větev uvnitř rodu \"Cattleya\", který je tak v klasickém pojetí parafyletický. V roce 2008 byly proto všechny druhy \"Sophronitis\" vřazeny do rodu \"Cattleya\".\n\n\nZástupci bývalého rodu \"Sophronitis\" patří mezi obtížně pěstovatelné orchideje. Vyžadují vysokou vzdušnou vlhkost (přes 70%), nižší teploty kolem 19-24 stupňů Celsia s nočním poklesem na 14-19 stupňů Celsia, čerstvý a pohybující se vzduch a častou zálivku (rostlina ale musí mezi zálivkami oschnout). Jedinou výjimkou jsou \"Cattleya cernua\" a nově objevený druh \"Cattleya alagoensis\", potřebují vyšší teploty kolem 20 až 26 stupňů Celsia, ale v jiných ohledech se kultivace neliší. U všech druhů je nutné dávat pozor na uhnívání kořenů, které je při pěstování velmi častou chybou. Je možné je pěstovat epifyticky na kůře či větvi nebo v keramických nádobách v kůrovém substrátu, u vlhkomilných druhů je vhodným substrátem rašeliník \"Sphagnum\". Všem druhům je nutné zajistit dostatek světla. V zimě je vhodné rostlinám přisvítit umělým osvětlením, např. LED, zářivky, výbojky. V létě je možné rostliny letnit na plném slunci, na které si ale musí zvyknout postupně, napřed pod mírným zastíněním. Rostlina, která byla pěstována ve stínu se na slunci lehce spálí.\n\n\"Brasilaelia\" Campacci, \"Chironiella\" Braem, \"Dungsia\" Chiron & V.P.Castro, \"Hadrolaelia\" Chiron & V.P.Castro, \"Hoffmannseggella\" H.G.Jones, \"Lophoglottis\" Raf., \"Microlaelia\" Chiron & V.P.Castro, \"Sophronia\" Lindl. a \"Cattleya\" Lindl. jsou synonyma k rodu \"Sophronitis\".\n\n"}
{"id": "1225061", "url": "https://cs.wikipedia.org/wiki?curid=1225061", "title": "Seznam obcí v Maďarsku (H)", "text": "Seznam obcí v Maďarsku (H)\n\nToto je seznam obcí v Maďarsku začínajících na písmeno H.\n"}
{"id": "1225103", "url": "https://cs.wikipedia.org/wiki?curid=1225103", "title": "Čtyřboč rozložitá", "text": "Čtyřboč rozložitá\n\nČtyřboč rozložitá (\"Tetragonia tetragonoides\") je do široka poléhavá, dužnatá, teplomilná bylina s dlouhými lodyhami, která se pěstuje jako náhrada špenátu. Tento druh cizokrajného rodu čtyřboč je původní rostlinou v Japonsku, Číně, na Tchaj-wanu, Novém Zélandu a v Austrálii. Jako perspektivní zelinářská rostlina byla dovezena do Evropy, Afriky i Ameriky.\n\nZačala se pěstovat i českými zahradníky a následně unikla do volné přírody, kde byla prvně zaznamenána v roce 1918. Nejčastěji samovolně vyrůstá na skládkách bylinného odpadu s rostlinami vyhozenými ze zahrad, na kterých zůstala dobře klíčící semena. Mrazivé zimní období tyto rostliny přečkají ve formě semen a s příchodem teplého jara vyklíčí. Její výskyt ve zdejších klimatických podmínkách je spíš příležitostný a nepředstavuje vážný problém.\n\nNa některých místech s vlhkým subtropickým a tropickým podnebím se intenzivně šíří mimo vyhrazený prostor a dostává se na písečné duny i kamenité pláže mořských pobřežích, solných jeze nebo na břehy velkých řek. Starší rostliny dobře snáší zasolenou půdu, jsou odolné proti suchu a živočišným škůdcům, mají velkou konkurenční schopnost, silně se rozrůstají a vytlačují původní floru.\n\nRostlina pro bohatý růst potřebuje výživnou, vlhkou, ale odvodněnou půdu a teplé, plně osluněné stanoviště. Mráz rostlinu zničí a proto se ve středoevropských podmínkách pěstuje jako jednoletá. V době kdy již nehrozí jarní mrazíky, se na záhony vysazují sazenice předpěstované ze semen, která lze koupit v některých zahradnických podnicích. Kvete v červnu až srpnu.\n\nDužnatá, rozvětvená, poléhavá až plazivá rostlina s lodyhami téměř 1 m dlouhými. Lodyhy jsou střídavě porostlé dužnatými, žláznatými, tmavozelenými, řapíkatými listy dlouhými 10 až 100 a širokými 5 až 50 mm. Jejich čepele bývají vejčitě kosočtvercovité až trojúhelníkovité, celokrajné či plytce laločnaté, na vrcholu tupé, mají zpeřenou žilnatinou a jsou stříbřitě ojíněné. Základní chromozomové číslo = 8.\n\nŽlutozelené květy, asi 5 mm velké, jsou přisedlé nebo krátce stopkaté a vyrůstají nejčastěji jednotlivě z úžlabí listů, většinou jsou oboupohlavné a jen některé bývají jednopohlavné. Drobné, kopinaté, vytrvalé, po odkvětu se zvětšující kališní lístky jsou čtyři nebo pět, zvenčí jsou zelené a zevnitř žluté; korunní lístky se nevyvinuly. Tyčinek se žlutými nitkami i prašníky bývá deset až dvacet a jsou volné nebo částečně srostlé. Spodní semeník má čtyři až pět oddílů a stejný počet vajíček a čnělek. Květy neprodukují nektar a obvykle se opylují vlastním pylem, někdy na blizny přinese vítr cizí pyl.\n\nPlody jsou oříškům podobné, nepukavé, spirálovité, čtyř až pětiboké, dřevnaté peckovice se stejným počtem tupých rohů. Jsou velké asi 1 cm a obsahují čtyři až pět světle hnědých či oranžových, ledvinovitých nebo hruškovitých semen asi 2 mm dlouhých.\n\nRostliny se přirozeně množí semeny, která zůstávají životaschopná po dlouhou dobu. V přírodě se nejčastěji šíří i na velké vzdálenosti vodou (sladkou i slanou), ve které vydrží dlouho plavat bez následků. Semena vyklíčí v teplém klimatu za dvacet dnů a prvé květy se objeví asi po dvou měsících. Obvykle za čtyři měsíce neřezané výhony začínají stárnout a usychají.\n\nČtyřboč rozložitá, nazývaná také novozélandský špenát, slouží v evropské kuchyni jako letní náhrada špenátu, používají se hlavně dužnaté listy. Sklízí se postupným ořezáváním výhonů před kvetením, tím se podporuje i žádoucí větvení rostliny. Výhodou je, že se dá i v teplém letním období postupně sklízet tři až čtyři měsíce.\n\nMohou se jíst jak čerstvé dužnaté výhonky, tak i tepelně upravené listy. Jejich syrová konzumace není vhodná, protože obsahují hodně kyseliny šťavelové a saponinu. Obvykle nebývá pěstována jako plodina pro expedici ve velkém množství, pouze příležitostně je prodávána na místních trzích.\n\n"}
{"id": "1225120", "url": "https://cs.wikipedia.org/wiki?curid=1225120", "title": "François Vatel", "text": "François Vatel\n\nFrançois Vatel (asi 1631 — 24. dubna 1671 Chantilly) byl francouzský majordomus a jeden ze zakladatelů haute cuisine.\n\nNarodil se jako Fritz Karl Watel v chudé rodině švýcarských přistěhovalců. Vyučil se kuchařem a ve dvaadvaceti letech vstoupil do služeb ministra Nicolase Fouqueta jako \"pâtissier-traiteur\" (cukrář a pořadatel hostin) na zámku Vaux-le-Vicomte. Dne 17. srpna 1661 zorganizoval při návštěvě krále Ludvíka XIV. velkolepý banket doprovázený hudbou Jeana-Baptista Lullyho. Krátce nato byl Fouquet zbaven funkce a uvězněn za zpronevěru – údajně proti němu krále popudila právě okázalost, s níž předváděl své bohatství. V důsledku skandálu uprchl Vatel do Anglie, ale byl ubezpečen, že mu žádný trest nehrozí, vrátil se tedy do Francie a Louis, Grand Condé ho zaměstnal na svém zámku Chantilly. Památkou na Vatelovo zdejší působení je populární pojmenování šlehačky s vanilkovou příchutí jako \"crème chantilly\", i když tento recept je ve skutečnosti starší. Vatel byl obdivován pro svou fantazii při přípravě a podávání jídel i pro organizátorské schopnosti, dostal dokonce právo nosit meč, což byla tehdy pro neurozeného člověka zcela výjimečná pocta.\n\nV dubnu 1671 pozval Condé na svůj zámek krále a chtěl na něj udělat co nejlepší dojem, aby dosáhl odpuštění za svoji účast v povstání frondy. Vatel tedy naplánoval několikadenní slavnost v plenéru pro tři tisíce osob, doprovázenou ohňostrojem. Protože to bylo v době velikonočního půstu, podávala se pouze jídla z ryb. Náročnost příprav na něj těžce dolehla: v obavách, že objednané suroviny nebudou stačit pro všechny hosty, rozhodl se předejít blamáži sebevraždou a ještě v průběhu hostiny se probodl vlastním mečem. O jeho smrti informuje ve svých dopisech Marie de Sévigné.\n\nV roce 2000 natočil Roland Joffé životopisný film \"Vatel\", v němž hrál titulní roli Gérard Depardieu.\n\n"}
{"id": "1225123", "url": "https://cs.wikipedia.org/wiki?curid=1225123", "title": "Lečchumský hřbet", "text": "Lečchumský hřbet\n\nLečchumský hřbet () je horský hřeben v jižní části Velkého Kavkazu, který se táhne západovýchodním směru paralelně s hlavním kavkazským hřebenem.\n\nPodle sovětské encyklopedie je nejvyšším vrcholem Samerdzchle (3584 m n. m.)\n\nSeverní a západní strmé svahy tvoří jižní část údolí řeky Cchenisckali v historickém území Dolní Svanetie a Lečchumi. Jižní a východní mírné svahy tvoří severní část údolí řeky Rioni v historické oblasti Rača.\n"}
{"id": "1225130", "url": "https://cs.wikipedia.org/wiki?curid=1225130", "title": "US Open 2016 – kvalifikace mužské dvouhry", "text": "US Open 2016 – kvalifikace mužské dvouhry\n\nKvalifikace mužské dvouhry na US Open 2016 probíhala před zahájením hlavní soutěže od 23. do 26. srpna 2016 v areálu Národního tenisového centra Billie Jean Kingové. Postoupilo z ní osmnáct tenistů, z toho šestnáct řádně po výhrách ve třech kolech a dva jako šťastní poražení.\n\n"}
{"id": "1225131", "url": "https://cs.wikipedia.org/wiki?curid=1225131", "title": "Jaroslav Vaculík (architekt)", "text": "Jaroslav Vaculík (architekt)\n\nJaroslav Vaculík (22. března 1921, Vrchoslavice – 18. července 1995, Praha) byl český architekt, designér a výtvarník.\n\nNejdříve se vyučil zedníkem ve Zlíně v roce 1937, poté tam vystudoval Vyšší průmyslovou školu stavební, studium zakončil složením maturitní zkoušky. Po škole pracoval jako projektant ve firmě Baťa pod Františkem L. Gahurou. V roce 1945 úspěšně složil stavitelskou zkoušku v Praze a nastoupil studium na Fakultě architektury a pozemního stavitelství ČVUT. Po roce studia zanechal a začal studovat na VŠUP v Praze v ateliéru prof. Smetany. Ve 4. ročníku se mu podařilo získat státní stipendium na studium architektury v Paříži. Na základě doporučení od F. L. Gahury začal pracovat v ateliéru Le Corbusiera. Po návratu, v roce 1950 úspěšně zakončil studium na VŠUP. Následně pracoval jako projektant a roku 1954 založil družstevní ateliér, který o dva roky později spojil s ateliérem Stanislava Tobka. Tuto éru ukončilo jejich odsouzení za \"rozkrádání národního majetku\". V době výkonu trestu se nejspíše podíleli na projektu Prezidentské vily ve Vystrkově. Propuštěn byl podmínečně v roce 1960. Do roku 1972 pracoval pro ČSM a navrhl několik rekreačních objektů, u kterých se inspiroval Le Corbusierem. Mezi nejvýraznější Vaculíkovy projekty patří výstavba Tábornické školy u Lipnice nad Sázavou. V letech 1972–1980 pracoval v Kramářově galerii v Praze. Od 80. letech se věnoval nástavbám v panelových domech, za což získal v roce 1991 ocenění World Habitat Awards. Zemřel 18. července 1995 v Praze.\n\n"}
{"id": "1225132", "url": "https://cs.wikipedia.org/wiki?curid=1225132", "title": "Jaroslav Vaculík", "text": "Jaroslav Vaculík\n\nJméno a příjmení Jaroslav Vaculík nosí více osob:\n\n\n"}
{"id": "1225133", "url": "https://cs.wikipedia.org/wiki?curid=1225133", "title": "US Open 2016 – kvalifikace ženské dvouhry", "text": "US Open 2016 – kvalifikace ženské dvouhry\n\nKvalifikace ženské dvouhry na US Open 2016 probíhala před zahájením hlavní soutěže od 23. do 26. srpna 2016 v areálu Národního tenisového centra Billie Jean Kingové. Postoupilo z ní sedmnáct tenistek, z toho šestnáct řádně po výhrách ve třech kolech a Belgičanka Alison Van Uytvancková jako šťastná poražená.\n\n"}
