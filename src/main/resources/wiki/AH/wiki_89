{"id": "1366117", "url": "https://cs.wikipedia.org/wiki?curid=1366117", "title": "Jan Wagner", "text": "Jan Wagner\n\nJan Wagner (22. září 1941 – 1. července 2005) byl český sochař, medailér, malíř, šperkař, designér, pedagog.\n\nJan Wagner pocházel z rodiny s dlouholetou kamenickou, sochařskou a architektonickou tradicí. První z Wagnerů, sochař a kameník Lorenzo Wagner původem z Tyrol, pracoval již počátkem 18. století v huti sochaře Matyáše Bernarda Brauna (např. sochařská výzdoba Zámku a Špitálu v Kuksu, zámku v Duchcově, reliéfy na Clam-Gallasově paláci v Praze). Výraznou osobností z příbuzenstva byl i sochař rakouského původu Antonín Pavel Wagner (v Praze například kašna a sochařská výzdoba Národního muzea, sochařská výzdoba před Rudolfinem).\n\nSochař Josef Wagner, otec Jana Wagnera, byl jedním z nejvýznamnějších reprezentantů meziválečné avantgardy, který se proslavil především poetickým pojetím tvorby, inspirovaným českým barokem a původním řeckým uměním (v Praze například pomník Jaroslava Vrchlického v Petřínských sadech, opuková socha Karla IV. v aule Karlovy univerzity). Matka Marie Wagnerová-Kulhánková, rovněž sochařka, byla známá mimo jiné jako vynikající portrétistka. Akademii výtvarných umění v Praze vystudoval i Janův syn sochař Lukáš Wagner, který se věnuje rovněž architektuře a divadlu, malířem byl Janův bratr Josef Wagner ml., který vystudoval architekturu.\n\nPrvní sochařská dílka vytvářel Jan Wagner v dětství pod vedením rodičů. Učil se rovněž hře na klavír, ovšem většinu času trávil u koní na jízdárně v Hořicích. Až mu jednoho dne dal otec ultimatum: \"Buď chceš být sochař, nebo žokej, rozhodni se sám.\" Od té doby se datuje vážnější Janova umělecká tvorba.\n\nV roce 1959 byl přijat na Akademii výtvarných umění v Praze, žel hned vzápětí mu bylo oznámeno, že je z akademie vyloučen. Záminkou se stal církevní pohřeb jeho otce v r. 1957, který byl tehdejší politickou garniturou označen za provokaci. Nastoupil tedy do Uměleckých řemesel a znovu dělal zkoušky na školu. V roce 1960 byl konečně přijat a do roku 1966 studoval obor sochařské tvorby u profesora Vincence Makovského a profesora Karla Hladíka.\n\nV druhé polovině 60. let přijal nabídku stipendia na Akademii výtvarných umění ve Vídni (Akademie der bildenden Künste in Wien), kde se věnoval studiu medailérské tvorby u profesora Ferdinanda Welze. Za dosažené studijní výsledky byl oceněn Cenou Akademie (jako jediný zahraniční student v tehdejší historii vídeňské akademie). Ještě dva roky na škole zůstal jako osobní asistent profesora Welze.\n\nPočátkem 70. let se vrátil do vlasti a v letech 1971 až 1974 byl profesorem na Sochařsko-kamenické škole v Hořicích. Práce se studenty ho bavila, ale jeho pedagogické metody, výtvarné pojetí a svobodomyslné projevy byly trnem v oku vedení školy a byl propuštěn. Poté odešel do Prahy a věnoval se volné tvorbě. V roce 1976 se oženil s redaktorkou Evou Kostlánovou a o dva roky později se jim narodil syn Lukáš.\n\nK okolnímu dění nezůstal Jan Wagner chladný. V 70. a 80 letech se zasadil mimo jiné za záchranu Veletržního paláce, obnovu lanovky na Petříně a zastavení záměru bourat městskou část Žižkov.  \n\nV té době znovu oživil kontakty s vídeňskými kolegy a v roce 1984 mu byl Akademií výtvarných umění ve Vídni udělen čestný titul Magister Artium. Zároveň odstartovaly přípravy  Wagnerovy výstavy v aule vídeňské akademie, která se uskutečnila za velkého zájmu veřejnosti i významných osobností v roce 1987. O rok později byl Janu Wagnerovi nabídnut post profesora na Akademii výtvarných umění ve Vídni, ovšem za tehdejší politické situace bylo nemožné s rodinou vycestovat, zůstal tedy v Praze.\n\nV devadesátých letech se Jan Wagner vrátil k pedagogické práci a stal se opět profesorem a později vedoucím výtvarného oddělení na Střední průmyslové škole kamenické a sochařské v Hořicích. Úspěšně připravil řadu žáků pro přijetí na Akademii výtvarných umění v Praze a další umělecké vysoké školy. Zde pod záštitou významného odborníka v oblasti školství Ladislava Čerycha, jeho celoživotního přítele, zbudoval vyšší odbornou restaurátorskou školu, která však byla po několika letech ministerstvem školství zrušena. I v tomto období se s plným nasazením věnoval volné tvorbě, vystavoval po celé republice, realizoval několik pomníků.\n\nDne 1. července 2005 po dlouhé nemoci zemřel. Je pochován v rodinné hrobce na hořickém hřbitově na vrchu Gothard.   \n\nV plastikách a kresbách konce 50. a počátků 60. let byla ve Wagnerově tvorbě zastoupena především portrétní a figurální plastika z pískovce, kararského mramoru a dřeva. V mnohých dílech se odrážela sochařova velká láska ke koním a manéži. Vrcholnými díly raného období byly plastiky inspirované ve své poetické stylizaci cirkusovým světem malíře Františka Tichého (např. plastiky Kouzelník z roku 1963 a Sen z roku 1964).\nV počátcích studia na AVU byl ve Wagnerově tvorbě zřetelný vliv rodičů. Ovšem když ho profesor Vincenc Makovský napomenul, že svět druhého Josefa Wagnera nepotřebuje (tím mínil Janova slavného otce), začaly vznikat první objekty, které předurčily sochařův další umělecký vývoj. Jan Wagner začal realizovat své představy zcela nekonvenčním způsobem, mizí statičnost a vše se dává do pohybu, zvučí a žije vlastním životem (například Gramofon, 1962, Svět ticha, 1962, Automatický zapalovač, 1966). Významným impulzem k tomuto kroku za hranice klasického sochařství, který byl pro Jana Wagnera současně svého druhu vzpourou proti zavazující a svazující rodinné tradici, byla v roce 1962 pařížská výstava Jeana Tinguelyho, kterého velmi obdivoval.\nK dalšímu posunu ve Wagnerově směřování došlo během studia medailérské tvorby na vídeňské akademii. Vznikla řada originálních děl, která překvapila tehdejší umělecký svět mimo jiné i tím, že ani medaile nemusí být statická. Například Wagnerovu Mobilní medaili z r. 1968, která získala cenu mezinárodní medailérské federace FIDEM, zakoupilo British Museum v Londýně, jeho Velkou mobilní medaili z roku 1969 má ve svých sbírkách Národní galerie v Praze, řada Wagnerových medailí z bronzu či cínu je v Muzeu umění v Olomouci. Také v medailérské tvorbě je zřetelné okouzlení Jana Wagnera světem strojů a mechanismů, díla vynikají bezchybným uměleckým ztvárněním a poetickou krásou. V této souvislosti nelze opominout i dokonalé kreslené studie k medailím.\nZa svého vídeňského působení i v pozdější tvorbě se Jan Wagner velmi často zaměřoval na sochařské pojednání interiérů. Vytvářel reliéfy a nástěnné objekty z kamene, kovu, skla, dřeva, kůže i textilních materiálů. I tato jeho díla se vyhýbají statičnosti, pohybují se, žijí a tím vtahují do své existence diváka (např. Pendlovky z roku 1967, Mobilní reliéf z roku 1976).\n\nPro 70. a 80. léta byl pro Wagnerovu tvorbu charakteristický přechod od mechanických kinetických objektů k elektronickým s důrazem na barevnost a plasticitu jednotlivých částí. Klasický rejstřík sochařských materiálů rozšířil nejen o sklo, umělé hmoty, elektronické součástky, věci z běžného života i z přírody, ale také o nehmotné substance jako světelné, barevné, pohybové i zvukové efekty. Svá díla často uzavíral do plexisklových boxů, kde vnitřní část je živoucím světem sama pro sebe. Tímto krokem překročil tradičně definované sochařství a jeho iluzivnost a od kinetismu se vydal k luminokinetismu (Relaxační oscilátor Biochemie, roku 1979, Zeměkoule, roku 1980).\nSama elektronika se od 2. poloviny 70. let a především v 80. a 90. letech stala pro sochaře příliš neosobní a chladnou a začaly ho fascinovat jevy a možnosti organického světa: jako by jeho sochařské objekty byly určeny pro výrobu živých bytostí nebo orgánů těla. Do průhledných částí jsou uzavřeni motýli, mušky nebo jiný hmyz (například Motýlí adaptér, 1976) či umělé oči (Biochemie 21. století - Oči, 1986). Sochař se snažil důrazem na přírodu humanizovat napětí mezi člověkem a strojem. S humornou nadsázkou a ironií mířil až k existencionálním otázkám. Jeho komorní interiérové plastiky vynikají originalitou, perfekcionistickým zpracováním a vyváženou kompozicí. Charakteristická je pro Wagnerovu tvorbu hravost a křehkost podání.\nOd 90. let rozšířil Jan Wagner umělecký rejstřík o díla ovlivněná politickým děním a možností se svobodně umělecky vyjadřovat ke společenským jevům minulosti i současnosti (například Kupředu levá, 1990, Poslanec, 1992).\n\nJan Wagner se během celé své umělecké dráhy zabýval rovněž malířskou a grafickou tvorbou za použití nejrůznějších technik - od kresby, přes akvarely, koláže až k obrazům zkombinovaným s trojrozměrným kinetickým vyjádřením. Rovněž vytvářel dokonalé studie k sochařských objektům. V těchto dílech uplatňoval bohatou fantazii a smysl pro detail (Levitace, rok 1966, Kompozice, 1968, Pocta Fra Angelicovi, rok1979).\nPerfekcionistické zpracování medailí logicky dovedlo Jana Wagnera ke šperkařské tvorbě. Pro matku, ženu i přátele dělal originální prsteny, hodinky i náhrdelníky (Prsten, zlato a jaspis rok 1969, Prsten s kamenem, stříbro, pk. 1975).\n\nNemalou kapitolu ve Wagnerově tvorbě tvořilo užité umění a design. Po celý život navrhoval a zhotovoval nábytek, potahoval staré železné kostry kůží a výsledkem byla nádherná křesla, z nichž některá se v duchu Janovy tvorby hýbají, houpají a zvučí. Ztvárňoval rovněž originální designérské kousky (džbán s tlakováním kysličníkem uhličitým na 7 litrů piva, nářadí a příbory s dřevěnými rukojeťmi organických tvarů a podobně). Technický talent nezapřel ani při výrobě vlastního malého mopedu. V rodinném domě v Hořicích vytvořil řadu zahradních objektů a zákoutí (Královské křeslo, rok 1963, Zahradní židle se stolkem, rok 1974, Zahradní fontána u bazénku, rok 1987 atd.), z nichž mnohé však byly po jeho smrti zničeny vandaly. Z dětské touhy být hercem se vyvinula sochařova spolupráce s divadlem (například Semaforem, Divadlem Šimka a Grossmana), pro které vytvářel scénografii a divadelní rekvizity (například Automatická rákoska, Jakobaci, 1995).\nExteriérová tvorba Jana Wagnera byla v 70. a 80. letech poznamenána tehdejší politickou situací. Wagner se cíleně zabýval plastikami a díly, která neyla ovlivněna ideologickými požadavky normalizační kulturní politiky. V tomto období realizoval řadu zajímavých soch (například Pamětní sloup na hřbitově ve Vrchlabí), reliéfů (pro firmu Kovoprojekta v Hradci Králové), fontán (mj. v Konstantinových Lázních, v Jaroměři, Františkových Lázních) v zahraničí realizoval fontánu a interiérovou stěnu z kamene a skla v bankovní aule v Kuwaitu. Věnoval se rovněž restaurátorské činnosti (například v zahradách zámku Dobříš). V 90. letech pak realizoval významná díla jako Památník obětem komunismu v Hradci Králové (rok 1998) a konečně spatřil světlo světa i Pomník Antonína Dvořáka, který spolu se svými žáky a synem Lukášem realizoval podle třetinového sádrového modelu sochaře Josefa Wagnera, Janova otce ( v roce 2000 v Praze před Rudolfinem a v roce 2004 v Příbrami). V roce 2002 navrhl a realizoval Jan Wagner Tančící kašnu na pražském Senovážném náměstí, na niž umístil sochy od rakouské sochařky Anny Chromy, které nechal odlít z bronzu (tyto sochy umělkyně darovala městu Praze).\n\nOd 60. let až do své smrti vystavoval Jan Wagner po celé republice i v zahraničí. Jeho tvorba je rovněž zastoupena v mnoha stálých sbírkách nejvýznamnějších světových galerií a muzeí, řada jeho děl je v soukromých sbírkách.\n\n\n\n\nVýběr ze soukromých sbírek \n\n"}
{"id": "1366120", "url": "https://cs.wikipedia.org/wiki?curid=1366120", "title": "Akrobatické lyžování na Zimních olympijských hrách 2018 – U-rampa muži", "text": "Akrobatické lyžování na Zimních olympijských hrách 2018 – U-rampa muži\n\nZávody v akrobatickém lyžování v jízdě v U-rampě mužů na Zimních olympijských hrách 2018 proběhly 20. a 22. února 2018 v Pchjongčchangu v Phoenix Pchjongčchangu v Jižní Koreji.\n\n\nReference: \n\n\nReference: \n"}
{"id": "1366121", "url": "https://cs.wikipedia.org/wiki?curid=1366121", "title": "Fern Hill", "text": "Fern Hill\n\n„Fern Hill“ je báseň velšského básníka Dylana Thomase. Poprvé byla zveřejněna v časopisu \"Horizon\" v říjnu 1945. Následujícího roku se dočkala prvního knižního vydání, a to ve sbírce \"Deaths and Entrances\". Jde o autobiografickou báseň. Její název odkazuje k domu \"Fernhill\", který se nachází u jihovelšské vesnice Llangain, a v němž Thomas ve dvacátých letech (jako dítě) trávil prázdniny. Na začátku básně se Thomas vyjadřuje právě k těmto návstěvám, později přechází k metaforám a nářku nad ztraceným mládím. Podle části jednoho z veršů byl pojmenován americký dramatický film s názvem \"Happy as the Grass Was Green\". Americký skladatel John Corigliano báseň zhudebnil. Charles, princ z Walesu, nahrál v roce 2013 recitaci básně u příležitosti National Poetry Day.\n"}
{"id": "1366125", "url": "https://cs.wikipedia.org/wiki?curid=1366125", "title": "Václav Halama", "text": "Václav Halama\n\nVáclav Halama (4. listopadu 1940 Jablonec nad Nisou – 8. června 2017 Kolín nad Rýnem), v německojazyčném prostředí známý také jako Wenzel Halama, byl český fotbalista a trenér, který od konce 80. let 20. století působil jako hráčský agent a fotbalový diplomat.\n\nZačínal ve Spartaku ZEZ (Závody elektrotepelných zařízení) Rychnov u Jablonce nad Nisou, po přestupu do Jablonce nad Nisou hrál za místní Jiskru dorosteneckou ligu. Během základní vojenské služby nastupoval za Duklu Tábor, poté se do Jiskry vrátil. Následně se stal hráčem oddílu VŽKG Ostrava (Vítkovice), který usiloval o postup do I. ligy. Půl roku poté, co Jiskra v sezoně 1962/63 zvítězila v Severočeském krajském přeboru a vybojovala druholigovou účast, se na jaře 1964 do Jablonce vrátil, stal se jeho kapitánem a patřil k ústředním postavám týmu až do konce 60. let. V sezoně 1968/69 byl Jablonec blízko své první účasti v nejvyšší soutěži, porážka 0:4 v předposledním kole na hřišti Spartaku Hradec Králové však odsunula mužstvo na nepostupovou 3. příčku. Hráčskou kariéru uzavřel v nižší švýcarské soutěži.\n\nOd začátku 70. let byl hrajícím trenérem jabloneckého B-mužstva, se kterým se v sezoně 1971/72 vítězstvím v Severočeském krajském přeboru probojoval do divize. V prvoligové sezoně 1974/75 a na podzim 1975 byl asistentem trenéra Tadeáše Krause u jabloneckého A-mužstva. Koncem roku 1975 následoval svou švýcarskou manželku a odešel do Západního Německa. V Kolíně nad Rýnem studoval trenérství a obdržel německou profilicenci.\n\nBěhem studia trenérské profilicence byl asistentem trenéra v západoněmeckém druholigovém klubu FC Augsburg. Jako hlavní trenér vedl rakouský Grazer AK (vítěz rakouského poháru 1980/81), západoněmecký druholigový TSV 1860 München, vídeňskou Austrii (vítěz rakouského poháru 1981/82, semifinalista PVP 1982/83 a mistr Rakouska 1983/84), řecký AEK Athény, poté byl opět v Mnichově, ve švýcarském Locarnu a opět ve Štýrském Hradci, kde trenérskou kariéru uzavřel.\n\n"}
{"id": "1366126", "url": "https://cs.wikipedia.org/wiki?curid=1366126", "title": "Snowboarding na Zimních olympijských hrách 2018 – big air ženy", "text": "Snowboarding na Zimních olympijských hrách 2018 – big air ženy\n\nBig air žen v Snowboardingu na Zimních olympijských hrách 2018 proběhl 19. a 22. února 2018 v parku Bokwang Phoenix v Pchjongčchangu, Jižní Koreji.\n\n\nReference: \n\n\nReference: \n"}
{"id": "1366128", "url": "https://cs.wikipedia.org/wiki?curid=1366128", "title": "Böhmen Mühlviertel Cup", "text": "Böhmen Mühlviertel Cup\n\nBöhmen Mühlviertel Cup (zkráceně BM Cup) byla pohárová soutěž, která se konala v roce 2009. Pořadatelem byly společně Retriever Sportem CZ (RSCZ) a Österreichischen Retriever Clubem (ÖRC). Soutěž se skládala ze dvou working testů retrieverů (WT). První WT se konaly v Českých Budějovicích a druhé WT se konaly v rakouském Kefermarktu.\n\nVýsledné pořadí bylo dáno celkovým součtem bodů získaných v obou WT plus extra body za ocenění a vítěze třídy. Pokud soutěžící úspěšně prošel více tříd, do celkového součtu byla započítána vyšší třída.\n\n"}
{"id": "1366132", "url": "https://cs.wikipedia.org/wiki?curid=1366132", "title": "Držkovice (zámek)", "text": "Držkovice (zámek)\n\nBývalý zámek Držkovice stojí v centru osady Držkovice, českém výběžku polské obce Dzierżkowice, spadající pod Vávrovice, část Opavy. Po necitlivé přestavbě dnes již zámeckou budovu nepřipomíná.\n\nVeškeré údaje ke šlechtickému sídlu v Držkovicích před rokem 1567, se vztahují k dnešní polské obci. K českým Držkovicím můžeme jako první vztáhnout až zmínku právě z roku 1567, kdy je zmiňována zdejší tvrz v majetku Anny Kašové z Jankovic. Tato tvrz se nacházela severozápadně od zámku a dnes po ní zbývá pouze tvrziště.\n\nZámek, v podobě jednopatrové klasicistní budovy s mansardovou střechou, nechal po roce 1792 postavit Antonín Strahler. V roce 1815 jej získali Sedlničtí z Choltic a po roce 1904 byl postupně v majetku Aškenazyů a Bartoňů z Bobolusk. Zámek v této době již nebyl využíván jako sídlo vrchnosti, pouze jako správní centrum majetků. V roce 1910 jej zakoupila část obyvatel Držkovic a zámek prošel úpravou pro potřeby školy založenou Maticí opavskou. Od roku 1919 jej vlastní rodina Kuzmíkových.\n\nNa jaře 1945 byl při bojích poškozen a při následných opravách přišel o většinu historických architektonických prvků. Zbývající prvky ztratil během modernizace v letech 2002 – 2003.\n\n\n"}
{"id": "1366133", "url": "https://cs.wikipedia.org/wiki?curid=1366133", "title": "Kostel svatého Bartoloměje (Rozsochy)", "text": "Kostel svatého Bartoloměje (Rozsochy)\n\nKostel svatého Bartoloměje je farní kostel v římskokatolické farnosti Rozsochy, nachází se na východním okraji obce Rozsochy nedaleko části obce Blažejovice. Kostel je pozdně barokní jednolodní stavbou s gotickým jádrem, kostel má trojboký závěr a dvě čtyřboké věže na západním nároží. Na obou stranách presbytáře jsou přistavěny patrové přístavky. Kostel je v rámci souboru chráněn jako kulturní památka České republiky. Součástí souboru je kostel, ohradní zeď, socha Archanděla Michaela, socha svatého Jana Nepomuckého a kříž. Pavel Štyl ze Žďáru nad Sázavou vytvořil papírový model kostela, který dal k dispozici ke stažení.\n\nFarář v kostele v Rozsochách byl poprvé zmíněn již v roce 1285, tak lze očekávat, že nějaký kostel v obci byl již v tu dobu. Výrazně upraven byl kostel v roce 1763, kdy majitel panství Maxmilián Josef Mitrovský nechal kostel přestavět do barokní podoby, v téže roce byla také obnovena farnost v obci. Původní kostel pravděpodobně v roce 1752 vyhořel a tak došlo k této úpravě. V roce 1766 pak byly úpravy téměř dokončeny a kostel byl znovu vysvěcen a v roce 1767 byly pak dokončeny veškeré úpravy a bylo rozhodnuto o tom, že kostel bude rozšířen o dvě věže. Ty byly vystavěny v období od října 1767 do následujícího roku, kdy byly zastřešeny. V roce 1766 pak také byla vysochána socha svatého Jana Nepomuckého, která je umístěna v areálu kostela, o rok později byla ke kostelu umístěna i socha Archanděla Michaela. Zřejmě v roce 1777 byl u kostela umístěn i pískovcový kříž. \n\nV roce 1768 byly do severní věže pořízeny tři zvony, největší byl zasvěcen svatému Bartoloměji, další dva Neposkvrněnému početí Blahoslavené Panny Marie a svatým Cyrilu a Metodějovi. V roce 1889 pak věž po úderu bleskem vyhořela a zvony propadly klenbou a byly poškozeny a poslány na opravu do Brna. Dne 3. května 1916 pak byly dva zvony odvezeny, zůstal pouze ten, který je zasvěcen Neposkvrněnému početí, ten nakonec v kostele zůstal a místo něj byl odvezen pouze menší zvonek ze zvoničky nad malou vížkou nad kněžištěm. V roce 1923 pak byly pořízeny dva nové zvony. Znovu došlo k rekvizici zvonů v roce 1943, tentokrát byly odvezeny čtyři hlavní zvony a zůstal pouze nejmenší z vížky nad zvonicí. V roce 1957 pak byly pořízeny tři nové zvony.\n\nBěhem první a druhé světové války byly zvony opakovaně rekvírovány, čtvrtý zvon byl do kostela pořízen v roce 2006. \n\n\n"}
{"id": "1366137", "url": "https://cs.wikipedia.org/wiki?curid=1366137", "title": "Dallas–Fort Worth Film Critics Association Awards 2015", "text": "Dallas–Fort Worth Film Critics Association Awards 2015\n\n21. ročník předávání cen asociace Dallas–Fort Worth Film Critics Association se konal dne 14. prosince 2015. Nejvíce cen si domů odnesl film \"Revenant Zmrtvýchvstání\", celkem 3.\n\n\n\n\n\n\n\n\n\n\n\n\n\nTransderinka\n"}
{"id": "1366141", "url": "https://cs.wikipedia.org/wiki?curid=1366141", "title": "František Kuczman", "text": "František Kuczman\n\nFrantišek Kuczman (* 15. dubna 1948) je slovenský fotbalový trenér.\n\nV prvoligovém ročníku 1989/90 byl asistentem Antona Dragúně v DAC Poľnohospodár Dunajská Streda.\n\n"}
{"id": "1366142", "url": "https://cs.wikipedia.org/wiki?curid=1366142", "title": "Denver Film Critics Society Awards 2015", "text": "Denver Film Critics Society Awards 2015\n\n6. ročník předávání cen sdružení Denver Film Critics Society Awards se konal 11. ledna 2016. Nominace byly oznámeny dne 5. ledna 2016.\n\n\"Spotlight\"\n\nGeorge Miller – \"\"\n\nAdam McKay a Charles Randolph – \"Sázka na nejistotu\"\n\nTom McCarthy a Josh Singer – \"Spotlight\"\n\nLeonardo DiCaprio – \"Revenant Zmrtvýchvstání\"\n\nBrie Larson – \"Room\"\n\nSylvester Stallone – \"Creed\"\n\nAlicia Vikander – \"Ex Machina\"\n\n\"Podoba ticha\"\n\nSaulův syn\n\n\"V hlavě\"\n\nMarťan\n\n\"Co děláme v temnotách\"\n\n\n„See You Again“ – Justin Franks, Charlie Puth, Wiz Khalifa, Andrew Cedar – \"Rychle a zběsile 7\"\n\nEnnio Morricone – \"Osm hrozných\"\n"}
{"id": "1366155", "url": "https://cs.wikipedia.org/wiki?curid=1366155", "title": "Simone van der Vlugt", "text": "Simone van der Vlugt\n\nSimone van der Vlugt (* 15. prosince 1966 Hoorn) je nizozemská spisovatelka detektivek a historických románů.\n\nSimone van der Vlugt se narodila v Hoornu, na Pedagogické škole v Amsterdamu vystudovala nizozemštinu a francouzštinu. Od útlého věku se věnovala literární tvorbě. V roce 1995 debutovala historickou knihou pro mládež \"Amulet\", která pojednává o honu na čarodějnice. Tomuto žánru se věnovala i nadále a svou tvorbu směřovala k čtenářům od 13 let.\nSimone van der Vlugt žije v současné době spolu se svým manželem a dvěma dětmi v Alkmaaru. Její tvorba je překládána do němčiny, angličtiny, italštiny i španělštiny. \n\nV literatuře debutovala v roce 1995, kdy napsala historickou knihu pro mládež \"Amulet\" (De amulet), v čemž i nadále pokračovala a věnovala se literární tvorbě pro děti a mládež. Autorka ve své tvorbě přibližuje určité historické období skrze chlapecké i dívčí dobrodružné příběhy, jejichž hrdiny jsou právě děti. Svou pozornost obrací hlavně na dobu od přelomu letopočtu po 19. století.\n\nV roce 2004 vydala svou první detektivku \"Maturitní sraz\" (De reünie), která tuto autorku uvedla do pozice bestsellerové spisovatelky. Za svou další detektivní knihu \"Za bílého dne\" (Op klaarlichte dag) obdržela cenu NS Publieksprijs a Crimezone award. I další její knihy byly na velmi vysoké literární úrovni, což se projevilo jejich nominací na tuto cenu a odpovídala tomu i jejich popularita mezi čtenáři.\n\nV roce 2012-2014 uvedla na trh třídílnou sérii, ve které vystupuje jako hlavní hrdinka mladá detektivka Lois – \"Nikomu to neříkej\", \"Zítra jsem zase doma\" a \"Neptej se proč\". \n\nRok 2009 se stal milníkem v její tvorbě, kdy přechází od knih pro děti a mládež k tvorbě pro dospělé. V jejích historických románech se opakuje ženská postava, buď fiktivní postava či historická osobnost, která v knize překonává různé životní překážky.\n\nV roce 2015 se detektivní román \"Maturitní sraz\" dočkal svého filmového zpracování.\n\n\n"}
{"id": "1366156", "url": "https://cs.wikipedia.org/wiki?curid=1366156", "title": "Zdeněk Dembinný", "text": "Zdeněk Dembinný\n\nZdeněk Dembinný (* 16. prosince 1955) je bývalý český fotbalista, záložník. Po skončení aktivní kariéry působil jako trenér.\n\nV československé lize hrál za TŽ Třinec. Nastoupil ve 3 ligových utkáních. Gól v lize nedal.\n\n\n"}
{"id": "1366157", "url": "https://cs.wikipedia.org/wiki?curid=1366157", "title": "Talleyrand-Périgordové", "text": "Talleyrand-Périgordové\n\nDynastie Talleyrand-Périgord byl francouzský šlechtický rod. Zřejmě nejznámějším členem tohoto rodu byl Charles Maurice de Talleyrand-Périgord (1754-1838), francouzský politik a diplomat. Smrtí posledního člena rodu, Heleny Violetty de Talleyrand-Périgord v roce 2003 rod vymřel.\n\nKadetskou větev rodu suverénních hrabat z Périgordu zložil Boso I., hrabě z la Marche, jenž převzal jméno rozrodu z Périgordu, patřící dříve těmto hrabatům. Prvním členem rodu s tímto jménem byl Hélie de Talleyrand, který žil v době kolem roku 1100.\n\nJejich rodové motto znělo \"Re que Diou\" (\"Nic než Bůh\"). Jeden z nejstarších příslušníků rodu byl významným šlechticem Francouzského království a účastnil se volby Hugo Kapeta na král Francie. K této události se váže pověst, podle níž se Kapet zeptal Bosonaː \"Mais qui donc t'as fait comte ?\" (\"Kdo tě učinil hrabětem?\"), na což ten odpověděl \"Ceux là même qui t'ont fait Roi\" (\"Týž, který tebe učinil králem\"). Rod Périgordů se od té doby považoval za rovné králům.\n\nRod vlastnil zámek Valençay.\n\n"}
{"id": "1366159", "url": "https://cs.wikipedia.org/wiki?curid=1366159", "title": "Florida Film Critics Circle Awards 2015", "text": "Florida Film Critics Circle Awards 2015\n\nNa 20. ročníku udílení cen Florida Film Critics Circle Awards byly předány ceny v těchto kategoriích dne 23. prosince 2015. Nominace byly oznámeny 21. prosince 2015.\n\n\nGeorge Miller – \"\"\n\nPaul Dano – \"Love & Mercy\"\n\nBrie Larson – \"Room\"\n\nOscar Isaac – \"Ex Machina\"\n\nKristen Stewart – \"Sils Maria\"\n\n\nTom McCarthy a Josh Singer – \"Spotlight\"\n\nAdam McKay a Charles Randolph – \"Sázka na nejistotu\"\n\n\"Assassin\"\n\nAmy\n\n\"V hlavě\"\n\nJohn Seale – \"\"\n\nJudy Becker, Heather Loeffler – \"Carol\"\n\n\nAtticus Ross – \"Love & Mercy\"\n\nDaisy Ridley – \"\"\n"}
{"id": "1366161", "url": "https://cs.wikipedia.org/wiki?curid=1366161", "title": "Travis Fimmel", "text": "Travis Fimmel\n\nTravis Fimmel (* 15. července 1979, Echuca, Victoria, Austrálie) je australský herec a bývalý model. Je známý především díky roli Ragnara Lodbroka v seriálu \"Vikingové\" a jako Anduin Lothar ve filmu \"\".\n\nTravis Fimmel vyrůstal na rodinné farmě v australském státu Victoria jako nejmladší ze tří synů Jennie a Chrise Fimmelových. V 17 letech odešel z domu a přestěhoval se do Melbourne, kde se věnoval australskému fotbalu. Jeho sportovní působení v místním klubu ale ukončila zlomenina nohy. Krátce zde studoval na univerzitě RMIT, studia po roce ale ukončil a přestěhoval se do Londýna, kde pracoval jako turistický průvodce.\n\nV roce 2001 se přestěhoval do Los Angeles a podepsal kontrakt s módní agenturou. Ta mu zařídila roli ve videoklipech Jennifer Lopez nebo Janet Jackson. Později byl modelem pro značku Calvin Klein.\n\nV roce 2004 se začal angažovat i jako herec. V září 2004 získal hlavní roli Johna Claytona v drama seriálu \"Tarzan\", kde si zahrál po boku herečky Sarah Wayne Calliesové. Avšak i přes dobré hodnocení kritiků bylo natáčení přerušeno. V roce 2005 získal další seriálovou roli: tentokrát v \"Rocky Point\" jako Taj Walters. V roce 2009 hrál společně s Patrickem Swayzem v kriminálním seriálu \"Zvíře\", který ale se smrtí představitele hlavní postavy skončil. Od roku 2013 do roku 2017 ztvárnil postavu Ragnara Lodbroka, jednoho z hlavních protagonistů seriálu \"Vikingové\".\n\nV roce 2016 hrál roli Anduina Lothara ve fantastickém filmu \"\".\n\n"}
{"id": "1366162", "url": "https://cs.wikipedia.org/wiki?curid=1366162", "title": "Ladislav Pajerchin", "text": "Ladislav Pajerchin\n\nLadislav Pajerchin (4. listopadu 1944 Krásna Hôrka – 2. února 2014 Považská Bystrica) byl slovenský fotbalový záložník, účastník Letních olympijských her v roce 1968 a trenér.\n\nCelou kariéru strávil v Považské Bystrici, byl jediným druholigovým fotbalistou ve výběru Václava Blažejovského na Letních olympijských hrách v Mexiku 1968.\nV juniorské reprezentaci Československa debutoval 20. května 1967 v Považské Bystrici proti juniorům Polska (výhra domácích 2:0). V olympijském výběru ČSSR zasáhl celkem do 5 zápasů, poslední tři z nich absolvoval na závěrečném turnaji v Mexiku. První utkání za československé olympioniky odehrál 1. srpna 1968 v Hradci Králové proti Japonsku (výhra 3:1), naposled v tomto mužstvu nastoupil 18. října téhož roku v Ciudad de México v rámci olympijského turnaje proti Thajsku (výhra 8:0).\n\nPo skončení hráčské kariéry se stal mládežnickým trenérem v Považské Bystrici. V prvoligovém ročníku 1989/90 byl asistentem Jána Bodnára (podzim 1989) a Františka Skyvy (jaro 1990) v ZVL Považská Bystrica.\n\nZemřel v neděli 2. 2. 2014. Poslední rozloučení s Ladislavem Pajerchinem se konalo ve čtvrtek 6. února 2014 v 15 hodin v Považské Bystrici.\n\n"}
{"id": "1366169", "url": "https://cs.wikipedia.org/wiki?curid=1366169", "title": "Yobe (stát)", "text": "Yobe (stát)\n\nYobe je spolkový stát, součást Nigérie. Vznikl roku 1991 oddělením ze sousedního státu Borno. Jeho hlavním městem je Damaturu. Území státu leží v suché savaně. Většina obyvatel státu jsou Kanuriové. Hospodářství státu je orientované na zemědělství.\n\nJedním z významných rodáků je Abubakar Shekau velitel hnutí Boko Haram.\n\n"}
{"id": "1366171", "url": "https://cs.wikipedia.org/wiki?curid=1366171", "title": "Biatlon na Zimních olympijských hrách 2018 – štafeta ženy", "text": "Biatlon na Zimních olympijských hrách 2018 – štafeta ženy\n\nBiatlonová štafeta žen na 4 × 6 km na Zimních olympijských hrách 2018 v jihokorejském Pchjongčchangu se konal v Běžeckém centru Alpensia dne 22. února 2018. Zlato z minulých her obhajovaly ukrajinské závodnice.\n\nPrvní místo obsadilo Bělorusko, díky čemuž se finišující Darja Domračevová stala první biatlonistkou, která získala čtyři zlaté olympijské medaile. Druhou pozici vybojovalo Švédsko, které v posledním kole předjelo Francii.\n\nV první části štafet padal sníh, který zejména vpředu jedoucí závodnice zpomaloval. Větším problémem se však ukázal měnící se vítr, kterým byly ovlivněny zejména střelby vstoje. Za český tým rozbíhala štafetu Eva Puskarčíková. Vleže udělala jednu chybu a vstoje dvě. Zpočátku běžela pomaleji, ale v posledním kole zrychlila a předávala na 6. místě se ztrátou 32 sekund. Jessica Jislová zasáhla vleže všechny terče a posunula českou štafetu na pátou pozici, ale vstoje chybovala pětkrát, jela dvě trestná kola a klesla na 14. místo se ztrátou téměř dvou minut. Markéta Davidová na třetím úseku střílela stejně jako Jisslová: vleže čistě a vstoje s pěti chybami a dvěma trestnými koly. Ze střelnice pak vyjížděla jako předposlední a i když ve svém závěrečném kole přidala, předávala Veronice Vítkové jako patnáctá. Ta udělala celkově dvě chyby, ale rozestupy mezi štafetami už byly tak velké, že předjela jen Spojené státy, Kazachstán a Finsko a dojela na 12. místě.\n\nZávod byl plný překvapivých zvratů. V čele se nejdříve držela Italka Lisa Vittozziová. Dorothea Wiererová pak musela po střelbě vleže na dvě trestná kola a klesla na 13. pozici, ale soupeřky jedoucí před ní při položce vstoje dlouho odkládaly rány a vinou silného větru chybovaly. Toho Wiererová střílející v už lepších podmínkách využila a čistou střelbou se dostala opět do čela. Italky nakonec vinou dalších trestných kol skončily na 9. místě. V čele se střídaly další závodnice: část druhého úseku vedla Slovenka Anastasia Kuzminová, ale i ta musela po střelbě vstoje na trestné kolo. Přesto slovenská štafeta díky dobré střelbě dalších závodnic dojela na 5. místě. Zásluhou dobrého běhu Kaisy Mäkäräinenové vedly při druhé předávce i Finky, ale především vinou trestných kol Mari Laukkanenové dokončily až na 15. místě. Při třetím úseku se do čela dostalo i Běloruskou zásluhou málo známé Dinary Alimbekavové. Ta sice první pozici neudržela, ale když převzala štafetu Darja Domračevová, brzy se na ní vrátila a přes tři chyby při položce vstoje ji udržela až do cíle. Stala se tak první biatlonistkou, která získala čtyři zlaté olympijské medaile. Za vedoucí Bělorusky se při poslední předávce dostala Francie: Anaïs Bescondová se dlouho za Domračevovou držela, ale v posledním kole se před ní dostala Švédka Hanna Öbergová, která se díky čisté střelbě zlepšila z osmého místa na druhé. O náročnosti povětrnostních podmínek svědčilo i to, že jen čtyři týmy nemusely na trestné kolo. Z favoritek neuspěly Němky, které jely tři trestná kola a většinu závodu se udržovaly v druhé polovině startovního pole, a které až Laura Dahlmeierová dobrou střelbou posunula na konečné osmé místo.\n\nLegenda:\n"}
{"id": "1366172", "url": "https://cs.wikipedia.org/wiki?curid=1366172", "title": "ATmega328", "text": "ATmega328\n\nATmega328 je jednočipový mikrořadič z rodiny megaAVR navržený firmou Atmel.\n\nAtmel je 8bitový mikrořadič založený na architektuře AVR RISC, který integruje 32 kiB ISP flash paměti s podporou read-while-write, 1 kB EEPROM, 2 kB SRAM, 23 univerzálních vstupně-výstupních vývodů, 32 univerzálních registrů, tři flexibilní čítače/časovače s porovnávacími režimy, vnitřní a vnější přerušení, programovatelný sériový obvod USART, bajtově orientované 2vodičové sériové rozhraní, sériový port SPI, 6kanálový 10bitový A/D převodník (ve verzích TQFP a QFN/MLF 8kanálový), programovatelný watchdog timer s interním oscilátorem, a pět programovatelných režimů pro úsporu energie. Napájecí napětí může být v rozsahu 1,8 až 5,5 voltů. Výkon procesoru odpovídá 1 MIPS/MHz.\n\nMožnou náhradou za ATmega328 je „picoPower“ ATmega328P. Úplný seznam ostatních členů řady megaAVR lze nalézt na webových stránkách Atmel.\n\nOd roku 2013 se ATmega328 běžně používá v mnoha projektech a autonomních systémech, které vyžadují jednoduché, úsporné a levné mikrořadiče. K nejrozšířenějším využitím obvodu patří zařízení jednoúčelové průmyslové automatizace, jednoúčelová zařízení (battery management, meteorologické stanice, měřicí zařízení) apod.\n\nTesty spolehlivosti ukazují, že očekávaná míra selhání uchovávání dat je mnohem menší než 1 PPM za více než 20 let při teplotě 85 °C nebo 100 let při 25 °C.\n\nVstup do programovacího módu se děje nastavením vývodů PAGEL (PD7), XA1 (PD6), XA0 (PD5), BS1 (PD4) na napětí 0 V s následným nastavením RESET na 0 V a vypnutím napájení V. Pak je na V přivedeno napájení o napětí 4,5 - 5,5 V a po prodlevě 60 µs se vstup RESET nastaví na 11,5 - 12,5 V, přičemž tento stav musí trvat nejméně 310 µs. Pak se nastaví XA1:XA0:BS1:DAT = 100 1000 0000 a pošle se impuls o délce trvání alespoň 150 ns na XTAL1 a impuls na nulu na WR. Tím se zahájí výmaz paměti obvodu, jehož ukončení signalizuje obvod uvedením RDY/BSY (PD1) na vysokou úroveň. Nastavit XA1:XA0:BS1:DAT = 100 0001 0000, přivést impuls na XTAL1, a impuls na WR na nulu je příkaz pro zápis do flash paměti. A tak dále.\n\nSériová data do MCU jsou taktována vzestupnou hranou, data z MCU jsou taktována sestupnou hranou. Při přivedení napájecího napětí na V jsou vstupy RESET a SCK nastaveny na nulu. Po prodlevě alespoň 20 ms je třeba poslat sériové instrukce „povolit programování“ 0xAC, 0x53, 0x00, 0x00 na vývod MOSI. MCU opakuje druhý byte (0x53).\n"}
{"id": "1366180", "url": "https://cs.wikipedia.org/wiki?curid=1366180", "title": "Karel Zikmund Dubský z Třebomyslic", "text": "Karel Zikmund Dubský z Třebomyslic\n\nKarel Zikmund Dubský z Třebomyslic (1681 Stošíkovice na Louce – 4. března 1744 Valašské Meziříčí), byl příslušník rytířské větve rodu Dubských z Třebomyslic a poručík (\"lajtnant\") portášského sboru v letech 1735 až 1741. Byl jediným šlechticem, který kdy funkci portášského velitele vykonával.\n\nNarodil se ve Stošíkovicích na Louce, kde jeho rodiče obývali manský dvůr louckého kláštera. Ačkoliv byl jeho otec Karel Rudolf Dubský z Třebomyslic příslušníkem šlechtického stavu, rodina žila v nuzných podmínkách (když roku 1721 Karel Rudolf i jeho manželka Marie Kateřina Vogtová zemřeli, zanechali po sobě krom domu ve Znojmě jenom několik kusů nábytku, dva obrazy a turecký koberec).\n\nStudoval na jezuitském gymnáziu ve Znojmě, ale studia pro svou konfliktní povahu nedokončil. Od roku 1718 pobýval v Praze u svého příbuzného Ferdinanda Leopolda Dubského z Třebomyslic, který zastával hodnost velkopřevora maltézského řádu. Po jeho smrti vstoupil do císařské armády, kde od roku 1727 působil jako poručík v pluku hraběte de Martiqui.\n\nRoku 1735 odešel dosavadní portášský velitel Jan Josef Schaaden na odpočinek. Kromě Karla Zikmunda projevil o uvolněné lajtnantské místo zájem i jistý Gottfried Mayerbach, jenž ale neuspěl a novým portášským poručíkem se stal právě Karel Zikmund.\n\nSboru velel z Fryštáku a funkci opustil kolem roku 1740 nebo 1741. Nahrazen byl Jiřím Mikuláštíkem, fojtem z Jasenné u Vizovic.\n\nKarel Zikmund Dubský z Třebomyslic zemřel svobodný a bezdětný 4. března 1744 ve Valašském Meziříčí. Pohřben byl v kryptě meziříčského kostela Nanebevzetí Panny Marie.\n"}
{"id": "1366182", "url": "https://cs.wikipedia.org/wiki?curid=1366182", "title": "Obléhání Paříže", "text": "Obléhání Paříže\n\nObléhání Paříže proběhlo v dějinách města několikrát:\n"}
{"id": "1366185", "url": "https://cs.wikipedia.org/wiki?curid=1366185", "title": "Václav Kutiš", "text": "Václav Kutiš\n\nVáclav Kutiš (9. září 1915 Vrcov – 5. března 1996 Třeboň) byl český malíř, který se věnoval především krajinomalbě, nazývaný také malíř Třeboňska.\n\nNarodil se ve Vrcově u Borovan. Po absolvování Průmyslové školy stavební v Českých Budějovicích a stavitelských zkouškách měl stavitelskou živnost. Již v této době ho přitahovala příroda, malování a myslivost. Po znárodnění v roce 1948, nuceném pobytu v pracovním lágru v Loučovicích u Českého Krumlova a zabavení loveckých zbraní se začal věnovat malování.\n\nV letech 1953–1957 studoval kresbu a malbu při Ústředním domě kultury v Praze, dále v letech 1962–1970 prohluboval své znalosti u akademického malíře Františka Líbala a v období 1978–1983 úzce spolupracoval s akademickým malířem Františkem Volfem. V roce 1985 se stal členem Českého fondu výtvarných umělců v Praze a od roku 1990 byl členem Unie výtvarných umělců, Asociace jihočeských výtvarníků. Přátele měl i mezi pražskými malíři, kteří jezdili malovat do Třeboně. Společně s Ljubou Jiroutem a dalšími vyjížděli malovat do plenéru. Současně jezdil na studijní pobyty do Bulharska, Jugoslávie či na Slovensko. Velmi si cenil vztahu s Radomírem Postlem, grafikem, fotografem, spoluzakladatelem Asociace jihočeských výtvarníků a jejím předsedou. A také s Miloslavem Hulem, spisovatelem, básníkem, prozaikem a nakladatelem, v jehož nakladatelství a galerii své obrazy také vystavoval. Od roku 1953 žil a tvořil v Třeboni. Zemřel uprostřed tvůrčí práce, v ateliéru měl nedokončené dílo.\n\nCelý život se věnoval převážně krajinomalbě. Stěžejní oblastí bylo Třeboňsko a jižní Čechy. Maloval i Vysočinu a také další regiony v Čechách i v zahraničí. Maloval velmi intenzivně. Bylo uspořádáno více než 40 jeho samostatných výstav a účastnil se 8 výstav skupinových. Posmrtných výstav bylo 7.\n\nJeho obrazy jsou převážně zastoupeny v českých a zahraničních soukromých sbírkách – Švýcarsko, Německo, Francie, Rakousko – dále pak v městských  úřadech, firmách a dalších institucích.\n\nČástečný výpis\n\n\n\n\n"}
{"id": "1366196", "url": "https://cs.wikipedia.org/wiki?curid=1366196", "title": "Arrondissement Philippeville", "text": "Arrondissement Philippeville\n\nArrondissement Philippeville (francouzsky: \"Arrondissement de Philippeville\"; nizozemsky: \"Arrondissement Philippeville\") je jeden ze tří arrondissementů (okresů) v provincii Namur v Belgii.\n\nObce politického okresu Philippeville patří k soudnímu okresu Dinant.\n\nPočet obyvatel k 1. lednu 2017 činil 66 409 obyvatel. Rozloha okresu činí 908,74 km².\n\nOkres Philippeville sestává z těchto obcí:\n"}
{"id": "1366202", "url": "https://cs.wikipedia.org/wiki?curid=1366202", "title": "AC Milán v ročníku 2013/14", "text": "AC Milán v ročníku 2013/14\n\nTento článek se podrobně zabývá událostmi ve fotbalovém klubu AC Milán v sezoně 2013/14 a jeho působení v nejvyšší lize, domácího poháru a v Liga mistrů UEFA.\n\nTabulka\n\nKonečná tabulka skupiny H\nPlay off\n"}
{"id": "1366205", "url": "https://cs.wikipedia.org/wiki?curid=1366205", "title": "AC Milán v ročníku 2014/15", "text": "AC Milán v ročníku 2014/15\n\nTento článek se podrobně zabývá událostmi ve fotbalovém klubu AC Milán v sezoně 2014/15 a jeho působení v nejvyšší lize a domácího poháru. AC Milán Evropské poháry nehrál.\n\nTabulka\n"}
{"id": "1366206", "url": "https://cs.wikipedia.org/wiki?curid=1366206", "title": "Filibert II. Savojský", "text": "Filibert II. Savojský\n\nFilibert II. Savojský, přezdívaný Krásný nebo Dobrý (10. dubna 1480, Pont-d'Ain – 10. září 1504), byl savojský vévoda, kníže piemontský, hrabě z Aosty, Maurienne a Nice a titulární král kyperský, jeruzalémský a arménský.\n\nNarodil se v Pont-d'Ain jako prvorozený syn vévody Filipa II. Savojského (1438–1498), přezdívaného \"Bezzemka\", a jeho první manželky Markéty Bourbonské (1438–1483). Do roku 1496 byl Filibert pouze mladším členem vévodské rodiny. Když 16. dubna 1496 zemřel vévoda Karel II. Savojský, Filibertův prasynovec, vévodský titul tak připadl Filibertovu otci Filipovi. Ten však již následujícího roku zemřel a titul tak zdědil Filibert. V témže roce se šestnáctiletý vévoda oženil se svou devítiletou sestřenicí Jolandou Luisou Savojskou. Jolanda Luisa byla dcerou vévody Karla I. Savojského (1468–1490) a savojské vévodkyně Blanky z Montferratu (1472–1519), tedy vnučka Filibertova strýce Amadea IX. Savojského. Po smrti svého bratra měla nárok na titul kyperské, jeruzalémské a arménské královny, ten ovšem získal Filibertův otec. Brzy však zemřel a jeho smrtí se Jolanda skutečně stala královnou Kypru, Jeruzaléma a Arménie.\n\nFilibertova první manželka zemřela ve 12 letech a dědičkou jejich titulů byla její sestřenice, princezna Šarlota Neapolská, později hraběnka z Lavalu. Filibert ovšem i po smrti své ženy užíval tituly krále kyprského, jeruzalémského a arménského.\n\nJeho další manželství jej spojilo s rodem Habsburků, kteří v té době vládli Nizozemsku, Alsasku, Franche-Comté, Tyrolsku a dalším zemím. V roce 1501 se oženil s arcivévodkyní Markétou Habsburskou (1480–1530), kněžnou asturijskou a vévodkyní savojskou, dcerou císaře Maxmiliana I. a jeho první manželky Marie Burgundské.\n\nFilibert zemřel v roce 1504 ve věku 24 let jako bezdětný. Jeho následníkem se stal jeho nevlastní bratr, vévoda Karel III. Savojský (1486–1553), který vládl v Savojsku od roku 1504 až do své smrti v roce 1553.\n\n"}
{"id": "1366208", "url": "https://cs.wikipedia.org/wiki?curid=1366208", "title": "Římskokatolická farnost Vilémov u Golčova Jeníkova", "text": "Římskokatolická farnost Vilémov u Golčova Jeníkova\n\nŘímskokatolická farnost Vilémov u Golčova Jeníkova je územním společenstvím římských katolíků v rámci havlíčkobrodského vikariátu královéhradecké diecéze.\n\nV roce 1119 založili ve Vilémově svůj klášter benediktinští mniši. Klášter trval do roku 1421, kdy jej zničili husité. Pak byl obnoven, ale trval pouze krátký čas. Před polovinou 15. století zanikl definitivně. Pozdější farní kostel sv. Václava je barokní stavbou z 20. let 18. století.\n\nFarnost má sídelního duchovního správce, který je zároveň ex currendo administrátorem ve farnosti Uhelná Příbram.\n\n"}
{"id": "1366210", "url": "https://cs.wikipedia.org/wiki?curid=1366210", "title": "Midnight at the Lost and Found", "text": "Midnight at the Lost and Found\n\n\n\n"}
{"id": "1366211", "url": "https://cs.wikipedia.org/wiki?curid=1366211", "title": "Seznam kin v Českých Budějovicích", "text": "Seznam kin v Českých Budějovicích\n\nNásledující seznam obsahuje kina, biografy a jim podobné instituce (tzv. elektrická divadla, světelná divadla ap.), které existovaly na území Českých Budějovic. \n\nPromítání obsahu s dějem je doloženo již v 19. století v paláci Včela; šlo ale ještě o statické obrazy. První pohyblivý film byl v Č. Budějovicích promítán podle některých zdrojů v roce 1908, obsahem byly záběry z Rusko-japonské války. Podle jiných měla již před rokem 1895 navštívit město společnost bratří Oeserů.\n\nSeznam nemusí být kompletní. Datum odpovídá datu promítání (u dočasných kin) nebo datu založení (u stálých).\n"}
{"id": "1366215", "url": "https://cs.wikipedia.org/wiki?curid=1366215", "title": "Seznam dílů seriálu Inspektor Max", "text": "Seznam dílů seriálu Inspektor Max\n\nToto je seznam dílů seriálu Inspektor Max. Česko-slovenský kriminální televizní seriál Inspektor Max měl v Česku premiéru 21. února 2018 na ČT1 a na Slovensku se začal vysílat 28. ledna 2018 na Jednotce.\n\n<onlyinclude>\n</onlyinclude>\n"}
{"id": "1366216", "url": "https://cs.wikipedia.org/wiki?curid=1366216", "title": "Inspektor Max", "text": "Inspektor Max\n\nInspektor Max (ve slovenském originále Inšpektor Max) je česko-slovenský kriminální televizní seriál RTVS ve spolupráci s Českou televízí. Seriál měl v Česku premiéru 21. února 2018 na ČT1 a na Slovensku se začal vysílat 28. ledna 2018 na Jednotce.\n\n\n\n\nSeriál se začal vyvíjet v roce 2015, přičemž natáčení prvních částí začalo na podzim 2016 a trvat mělo do léta 2017. Seriál vznikl jako koprodukce RTVS a České televize ve spolupráci s Trigon Production. Program vznikl za finanční podpory Audiovizuálného fondu. Natáčelo se v České republice a na Slovensku. Podle původních informací mělo být natočených 13 dílů, ale RTVS seriál prezentuje jako 11dílný.\n\n"}
{"id": "1366218", "url": "https://cs.wikipedia.org/wiki?curid=1366218", "title": "Independent Spirit Awards 2015", "text": "Independent Spirit Awards 2015\n\n31. ročník udílení Independent Spirit Awards se konal 27. února 2015 v Santa Monice v Kalifornii. Večer moderovali Kate McKinnon a Kumail Nanjiani. Nominace byly vyhlášeny dne 24. listopadu 2015.\n"}
{"id": "1366220", "url": "https://cs.wikipedia.org/wiki?curid=1366220", "title": "Korejská ženská hokejová reprezentace", "text": "Korejská ženská hokejová reprezentace\n\nKorejská ženská hokejová reprezentace vznikla spojením hráček Severní Koreje a Jižní Koreje. Tým reprezentoval na zimních olympijských hrách 2018 \"Koreu\" a MOV ji přidělila zkratku COR. Korejský tým se na hry nemusel kvalifikovat, nýbrž postoupil automaticky jako hostitel.\n\n</small>\n"}
{"id": "1366224", "url": "https://cs.wikipedia.org/wiki?curid=1366224", "title": "Boraja (hora)", "text": "Boraja (hora)\n\nBoraja (675 m n. m.) je nejvyšší hora stejnojmenného vápencového pohoří ve střední části chorvatské Dalmácie. Nachází se mezi vesnicemi Boraja a Blizna Gornja na území Šibenicko-kninské župy asi 13 km severovýchodně od města Rogoznica a 20 km jihovýchodně od města Šibenik. Leží v protáhlém hřbetu, který na západě začíná na břehu Jaderského moře a na východě navazuje na pohoří Vilaja. Boraja na západě sousedí s vrcholem Kurlje (641 m) a na východě s vrcholem Grad (642 m).\n"}
{"id": "1366225", "url": "https://cs.wikipedia.org/wiki?curid=1366225", "title": "Incunabula Short Title Catalogue", "text": "Incunabula Short Title Catalogue\n\nIncunabula Short Title Catalogue (ISTC) je projekt Britské knihovny, který si klade za úkol katalogizovat všechny inkunábule. Práce na katalogu započala roku 1980 a již od počátku byla data ukládána elektronicky a katalogizátoři se snažili zpracovat data z již vzniklých katalogů inkunábulí. Katalog si v průběhu času upevnil charakter metakatalogu inkunábulí shrnující všechny (nejdůležitější) katalogy. Oproti \"Gesamtkatalog der Wiegendrucke\", který je šíří záběru srovnatelný, je ISTC v popisné části stručnější. K březnu 2014 evidoval ISTC 30 375 záznamů.\n\n"}
{"id": "1366227", "url": "https://cs.wikipedia.org/wiki?curid=1366227", "title": "Pate", "text": "Pate\n\nPate nebo Paté je ostrov v Indickém oceánu, asi 3 km od východního pobřeží Afriky. Je součástí keňské správní oblasti Lamu County. Za západu na východ měří 24 km, skládá se ze dvou částí spojených úzkou šíjí, která bývá za přílivu zaplavena. Největšími městy jsou Faza, Siyu a Pate Town. Většinu obyvatel ostrova tvoří Badžuni, dominantním náboženstvím je islám.\n\nO ostrově se zmiňuje již \"Periplus Maris Erythraei\", plavební příručka z doby římského císařství. Podle vykopávek v lokalitě Shanga zde od 8. století existovalo svahilské osídlení, žil zde legendární hrdina Fumo Liyongo. Od roku 1203 existoval na Pate nezávislý domorodý sultanát, tzv. \"Kronika Pate\" patří k významným památkám předkoloniální africké literatury, působila zde také básnířka Mwana Kupona. Ostrov prosperoval jako významné centrum obchodu s hedvábím, zlatem a slonovinou, v 15. století ho na svých cestách navštívil Čeng Che a podle testů DNA mají někteří místní obyvatelé čínské předky. V roce 1587 ostrov napadli Portugalci a vypálili město Faza, působila zde také augustiniánská misie, křesťanství se však na Pate neprosadilo. V roce 1858 vznikl rozšířením moci ostrova na pobřežní kmeny stát Wituland, který byl konkurentem Zanzibaru. V roce 1885 přijal vládce Ahmad ibn Fumo Bakari německý protektorát. V roce 1890 patřilo Pate k územím, která Němci vyměnili s Velkou Británií za Helgoland a stalo se součástí Britské východní Afriky, od roku 1963 patří k nezávislé Keni.\n\nOstrov Pate je plochý, jeho břehy lemují mangrovy a korálové útesy. Podnebí je horké a suché. Pěstuje se hřebíčkovec kořenný a kokosovník ořechoplodý, důležitý je také rybolov, stavba lodí, umělecká řemesla a turistický ruch. V okolním moři žijí dugongové a mořské želvy, byla zde proto vyhlášena mořská rezervace Kiunga.\n"}
{"id": "1366229", "url": "https://cs.wikipedia.org/wiki?curid=1366229", "title": "Římskokatolická farnost – děkanství Polná", "text": "Římskokatolická farnost – děkanství Polná\n\nŘímskokatolická farnost – děkanství Polná je územním společenstvím římských katolíků v rámci havlíčkobrodského vikariátu královéhradecké diecéze.\n\nNejstarší polenský kostel byl zasvěcen Panně Marii a pocházel již z první půle 13. století. Na jeho místě byl vystavěn v letech 1700-1707 monumentální barokní chrám, zasvěcený Nanebevzetí Panny Marie. V září 1707 byl chrám, ještě v ne zcela dokončeném stavu, vysvěcen Vítem Seipelem, opatem z pražského Strahova. V roce 1713 byla postavena budova děkanského úřadu se samostatnou budovou, sloužící jako byty kaplanů.\n\nFarnost má sídelního duchovního správce, který je zároveň ex currendo administrátorem ve farnosti Ždírec a farnosti-expozituře Střítež.\n\n"}
{"id": "1366231", "url": "https://cs.wikipedia.org/wiki?curid=1366231", "title": "Planika obecná", "text": "Planika obecná\n\nPlanika obecná (\"Arbutus unedo\") je keř nebo strom z čeledi vřesovcovitých (\"Ericaceae\").\n\nPlanika dorůstá výšky 4 až 10 metrů. Kmen je červenohnědý pokrytý dlouhými šedavými šupinami. Větve jsou šedé a větvičky červenohnědé, bohatě obrostlé listy, přičemž na nich mohou růst žláznaté chloupky. Listy jsou neopadavé, kožovité s velikostí 8 x 3 cm. Mají vejčitý tvar, připomínající listy vavřínu. Na lícní straně jsou zářivě zelené, zatímco na rubové straně mají matný odstín. Okraje listové čepele jsou zoubkovité až pilovitě. Listová stopka měří 7 až 8 milimetrů. Květenství má tvar převislého hroznu a obsahuje až 40 květů, listeny, které květenství obklopují, jsou oválně-kopinaté a načervenalé barvy. Pětičetný kalich měří 1 až 1,5 mm, jeho krátké kališní lístky trojúhelníkovitého tvaru jsou na bázi srostlé. Koruna květu je baňkovitá, měří 7 až 8 mm, má bílou až nažloutlou barvu a po vyschnutí opadává. Tvoří ji 5 na konci zahnutých okvětních lístků, které jsou porostlé jemnými chloupky. Uvnitř květu se nachází 10 uzavřených tyčinek s ochmýřenými nitkami, jejichž spodní část je ztluštělá. Prašníky jsou načervenalé, rozdělené na dva pylové váčky, ze kterých se po prasknutí uvolňuje pyl. Semeník je svrchní pětičetný a bez chloupků, čnělka je rovná a mírně kuželovitá s rýhami vedoucími po celé délce. Plod planiky tvoří bradavičnatá bobule o velikosti 7 až 10 mm, která má v době zralosti živě červenou barvu. V každé z pěti komor plodu se nachází několik drobných hranatých semen hnědé barvy.\n\nVyskytuje se ve Středomoří, v severní Africe a na celém Pyrenejském poloostrově. Lze ji také najít na západě Francie a Irska.\nPřirozeně se vyskytuje ve středomořských křovinných porostech a stálezelených lesích, především v roklinách a v skalních stěnách soutěsek vytvořených vodními toky. Vyskytuje se od úrovně moře až do výšky 800–1200 metrů nad mořem.\nDaří se jí v dobře odvodněné jílovité půdě. Požárům odolává díky kořenovým výmladkům\n\nOkrasné využití tohoto keře v parcích a zahradách je všeobecně známo. Přestože opadávající zralé plody znečišťují okolí, je ceněna pro zbarvení svých žlutých, oranžových a červených bobulí. Upřednostňuje stanoviště na slunci nebo v polostínu. Těžko se přesazuje, a proto se doporučuje rozmnožovat ji prostřednictvím semen, která se sbírají od září do prosince. Planika je velmi citlivá na mráz.\n\nProtože plody chutnají moučnatě sladce, většinou se zasyrova nepojídají. Jsou ceněny především pro obsah cukru. Dělají se z nich povidla, ale také zavařeniny. Fermentací se z plodů získávají alkoholické nápoje. Vyrábí se z nich například alicantský planikový likér.\nV některých částech Středomoří (například v Alžírsku nebo na Korsice) se fermentované plody používají k výrobě jistého druhu vína, destilací kterého lze získat brandy. Planika je výbornou medonosnou rostlinou a v minulosti se z níj ve Španělsku získával cukr. V Libyi se tato rostlina používá k barení kůží načerveno. V Portugalsku se z plodů vyrábí oblíbená domácí pálenka.\n\nMezi aktivní látky obsažené v planice patří arbusterin, tanin a kyselina galová. Plody jsou z 20% tvořeny cukry. Semena jsou bohatá na mastné kyseliny. Kůra stromu se používala v přírodní medicíně jako diuretikum, adstringens, ale také jako močové a ledvinové antiseptikum.\n\nDřevo planiky je těžké, tvrdé a jemnozrnné. Rovněž je ohebné a snadno se opracovává. Používá se na výrobu rukojetí různých nástrojů, ale také se z něj dělají sloupy nebo se využívá k vytápění buď ve formě topiva, nebo ve formě dřevěného uhlí. Ve Spojených státech amerických se z něj dělají luky. Její větve se také pokládaly na rakve. V klasickém období z jejího dřeva vyráběli Řekové flétny. Španělští ptáčnici v 18. století používali semínka planiky při chytání ptáků v zimním období. Pro obsah tříslovin jsou výhonky a listy používány k vydělávání kůží.\n\nJedna legenda říká, že z krve obra Geryona, po tom, jak ho skolil Héraklés, se zrodil strom, který plodil ovoce bez pecky v čase, když se na obloze začínají objevovat Plejády. Pro Římany byl tento strom posvátný. Zasvětili ho nymfě Cardet, která byla milenkou boha Januse a ochraňovala práh domovů.\n\nPlanika je vyobrazena na madridském znaku spolu s medvědem, který se o ni opírá předními tlapami. Je zajímavé, že v době, kdy byl erb vytvořen, v Madridu už žádní medvědi nežili. Vymizeli před jedenáctým nebo dvanáctým stoletím. Také pro šíření planiky není tato oblast ideální, a proto zde ve volné přírodě neroste.\n\n\"Arbutus unedo\" jako první popsal Carl Linné ve své knize \"Druhy rostlin\" (\"Species plantarum\") v roce 1753.\n\n\n\"Arbutus\": jedno ze dvou jmen, které používaly latinsky mluvící národy na pojmenování středomořského zástupce tohoto druhu. Používal ho například i Vergilius ve svých \"Georgikách\" (2, 69).\n\n\"Unedo\": latinské slovo odvozené od výrazu \"unum tantum edo\" \"- Sním pouze jeden\". Jde o druhý výraz, který se používal na pojmenování tohoto keře: Plinius starší - \"Naturalis Historia\" (15, 98 a 23, 151). Kvalitativní adjektivum odkazuje na fakt, že plody tohoto keře mohou obsahovat alkohol, neboť na větvích zůstávají poměrně dlouho (až do následujícího kvetení), vinou čehož mohou podléhat fermentaci.\n\n"}
{"id": "1366232", "url": "https://cs.wikipedia.org/wiki?curid=1366232", "title": "Crni vrh (Vilaja)", "text": "Crni vrh (Vilaja)\n\nCrni vrh (739 m n. m.) je nejvyšší hora vápencového pohoří Vilaja ve střední části chorvatské Dalmácie. Nachází se nad vesnicí Prapatnica na území Splitsko-dalmatské župy asi 11 km severozápadně od města Trogir a 17 km severovýchodně od města Rogoznica. Leží v hřebeni, kde na jihovýchodě sousedí s vrcholem Širištak (705 m) a na severozápadě s vrcholem Bulina greda (648 m). Na vrcholu je betonový geodetický sloup a schránka s vrcholovou knihou a razítkem. Z vrcholu je výhled na pohoří Dinara, Svilaja, Kamešnica, Biokovo, Mosor, Kozjak, Opor a Labištica.\n\n\n"}
{"id": "1366233", "url": "https://cs.wikipedia.org/wiki?curid=1366233", "title": "Hippolyt Kempf", "text": "Hippolyt Kempf\n\nHippolyt Kempf (* 10. prosince 1965 Lucern) je bývalý švýcarský sdruženář. Na Zimních olympijských hrách 1988 vyhrál závod jednotlivců a získal stříbrnou medaili v soutěži družstev, na Zimních olympijských hrách 1994 skončil se švýcarským týmem na třetím místě. Na mistrovství světa v klasickém lyžování 1989 byl druhý v závodě družstev a čtvrtý mezi jednotlivci. Vyhrál pět závodů Světového poháru a v letech 1987 a 1990 se stal mistrem Švýcarska v individuálním závodě. V roce 1988 byl zvolen švýcarským sportovcem roku. Kariéru ukončil v roce 1994, vystudoval ekonomii na Freiburské univerzitě a působil v organizaci Swiss-Ski a švýcarském Spolkovém úřadu pro sport.\n\n"}
{"id": "1366234", "url": "https://cs.wikipedia.org/wiki?curid=1366234", "title": "Severská kombinace na Zimních olympijských hrách 2018 – družstva muži", "text": "Severská kombinace na Zimních olympijských hrách 2018 – družstva muži\n\nZávody v severské kombinaci na velkém můstku družstev na Zimních olympijských hrách 2018 proběhly od 22. února 2018 ve skokanském středisku Alpensia Ski Jumping Center a Alpensia Cross-Country Centre.\n\n\n\nReference: \n\n\n"}
{"id": "1366235", "url": "https://cs.wikipedia.org/wiki?curid=1366235", "title": "Římskokatolická farnost Střítež", "text": "Římskokatolická farnost Střítež\n\nŘímskokatolická farnost Střítež je územní společenství římských katolíků v rámci havlíčkobrodského vikariátu královéhradecké diecéze. Uchovává si dřívější status expozitury.\n\nExpozitura ve Stříteži vznikla v 19. století. Její území bylo omezeno na obvod samotné vsi Střítež. Expozitura tak vytváří \"bublinu\" v hranicích mezi farnostmi Ždírec a Štoky, se kterými jedinými sousedí. Duchovní správu zde zajišťoval kněz, který ovšem byl podřízen faráři ve Ždírci. Po polovině 20. století již expozitura vlastního kněze neměla a byla přičleněna ex currendo ke Ždírci a spolu s ním později k polenskému děkanství.\n\nExpozitura nemá vlastního kněze a je administrována ex currendo z Polné.\n\n"}
{"id": "1366236", "url": "https://cs.wikipedia.org/wiki?curid=1366236", "title": "Kunio Nakagawa", "text": "Kunio Nakagawa\n\nKunio Nakagawa (23. ledna 1898 - 24. listopadu 1944)\nbyl velitelem japonských sil, který bránil ostrov Peleliu v Bitvě o Peleliu , která se konala od 15. září do 27. listopadu 1944. Útočící americké námořní pěchotě způsobil těžké ztráty a bránil ostrov Peleliu téměř tři měsíce. Na večer 24. listopadu, když byla bitva již ztracena, vykonal, podle tradice japonských samurajských bojovníků, \"seppuku\" (rituální sebevraždu) . Posmrtně byl povýšen na generálporučíka.\n"}
{"id": "1366237", "url": "https://cs.wikipedia.org/wiki?curid=1366237", "title": "Velká lidová studovna", "text": "Velká lidová studovna\n\nVelká lidová studovna ( – \"Inmin dähak sŭptang\") je budova v Pchjongjangu, hlavním městě Severní Korey. Leží na severozápadním konci Kim Ir-senova náměstí naproti břehu Tedongu a slouží jako severokorejská národní knihovna.\n\nKnihovna byla naplánována v roce 1981 v rámci příprav sedmdesátých narozenin Kima Ir-sena. Stavba trvala zhruba jednadvacet měsíců a knihovna byla otevřena 1. dubna 1983.\n\nKnihovna nabízí uživatelům několik počítačových studoven s přístupem k severokorejskému intranetu.\n\nKnihovna je zobrazena na jednowonové a pětiwonové minci a v roce 1989 byla u příležitosti XIII. Světového festivalu mládeže a studentstva konaného v Pchjongjangu vyobrazena také na východoněmecké poštovní známce.\n"}
{"id": "1366240", "url": "https://cs.wikipedia.org/wiki?curid=1366240", "title": "Viktor Marcinka", "text": "Viktor Marcinka\n\nViktor Marcinka (* 18. července 1954) je bývalý slovenský fotbalista, útočník.\n\nV československé lize hrál za Inter Bratislava. Nastoupil v 1 ligovém utkání. Gól v lize nedal.\n\n\n"}
{"id": "1366241", "url": "https://cs.wikipedia.org/wiki?curid=1366241", "title": "Ján Babuliak", "text": "Ján Babuliak\n\nJán Babuliak (* 5. září 1951) je bývalý slovenský fotbalista, obránce.\n\nV československé lize hrál za Jednotu Trenčín. Nastoupil ve 20 ligových utkáních a dal 1 gól. Působil také v Čadci, kde žije.\n\n\n"}
{"id": "1366245", "url": "https://cs.wikipedia.org/wiki?curid=1366245", "title": "Chladná voda", "text": "Chladná voda\n\nChladná voda (ve francouzském originále \"L'Eau froide\") je francouzské filmové drama z roku 1994. Natočil je režisér Olivier Assayas podle vlastního scénáře. Jeho světová premiéra proběhla v sekci Un certain regard na 47. ročníku Filmového festivalu v Cannes. Snímek je do značné míry autobiografický. Pojednává o problémových teenagerech na počátku sedmdesátých let. Hlavní role ve filmu ztvárnili Virginie Ledoyen (Christine) a Cyprien Fouquet (Gilles), dále v něm hráli například Jean-Pierre Darroussin, Jackie Berroyer a Jean-Christophe Bouvet. Roku 2018 bylo oznámeno, že film bude ve zrestaurované podobě (v rozlišení 4K) uveden do amerických kin.\n\n"}
{"id": "1366251", "url": "https://cs.wikipedia.org/wiki?curid=1366251", "title": "Jiří Urban mladší", "text": "Jiří Urban mladší\n\nJiří Urban mladší je zakladatel a kytarista kapely Dymytry, ve které vystupuje v masce a pod jménem „Dymo“. V minulosti byl i baletním tanečníkem v Národním divadle, vystudoval Taneční konzervatoř v Praze a Elmhurst ballet school v anglickém Birminghamu. S kolegou z Dymytry, Janem Görgelem, spoluzaložil televizi Rebel 2 Slušnej kanál (dříve Slušnej kanál, původně Fajnrock TV). Dříve působil v kapelách Adrien, Aleš Brichta Band, Noid. Je synem Jiřího Urbana, spoluzakladatele kapely Arakain.\n\nV metalové kapele, kterou sám založil, je nyní už jediným původním členem. Současnou sestavu, ve které se skupina proslavila, si k sobě sám vybral. Ostatními členy je označován jako kapelník, který nejvíce bdí nad chodem skupiny. Pro Dymytry skládá hudbu a zkusil si i textařinu (skladba \"„Stáváš se potravou“\", Neonarcis). Na koncertech pravidelně uplatňuje své pohybové nadání, když předvádí publikem oblíbené hvězdice s kytarou v ruce (při tomto kousku se už také zranil ).\n"}
{"id": "1366254", "url": "https://cs.wikipedia.org/wiki?curid=1366254", "title": "Johann André Forfang", "text": "Johann André Forfang\n\nJohann André Forfang (* 4. června 1995 Tromsø) je norský skokan na lyžích a dvojnásobný olympijský vítěz ze zimních olympijských her 2018. Stejně jako jeho starší bratr Daniel Forfang je členem skokanského klubu Tromsø SK. Na Světovém poháru ve skocích na lyžích poprvé startoval v roce 2014. Získal týmovou zlatou medaili na Mistrovství světa v letech na lyžích v roce 2016 v Tauplitz/Bad Mitterndorfu. Jeho nejlepším individuálním výsledkem na světového poháru je vítězství v Titisee-Neustadt v roce 2016. Na Zimních olympijských hrách v roce 2018 získal týmovou zlatou medaili ve skocích na lyžích v týmovém závodě mužů a individuální stříbrnou medaili ve skocích na lyžích na středním můstku.\n\nDne 5. prosince 2014 poprvé startoval na Světovém poháru ve skocích na lyžích. Nicméně byl diskvalifikován kvůli příliš velkému dresu. O týden později v norské Reně na Kontinentálním poháru jednou zvítězil a dvakrát se umístil na druhém místě. Zásluhou těchto výkonu se dostal znovu světového poháru ve skocích na lyžích. V Engelbergu se umístil na 12. místě. Od té doby již pravidelně bodoval v každém závodě. Na začátku února 2015 na Mistrovství světa ve skocích na lyžích juniorů zvítězil jak v individuální tak v týmové soutěži.\n\nPrvní stupně vítězů ve Světovém poháru ve skocích na lyžích získal na mamutím můstku ve Vikersundbakkenu. Na Mistrovství světa v klasickém lyžování 2015 byl jednou diskvalifikován a jednou skončil na 18. místě. V sezóně 2014/15 se v celkovém hodnocení umístil na 23. místě.\n\nJiž od začátku sezóny 2015/2016 se držel ve špičce Světového poháru. V individuálních závodech se třikrát dostal na třetí, třikrát na druhé a jednou na první pozici. Týmu pomohl čtyřikrát. Tým Norska obsadil dvakrát první a dvakrát druhé místo. V konečném hodnocení skončil na třetí pozici. Na Turné čtyř můstků se vždy umístil do první desítky, z toho byl dvakrát čtvrtý. Na Mistrovství světa v letech na lyžích 2016 těsně nedosáhl na stupně vítězů.\n\nNa začatku této sezóny se mu nedařilo. Několikrát po sobě nezískal žádné body a byl převeden do kontinentálního poháru. V Titisee-Neustadtu se dvakrát dostal na stupně vítězů a mohl se vrátit do světového poháru. V podniku Wisla se umístil na 6. místě. V dalších podnicích se neumístiloval na dobrých pozicích, až do Mistrovství světa v klasickém lyžování 2017, kde získal střibrnou medaili v týmové soutěži.\n\n"}
{"id": "1366255", "url": "https://cs.wikipedia.org/wiki?curid=1366255", "title": "Dálnice R242 (Rusko)", "text": "Dálnice R242 (Rusko)\n\nFederální dálnice R242 () je silnice spojující ruská města Perm a Jekatěrinburg. Jedná se o součást evropské trasy E22, vedoucí z britského Holyheadu do ruské Išimi. Celková délka činí 354 km.\n\nZačíná v Permi, kde navazuje na dálnici M7 Volha. Na trase se kříží se silnicemi R343 (Kungur — Čusovoj — Solikamsk) a R350 (Ačit — Krasnoufimsk — M5 Ural). V Jekatěrinburgu na ni navazují trasy R351 (Jekatěrinburg — Ťumeň) а R354 (Jekatěrinburg — Šadrinsk — Kurgan).\n\nVětšina této dálnice má pouze jeden pruh v každém směru, víceproudé jsou pouze úseky u Permi a Jekatěrinburgu.\n"}
{"id": "1366256", "url": "https://cs.wikipedia.org/wiki?curid=1366256", "title": "Akrobatické lyžování na Zimních olympijských hrách 2018 – skikros ženy", "text": "Akrobatické lyžování na Zimních olympijských hrách 2018 – skikros ženy\n\nZávod v akrobatickém lyžování v skikrosu mužů na Zimních olympijských hrách 2018 proběhl 21. února 2018 v parku Phoenix Pchjongčchangu v Pchjongčchangu, Jižní Koreji.\n\nReference: \n\n\nReference: \n\n\n\n\n\nReference: \n"}
{"id": "1366258", "url": "https://cs.wikipedia.org/wiki?curid=1366258", "title": "Krasobruslení na Zimních olympijských hrách 2018 – jednotlivkyně", "text": "Krasobruslení na Zimních olympijských hrách 2018 – jednotlivkyně\n\nSoutěže v krasobruslení žen na Zimních olympijských hrách 2018 proběhly 21. a 23. února 2018 ve sportovní hale Gangneung Ice Arena v Kangnungu.\n\n\nReference: \n\n\nReference: \n"}
{"id": "1366259", "url": "https://cs.wikipedia.org/wiki?curid=1366259", "title": "Dardan", "text": "Dardan\n\nDardan Mushkolaj také jen Dardan či uměleckým jménem Mister Dardy (* 1997 Stuttgart) je německý rapper kosovsko-albánského původu. Jeho styl je silně ovlivněn britským grimem. Svou hudbu vydává prostřednictvím nezávislého labelu \"Thirtysevensounds\".\n\nVyrůstal ve Stuttgartu jako syn kosovsko-albánských přistěhovalců. Jeho bratr mu v dětství představil britský grime, jímž se inspiroval a později začal sám rappovat. V roce 2016 vydal společně s rapperem Enem skladbu \"Wer macht Para?\", která se v Německu stala virálním hitem, která měla v únoru 2018 více než 18 000 000 zhlédnutí na YouTube. Dne 19. května 2017 vydal své první album \"Hallo Deutschrap\". Album je silně ovlivněno grimem a některými prvky trapu. Na albu se objevili hostující umělci jako Olexesh, Mosenu a Darrel.\n"}
{"id": "1366263", "url": "https://cs.wikipedia.org/wiki?curid=1366263", "title": "Římskokatolická farnost – děkanství Chotěboř", "text": "Římskokatolická farnost – děkanství Chotěboř\n\nŘímskokatolická farnost – děkanství Chotěboř je územním společenstvím římských katolíků v rámci havlíčkobrodského vikariátu královéhradecké diecéze.\n\nJiž ve 12. století stála v Chotěboři románská kaple. V roce 1265 získali Chotěboř do majetku cisterciáci ze Žďáru nad Sázavou a v roce 1273 si zde postavili malý pobočný klášter (tedy proboštství žďárského kláštera). Roku 1303 přibyl k proboštství špitál, a kolem roku 1350 byla původní románská kaple přestavěna na gotický kostel. Současně byla v Chotěboři zřízena plebánie. Proboštství žďárských cisterciáků zaniklo za husitských válek.\n\nChotěbořská farnost se stala po husitských válkách utrakvistickou. Nekatolické duchovenstvo z farnosti odešlo v roce 1624 a nastalo dlouhé a poměrně složité období obnovy katolické duchovní správy. Až v roce 1637 přišel do farnosti opět sídelní katolický duchovní správce. V roce 1701 se Chotěboř stala součástí vikariátu se sídlem v Polné. V průběhu 19. století bylo obvyklé, že ve městě působili čtyři duchovní (při farním kostele farář a dva kaplani a samostatný kněz při zámecké kapli). Děkanský kostel sv. Jakuba byl v letech 1894-1895 přestavěn ve stylu novogotiky. V letech 1860-1863 byl postaven hřbitovní kostelík sv. Kříže. Roku 1902 byla postavena kaple sv. Anny.\n\n\nFarnost Chotěboř má sídelního duchovního správce. Ve farnosti zároveň působí farní vikář (kaplan), který spravuje ex currendo farnost Nová Ves u Chotěboře. Na území farnosti, v zámečku v Hoješíně, se nachází řeholní dům Školských sester III. řádu sv. Františka. Ve farnosti (v klášteře v Hoješíně) rovněž bydlí kněz, který ex currendo spravuje farnosti Běstvina, Míčov, Ronov nad Doubravou a Seč v sousedním chrudimském vikariátu.\n\n"}
{"id": "1366268", "url": "https://cs.wikipedia.org/wiki?curid=1366268", "title": "Domácí partnerství", "text": "Domácí partnerství\n\nDomácím partnerstvím (anglicky \"Domestic Partnership\") se obvykle označuje vztah dvou lidí, kteří žijí ve společné domácnosti, ale nejsou sezdaní, respektive neuzavřeli manželství.\n\nV některých případech se tímto termínem označuje to, co se jinde chápe jako občanský svazek nebo registrované partnerství. Jedná se například o Austrálii, Nový Zéland, americké státy Oregon, Washington (pouze v případě, kdy je jeden z partnerů starší 62 let), Nevadu, Wisconsin, Maine a Kalifornii. Někteří slovo „domácí partnerství“ chápou jako nemanželský svazek, který však podléhá úřední regulaci, a který poskytuje partnerům žijícím v něm určitá práva a povinnosti.\n\nNěkteří zákonodárci přijali zákon o domácím partnerství, který reguluje nemanželská soužití namísto, aby o nich rozhodovaly soudy. Ačkoliv některé jurisdikce přijaly zákon o domácím partnerství jako mezistupeň legalizace stejnopohlavního manželství, v jiných je tento institut přístupný i heterosexuálním párům.\n\nNěkteré jurisdikce chápou jako domácí partnerství svazek dvou lidí, kteří žijí ve společné domácnosti po určitou dobu, ale nemůže jim být přiznán status anglosaského manželství. Domácí partnerství jim pak garantuje právní ochranu. Jindy domácí partnerství vzniká na základě smlouvy o nemanželském svazku, v níž si obě strany ústně nebo písemně upraví své majetkové vztahy a jiná práva a povinnosti běžně vyplývající z manželství. Další z možností vzniku domácího partnerství je jeho registrace na příslušném matričním úřadu.\n\n\n"}
{"id": "1366276", "url": "https://cs.wikipedia.org/wiki?curid=1366276", "title": "Římskokatolická farnost Nová Ves u Chotěboře", "text": "Římskokatolická farnost Nová Ves u Chotěboře\n\nŘímskokatolická farnost Nová Ves u Chotěboře je územním společenstvím římských katolíků v rámci havlíčkobrodského vikariátu královéhradecké diecéze.\n\nKostel v Nové Vsi byl postaven v roce 1819 a v 60. letech 19. století k němu byla přistavěna věž. Zřejmě v téže době zde byla zřízena samostatná farnost, která měla vlastního duchovního správce ještě počátkem 70. let 20. století. Později začala být farnost spravována z Chotěboře.\n\nFarnost je administrována ex currendo z Chotěboře.\n\n"}
{"id": "1366277", "url": "https://cs.wikipedia.org/wiki?curid=1366277", "title": "Seznam akvitánských vévodů", "text": "Seznam akvitánských vévodů\n\nTitul vévodů z Akvitánie se sporadicky objevuje již v druhé polovině 7. století, kdy se akvitánské šlechtě dařilo v době oslabení Franské říše za posleních Merovejovců prosadit určitý stupeň nezávislosti až k titulu krále v osobě Ody (†735), který musel odolávat muslimskému vpádu i stále posilujícímu rodu Karolingů, kteří zastávali prestižní funkci franských majordomů. Jejich úsilí o omezení suverenity Akvitánie skončilo až za císaře Karla Velikého, který domácí vládnoucí rod definitivně porazil a kdy bylo ponecháno územní rozdělení na hrabství, královský titul zůstával v rodě Karlovců a titul akvitánských vévodů byl obnoven jen příložitostně a jako prestižní přecházel střídavě do rukou několika západofranských rodů. Před polovinou 10. století ho dědičně získali Ramnulfidové, hrabata z Poitou (někdy uváděni jako rod z Poitiers), kteří od poloviny 11. století drželi dědičně i titul vévodů gaskoňských\n\nSňatkem Eleonory Akvitánské roku 1152 s Jindřichem II. z rodu Planagenetů a pozdějším králem Anglie přešlo toto území pod tento rod a došlo k vytvoření perzonální a rodové unie tvořené anglickou korunou, vévodstvím Akvitánie, Normandie a hrabstvím Anjou, moderně zvané též Anjouovská říše.\n\nRozpad tohoto panství nastal počátkem 13. století, kdy anglický král Jan Bezzemek přišel o značnou část severního teritoria ve Francii, které mu francouzský král Filip II. August jako svému vazalovi odebral a obsadil. Po porážce u Bouvines roku 1216, kterou zde obdržel od francouzského krále jeho spojenec Ota IV. Brunšvický, přišel i o další provincie a jeho nástupce Jindřich III. Plantagenet již ovládal pouze jihovýchodní části Akvitánie a Gaskoňska.\n\nTitul akvitánských vévodů se v anglickém královském rodě udržel až do konce Stoleté války, ve Francii se od poloviny 13. století vžil pro toto území název \"Guyenne\".\n\nRoku 1453 zůstalo z francouzských panství Anglii pouze Calais, v kapetovkém rodě se příležitostně uděloval titul \"vévodů z Guyenne\", jako apanáž princů, s historickou Akvitánií to však nesouviselo.\n\n\n\n"}
{"id": "1366278", "url": "https://cs.wikipedia.org/wiki?curid=1366278", "title": "Římskokatolická farnost Uhelná Příbram", "text": "Římskokatolická farnost Uhelná Příbram\n\nŘímskokatolická farnost Uhelná Příbram je územním společenstvím římských katolíků v rámci havlíčkobrodského vikariátu královéhradecké diecéze.\n\nVesnice Uhelná Příbram vznikla jako kolonizační osada, ve které žili především uhlíři (odtud název vsi). Plebánie zde je doložena v roce 1352. Původně gotický kostel byl barokně upraven v 18. století.¨\n\nFarnost je administrována ex currendo z Vilémova.\n\n"}
{"id": "1366283", "url": "https://cs.wikipedia.org/wiki?curid=1366283", "title": "Pavel Slezák (skladatel)", "text": "Pavel Slezák (skladatel)\n\nPavel Slezák také Pavel Mario Slezák (* 16. dubna 1941 Brno) je český hudební skladatel. V letech 1963–2001 byl pedagogem na Konzervatoři P. J. Vejvanovského v Kroměříži. Zde učil hru na hoboj a komorní hru, dějiny hudby, nauku o nástrojích, psychologii a vedl hudebně estetický seminář. Roku 1990 zde založil kompoziční třídu, jejímž vedoucím pedagogem byl až do roku 2001.\n\nNa Státní konzervatoři v Brně studoval hru na hoboj pod vedením Františka Suchého a kompoziční předměty u Theodora Schaefera a Osvalda Chlubny. Tato studia absolvoval v roce 1960. V letech 1960–1964 pokračoval ve studiu hry na hoboj u týchž pedagogů na Janáčkově akademii múzických umění v Brně. Poté se od roku 1964 do roku 1969 věnoval studiu skladby. Jeho hlavním učitelem byl Miloslav Ištvan. Současně byl zaměstnán v orchestrech jako hobojista a působil též jako sólista. Sólové hře na hoboj se věnoval až do roku 1973. Důsledkem specifik jeho povahy, obtížnosti jeho partitur, ale i jeho politických postojů před rokem 1989 nebyly dodnes všechny jeho důležité kompozice provedeny. Je členem Klubu moravských skladatelů. Rovněž spolupracoval s Českým rozhlasem na pořadech zaznamenávajících formou koláže jeho básnické texty. Je rovněž autorem hudebně-teoretických textů a řady článků a kritik pro denní odborný tisk.\nVe svém díle vstřebává řadu podnětů z evropské i mimoevropské hudby, námětově je ovlivněn zejména buddhismem. Jeho kompozice mají polystylový půdorys. Byl ovlivněn serialitou, ale nikdy ji neuplatňoval rigidně. Výrazným znakem jeho kompozic je polypásmovost a polymetričnost. Ve skladebných citacích nezřídka akcentuje bizarnost inspirací (lidové písně), které staví do juxtapozice s obsahem skladeb. Důležitým prvkem jeho kompozic je i svébytný druh humoru, který spojuje se specifickým druhem mystiky ovlivněné východními filozofiemi. Jeho dílo obsahuje hudbu všech žánrů a je autorem osmi symfonií, nástrojových koncertů, oratorií i komorních skladeb. Odd 90. let 20. století je jedním z prvních českých autorů zabývajících se kompozicí za pomoci převodníků Musical Instrument Digital Interface (MIDI). Své kompozice do MIDI notuje a nechává je zaznít v takovéto zvukově dřevní podobě. Rovněž své starší kompozice podrobuje rozsáhlým revizím a přepracováním.\n\n\n\n"}
{"id": "1366285", "url": "https://cs.wikipedia.org/wiki?curid=1366285", "title": "Petr Cinibulk", "text": "Petr Cinibulk\n\nPetr Cinibulk (* 27. května 1952) je český hokejový činovník (funkcionář), bývalý lední hokejista a prvoligový fotbalový útočník. Věnoval se také komunální politice.\n\nPřed rokem 1996 byl předsedou odboru ledního hokeje v TJ Bižuterie Jablonec nad Nisou, od téhož roku je předsedou HC Vlci Jablonec nad Nisou.\n\nV československé lize hrál za LIAZ Jablonec, aniž by skóroval. Tamtéž nastupoval v nižších soutěžích.\n\n"}
{"id": "1366286", "url": "https://cs.wikipedia.org/wiki?curid=1366286", "title": "Milady Horákové (Brno)", "text": "Milady Horákové (Brno)\n\nUlice Milady Horákové je důležitá ulice v širším centru Brna. Je dlouhá cca 700 metrů. Její západní úsek leží v městské části Brno-střed a východní v části Brno-sever. Středem ulice prochází hranice katastrálních území Černá Pole a Zábrdovice.\n\nPůvodně byla součástí ulice Francouzské, jako samostatná ulice byla zavedena roku 1939, kdy byla proražena nová komunikace z křižovatky s ul. Příční do ulice Merhautovy. Tím vzniklo přímé a pohodlné spojení z centra města do čtvrti Černá Pole a dále na sever (Lesná, Soběšice).\n\nUlice byla založena pod německým okupačním názvem \"Freiherr-von-Neurath-Strasse\". Po osvobození roku 1945 byl provizorně vrácen název \"Francouzská\", roku 1946 byla pak ulice nazvána Churchillovou na počest britského válečného premiéra. Po smrti Jana Masaryka roku 1948 byla ulice přejmenována na jeho počest, aby byla roku 1952 znovu přejmenována na \"třídu Říjnové revoluce\". Tento název vytrval až do roku 1990, kdy byla ulice přezvána na počest Milady Horákové.\n\nUlice má velký význam pro spojení mezi centrem Brna a severovýchodem města. Záhy po vybudování průrazu do Merhautovy tudy byla postavena tramvajová trať do Černých Polí. V letech 2014-2015 byl povrch ulice kompletně rekonstruován. V současnosti (2018) tudy jezdí tramvajové linky 3, 5 a 9. Při horním konci ulice je Dětská nemocnice.\n"}
{"id": "1366288", "url": "https://cs.wikipedia.org/wiki?curid=1366288", "title": "Metropol", "text": "Metropol\n\nMetropol může být:\n\n"}
{"id": "1366289", "url": "https://cs.wikipedia.org/wiki?curid=1366289", "title": "Baramundi malajský", "text": "Baramundi malajský\n\nBaramundi malajský (\"Scleropages formosus\") je ostnojazyčná ryba žijící v černých vodách jihovýchodní Asie. Je známá také pod názvy arowana asijská nebo arowana malajská.\n\nMá protáhlé tělo, které může dosáhnout délky 90 cm a váhy přes 17 kilogramů; je pokryto velkými cykloidními šupinami s kovovým leskem, druh existuje v několika barevných formách. V období tření klade samice 30 až 100 velkých jiker, samec odchovává potěr v ústech. Baramundi dosahuje pohlavní dospělosti až po třech letech. Mladí jedinci se živí hmyzem, starší loví menší ryby, obojživelníky a korýše, za kořistí se dokáží z vody vymrštit do značné výšky. Jsou aktivní v noci, ve dne se skrývají mezi kořeny pandánů.\n\nDomorodci loví tyto ryby jako potravu, baramundi malajský je také populární akvarijní ryba. Zlaté a červené formy jsou v Číně známé jako „dračí ryba“ a je po nich značná poptávka jako po symbolu štěstí a bohatství. Kvůli nadměrnému lovu a ztrátě původního životního prostředí zejména v Malajsii byl baramundi klasifikován jako ohrožený taxon a je chráněn podle Úmluvy o mezinárodním obchodu s ohroženými druhy volně žijících živočichů a rostlin. Legálně prodávané kusy proto pocházejí z umělých chovů.\n\n"}
{"id": "1366292", "url": "https://cs.wikipedia.org/wiki?curid=1366292", "title": "Kim Tche-jun", "text": "Kim Tche-jun\n\nKim Tche-jun ( , anglický přepis: \"Kim Tae-yun\"; * 28. září 1994 Soul) je jihokorejský rychlobruslař.\n\nV roce 2011 poprvé startoval na Mistrovství světa juniorů, následně se účastnil závodů juniorského Světového poháru. Mezi dospělými závodí od roku 2013, kdy debutoval ve Světovém poháru. Startoval na Zimních olympijských hrách 2014 (1000 m – 30. místo). Na Mistrovství světa ve sprintu 2016 se umístil na páté příčce. Zúčastnil se Zimních olympijských her 2018, kde v závodě na 1000 m vybojoval bronzovou medaili. Z Mistrovství světa na jednotlivých tratích 2019 si přivezl stříbro z týmového sprintu.\n"}
{"id": "1366296", "url": "https://cs.wikipedia.org/wiki?curid=1366296", "title": "Enni Rukajärvi", "text": "Enni Rukajärvi\n\nEnni Rukajärvi (* 27. května 1990 Kuusamo) je finská snowboardistka. Vyhrála Mistrovství světa ve snowboardingu 2011 ve slopestylu. Totéž zopakovala stejný rok na zimních X Games. Rok předtím vyhrála TTR World Snowboard Tour. Představila se na dvou olympijských hrách: na Zimních olympijských hrách 2014 soutěžila ve slopestylu a obsadila 2. místo, o čtyři roky později na Zimních olympijských hrách 2018 v téže disciplíně skončila třetí. Kromě toho se na druhých zmíněných hrách představila i v big airu.\n"}
{"id": "1366302", "url": "https://cs.wikipedia.org/wiki?curid=1366302", "title": "Kostel svatého Josefa (Lichkov)", "text": "Kostel svatého Josefa (Lichkov)\n\nKostel svatého Josefa, dělníka v Lichkově je římskokatolický neorientovaný filiální kostel farnosti Králíky. Je chráněn od 30. 12. 2011 jako kulturní památka České republiky.\n\nKostel byl postaven v letech 1889-1892 z obecních prostředků úsilím místních obyvatel v centru obce.\n\nJednolodní venkovský neoslohový kostel s intaktně dochovaným dobovým interiérem. Představuje hodnotný doklad sakrální venkovské tvorby v době průmyslové revoluce. Dokumentuje růst prestiže pohraniční obce.\n\nBohoslužby se konají 3. neděli v měsíci od 10.00.\n\n"}
{"id": "1366306", "url": "https://cs.wikipedia.org/wiki?curid=1366306", "title": "Korea na Zimních olympijských hrách 2018", "text": "Korea na Zimních olympijských hrách 2018\n\nKorea byl spojený tým Severní a Jižní Koreje, který soutěžil na zimních olympijských hrách 2018 v ledním hokeji žen.\n\nNa zimních olympijských hrách 2018 se během zahajovacím ceremoniálu sportovci ze Severní a Jižní Koreje spojili a dva vlajkonoši obou výprav nesli korejskou vlajku.\n\nV lednu 2018 bylo oznámeno, že jihokorejský ženský hokejový tým bude se severokorejským týmem hrát v hokejovém turnaji společně jako Korejská ženská hokejová reprezentace. Tým soutěží s přiděleným kódem \"COR\" který byl odvozen z francouzského slova \"Corée\" (kód KOR již patřil Jižní Koreji a kód PRK Severní). V případe korejské výhry by se hrála píseň Arirang, která není hymnou ani jedné země. Dres má na sobě siluetu spojené Koreje a nebyly vyráběny oficiálním sponzorem Nike, kvůli severokorejským sankcím proti Spojeným státům americkým. Dresy vyrobila finská společnost.\n\nToto je složení korejského týmu.\n\n</small>\n"}
{"id": "1366307", "url": "https://cs.wikipedia.org/wiki?curid=1366307", "title": "Sandy Koufax", "text": "Sandy Koufax\n\nSandy Koufax (* 30. prosince 1935 New York) je bývalý americký baseballový nadhazovač.\n\nNarodil se v židovské rodině v Brooklynu jako Sanford Braun, příjmení Koufax převzal od matčina druhého manžela. Jako student architektury na University of Cincinnati hrál košíkovou, později začal nastupovat také za univerzitní baseballový tým a v roce 1955 získal angažmá v Major League Baseball v klubu Los Angeles Dodgers. Vyhrál s ním Světovou sérii v letech 1955, 1959, 1963 a 1965, v letech 1963 a 1965 byl vyhlášen nejužitečnějším hráčem. Sedmkrát byl nominován k Major League Baseball All-Star Game, třikrát získal Pitching Triple Crown. V roce 1965 ho časopis \"Sports Illustrated\" vyhlásil světovým sportovcem roku. Byl jmenován do National Baseball Hall of Fame and Museum, do Mezinárodní síně slávy židovského sportu a do nejlepšího týmu historie MLB, jeho číslo 32 bylo v týmu Dodgers navždy vyřazeno.\n\nV roce 1965 vzbudilo značné diskuse jeho rozhodnutí nenastoupit k zápasu Světové série, protože připadl na židovský svátek Jom kipur.\n\nKariéru ukončil v roce 1966 kvůli artritidě, působil jako komentátor na NBC a trenér v nižších baseballových ligách. Hrál také v televizních seriálech \"77 Sunset Strip\" a \"Shotgun Slade\".\n\n"}
{"id": "1366308", "url": "https://cs.wikipedia.org/wiki?curid=1366308", "title": "Biatlon na Zimních olympijských hrách 2018 – štafeta muži", "text": "Biatlon na Zimních olympijských hrách 2018 – štafeta muži\n\nBiatlonová štafeta mužů na 4 × 7,5 km na Zimních olympijských hrách 2018 v jihokorejském Pchjongčchangu se konal v Běžeckém centru Alpensia dne 23. února 2018. Zlatou medaili z minulých olympijských her obhajovali ruští biatlonisté.\n\nV závodě, ve kterém se nedařilo jednomu ze spolufavoritů – francouzské štafetě – zvítězilo překvapivě Švédsko s náskokem před druhým Norskem. Třetí dojel další favorit – němečtí biatlonisté.\n\nOproti štafetě žen závodili biatlonisté za lepších povětrnostních podmínek, přesto však při střelbě chybovali více. V prvním úseku zastřílel Ondřej Moravec vleže čistě a na druhou střeleckou položku přijížděl s minimálním náskokem první. Vstoje však udělal tři chyby a předával na sedmém místě se ztrátou 35 sekund. V čele v tu dobu jela německá štafeta zejména zásluhou čisté střelby a rychlého běhu Erika Lessera. Překvapením bylo druhé místo Mateje Kazára ze Slovenska a také předposlední pozice francouzské štafety, když Simon Desthieux musel po střelbě vstoje na dvě trestná kola. \n\nMichal Šlesingr na druhém úseku byl vleže bezchybný. Vstoje sice musel jeden náboj dobíjet, ale jeho nejbližší soupeři stříleli stejně nebo ještě hůře a tak dostal českou štafetu podruhé v závodě do čela. Ze střelby odjížděl s náskokem 7 sekund a ten zásluhou nejrychlejšího běhu na tomto úseku ještě vylepšil a předával 16 sekund před švédským týmem. V tomto kole opustil čelo závodu Benedikt Doll, když vstoje nezasáhl ani náhradními náboji dva terče; přesto při předávce ztrácel jen 35  sekund. \n\nTřetí úsek jel za Česko Jaroslav Soukup, který na těchto olympijských hrách ještě nestartoval. Jel pomaleji, ale zásluhou čisté střelby vleže se i po ní udržel na vedoucí pozici. V prvním stoupání jej předstihl Nor Johannes Thingnes Bø, který náskok udržel a předával jako první těsně před švédskou štafetou. Mezitím však Soukup chyboval při střelbě vstoje, kterou výrazně ovlivnil silný vítr, a musel na trestné kolo. Navíc už nevydržel nasazené tempo a tak předával na šestém místě se ztrátou téměř dvou minut. V tomto kole odstoupila slovenská štafeta, která byla předjeta o kolo, když Šimon Bartko zasáhl vleže osmi střelami jen jeden terč.\n\nNa posledním úseku pak jeli v čele za Norsko Emil Hegle Svendsen a za Švédsko Fredrik Lindström. Vleže zastříleli oba čistě a na poslední střelbu přijížděli spolu s minutovým náskokem před třetím Simonem Schemppem z Německa. Po ní však Svendsen i Schempp museli na trestné kolo a Lindström tak vybojoval překvapivé zlaté medaile pro švédskou štafetu. Svendsen i Schempp si pak dojeli pro stříbrné a bronzové medaile, protože při poslední střelbě všichni potenciální soupeři chybovali. To platí i pro Michala Krčmáře, který vleže udělal dvě chyby, ale vstoje čtyři, musel zde na trestné kolo a klesl na sedmé místo. Na této pozici také dojel do cíle se ztrátou více než čtyři minuty.\n\nLegenda:\n"}
{"id": "1366310", "url": "https://cs.wikipedia.org/wiki?curid=1366310", "title": "Římskokatolická farnost Pohled", "text": "Římskokatolická farnost Pohled\n\nŘímskokatolická farnost Pohled je územním společenstvím římských katolíků v rámci havlíčkobrodského vikariátu královéhradecké diecéze.\n\nV Pohledu byl v padesátých či šedesátých letech 13. století postaven klášter cisterciaček, zvaný \"Vallis Sanctae Mariae\" (\"Údolí svaté /Panny/ Marie\"). Klášter velmi utrpěl za husitských válek. V roce 1782 byl klášter v rámci Josefinských reforem zrušen. Původní konventní kostel dostal farní status a v místě byla zřízena farnost. V letech 1782–1792 v Pohledu žily sestry karmelitky, které dočasně byly vyhnány z Prahy. Po jejich odchodu byl klášter adaptován na zámek. Kolem poloviny 20. století přestal být do farnosti ustanovován sídelní duchovní správce. V roce 1971 je farnost uváděna jako spravovaná ex currendo z České Bělé. Později začala být duchovní správa obstarávána z Havlíčkova Brodu.\n\nFarnost Pohled je administrována ex currendo z Havlíčkova Brodu.\n\n"}
{"id": "1366316", "url": "https://cs.wikipedia.org/wiki?curid=1366316", "title": "Marián Gavenda", "text": "Marián Gavenda\n\nMarián Gavenda (* 7. března 1963 Trenčín) je slovenský římskokatolický kněz, překladatel a spisovatel.\n\nZákladní školu a gymnázium vystudoval v Trenčíně. Následně studoval na Střední hotelové škole v Piešťanech. V roce 1988 emigroval do Itálie. Zde absolvoval kněžskou formaci na papežské koleji Nepomucenum. Filozofii a teologii absolvoval na Lateránské univerzitě v Římě. Knězem byl vysvěcen v roce 1994. V roce 1996 dosáhl Licenciát teologie (ThLic.) na Institutu spirituality Papežské univerzitě Gregoriana v Římě.\n\nOd roku 2000 do 28. února 2009 byl šéfredaktorem slovenských Katolíckých novin. Od října 2000 do října 2006 byl mluvčím Konference biskupů Slovenska. Od roku 2009 působí v Devíně.\n\nV roce 2001 mu papež Jan Pavel II. udělil titul Papežský prelát.\n\n\n\n"}
{"id": "1366318", "url": "https://cs.wikipedia.org/wiki?curid=1366318", "title": "Arrondissement Virton", "text": "Arrondissement Virton\n\nArrondissement Virton (francouzsky: \"Arrondissement de Virton\"; nizozemsky: \"Arrondissement Virton\") je jeden z pěti arrondissementů (okresů) v provincii Lucemburk v Belgii.\n\nPočet obyvatel k 1. lednu 2017 činil 53 500 obyvatel. Rozloha okresu činí 771,19 km².\n\nOkres Virton sestává z těchto obcí:\n"}
{"id": "1366330", "url": "https://cs.wikipedia.org/wiki?curid=1366330", "title": "Stehno (rozcestník)", "text": "Stehno (rozcestník)\n\nStehno může být:\n\n\n"}
{"id": "1366331", "url": "https://cs.wikipedia.org/wiki?curid=1366331", "title": "Do větru", "text": "Do větru\n\nDo větru je debutní celovečerní snímek režisérky Sofie Šustkové z roku 2018. Producenti uvádějí film jako \"boat movie\". V hlavních rolích se představili Vladimír Polívka, Jenovéfa Boková a Matyáš Řezníček. Předpremiéra filmu proběhla na festivalu Febiofest 19. března 2018 a do kin vstoupil snímek 5. dubna téhož roku.\n\nFilm sleduje osudy tří mladých lidí v romantických scenériích ostrovů Severních Sporád v Egejském moři. Dvojice sourozenců Matyáše (Matyáš Řezníček) a Natálky (Jenovéfa Boková), plavící se jako posádka plachetnice, zažívá zdánlivě bezstarostnou idylu. Příchodem mladého dokumentaristy Honzy (Vladimír Polívka), jehož otci loď patří, však na palubu přichází nový element. Snaha zdokumentovat uprchlickou krizi v Řecku se pomalu vytrácí a Honzova náklonnost k Natálce začíná čeřit usedlé vody sourozeneckého vztahu. \nFilm se natáčel na ostrovech Severních Sporád, kde vznikal i muzikál Mamma Mia!, a to v rekordním čase 20 natáčecích dnů. Dokončení filmu podpořila crowdfundingová kampaň.\n\n\n"}
{"id": "1366333", "url": "https://cs.wikipedia.org/wiki?curid=1366333", "title": "Jihokorejská ženská hokejová reprezentace", "text": "Jihokorejská ženská hokejová reprezentace\n\nJihkorejský ženský hokejový tým patří pod správu Korejské hokejové asociace. Poté co se týmu podařilo zvítězit v divizi IB v roce 2017, postoupil do divize IIA Mistrovství světa v ledním hokeji žen. V současnosti se jedná o hokejový tým, který je ve světě na 22. příčce.\n\nJihokorejský ženský hokejový tým se na Zimní olympijské hry 2018 kvalifikoval automaticky jako pořadatelská země. Ve snaze zvýšit konkurenceschopnost hokejového týmu pro olympijské hry, přešlo do týmu několik severoamerických hráček s korejským původem. V lednu 2018 bylo oznámeno že se olympijských her účastní jednotný korejský ženský hokejový tým, včetně hráček severokorejské reprezentace.\n\nV říjnu 2016 měl premiéru film pojednávající právě o Jihokorejské ženské hokejové reprezentaci.\n"}
{"id": "1366334", "url": "https://cs.wikipedia.org/wiki?curid=1366334", "title": "Aspira Business Centre", "text": "Aspira Business Centre\n\nAspira Business Centre je moderní kancelářská budova stojící v pražských Nových Butovicích nedaleko stejnojmenné stanice metra. Investorem budovy byla společnost Livesport, která pro stavbu zvolila architektonický návrh Studia acht. \n\nAspira Business Centre má 10 nadzemních a 3 podzemní podlaží. Celková plocha kanceláří dosahuje 15 303 m² a kromě kancelářských prostor se v budově nachází také konferenční sál, restaurace s kavárnou a centrální recepce. Garáže poskytují 258 parkovacích míst, 7 dobíjecích stanic pro elektromobily a kolárnu se sprchami a šatnou.\n\nInvestor si už před zahájením stavby zažádal o dva certifikáty kvality LEED a BREEAM, které vyžadují šetrné zacházení s přírodou v průběhu výstavby i při provozu budovy. Aspira Business Centre obdržela certifikace LEED Gold a BREEAM Excellent díky svému systému chlazení a topení, používání LED světel a hospodárných baterií s nižším průtokem vody nebo díky retenční nádrži, která zavlažuje zeleň v okolí budovy a na jejích terasách a střeše.\n\nPráce začaly v dubnu 2016 a 29. června 2016 byl položen základní kámen budovy. Stavební dozor měla na starosti společnost PM Group. Samotná výstavba probíhala systémem construction management, tzn. bez hlavního dodavatele, místo něhož investor úzce spolupracoval s řadou subdodavatelů. Kolaudace se uskutečnila 21. listopadu 2017.\n\n"}
{"id": "1366338", "url": "https://cs.wikipedia.org/wiki?curid=1366338", "title": "Ludvík I. Bádenský (1763–1830)", "text": "Ludvík I. Bádenský (1763–1830)\n\nLudvík I. Bádenský (německy \"Ludwig I. von Baden\"; 9. února 1763 Karlsruhe – 30. března 1830 tamtéž) byl od 8. prosince roku 1818 do své smrti bádenský velkovévoda. Byl strýcem svého předchůdce, velkovévody Karla Ludvíka, po jehož smrti převzal bádenský trůn jako poslední představitel hlavní linie rodu Zähringenů.\nNarodil se jako třetí syn ze čtyř dětí bádenského velkovévody Karla Fridricha a jeho manželky Karolíny Luisy Hesensko-Darmstadtské. V roce 1818 nastoupil na trůn po svém synovci Karlu Ludvíkovi, který po sobě nezanechal žádné mužské dědice.\n\nPřed svým nástupem na trůn se v roce 1792 v řadách pruské armády účastnil Válka první koalice. \n\nPoté, co se stal velkovévodou, se zabýval úpravou bádenských financí, uvedl do pořádku církevní vztahy, především však věnoval pozornost armádě. Ke sněmovně se stavěl nedůvěřivě a snažil se o odstranění přehrad, jež konstituce stavěla reakci v Metternichově duchu.\n\nVýznamným způsobem podpořil a umožnil další trvání univerzity ve Freiburgu v roce 1820; od té doby univerzita, již založil roku 1457 Albrecht VI. Habsburský, nese jméno obou svých donátorů – \"«Albert-Ludwigs-Universität Freiburg\"». V roce 1825 založil rovněž univerzitu (dnes Technologický institut) v Karlsruhe, nejstarší vysoké technické učení v Německu a čtvrté nejstarší v Evropě (po pražském, pařížském a vídeňském).\n\nPři spolupráci s architektem Friedrichem Weinbrennerem vybudoval řadu klasicistních budov v centru města Karlsruhe, včetně proslulé Pyramidy.\n\nZemřel v rodném městě 30. března roku 1930, aniž by po sobě zanechal následníka. Jeho nástupcem se tak stal jeho nevlastní bratr Leopold.\n\nKe smrtí velkovévody Ludvíka se víže řada různých dohadů a spekulací, neboť s ním vymřela hlavní linie rodu Zähringenů a vládu převzali potomci vzešlí z morganatického manželství jeho předchůdce Karla Fridricha s dvorní dámou Luisou Karolinou Geyer von Geyersberg. Ta později od císaře dostala titul říšské hraběnky a roku 1817 její potomci získali i dědická práva. Ludvík byl před svou smrtí přesvědčen, že se ho někdo pokouší otrávit.\n\nDalší spekulace jsou spojeny s postavou Kašpara Hausera, který měl údajně být synem velkovévody Karla Ludvíka; za velkovévodovo dítě mělo být podvrženo cizí umírající nemluvně.\n\n\n"}
{"id": "1366340", "url": "https://cs.wikipedia.org/wiki?curid=1366340", "title": "Petr Knop", "text": "Petr Knop\n\nPetr Knop (* 12. května 1994 Jablonec nad Nisou) je český běžec na lyžích. Je odchovancem Ski Klubu Jablonec nad Nisou, v současnosti závodí za Duklu Liberec. Zatím dvakrát startoval na Mistrovství světa (2015, 2017) a jednou na olympiádě (2018).\n\nV roce 2012 startoval na Zimních olympijských hrách mládeže v Innsbrucku, kde obsadil 16. (sprint volně) a 9. (10 km klas.) místa a vyzkoušel si neobvyklou štafetu, která kombinovala běh na lyžích a biatlon. ve Světovém poháru debutoval v sezoně 2014-15. V roce 2018 se zúčastnil ZOH a startoval ve skiatlonu na 30 kilometrů, na 15 kilometrů volně a ve štafetě. Skončil postupně na 38., 24. a 10. místě.\n\nNarodil se 12. května 1994 v Jablonci nad Nisou. Jeho matka Ludmila (rozená Klingerová) je bývalá československá reprezentantka v klasickém lyžování, dlouholetá trenérka mládeže a povoláním policistka. Trénování lyžařů se věnuje i jeho otec a obě sestry – Markéta a Kamila. Absolvoval jablonecké sportovní gymnázium a v akademickém roce 2017/18 studoval tělesnou výchovu a informatiku ve třetím ročníku na Technické univerzitě Liberec.\n\n"}
{"id": "1366342", "url": "https://cs.wikipedia.org/wiki?curid=1366342", "title": "Dálnice R351 (Rusko)", "text": "Dálnice R351 (Rusko)\n\nFederální dálnice R351 () je silnice spojující ruská města Jekatěrinburg a Ťumeň. Jedná se o součást evropské trasy E22, vedoucí z britského Holyheadu do ruské Išimi. \n\nV Jekatěrinburgu navazuje na dálnici R242 (Jekatěrinburg — Perm), v Ťumeni na ni potom navazují R402 (Ťumeň — Išim — Omsk) a R404 (Ťumeň — Chanty-Mansijsk). Její část na výjezdu z Jekatěrinburgu se nazývá historicky Sibiřský trakt. Téměř po celé délce má silnice jeden pruh v každém směru, čtyřproudá je pouze u Jekatěrinburgu, Ťumeně a Jušaly. \n\nSilnice se zpevněným povrchem z Jekatěrinburgu na hranici Ťumeňské oblasti (délka 260 km) byla vybudována Správou výstavby a údržby silnic Sverdlovského oblastního výkonného výboru mezi lety 1966–1971. Úsek od východní hranice Sverdlovské oblasti do Ťumeně (37 km) byl vyasfaltován v letech 1961–1962.\n"}
{"id": "1366345", "url": "https://cs.wikipedia.org/wiki?curid=1366345", "title": "Cinibulk", "text": "Cinibulk\n\nPříjmení Cinibulk, přechýleně Cinibulková, nosí více osobností:\n\n"}
{"id": "1366346", "url": "https://cs.wikipedia.org/wiki?curid=1366346", "title": "Televize v Německu", "text": "Televize v Německu\n\nTelevize v Německu představuje kulturní, sociální, politickou a ekonomickou součást německých médií. Jde o volně vysílané televizní stanice, které se dělí na veřejnoprávní a komerční. Na rozdíl od východní Evropy mají v Německu větší úspěch veřejnoprávní televize (tedy provozované státem). Německo má největší televizní trh v Evropě – televizní přijímač má v Německu většina domácností. První německá televize začala vysílat 22. března 1935 z Berlína, 90 minut 3x týdně.\n\nOsm nejsledovanějších německých televizních stanic:\n\nARD byla první německy vysílaná stanice. Jako veřejnoprávní vysílatel provozuje jednu celostátní stanici, Das Erste (\"Erstes Deutsches Fernsehen\"). Dále provozuje 9 regionálních veřejnoprávních vysílatelů, působících v jednotlivých spolkových zemích. Sídlo se nachází v Stanice provozované ARD:\nRegionální:\n\nProgram stanic je zábavný i zpravodajský s velkou mírou vlastní tvorby. Vysílatelé často provozují několik televizních i rozhlasových stanic. Některé stanice a pořady jsou vysílány ve spolupráci se ZDF, ORF (veřejnoprávní vysílatel v Rakousku) nebo SRG (německy vysílající veřejnoprávní vysílatel ve Švýcarsku)\n\nKromě Das Erste provozuje ARD napříč regiony různé tématické televizní stanice: Phoenix (dokumenty, zpravodajství, publicistika, diskuze), KIKA (dětské pořady), Arte (francouzsko-německý kanál), 3sat (zprávy, kultura ad.), ARD-alpha (věda, náboženství, literatura, hudba) a Tageschau24, regionální zpravodajský kanál. Všechny kanály jsou vysílány ve spolupráci se ZDF.\n\nDruhá německy vysílaná stanice (\"Zweites Deutsches Fernsehen\"), ZDF je německá veřejnoprávní skupina, která je na rozdíl od ARD více zábavná a těší se celostátně nejvyšší sledovanosti. Provozuje tři celostátní televizní kanály. Sídlo se nachází v Mohuči.\n\nKomerční vysílatel, jeho stanice patří k nejsledovanějším k zemi, což platí především o vlajkovou loď stanici RTL. Sídlo se nachází v Kolíně nad Rýnem.\n\nKomerční vysílatel, patří k nejsledovanějším v Německu. Sídlo se nachází v Mnichově.\n\nV Německu existují také další volně dostupné kanály: VIVA, Comedy Central, Nickelodeon, DMAX, Eurosport 1, TLC, Welt, SPORT1, Tele 5, Disney Channel a Anixe. Existuje také řada placených kanálů.\n"}
{"id": "1366352", "url": "https://cs.wikipedia.org/wiki?curid=1366352", "title": "Maršíkov (zámek)", "text": "Maršíkov (zámek)\n\nBývalý zámek Maršíkov stojí ve vesnici Maršíkov, po administrativní stránce spadající pod Velké Losiny, v okrese Šumperk. Po necitlivé přestavbě již zámeckou budovu nepřipomíná.\n\nPrvní písemná zmínka o Maršíkově pochází z roku 1351 a od roku 1569 tvořila součást velkolosinského panství. Okolo roku 1600 byla začleněna do nově vzniklého vízmberského panství, jehož centrum se nacházelo na zámku v dnešní Loučné. Někdy v této době pak vznikl i maršíkovský dvůr, jehož majiteli byli Jan Jetřich a Přemek II. ze Žerotína. Jelikož vízmberský zámek v této době ještě nebyl dostavěn, došlo k úpravě části dvora do podoby zámečku, který sloužil k dočasným pobytům majitelů panství. V majetku Žerotínů zůstal do roku 1770, kdy jej od Jana Karla ze Žerotína odkoupil opat kláštera na Velehradě Filip Zuri. Po zrušení kláštera v roce 1784 přešel do rukou Náboženského fondu a ten jej v roce 1786 zrušil a půdu rozparceloval. Zámeček byl upraven na hostinec, který zůstal v provozu do 50. let 20. století. Od té doby je bývalý zámeček nevyužívaný.\n\n\n"}
{"id": "1366365", "url": "https://cs.wikipedia.org/wiki?curid=1366365", "title": "Brána svatého Valentina", "text": "Brána svatého Valentina\n\nBrána svatého Valentina je zaniklá brána pražského opevnění, která stála v Praze 1-Starém Městě na rohu ulic Křižovnická a Kaprova v místech domu Na Kocandě. Jméno nesla po nedalekém kostele svatého Valentina. Sousedila na severu s bránou v Břehové ulici a na jihu s mosteckou bránou u Juditina mostu.\n\nMěstské opevnění postavené ve 13. století vedlo od Juditina mostu a Křižovníků dál od řeky. Brána jej přerušila u kostela svatého Valentina, který stál východně od ní uprostřed hřbitova. Po zrušení hradeb byl na místě brány, části hradeb a části hřbitova postaven dům zvaný \"„na Kocandě“\".\n\nPojmenování „kocanda“ souvisí se starým názvem kupeckých krámů – kotců. Protože len a pazdeří byly velmi hořlavé látky, byly prodávány na trhu před branami města; v Praze se toto zboží prodávalo právě před bránou svatého Valentina.\n\nRoku 2017 proběhl v podzemí domu Na Kocandě archeologický výzkum, při kterém bylo odkryto asi 26 souvislých metrů zdiva městského opevnění (šířka zdiva cca 1,6 – 1,9 metru) z břidlice a křemence a také městská brána. Byla velká tak, že jí mohl pohodlně projet vůz s potahem či jezdec na koni. Portál měla vyzděný z pískovce (pravděpodobně z petřínského lomu) a prostý průchod bez dalších konstrukčních prvků. Původní vozovka byla vydlážděna říčními valouny a nachází se přibližně pět metrů pod úrovní okolní ulice.\n\n\n\n"}
{"id": "1366367", "url": "https://cs.wikipedia.org/wiki?curid=1366367", "title": "Star Ocean", "text": "Star Ocean\n\nStar Ocean ( スターオーシャン - Sutá Óšan, neformálně Oceán hvězd) je série akčních RPG videoher od japonské videoherní společnosti tri-Ace, které vydává společnost Square-Enix, v minulosti společnost Enix. Tato série zahrnuje celkem pět videoher, jeden anime seriál a jednu mangu. Do této série se započítávají ještě další dvě odvozená díla.\n\nMezi zaměstnanci společnosti tri-Ace bylo mnoho fanoušků science fiction a kosmických letů, a tak se zrodila série Star Ocean, jež v sobě zahrnula oba tyto elementy. Zdrojem inspirace byla pro vývojáře též série Star Trek. Série se tedy odehrává v daleké budoucnosti, kdy jsou vesmírné lety do cizích slunečních soustav samozřejmostí. Zatímco první díl Star Ocean obsahoval kromě sci-fi více prvků fantasy, aby zaujal širší skupinu hráčů videoher, další díly se soustřeďovaly mnohem více na sci-fi stránku. Producent Jošinori Jamagiši ze společnosti tri-Ace prozradil, že představoval konečnou vizi světa Star Oceanu. Tento díl byl proto v chronologii děje výrazně v budoucnosti oproti předešlým dílům, aby na úkor herních postav vyniklo prostředí jako takové.\n\n\nKromě výše uvedené hlavní série patří do Star Ocean dvě odvozené hry:\n\nDruhý díl série se dočkal komiksového zpracování ve formě mangy, kterou připravila Majumi Azumová v letech 1999-2001. Toto dílo však skončilo uprostřed děje a nebylo nikdy dokončeno. Stalo se však předlohou pro anime seriál Star Ocean EX od Studia Deen, jenž vypráví příběh v 26 dílech o délce přibližně 20 minut. Premiéra se vysílala v Japonsku od 3. dubna 2001 do 25. září 2001 na televizním kanále TV Tokyo. Stejně jako v případě mangy, i zde příběh končí uprostřed děje, přibližně na konci prvního disku uvedené hry. Příběh se dočkal dokončení pouze ve formě audio dramatu na CD.\n\nHry série Star Ocean obsahují bojový systém, jenž se odehrává v reálném čase, a v první díle se jednalo o první takovou hru svého druhu na herních konzolích. Bitva se uskutečňuje v oddělené bojové aréně v prostředí připomínající prostředí na herní mapě, kde se všechny zúčastněné postavy volně pohybují ve všech směrech, mohou se svými pohyby vyhnout nepřátelským útokům, pronásledovat prchající kořist, dále mohou sesílat kouzla na nepřátele i na spojence a čelit jejich náporu. Jednotlivé postavy se s růstem úrovně učí nové schopnosti. Bojovníci měli speciální fyzické útoky, zvané smrtící údery, zatímco kouzelníci se učili kouzla. Tyto dovednosti se postava naučí při dosažení pevně stanovených úrovní nebo skrze nalezení speciálních předmětů či splnění nepovinných úkolů. Postavy mají k dispozici hladinu života (HP) a hladinu mentální síly (MP). K vyvolání zvláštních dovedností se spotřebovává MP, ale v některých případech i HP. Ve hře jsou schopné využívat kouzla a smrtící údery všechny herní postavy.\n\nJednotlivé hry série umožňují hráči lehce pozměnit ukončení příběhu skrze jeho vlastní činy či výběrem odpovědí v některých dialozích hlavní postavy s ostatními herními postavami. Tento systém vztahů mezi postavami se nazývají interně \"\"private actions\"\" (neboli \"privátní akce\"). V prvním díle série tento systém dokonce umožnil větvení příběhu a několik různých typů konce hry. Tento systém byl dále rozšířen ve druhém díle, kde nabídnul až 86 různých konců hry, kde docházelo k bodování oblíbenosti jednotlivých postav vůči jiným postavám. Hráč tak měl možnost skrze privátní akce tvořit milenecké páry i skutečná přátelství dle své libovůle, do jisté míry tím umožňoval přímo ve hře uplatnit fanfikci. Ve hře tento systém neovlivňoval jen toto, ale i chování jednotlivých postav v soubojích s nepřáteli.\n\nHry nabízejí i různorodé způsoby získávání předmětů a výbavy pro jednotlivé postavy. Členové hráčovy družiny mají možnost vytvářet nové předměty či vylepšovat stávající na základě zvláštních schopností vynálezců. Patří mezi ně umění kovářství, alchymie, vaření, kreslení a mnohá další, jež se liší díl od dílu. Nejmocnější předměty je obvykle možné získat jedině přes vytváření předmětů a mnohé z nich mohou sloužit k prodeji za velké množství peněz (folů) nebo k výuce dovedností, které za normálních okolností nemůže daná postava používat. Mezi základní prostředky patří byliny, jež obnovují hladinu HP, MP, uzdravují nejrůznější otravy, paralýzy a jiné nepříjemnosti, nebo umožňují oživit omráčené postavy. Pomocí vytváření předmětů lze vařením z jedotlivých ingrediencí získat jídla, tedy vylepšené předměty, kde jsou některé vlastnosti ingrediencí kombinovány, vylepšovány. Hra ve všech dílech umožňuje mít u sebe nanejvýš 20 předmětů stejného druhu, proto je někdy tvorba předmětů důležitá.\n\nDo her byl zamýšlen systém změny vzhledu postavy podle předmětů, jež právě používá, avšak takový koncept byl zavržen pro přílišnou náročnost na design jednotlivých modelů postav. Tento systém se dočkal své aplikace až v HD verzi hry .\n\nNěkteré postavy, zpravidla nepřátelé, ve druhém a třetím díle série měly pozměněná jména z náboženských důvodů. Ve třetím díle jde například o záměnu jména Lucifer Lansfeld (v japonské verzi) za jméno Luther Lansfeld (v anglické verzi).\n\nJedním z prvků série Star Ocean je vlastní kalendářní systém. Jmenuje se S.D. ( Space Date - vesmírné datum) a je využíván jako standardní letopočet v Pangalaktické federaci. V roce 2087 nahradil gregoriánský kalendář, kdy začalo léto 1 S.D. Tato změna reagovala na skutečnost, že lidstvo poprvé zvládlo úspěšně cestování vesmírem nadsvětelnou rychlostí. Prvním člověkem, který tento experiment vykonal, byl armádní pilot Stephen D. Kenny, jenž poté vedl úřad USTA, zodpovědný za vesmírné objevy. Člověkem, jenž se zasloužil o implementaci nadsvětelné technologie, byl profesor Trillas Bachtein. Starý svět, jak ho lidé znali, byl zničen následkem třetí světové války, jež se v dějové linii hry odehrála v roce 2064, tedy 23 let před S.D. Toto vesmírné datum se tak stalo symbolem nové éry lidstva, které své další přežití spojilo s vesmírem, jemuž se zanedlouho začalo říkat Oceán hvězd.\n\nJedná se o federaci bezpočtu světů, jejíž metropolí je Země. Původně vznikla pod názvem \"Zemská aliance (Terran Alliance)\" v roce 12 S.D. následkem epochální bitvy o Zemi proti Nox Obscurus, která byla zobrazena ve hře . Tento útvar původně sjednocoval všechny národy na Zemi a vesmírné kolonie spolu s právě konstruovanou obří Měsíční základnou. Jak se aliance časem rozrůstala o okolní sluneční soustavy, byla přejmenována na Pangalaktickou federaci, protože se k ní přidávaly i civilizace, jež neměly s lidmi nic společného. Pangalaktická federace sloužila jako záštita míru mezi lidskými národy i plemeny mimozemšťanů, ochraňujíc jejich kolektivní zájmy. Jejím prvním prezidentem se stal v roce 12 S.D. bývalý pilot Stephen D. Kenny, průkopník nadsvětelného cestování a hrdina bitvy s Nox Obscurus. Na orbitách rozličných světů se stavěly obří Federální stanice, jež byly domovem pro obří vojenské kontingenty federální flotily i pro ohromné množství civilistů pracujících v průmyslu a ve výzkumu. Pangalaktická federace se též zabývala možnostmi rozšíření vlivu a hranic, čímž se dostávala do střetu s dalšími mocnými říšemi v galaxii Mléčná dráha, například s Aldianskou říší či s Vendeeny. Dále na sebe brala povinnost ochránit světy s mladými civilizacemi před vlivem vyspělých kultur (viz UP3). V roce 772 S.D. sjednocovala Pangalaktická federace několik set druhů inteligentních živých forem. Ne vždy však byl život ve Federaci idylkou. Objevovaly se případy, kdy většina silou protlačovala bezohledně nejrůznější nařízení a jakékoliv protesty arogantně odmítala jako názor minority, proto rostl disent.\n\nOficiální název je Federální stanice #5 (Federation Station #5). Jedná se o první velkou vesmírnou stanici, jež obíhá po orbitě Luny. Její konstrukce začala snad ještě před Třetí světovou válkou před rokem 2064 tehdejšími vládami, avšak stavební práce nabraly strmý spád hlavně po jejím skončení, kdy se základna stala domovem mnoha lidi z radiací zamořených oblastí Země, a také vesmírnou výzkumnou stanicí pod správou úřadu USTA. Po dokončení prací někdy po roce 12 S.D. se stala důležitou základnou a dopravním uzlem, protože je Země metropolí Pangalaktické federace. Kromě vědeckých a obytných center jsou na Měsíční základně k dispozici i velká zábavní a nákupní centra. Díky svým značným rozměrům je snadno viditelná i z velkých vzdáleností od soustavy Země-Luna, a konjunkce Země, Luny, Měsíční základny a Slunce, pozorována z ostrého úhlu tak, aby Slunce vycházející zpoza Země pozorovatele oslepovalo svou září, se stala též ikonou celé série Star Ocean.\n\nJedná se o jeden z nejdůležitějších zákonů Pangalaktické federace. UP3 je lidová zkratka, jež znamená v angličtině Underdeveloped Planet Preservation Pact. Do češtiny by se při zachování zkratek dal přeložit jako \"Úmluva o prezervaci podvyvinutých planet\". Tento zákon upravuje vztahy mezi obyvateli jednotlivých světů a všichni občané Pangalaktické federace i nefederální subjekty přítomné ve Federaci jsou povinni se jím řídit. Byl přijat v zájmu zachování míru a prosperity a k odstranění všech hrozeb tento mír ohrožujících. Ve je v jedné ze scén na konci hry vidět znění prvního článku, dle kterého všechny inteligentní formy života mají nezcizitelné právo na nezávislý vývoj. Dle prvního odstavce jsou všechny inteligentní formy života chráněny před hrozbami kulturní, vojenské či jiné invaze. Dle druhého odstavce platí pro všechny civilizace schopné zrealizovat kontakt s jiným světem zákaz vnášet na dotyčný svět jakékoliv vědecké, znalostní, kulturní či náboženské vlivy, pokud výrazně převyšují vyspělost dotyčného světa. Dle třetího odstavce je pachatel porušení obou předešlých odstavců vnímán jako narušitel vesmírného řádu, proti kterému jsou všichni povinni jakkoliv zakročit. Dle čtvrtého odstavce platí jediná výjimka, a to nouzové přistání na podvyvinutém světě. Vyspělá bytost je v takovém případě povinna vyčkat na záchranu a minimalizovat kontakt s místní civilizací, utajit svůj původ a používat pouze technologie či znalosti dostupné na daném světě.\n\nVe všech hrách série Star Ocean je UP3 hlavními postavami více či méně porušováno. Většina příběhů her se tedy odehrává právě na světech podvyvinutých, které jsou Pangalaktickou federací chráněny úmluvou UP3. Pouze ve Star Ocean: The Last Hope ne, neboť zde až do samého závěru tato úmluva neexistovala. Hlavní hrdina Edge Maverick se však na vlastní kůži přesvědčil, co všechno se může stát, pokud by lidé bez omezení pronikali na podvyvinuté světy. Dříve nebo později by dané světy i jejich obyvatelstvo přivedli k úplné zkáze a zničili by možná i sami sebe. První prezident Zemské aliance (Pangalaktické federace) Stephen D. Kenny nejprve navrhoval vytvořit alianci vyspělých světů spolu s podvyvinutými ve snaze tamní obyvatelstvo vzdělat a pomáhat jim, avšak Edge ho přiměl si to rozmyslet, když přednesl své mnohé argumenty, za zmínku stojí první kontakt s obyvateli Lemurisu, kteří jeho výpravu považovali za bohy, jež vyřeší všechny jejich problémy. Stephen D. Kenny tedy prosadil jako řešení kompromis, kterým byla UP3, jejíž znění představil v emotivním projevu při své inauguraci.\n\nUP3 též nařizuje bytostem pocházejících z podvyvinutých světů při navázání kontaktu s vyspělými bytostmi a při využití například lékařské péče svůj domovský svět navždy opustit a začlenit se do společnosti Pangalaktické federace. K tomu došlo v prvním a pátém díle série Star Ocean. Dále upravuje podmínky, za kterých se podvyvinutý svět stává monitorovaným světem, kdy je dočasně povolen kontakt pouze s příslušníky tamních vládnoucích subjektů, a za kterých je svět považován za vyvinutý a kontakt s jeho obyvateli je prakticky neomezený. K totálnímu zhroucení UP3 došlo v průběhu na Elicooru II, když na tomto podvyvinutém světě došlo k bojům o osud celého vesmíru za ignorance tohoto zákona všemi bojujícími stranami.\n\nJedná se o techniku čarování, jež je však brána v této sérii vědecky. Díky aplikaci symbolů na své tělo může postava, vybavená dostatečným talentem soustředění, vyvolat jevy, jež se dají nazvat magií. Symbologií je možné léčit sebe, spojence, zraňovat nepřátele, ochraňovat sebe, přátele, věci, nebo v extrémních případech ovlivňovat procesy v celém vesmíru. Symbologie totiž představuje zdrojový kód k uspořádání vesmíru, v němž se Star Ocean odehrává. Se symbologií se lidstvo poprvé setkalo v roce 10 S.D. na Aeosu, kde ji využívali eldarijci. Prakticky všechny vyspělé vesmírné národy využívají symbologii.\n\nNa Elicooru II se symbologie nazývá runologií.\n\nVyšší svět, který obyvatelé vesmíéru znají jako 4D svět neboli čtyřrozměrný svět, v němž žijí bytosti podobné lidem, které stvořili vesmír série Star Ocean. Vyšší (4D) bytosti nazývají vesmír Věčnou sférou a používají ho jako realistický herní simulátor. Mohou tedy nepřímo ovlivňovat život obyvatel světa Star Ocean svým hraním, avšak původní živé formy ve Věčné sféře mají natolik vysoce propracovanou umělou inteligenci, že jsou svými schopnostmi vnímat realitu nerozeznatelní od vyšších bytostí. Pro vyšší bytosti je tedy Věčná sféra paralelním světem. Například Blair Lansfeldová je programátorkou a vedoucí projektu Apris, zatímco ve Věčné sféře je Apris na Elicooru II uctíván jako bůh. Většina uživatelů se snaží ve Věčné sféře hrát život dle pravidel, někteří záměrně škodí například hackerskými útoky, mezi které patří tzv. \"Chybějící procedura,\" vysávající energii z Věčné sféry. Jiní se do Věčné sféry nabourávají za vyššími cíly a pro pobavení, avšak jejich akce nejsou nijak destruktivní, naopak mohou hráčům pomoci. Jsou známy i případy Vyšších bytostí, které se do Věčné sféry nastěhovaly natrvalo, například Elena na Elicooru II. Možnost navštívit vyšší svět mají i obyvatelé Věčné sféry, ale je k tomu nezbytné znát symboly změny a spojení a mít přístup k Bráně času na Styxu.\n\nAnglicky: Welch Vineyard; japonsky: ウェルチ・ビンヤード (Weruči Binjádo) \n\nAčkoliv nebyl její statut nikdy potvrzen, je považována za představitelku vyšších (4D) bytostí. Vyskytuje se totiž v každé hře Star Ocean (ačkoliv do prvních dvou dílů byla přidána dodatečně až v předělávkách), tedy by jinak musela žít více než 700 let, aby všechny děje stihla. Ve všech hrách Star Ocean představuje průvodkyni tvorby předmětů a její chování i oblékání je velmi excentrické. Její výstřední oblečení doplňuje ukazovátko s rukavicí na hrotu, kterým při gestikulaci máchá. Její znalosti technologií a funkcí předmětů za všech okolností dalece převyšují znalosti dostupné ve světech, kde se odehrává příběh. V prvních dvou dílech ráda flirtuje s několika herními postavami a ve druhém díle je možné mít ji za členku hráčské party. Ve čtvrtém díle působí jako zaměstnankyně USTA coby hologram a také se ráda plete do milostných vztahů, hlavně mezi Edgeho a Reimi, ráda si dělá legraci z mimozemšťanů, samozřejmě vždy v dobrém. \n\n\n"}
{"id": "1366368", "url": "https://cs.wikipedia.org/wiki?curid=1366368", "title": "Todd Barkan", "text": "Todd Barkan\n\nTodd Barkan (* 13. srpna 1946) je americký jazzový impresário a hudební producent. Narodil se v Nebrasce a vyrůstal v ohijském Columbusu. V roce 1972 zakoupil v San Franciscu tehdy rockový klub Keystone Korner, který změnil v čistě jazzový podnik. Vedl jej až do jeho zániku v roce 1983. Jako producent se podílel na více než stovce alb. Pracoval například na nahrávkách Reda Garlanda, Bobbyho Hutchersona, Archieho Sheppa či Jiřího Mráze. Sám rovněž hrál na klavír.\n"}
{"id": "1366373", "url": "https://cs.wikipedia.org/wiki?curid=1366373", "title": "Manský zámek", "text": "Manský zámek\n\nBývalý Manský zámek stojí v místě zaniklého manského dvora, nedaleko centra města Valašské Meziříčí. Jedná se o jeden ze dvou zámků v historickém Valašském Meziříčí a zároveň o bývalé centrum lenní (manské) části valašskomeziříčského panství. Po necitlivé přestavbě již zámeckou budovu nepřipomíná.\n\nNa území současného Valašského Meziříčí, tvořeného historickými městy Meziříčí a Krásno nad Bečvou, se stýkala dvojice typů panství – dědičného (alodního) v majetku Žerotínů a lenního (manského) ve vlastnictví olomouckého biskupství a později arcibiskupství. Původním centrem obou částí panství byla tvrz v Arnoltovicích, později přenesená na zámek ve Valašském Meziříčí. Až do smrti Maxmiliána Antonína ze Žerotína v roce 1706 však obě části panství měly stejné majitele. Tehdy manskou část získal Jan Jáchym, kdežto dědičnou Karel Jindřich. Novým, dočasným, sídlem manské části panství se stal dům čp. 16. V letech 1779 – 1808 byly obě části panství opětovně spojeny. Po smrti Ludvíka Antonína ze Žerotína zdědila jeho majetek Marie Josefa provdaná Fürstenberková, která v roce 1815 postoupila svoji dědičnou část panství Kinským. Ti přesídlili na zámek v Krásnu, nicméně vlastnili i meziříčský zámek.\n\nMajitelem manské části panství se naopak stal Josef Karel ze Žerotína, který si po roce 1808 jako centrum panství zvolil manský (též Kostkův či Panin) dvůr, v jehož severovýchodní části přibyla budova zámečku, která za Zdeňka ze Žerotína prošla v 50. letech 19. století přestavbou. Na konci 60. let téhož století došlo v monarchii ke zrušení manské držby a tato část panství tak přešla do dědičného držení Žerotínů. V letech 1927 – 1929 v rámci pozemkové reformy přešel zámeček se dvorem do majetku města, které jej přestavělo na sirotčinec, ozdravovnu a poradnu pro matky. Po druhé světové válce pak byl do jeho prostor umístěn dětský domov.\n\n\n"}
{"id": "1366378", "url": "https://cs.wikipedia.org/wiki?curid=1366378", "title": "Ura e Mesit", "text": "Ura e Mesit\n\nUra e Mesit je historický kamenný most v blízkosti vesnice Mes, zhruba 5 km severovýchodně od města Skadar na severu Albánie. Překonává řeku Kir. \n\nMost je 108 m dlouhý, 3,4 m široký, 12,5 m vysoký. Středový oblouk mostu je vysoký až 18 m. Asi pět metrů severně od hlavního oblouku se most mírně vychyluje ze své osy. Vychýlení dosahuje hodnoty 14 °, stavitelé se tak chtěli vyhnout kamenům na říčním dně.\n\nKlasický kamenný most byl vybudován v dobách existence Osmanské říše, zhruba okolo roku 1770. Přesné záznamy o výstavbě mostu nejsou; stáří se předpokládá podle společných znaků s podobnými objekty z téže doby. O jeho zbudování se zasloužil místní osmanský paša Mahmud Bushati. Důvodem pro výstavbu bylo zajištění lepšího spojení na obchodních trasách mezi městy Skadar a Drisht na samém severu Albánie. \n\nVýstavba mostu byla rozdělena do dvou fází. Nejprve byl vybudován centrální oblouk spolu s jedním přiléhajících. Později pak bylo dostavěno zbývajících menších 11 oblouků. V průběhu století byl most opuštěn a značně poničen působením zubu času. Obzvláště značné škody mu způsobily rozsáhlé povodně, které strhly několik oblouků na pravé straně mostu. \n\nMost patří mezi turistické atrakce. Jako památka byl navštěvován již v dobách existence komunistické Albánie. V roce 2010 bylo v okolí mostu koryto řeky vyčištěno od odpadků a zřízeny informační tabule. Na západním předmostí se nachází frekventovaná ulice obestavěná domy.\n"}
{"id": "1366381", "url": "https://cs.wikipedia.org/wiki?curid=1366381", "title": "Hej, sokoly!", "text": "Hej, sokoly!\n\nHej, sokoly (polsky Hej, sokoły, ukrajinsky Гей, соколи) je tradiční polsko-ukrajinská píseň. Jejím autorem je pravděpodobně Tomasz Padura, básník a skladatel polského původu žijící na Ukrajině v 19. století. Příběh písně je zasazen do doby Chmelnického povstání (v polovině 17. století) a vypráví o mladém kozákovi a jeho dívce, se kterou je nucen se rozloučit kvůli válce mezi Polskem a Ukrajinou.\n\nI přes to, že je píseň stará asi 150 let, se dnes těší v Polsku i na Ukrajině velké oblibě a je označována za hit léta 2017; na internetu má píseň několik milionů zhlédnutí. Vznikla i slovenská verze, která zazněla ve filmu \"Čiara\", zde je však text značně pozměněn. Rádio Expres (nejposlouchanější rádio na Slovensku) zařadilo slovenskou verzi v žebříčku nejpopulárnějších hitů na Slovensku v roce 2017 na první místo.\n\nZatím poslední českou verzi (text Jan Filip) nabídla folková skupina Kantoři na svém 13. řadovém albu (2018), jemuž dala píseň Hej, sokoli! i název.\n\npozn.: pořadí jednotlivých slok může být někdy změněno, první sloka však zpravidla vždy zůstává první\n\n\n"}
{"id": "1366385", "url": "https://cs.wikipedia.org/wiki?curid=1366385", "title": "Schmölln-Putzkau", "text": "Schmölln-Putzkau\n\nSchmölln-Putzkau () je obec v německé spolkové zemi Sasko. Nachází se v zemském okrese Budyšín a má obyvatel.\n\nObec leží asi 14 km jihozápadně od okresního města Budyšín. Většina území náleží ke Šluknovské pahorkatině, která na severozápadě hraničí se Západolužickou pahorkatinou a vrchovinou. Nejvyšším vrcholem obce je Valtenberg (587 m). Nejvýznamnějšími vodními toky jsou Wesenitz a Hoyerswerdaer Schwarzwasser. Obcí prochází železniční trať Bischofswerda – Žitava.\n\nSchmölln byl založen patrně ve 12. století, první zmínka o Putzkau pochází z roku 1344. Obec s názvem Schmölln-Putzkau vznikla k 1. březnu 1994 sloučením tří do té doby samostatných obcí.\n\nNeukirch se dělí na 4 místní části. Názvy v hornolužické srbštině jsou uvedeny v závorce:\n\n\n\n\n"}
{"id": "1366388", "url": "https://cs.wikipedia.org/wiki?curid=1366388", "title": "Ján Benko", "text": "Ján Benko\n\nJán Benko (2. března 1908 Veľké Zalužice, dnes Zalužice – 20. února 1957 Bratislava) byl slovenský politik, účastník protifašistického odboje, veřejný činitel a úředník.\n\nNarodil se ve Velkých Zalužicích v rodině rolníka (otec Ján Benko, matka Mária Benková rozená Gajdošová). Lidovou – základní školu navštěvoval v rodné obci, byl talentovaným žákem a upoutal učitele. Následně pokračoval ve studiu na gymnáziu v Michalovcích, kde také maturoval. Právo studoval na Karlově univerzitě v Praze a Univerzitě Komenského v Bratislavě, titul JUDr. získal v roce 1936. Během studentských let byl funkcionářem zemědělských mládežnických organizací, předsedou Ústředního svazu agrárních akademiků, ovlivňovaly ho myšlenky a ideologie Milana Hodži a Vavro Šrobára.\n\nV první Československé republice, zastával nejprve post Referenta \"Zemědělské rady\" pro Slovensko, později v roce 1938 byl vládním komisařem. Také ve třicátých letech 20. století přispíval svými články do časopisu \"Slovenský hospodár\", který byl odborným časopisem slovenských zemědělců a úředním tiskovým orgánem \"Zemědělské rady\" pro Slovensko.\n\nBěhem existence Slovenského státu, byl v letech 1939 až 1944 ředitelem Uhelné společnosti \"Karbonia\". Udržoval však kontakty s domácími odbojovými skupinami, které se postarali o to, že ho jako rezervního nadporučíka povolali do Trnavské vojenské posádky, kde převzal funkci velitele praporu a po vypuknutí SNP se přičinil o zabezpečení převratu v kasárnách.\n\nK nastoupeným vojákům v kasárnách promluvil takto:\n\n\"„Slovenskí vojaci, Nemci obsadili Slovensko, prestala existovať Slovenská republika, slovenská vláda a prezident sú pod kontrolou Nemcov. Máte na výber - dáte sa odzbrojiť Nemcom a poputujete do koncentračných táborov, kde na konci vojny pohyniete alebo sa pripojíte do povstania proti Nemcom a spolu s víťaznou sovietskou armádou sa vrátite zakrátko domov, slávne ako víťazi.“\"\n\nS trnavskou posádkou následně odešel na povstalecké území jako velitel roty praporu \"Dunaj.\" Za bojovou činnost za Slovenského národního povstání povýšen z nadporučíka na štábního kapitána pěchoty. Od března 1944 do konce ledna 1945 působil v partyzánském svazku Chruščov - velitel A. M. Sadilenko. Zúčastnil se jako velitel bojové skupiny obranných bojů u obce Čierny Balog . Po potlačení povstání bojoval v 2. československé samostatné paradesantní brigádě v SSSR, v roce 1945 se stal příslušníkem 1. československého armádního sboru v SSSR. Byl vyznamenán dvakrát Československým válečným křížem 1939, Řádem SNP II. třídy, Československou medailí Za chrabrost před nepřítelem, Sovětskou medailí za vítězství nad Německem a jinými vyznamenáními.\n\nPo roku 1945 byl ředitelem prodejny uhlí při \"Oblastním ředitelství Dolů a Hutí\" na Slovensku, od roku 1948 do roku 1950 na \"Bánské prodejně.\"\n\nV poválečném období, od roku 1947 byl funkcionářem Demokratické strany. Po volbách do Slovenské národní rady, v červnu 1948, byl zvolený za poslance. V letech 1948–1951 byl poslancem SNR za SSO (Strana slovenskej obrody). Byl autorem více článků o politických a hospodářských problémech.\n"}
{"id": "1366393", "url": "https://cs.wikipedia.org/wiki?curid=1366393", "title": "Giovanni Battista Maria Pallotta", "text": "Giovanni Battista Maria Pallotta\n\nGiovanni Battista Maria kardinál Pallotta (\"Palotto, Pallotti\"; 2. února 1594 Caldarola – 22. ledna 1668 Řím) byl římskokatolický duchovní, papežský diplomat a kuriální kardinál.\n\n\n"}
{"id": "1366404", "url": "https://cs.wikipedia.org/wiki?curid=1366404", "title": "Bohemian Rhapsody (film)", "text": "Bohemian Rhapsody (film)\n\nBohemian Rhapsody je životopisný film z roku 2018 o britské hudební skupině Queen. Scénář k němu napsal Anthony McCarten. Zobrazuje dobu patnácti let od založení rockové hudební skupiny Queen až po koncert Live Aid, šest let před smrtí zpěváka skupiny Freddieho Mercuryho. Hlavní role hrají Rami Malek, Ben Hardy, Gwilym Lee, Joseph Mazzello, Allen Leech a Lucy Boynton. Film režíroval Bryan Singer, ale před koncem hlavního natáčení jej vystřídal Dexter Fletcher. Singer ale nakonec zůstal jediným uváděným režisérem kvůli pravidlům Directors Guild of America. Fletcher byl uveden pouze jako výkonný producent filmu.\n\nVznik filmu byl ohlášen již v roce 2010 a hlavní roli měl ztvárnit Sacha Baron Cohen. Baron Cohen ale projekt opustil v roce 2013 kvůli neshodám s producenty a film tak zůstal po určitou dobu u ledu. Výroba filmu se znovu plně obnovila až v listopadu 2016, kdy byl do hlavní role obsazen Rami Malek. \n\nFilm získal různorodé reakce od kritiků, ale zažil velký divácký úspěch a byl nominován na řadu cen. S rozpočtem okolo 50 milionů dolarů vydělal celosvětově přes 800 milionů dolarů, čímž se stal 7. nejvýdělečnějším filmem roku 2018 na světě a prvním v životopisném a dramatickém žánru. V lednu 2019 získal cenu Zlatý glóbus v kategoriích nejlepší film (drama) a nejlepší mužský herecký výkon (drama) (Rami Malek). Kromě toho byl nominován na 5 Oscarů, a to včetně kategorii nejlepší film a nejlepší herec v hlavní roli (pro Ramiho Maleka).\n\nNěkteré události byly oproti realitě pozměněny pro dramatické účely filmu, což scenárista McCarten okomentoval slovy: „Dělali jsme film, ne dokument“. \n\n\n\n"}
{"id": "1366413", "url": "https://cs.wikipedia.org/wiki?curid=1366413", "title": "Kostel svatého Jakuba Většího (Otruby)", "text": "Kostel svatého Jakuba Většího (Otruby)\n\nKostel svatého Jakuba Většího je novogotický filiální kostel v Otrubech, místní části města Slaný. Je prohlášen kulturní památkou České republiky.\n\nKostel se nachází jihozápadně od obce Otruby v lokalitě zvané Lidice či Lidický dvůr. Rozkládá se uprostřed hřbitova na návrší.\n\nPrvní písemná zmínka o zdejším kostele, resp. zdejší plebánii pochází z roku 1352, kdy je zmiňován v registru papežských desátků se zasvěcením svatému Václavovi. Za husitských válek byla ves i s kostelem zničeny. Ves zanikla, ale kostel i dvůr byl obnoven. Kostel byl nově zasvěcen svatému Ondřejovi, toto patrocinium existovalo asi asi do roku 1835 a poté bylo přeneseno na Jakuba Většího. V 16. století bylo jeho majitelem město Slaný, po pobělohorském období patřil k panství Smečno. Původně gotický kostel byl upraven v roce 1780 do barokní podoby. V roce 1880 byla kostelu podle návrhu architekta Achilla Wolfa vrácena gotická podoba. Okna byla upravena do gotické podoby, střecha nad presbytářem byla doplněna sanktusníkem a byla přistavěna sakristie. V severozápadním rohu hřbitova se nacházela dřevěná zvonice, která však zanikla v polovině 19. století. Nacházely se v ní tři barokní zvony. Ty byly převezeny do panské sýpky ve Slaném a během první světové války zrekvírovány. V posledních letech probíhá postupná obnova kostela.\nPůvodně gotický kostel prošel v 18. století barokní úpravou a koncem 19. století byl opět regotizován. Jedná se o jednoduchý jednolodní kostel polygonálně zakončeným kněžištěm. K severní straně kostela přiléhá obdélníková sakristie. Kostel má sanktusník.\n\nV interiéru se nachází hlavní oltář z 18. století se sochami sv. Petra, sv. Pavla a Nejsvětější Trojice. Oltářní obraz sv. Jakuba pochází z roku 1880 a jeho autorem je František Sequens. Oltář byl do kostela přenesen ze zrušené kaple Čtrnácti sv. Pomocníků ve Slaném. Kazatelna vznikla v rámci novogotických úprav.\n\nO rekonstrukci kostela usiluje spolek Wotrubia. V kostele se pořádají koncerty, jichž výtěžek je určen na záchranu památky.\n\n\n"}
{"id": "1366415", "url": "https://cs.wikipedia.org/wiki?curid=1366415", "title": "Blahotice (zámek)", "text": "Blahotice (zámek)\n\nZámek Blahotice je bývalé šlechtické sídlo v Blahoticích, místní části města Slaný.\n\nZámecký areál se rozkládá uprostřed vsi mezi Blahotickým rybníkem a silnicí I/16. Nedaleko se nachází kaplička Panny Marie a svatého Kryštofa.\n\nV Blahoticích stávala původně vladycká tvrz. První písemná zmínka o ní pochází ze 14. století. Tvrz ovšem v 16. století zpustla, poslední zmínka o ní pochází z roku 1638.\nSoučasný zámek nechal v roce 1870 postavit baron Werner Friedrich von Riese-Stallburg poblíž zaniklé tvrze. Jedná se o dvoupatrovou stavbu v novorenesenčním slohu s rizality v průčelí.\n\nZámek je v soukromém vlastnictví a není veřejně přístupný.\n\n"}
{"id": "1366416", "url": "https://cs.wikipedia.org/wiki?curid=1366416", "title": "Kostel Saint-Ouen de Rouen", "text": "Kostel Saint-Ouen de Rouen\n\nKostel svatého Ouena [\"uá\"] je chrám bývalého benediktinského opatství ve francouzském městě Rouen. Je zasvěcen biskupu svatému Ouenovi (\"Audoenus \"), který je zde pohřben. V roce 750 byl založen klášter, který zničili roku 841 Vikingové a byl obnoven koncem 10. století. V roce 1126 byl vysvěcen románský kostel. V roce 1318 započala jeho přestavba v pozdně gotickém slohu, která však byla vinou stoleté války dokončena až v roce 1549. Opatství bylo zrušeno za revoluce a sídlila v něm městská radnice, odsvěcený kostel se proměnil na zbrojařskou dílnu. V padesátých letech 19. století bylo dostavěno západní průčelí, které navrhl v historizujícím stylu architekt Henri Charles Gregoire.\n\nKostel je dlouhý 137 metrů, klenba dosahuje výšky 33 metrů a hlavní věž má 82 metrů. Zvláště cenný je největší soubor vitrážových oken ze 14.-16. století v celé Francii a flamboyantní dekorace. Chrám má tři zvony: Saint-Ouen, Marie a Marcelle Julie. Nacházejí se zde varhany se čtyřmi klaviaturami, které vytvořil v roce 1890 Aristide Cavaillé-Coll a které jsou pro svůj zvuk označovány jako „Michelangelo mezi varhanami“. Kostel je obklopen velkým parkem. Od roku 1840 je budova zanesena na seznam památek Monument historique.\n\nSoučasné varhany postavil v roce 1890 francouzský varhanář Aristide Cavaillé-Coll jako své poslední monumentální (mistrovské) dílo. Jde o velký čtyřmanuálový symfonický nástroj romantické éry vysoce ceněný pro zvukové kvality. Od svého vzniku zůstal jako jedno z mála děl od Cavaillé-Coll nezměněn, díky čemuž zůstal zachován původní zvukový projev. Vestavěn byl do skříně původního stroje od Crespina Carliera z roku 1630. Romantické varhany inauguroval Charles-Marie Widor, který pro ně složil Symphonie gothique no 9 op. 70. Při hodnocení nástroje použil označení „Michelangelo mezi varhanami“.\n\nNejstarší doložené varhany ze 16. století byly zničeny hugenoty roku 1562. V roce 1630 postavil Crespin Carlier na základě plánů od Titelouze osmistopý nástroj se dvěma manuály o 48 tónech a pedálem o 12 tónech. Kolem roku 1582 byl tento nástroj rozšířen Thomasem Morletem. Původní třívěžová osmistopá skříň byla rozšířená na pětivěžovou šestnáctistopou a doplněna pozitivem. Kostel i s varhanami poškodil v roce 1683 hurikán, opravy nástroje měli na starost Jean Brocard a Jacques Cherel. Další práce odvedli roku 1724 Charles Lefebvre a 1733 Nicolas Collar. Je doloženo, že v roce 1741 došlo k rozebrání Charlesem Lefebvrem, ale datum složení není známé.\n\nZáznam z července 1803 uvádí, že „zůstaly jen principály v prospektu a i z těch některé chybějí; všechny ostatní rejstříky, mechanické části, měchy a vzdušnice byly rozebrány, zabaleny a odstraněny, ve skříni nezůstalo nic“. V tomto období byly varhany přestavěny s použitím dílů z nástrojů kostelů St. Godard, St. Vigor a St. Jean. Významné úpravy realizoval mezi lety 1823 a 1839 Pierre-François, později Paul-Louis Dallery.\n\nRoku 1851 byl o celkovou inspekci nástroje požádán Aristide Cavaillé-Coll, který jej označil za jeden z největších ve Francii. Tehdy disponoval 5 manuály, pedálem a 50 rejstříky. Mezi lety 1851 a 1882 došlo k četným změnám. Došlo na nové měchy, k odstranění manuálu echo a instalaci žaluziové skříně (récit). V roce 1888 dostal Aristide Cavaillé-Coll na starost kompletní rekonstrukci nástroje. Cavaillé-Coll se rozhodl zachovat původní rejstříky, pokud byly v dobrém stavu – takových zůstalo zhruba 20. Varhany inauguroval 17. dubna 1890 Charles-Marie Widor. Od té doby došlo pouze k opravám, které nezměnily zvukovou stránku nástroje: rekonstrukci v roce 1941 provedl Debierre-Gloton, roku 1955 pak Beuchet-Debierre. 5. února 1970 prohlásily francouzské úřady varhanní skříň za kulturní památku, 20. října 1976 se ochrana rozšířila i na hudební část nástroje.\n\nVarhany disponují 4 manuály o 56 tónech, přičemž récit expressif je s 20 rejstříky jedním z největších svého druhu mezi nástroji od Cavaillé-Coll. Zajímavé je využití vodorovných jazyků \"Trompette en chamade\", které v tehdejších francouzských strojích nebyly běžné. Pedál má rozsah 30 tónů. Ceněn je mj. pedálový 32′ rejstřík Contre Bombarde, který implementoval Aristide Cavaillé-Coll a jehož zvuková stránka zůstala od svého vzniku (1888) nezměněna. Pedálů kombinací je k dispozici 19. Pro usnadnění hry jsou implementovány barkerovy páky s výjimkou pozitivu.\n"}
{"id": "1366424", "url": "https://cs.wikipedia.org/wiki?curid=1366424", "title": "Alpské lyžování na Zimních olympijských hrách 2018 – smíšená družstva", "text": "Alpské lyžování na Zimních olympijských hrách 2018 – smíšená družstva\n\nSoutěž smíšených družstev na Zimních olympijských hrách 2018 se konala v sobotu 24. února 2018 jako poslední závod v alpském lyžování jihokorejské olympiády na sjezdovce lyžařského střediska Jongpchjong v okresu Pchjongčchang. Závodu v paralelním slalomu se účastnilo 16 smíšených družstev, s celkovým počtem 85 lyžařů. Start vyřazovacích jízd proběhl v 11.00 hodin místního času (UTC+9).\n\nHistoricky prvním olympijským vítězem ve smíšené soutěži družstev z alpského lyžování se stalo Švýcarsko ve složení Denise Feierabendová, Wendy Holdenerová, Daniel Yule, Ramon Zenhäusern a Luca Aerni. Holdenerová tak po slalomovém stříbru a superkombinačním bronzu v Pchjongčchangu zkompletovala olympijskou medailovou sbírku. Stříbrný kov získalo Rakousko, za nějž nastoupili Katharina Gallhuberová, Katharina Liensbergerová, Stephanie Brunnerová, Manuel Feller, Michael Matt a Marco Schwarz. Bronz si odvezlo Norsko po výhře v malém finále nad Francií. Norský tým tvořili Nina Haverová-Løsethová, Kristin Lysdahlová, Maren Skjøldová, Sebastian Foss-Solevåg, Leif Kristian Nestvold-Haugen a Jonathan Nordbotten.\n\nV červnu 2015 Mezinárodní olympijský výbor schválil návrh na zařazení čtyř nových disciplín do programu Zimních olympijských her 2018. Premiéru tak v Pchjongčchangu zažily big air ve snowboardingu, curling smíšených dvojic, závod mužů a žen s hromadným startem v rychlobruslení a také smíšená soutěž družstev v alpském lyžování.\n\nV rámci světových šampionátů se týmová soutěž poprvé objevila na Mistrovství světa 2005 v italském Bormiu.\n\nÚčast v soutěži paralelního slalomu si zajistilo 16 nejlepších národních týmů podle celkového bodového hodnocení v žebříčku národů FIS. Každý tým tvořili čtyři lyžaři, z toho dvě ženy a dva muži. Družstvo mělo také právo nominovat dva náhradníky.\n\nFormát soutěže vycházel z vyřazovacího systému, kdy se vždy utkala dvě družstva systémem KO; vítěz postoupil do dalšího kola, poražený soutěž opustil. V každém vzájemném duelu proti sobě na paralelních tratích slalomu nastoupily dvě dvojice mužů a dvě dvojice žen. V první a třetí jízdě startovaly ženy, ve druhé a čtvrté muži. Vítěz každé jízdy získal bod. Celkově tak došlo k rozdělení čtyř bodů, pokud do cíle dojeli oba závodníci jedné jízdy. V případě nerozhodného stavu po čtyřech jízdách, určil postupujícího nižší součet dvou nejrychlejších týmových časů, složený vždy z jednoho mužského a jednoho ženského.\n\nCelkové pořadí národů dle žebříčku FIS před zahájením olympiády. Lichtenštejnsko, Chorvatsko, Srbsko, Japonsko, Nizozemsko, Finsko a Polsko se účasti v soutěži vzdaly.\n\nKaždé družstvo mohli tvořit čtyři závodníci doplnění o dva náhradníky.\n\nSoutěž se jela vyřazovacím systémem na trati paralelního slalomu od 11.00 hodin místního času (UTC+9).\n<br>\n"}
{"id": "1366429", "url": "https://cs.wikipedia.org/wiki?curid=1366429", "title": "Jan Gellner", "text": "Jan Gellner\n\nJan Gellner (rozený Johann Julius, později John; 18. května 1907 Terst – 2001 Bolton, Kanada) byl letecký navigátor, instruktor a pilot RCAF a navigátor 311. čs. bombardovací perutě RAF, advokát, horolezec a kanadský novinář židovského původu z Česka.\n\nOženil se s Němkou Hertou, které se po válce zhoršila schizofrenie. Z německého Essenu pocházela jeho druhá žena Lilo Mattheisová, se kterou se seznámil v důchodu při horolezectví.\n\nVystudoval Právnickou fakultu Masarykovy univerzity v Brně, s Františkem Kroutilem připravoval české vydání čtyřdílného horolezeckého průvodce na Vysoké Tatry.\n\nV USA nemohl v roce 1939 vstoupit do armády. Od října 1939 organizoval v Kanadě vstup československých emigrantů do československé armády. 25. dubna 1940 byl přijat v náborovém centru ve městě Hamilton do zvláštní zálohy kanadského královského letectva (\"Royal Canadian Air Force Special Reserve\") jako vojín nováček ve věku 33 let a bylo s ním počítáno jako s kadetem pro výcvik na leteckého pozorovatele. 23. května byl v AOS v Maltonu zařazen do vůbec prvního kurzu leteckých pozorovatelů od vypuknutí války v rámci \"British Commonwealth Air Training Plan\" (BCATP). V červnu 1940 se jeho manželce podařilo opustit protektorát a přicestovat přes Itálii a USA do Kanady. 24. října obdržel odznak leteckého pozorovatele jako nejlepší z 37 absolventů kurzu (s hodnocením 82 %).\n\nS platností od 14. listopadu 1940 byl přeřazen k RAF a k 1. prosinci na vlastní žádost přeložen k 311. československé bombardovací peruti RAF jako instruktor navigace.\n\nZ jeho působení se dochoval jeden z mála osobních deníků (knižně zpracovaný v biografii \"Letec po hvězdách\"). 1.–2. července 1941 se účastnil náletu na přístav Brest, kde byl navigátorem v posádce Václava Kordy, jehož letadlo patří mezi několik bombardérů, které zde shodily pumy, a mezi tři stroje, které mohly mít zásluhu na zásahu německého těžkého křižníku Prinz Eugen, který vážně poškodil dělové systémy a tím loď na půl roku vyřadil.\n\nK RCAF byl oficiálně přeřazen s platností od 9. ledna 1942.\n\nPilotní výcvik absolvoval v Kanadě. Záznamy i deník poukazují na jeho vícero nehod s letadly (jedna v každé fázi výcviku: převrácené letadlo Tiger Moth Mk.I při přistání 1. března 1943 – letoun již neopravovaný; hodiny při rozjezdu 29. března s Avro Anson Mk.III – letoun k opravě). Poté krátce přepravoval letadla.\n\nJako pilot sloužil také u 429. perutě, jeho pilotní dráhu a předčasný konec druhého operačního turnusu završilo přistání na hromadě štěrku vedle přistávací dráhy (záznam se nedochoval). Deset posledních měsíců války strávil v Londýně u \"RCAF Oveerseas Headquarters\", mimo jiné se znalostí němčiny občas vyslýchal zajaté německé letce.\n\nJeho rodiče zemřeli v lednu 1943, otec v Terezíně a matka poté v Osvětimi, obdobně jeho sestra Alžběta s manželem. Válku přežila jeho neteř Gabriela. V květnu či srpnu 1945 navštívil Československo, aby uspořádal rodinný majetek. Od 20. listopadu 1945 nastoupil jako důstojník RCAF v Halifaxu. S platností od 24. prosince 1952 byl určen ke službě na velitelství \"No. 3 (Fighter) Wing\" RCAF u německého Zweibrückenu, kde sloužil až do června 1955. Do důchodu byl propuštěn 14. listopadu 1958. Opět se začal věnovat horolezectví.\n\nPodlehl Alzheimerově chorobě. Pohřben byl 30. dubna 2001 na hřbitově \"Caledon East Public Cemetery\".\n\n\n\n"}
{"id": "1366430", "url": "https://cs.wikipedia.org/wiki?curid=1366430", "title": "Farní sbor Českobratrské církve evangelické ve Vsetíně", "text": "Farní sbor Českobratrské církve evangelické ve Vsetíně\n\nFarní sbor Českobratrské církve evangelické ve Vsetíně je základní správní jednotka této církve ve Vsetíně. Na území města se nacházejí dva sbory:\n\n"}
{"id": "1366431", "url": "https://cs.wikipedia.org/wiki?curid=1366431", "title": "Tomáš Famfule", "text": "Tomáš Famfule\n\nTomáš Famfule, na vojně sloužící pod jménem Thomas Famfollet (7. prosince 1793 Mirotice – 11. září 1876 Mirotice), byl příslušník jezdecké pěchoty rakouské (habsburské) armády, vojenský vysloužilec a strýc Mikoláše Alše. Kvůli příslušnosti k lehké jízdě přezdívalo se mu \"(mirotický) švališér\" či \"dragounek\". Famfuleho vliv na mladého Alše a jeho tvorbu přiměl Aloise Jiráska sepsat o něm skicu \"Tomáš Famfule, švališér\" na základě Famfuleových pamětí obohacených vzpomínkami jeho synovce. Jirásek jej zpodobnil též ve \"Skalácích\" jako vysloužilce Užďana. Famfuleho postava jakožto předloha mnohých děl Jiráska a kreseb Alše pomohla koncem 19. století vytvoření archetypu českého vojáka. \n\nTomáš Famfule, bratr Alšovy matky, se narodil v roce 1793 v Miroticích na Písecku. Ve svých dvanácti letech se začal učit krejčovství. \"Vyučil se, pracoval nějaký čas v Blatné; roku 1809 musil do Prahy na kommissní šití. Tohoto válečného roku šilo přes šest set krejčovských tovaryšů v Klementinu pro armádu.\" \"Po komissu\" zůstal jako tovaryš pracovat v Praze po další tři roky. V roce 1812, byl velký odvod na vojnu. \"Brali kde koho, zvláště mladé tovaryše [...]\". Podařilo se mu z Prahy uprchnout, byl však záhy chycen v Budyni a odveden do litoměřických kasáren. Odtud rovněž utekl a snažil se dostat na jih do rodných Mirotic. V rodném domě se pak u rodičů nějaký čas skrýval, dokud i tam nebyl jeho úkryt kompromitován. Sám se nakonec přihlásil a v Písku byl pak přijat k lehké jízdě \"k slavnému pluku Vesan švališér\" (Čtvrtý pluk švališerský, tehdy barona Vincenta, pak 14. pluk dragounský, známý svým útokem v bitvě u Kolína r. 1757).\n\nAlois Jirásek píše, že Tomáš Famfule \"dostal se na vojnu, kdy ohromný požár napoleonských válek plápolal nejprudčeji.\" V roce 1812 odjel z Písku do Prahy fasovat výstroj a výzbroj. Přes Moravu se pak rekruti brali pěšky do Uher, kde jmenovitě \"stáli\" celý měsíc, dostali koně a učili se jezdit. Poté byli posláni do Francouz za plukem. Tomáš Famfule nastoupil jako ,Thomas Famfollet“. Z Francie pak táhli do Polska a pak zpět do Francouz, kde stáli celý měsíc. Poté táhli zpět do Čech, konkrétně do Klatov, kde pluk zůstal až do roku 1820. Následně se přemístili do Vídně, kde stáli dalších devět měsíců. Poté, co se velitel pluku dobrovolně hlásil, táhli spolu s dalšími pluky na jih Itálie \"krotit zbouřené Vlachy\" (tj. Italy) v rámci povstání v Neapoli, jež vypuklo v létě roku 1820 a v roce následujícím bylo rakouskou armádou za podpory evropských panovníků sdružených ve Svaté alianci potlačeno. \n\nNa výpravě do Itálie plnil Tomáš Famfule až do Treviza funkci ubytovatele (vedoucí účtů v plukovním štábu). V Itálii zůstala první plukovnická eskadrona, v níž Tomáš Famfule sloužil, pět let (do roku 1825), z toho tři roky přímo v Neapoli. \"Tehdy uviděl Tomáš Famfule i výbuch Vesuvu a zažil hroznou bouři, když s oddělením své eskadrony tvořil průvod ruskému vyslanci.\" Během svého pobytu v Itálii též získal svého věrného vraníka, s kterým si vytvořil silné pouto a kterého mu všichni záviděli. Z Itálie \"se vrátil roku 1826. Ze Salerna táhli přes Řím, kdež si mirotický švališer koupil na památku dvě měďorytiny, obrázek sochy sv. Petra a pohled na chrám svatopetrský [...]\". Z Říma se přes sever Itálie a přes Lublaň a Štýrský Hradec dostali zpátky do Uher. Díky „milostivému létu“ byl Famfulův pluk, roztroušený po vsích, svolán do Kyseku, kde vojáci získali úlevu ve službě o jeden rok, čímž Tomáš Famfule u linie dosloužil a mohl jít domů. Slouživ cca 14 let, vrátil se do Čech, ovšem následně musel ještě k zemské obraně (Bohmische Landwehr, tzv. „landvér“), jež užívaly vysloužilce jako pohraniční stráže. U „hraničkářů“ v Podkrkonoší v okolí Nového Města nad Metují, u Vrchlabí či Žacléře zůstal čtyři léta v hodnosti Unterjägra – podmyslivce do roku 1830.\n\nZa ta léta vojny, tj. švališérské služby, byl Tomáš Famfule pouze dvakrát v rodných Miroticích. Když táhli do Francouz a jeli kolem Písku, zaskočil si mladý švališér během jedné noci ze Zlivic u Čížové domů. Podruhé se podíval do Mirotic, když stáli v Klatovech. Nadobro se vrátil, až když mu po několika letech u „landvér“ bylo vyhověno v žádosti o definitivní ukončení služby. Tomáš Famfule cítil potřebu vrátit se do rodného domu a urovnat rodinné a majetkové záležitosti po zemřelém otci Janu Famfulem (zemřel v roce 1834). \n\nZ vojny si s sebou přinesl \"soukenný pásek pivoňkové barvy [...] a ty dva obrázky z Říma a lahvičku popela, jenž mu napršel za výbuchu Vesuvského na helmu a plášť. [...] Zůstal svobodný, a žil v rodině své sestry, jejíž dětem byl jako druhým otcem. Po rodičích zdědil chalupu, v níž se pak narodil Mikoláš Aleš. [...] Stavení to později přenechal Famfule svému švagru Alšovi, v jehož rodině zůstal trvale. S ní sdílel všecky starosti i častá stěhování.\" \n\nOd dubna 1835 žil tedy Famfule již v Miroticích, kde se o něho starala matka a dvě neprovdané sestry. \"Začal si zase pomalu zvykat na své původní řemeslo krejčovské a poctivě a skromně se živil. \" Chodily mu též menší částky od finanční stráže za podíl na prodaném pašovaném kontrabandu (např. tabák), který zabavil. Na založení rodiny už zralý čtyřicátník nepomýšlel. Matka mu zemřela v roce 1846. \n\nOd října 1861 bydlel Famfule se sourozenci Alšovými (František a Jan, nejmladší Mikoláš se přistěhoval v roce 1862) v Písku v podnájmu na různých místech, naposledy v domě č. 13 na rohu dnešních Masných krámů a Ningrovy ulice u hokynáře Matěje Dusíka. Tomáš Famfule byl jejich opatrovatelem a zákonným bytným. Přijel za nimi do Písku po třech letech jejich studia (na píseckém gymnáziu a vyšší reálce), kdy se jejich prospěch začal zhoršovat. Dohlížel tedy zejména na studium mladých synovců. \"Byl odpovědným dozorcem mladých sestřenců, jejich společníkem, spravoval na ně, byl jim v ten čas otcem i matkou.\" Po vysvědčení vždy naložili věci na vůz a odjeli na léto do Mirotic. \n\nKrejčovstvím se již Famfule neživil, pouze když bylo třeba synovcům něco ušít či opravit. Chodil však sám vždy vyšňořený a hladce oholený. \n\nRoku 1865 zemřel nejstarší z bratrů Alšových, František. Dva roky poté si sám vzal život druhý nejstarší Jan. Tomáš Famfule tak zůstal v Písku bydlet s nejmladším synovcem Mikolášem Alšem. Roku 1869 zemřela Famfuleho sestra (Alšova matka), Mikoláš opustil gymnázium a odešel do Prahy na malířskou akademii. Alois Jirásek píše, že dále Tomáš Famfule \"[...] zůstal u švagra, s kterýmž se dobře snášel, kterýž se však za rok oženil. Přišla macecha do domu a ta neměla ohledu na starého švališera.\" Famfule se tak nakonec v srpnu 1874 vystěhoval a uchýlil se do mirotického podkostelního špitálu – chudobince. S Mikolášem Alšem se ve svých posledních letech vídal jen, když se vracel z Prahy. \"„Tak co Češi, co Češi!“ ptával se starý vysloužilec, jenž nestál netečně u proudu národem šumícího. [...] Bývali spolu často i večer i v noci, kdy starý švališer na zahradě hlídal. Kouřili, strýc vzpomínal minulých dob na vojně i v Miroticích, jejich rodu, zlobíval se ještě na státní bankrot z roku jedenáctého i na to, že zbytečně ztraceno Slezsko.\"\n\nTomáš Famfule zemřel 11. září 1876, tři roky předtím, než Mikoláš Aleš uspěl při konkurzu na výzdobu Národního divadla. Velkého úspěchu svého synovce se tak nedožil. Pochován je v Miroticích.\n\nVliv na Mikoláše Alše a jeho fantazii, jež se promítla do jeho tvorby, mj. barvitě popisuje Jirásek v povídce \"Tomáš Famfule, švališér\":\n\nTomáš Famfule svým synovcům, jejich přátelům a četným návštěvám, o černých hodinkách, vyprávěl příhody o tažení do Francie, co viděl v Uhrách a co zažil v Itálii, \"vypravoval, jak viděl Vesuv soptit, že byla od toho tma v pravé poledne, jak v Sorrentě se díval na moře a na delfíny, jak jezdil se štafetou do Gaety.\" Vzpomínal na své koně, zvláště vraného. Vypravoval rovněž o potyčkách s italskými povstalci v Padově či o tom, jak císařští vojáci řádili v Nole, kdy \"ani kostelů nešetřili\". \n\n\"Když došlo na Řím, na kostel sv. Petra, vzpomínal vřeleji a jednou, když své sestřence znovu tam prováděl, zatoužil: „Jestli kdo z vás v ty místa přijde, vzpomeňte si na mě.“\" Jirásek píše, že když se Mikoláš Aleš později po získání věhlasu dostal do Říma, aby se poklonil dílu starých géniů, jeho první vzpomínka byla právě na starého švališéra Tomáše Famfuleho, jenž tou dobou již odpočíval v hrobě v rodných Miroticích. \n\nJak uvádí Zdeněk Nejedlý: \"\"Vojenské Alšovy obrazy, ať sgrafitové, ať akvarely nebo kresby, nejsou výjevy z určitých bitev, nejsou žádná glorifikace armády, nýbrž jsou kus života v ní, hlavně kus českého života z dob, kdy se ještě verbovalo, kdy na vojnu chytali, kdy chycené dopravovali svázané k pluku, kdy čeští synkové zmírali v severoitalských pevnostech často i na \"domácí nemoc\", kdy musili do bitev v Němcích, v Italii, v Nizozemsku, ve Francii i doma a bojovali hrdinsky, jak jim dosvědčují i cizí válečné letopisy.\"\"\n\nAlšův strýc, Tomáš Famfule sehrál významnou úlohu i v díle Aloise Jiráska, do jehož mnoha děl přešel v podobě typu, krásného lidového typu českého vojáka, který tím Jirásek pomohl zrodit. O Jiráskovi platí do velké míry to, co sám píše o Alšovi ve svém medailonku \"Tomáš Famfule - švališer\". Tomáš Famfule se stal vzorem pro mnoho Jiráskových postav, počínaje postavou \"salakvadry\" Baltazara Užďana v první rozsáhlejší Jiráskově práci, ve \"Skalácích\" a nezapomenutelným Ceypkem z \"F.L. Věka\" a Doubenem z \"U nás\" konče. \"Jadrnost, poctivost a dobrota, prozářená krásným lidským humorem jsou charakteristické pro tyto postavy. […] Právě takto Jirásek spolu s Alšem vytvořili lidový typ českého vojáka, takový, jaký skutečně byl […].\" \n\n\n\n"}
{"id": "1366440", "url": "https://cs.wikipedia.org/wiki?curid=1366440", "title": "Barry Bostwick", "text": "Barry Bostwick\n\nBarry Knapp Bostwick (* 24. února 1945 San Mateo) je americký herec a komik. Od patnácti let začal vystupovat po Kalifornii stand-up komik. Proslavil se rolí Brada Majorse v muzikálovém filmu \"Rocky Horror Picture Show\" (1975) a rolí starosty Randalla Winstona v sitcomu \"Všichni starostovi muži\" (1996–2002). Za roli v muzikálu \"The Robber Bridegroom\" získal cenu Tony. \n\n"}
{"id": "1366445", "url": "https://cs.wikipedia.org/wiki?curid=1366445", "title": "Snowboarding na Zimních olympijských hrách 2018 – paralelní obří slalom ženy", "text": "Snowboarding na Zimních olympijských hrách 2018 – paralelní obří slalom ženy\n\nParalelní obří slalom žen ve snowboardingu na Zimních olympijských hrách 2018 se konal v sobotu 24. února 2018 jako pátý a poslední ženský závod ve snowboardingu jihokorejské olympiády na sjezdovce Pokwang Phoenix Parku, ležícího v okresu Pchjongčchang. Zahájení kvalifikace proběhlo v 9.00 hodin místního času a vyřazovací fáze odstartovala ve 13.30 hodin. Do závodu nastoupilo 31 snowboardistek ze 14 států.\n\nObhájkyní zlata byla Švýcarka Patrizia Kummerová, která skončila na šestnácté pozici.\n\nStart si zajistilo prvních 32 žen v žebříčku vytvořeném pro snowboardistky, které splnily olympijské nominační kvóty, s účasti maximálně čtyř závodnic na jeden národní olympijský výbor. Všechny kvalifikované snowboardistky se musely také umístit do třicátého místa v závodě Světového poháru či na Mistrovství světa 2017 v Sierra Nevadě, a to během kvalifikačního období od 1. července 2016 do 21. ledna 2018, při dosažení alespoň 100 bodů FIS.\n\nOlympijskou vítězkou se stala 22letá Češka Ester Ledecká, která navázala na týden staré zlato ze Super G v alpském lyžování a jako první žena v historii vyhrála soutěže ve dvou různých sportech na jediné zimní olympiádě, což před ní dokázali pouze norští lyžaři Thorleif Haug (1924) a Johan Gröttumsbraten (1928). Jedinou ženou, která do té doby získala olympijská zlata ve dvou sportech se stala sovětská závodnice Anfisa Rezcovová, jež triumfovala ve štafetovém běhu na lyžích (1988) a následně v biatlonu (1992, 1994).\n\nV kvalifikačních jízdách Ledecká dosáhla nejrychlejšího času v červené a pátého nejrychlejšího v modré dráze, což v součtu znamenalo první postupové místo s výrazným odstupem před druhou v pořadí. Tím si zajistila možnost výběru dráhy pro vyřazovací fázi, s opakovanou volbou červené dráhy, na níž byly v kvalifikaci docíleny rychlejší časy. Všechny čtyři vyřazovací jízdy vyhrála a po Evě Samkové se stala druhou českou olympijskou šampionkou ve snowboardingu.\n\nStříbrnou medaili si odvezla 30letá Němka Selina Jörgová a bronzový kov, po vítězném malém finále nad Ruskou Aljonou Zavarzinovou, připadl další německé snowboardistce, 21leté Ramoně Theresii Hofmeisterové. Obě tak vybojovaly své první medaile z vrcholné světové akce dospělých.\n\nDo kvalifikačních jízd nastoupilo 31 závodnic.\n\nŠestnáct závodnic s nejlepším výsledným časem z kvalifikace postoupilo do vyřazovací fáze.\n<br>\n"}
{"id": "1366446", "url": "https://cs.wikipedia.org/wiki?curid=1366446", "title": "Ratkovské Bystré", "text": "Ratkovské Bystré\n\nRatkovské Bystré je obec na Slovensku v okrese Revúca ležící na úpatí Veporských vrchů. První písemná zmínka pochází z roku 1413.\n\nV obci se nachází klasicistní evangelický kostel z roku 1787, který byl postaven na místě staršího kostela.\n"}
{"id": "1366449", "url": "https://cs.wikipedia.org/wiki?curid=1366449", "title": "Maďarsko na Zimních olympijských hrách 2018", "text": "Maďarsko na Zimních olympijských hrách 2018\n\nMaďarsko na Zimních olympijských hrách 2018 reprezentovalo 19 sportovců (10 mužů a 9 žen) v šesti sportech.\n\n"}
{"id": "1366450", "url": "https://cs.wikipedia.org/wiki?curid=1366450", "title": "Black Panther (soundtrack)", "text": "Black Panther (soundtrack)\n\nBlack Panther: The Album – Music from and Inspired By (nebo také Black Panther: The Album) je soundtrack k superhrdinskému filmu \"Black Panther\". Kurátorem soundtracku byl rapper Kendrick Lamar. Nahrávání probíhalo u labelu Top Dawg Entertainment; o vydání se postarala společnost Interscope Records. Soundtrack byl vydán v únoru 2018. Vedle tohoto soundtracku s původními písněmi bylo vydáno také album filmové hudby, která se objevuje ve filmu. Tuto hudbu složil skladatel Ludwig Göransson, album Black Panther (Original Score) bylo vydáno společností Hollywood Records týden po albu \"Black Panther: The Album\". \n\nNa 61. předávání cen Grammy byla píseň \"King's Dead\" vybrána za nejlepší rapový počin. Album \"Black Panther (Original Score)\" od Ludwiga Göranssona obdrželo Grammy za nejlepší soundtrack. Obdrželo také Oscara za nejlepší filmovou hudbu. Mnoho nominací si vedle toho odnesla titulní píseň \"All the Stars\" (Kendrick Lamar a SZA), například čtyři nominace na cenu Grammy, nominaci na Oscara za nejlepší píseň ve filmu nebo nominaci na Zlatý glóbus za nejlepší píseň. \n\nKurátory alba \"Black Panther: The Album\" byli rapper Kendrick Lamar a výkonný producent Anthony Tiffith, majitel labelu Top Dawg Entertainment. Kendricka Lamara si pro soundtrack vybral režisér filmu Ryan Coogler, jelikož spatřoval podobnost témat řešených ve filmu s tématy v tvorbě Kendricka Lamara. Původně měl Lamar nahrát jen několik singlů, ale po zhlédnutí v té době natočených scén se rozhodl vytvořit kompletní album. Producentem alba se stal Sounwave, dvorní producent labelu Top Dawg Entertainment. \n\nPrvní singl byl vydán v lednu 2018. Byla jím píseň \"All the Stars\" (Kendrick Lamar se zpěvačkou SZA). Původně se singl umístil kolem 30. příčky v žebříčku Billboard Hot 100, ale po uvedení filmu do kin se vyhoupl do top 10 žebříčku. Singl je použit v závěrečných titulcích filmu. Druhým singlem byla píseň \"King's Dead\", kterou nahráli Jay Rock, Kendrick Lamar a Future. V únoru byl vydán třetí singl, píseň \"Pray for Me\", kterou Kendrick Lamar nahrál se zpěvákem The Weekndem. Píseň se objevuje ve filmu ve scéně v kasinu. \n\nAlbum \"Black Panther: The Album\" bylo vydáno 9. února 2018. Debutovalo na 1. příčce žebříčku Billboard 200 a žánrových žebříčcích. V první týden prodeje se v prodalo 154 000 ks (po započítání streamů). Uspělo i mezinárodně. \n\nVedle soundtracku s původními písněmi bylo vydáno také album filmové hudby, která se objevuje ve filmu. Tuto hudbu složil skladatel Ludwig Göransson, album Black Panther (Original Score) bylo vydáno společností Hollywood Records týden po albu \"Black Panther: The Album\". Album o celkové délce 1 hod 35 min obsahuje 28 skladeb.\n"}
{"id": "1366451", "url": "https://cs.wikipedia.org/wiki?curid=1366451", "title": "Eonian", "text": "Eonian\n\nEonian je desáté studiové album norské symfonicky blackmetalové hudební skupiny Dimmu Borgir. Vydáno bylo 4. května 2018 prostřednictvím společnosti Nuclear Blast. Jedná se o první studiovou desku skupiny po více jak osmi letech, předchozí album \"Abrahadabra\" vyšlo v roce 2010. Skupina album produkovala sama za pomoci Jense Bogrena, jenž se ve studiu staral o technické záležitosti. Chorály k písním nahrála spolu s norským komorním sborem Schola Cantrum, s aranžemi jí vypomohl norský jazzový hudebník Gaute Storaas. Autorem přebalu alba je polský výtvarník Zbigniew M. Bielak.\n\n\n\n\n"}
{"id": "1366452", "url": "https://cs.wikipedia.org/wiki?curid=1366452", "title": "Elišky Krásnohorské", "text": "Elišky Krásnohorské\n\nUlice Elišky Krásnohorské na Starém Městě v Praze spojuje Širokou ulici a náměstí Curieových. Nazvána je podle české spisovatelky Elišky Krásnohorské (1847-1926). V letech 1919-21 tu postavili Učitelské domy ve stylu kubismu podle návrhu architekta Otakara Novotného.\n\nUlice vznikla ve 13. století na okraji židovské čtvrti a měla víc názvů:\n\n"}
{"id": "1366453", "url": "https://cs.wikipedia.org/wiki?curid=1366453", "title": "Českobrodská (Praha)", "text": "Českobrodská (Praha)\n\nČeskobrodská ulice s délkou asi 10,55 km patří mezi nejdelší v Praze, spojuje křižovatku ulic Učňovská, Spojovací, Koněvova a Pod Lipami se Starokolínskou a prochází sedmi městskými částmi:\n\nUlice vznikla z původní cesty z Prahy do Českého Brodu a v současné síti pražských pozemních komunikací je součást tzv. Českobrodské radiály. Název \"Českobrodská\" dostala v roce 1931, ale východní úseky ulice se připojovaly postupně s rozšiřováním Prahy a změnami jejich původních názvů. V době nacistické okupace v letech 1940–1945 se německy nazývala \"Böhmisch-Broder Straße\".\n\nOd křižovatky s Pražským okruhem po ulici vede silnice I/12; tento úsek je přetížen a od roku 2015 probíhá jeho rekonstrukce.\n\n\n"}
{"id": "1366454", "url": "https://cs.wikipedia.org/wiki?curid=1366454", "title": "Polská (Praha)", "text": "Polská (Praha)\n\nPolská ulice na Vinohradech v Praze spojuje ulici Anny Letenské a křižovatku ulic Ondříčkova a Slavíkova. Na severu značnou část ulice tvoří Riegrovy sady, kde je sídlo tělovýchovného spolku Sokol Královské Vinohrady s plaveckým bazénem (adresa Polská 1a).\n\nUlice vznikla koncem 19. století a měla víc názvů:\n\n"}
{"id": "1366455", "url": "https://cs.wikipedia.org/wiki?curid=1366455", "title": "Bulharská (Praha)", "text": "Bulharská (Praha)\n\nBulharská ulice ve Vršovicích v Praze spojuje ulice Finská a Na Míčánkách. Nazvána je na počest Bulharské republiky. Od západu na východ přes ní procházejí ulice Mexická, Žitomírská a Tolstého.\n\nBlok domů čp. 705-722 na ulicích Bulharská, Tolstého, Ruská a Na Míčánkách je významný dobový příklad puristické architektury 20. let 20. století. Postaven byl v letech 1926-1927 podle návrhu architekta Františka A. Libry a od 1.11.1993 je chráněn jako kulturní památka České republiky.\n\n"}
{"id": "1366457", "url": "https://cs.wikipedia.org/wiki?curid=1366457", "title": "Rumunská (Praha)", "text": "Rumunská (Praha)\n\nRumunská ulice na Vinohradech a na Novém Městě v Praze spojuje Sokolskou ulici a Náměstí Míru. Nazvána je na počest Rumunské republiky. Je na ní důležitá silnice, v síti pozemních komunikací v Praze vede z Náměstí Míru na severojižní magistrálu.\n"}
{"id": "1366458", "url": "https://cs.wikipedia.org/wiki?curid=1366458", "title": "Maďarská (Praha)", "text": "Maďarská (Praha)\n\nMaďarská ulice v Praze Bubenči spojuje ulici Goetheho a Terronskou. Nazvána je na počest Maďarské republiky. Severní část ulice tvoří park generála Lázaro Cárdenase, mexického prezidenta v letech 1934-40, celým jménem Lázaro Cárdenas del Río (1895-1970).\n\nProstor ulice dostal název až začátkem 20. století:\n\nV letech 2010-12 byla pod ulicí vybudována odlehčovací komora kmenové stoky C pražské kanalizace, která nahradila původní koncovou komoru. Do výměny komory investovala Pražská vodohospodářská společnost, protože měla nízkou kapacitu a kvalita vypouštěných vod neodpovídala GO HMP (generelu odvodnění hlavního města Prahy).\n"}
{"id": "1366459", "url": "https://cs.wikipedia.org/wiki?curid=1366459", "title": "Jozef Krzák", "text": "Jozef Krzák\n\nJozef Krzák (* 18. března 1937 Prešov) je bývalý slovenský prvoligový fotbalista, trenér, rozhodčí a funkcionář na krajské a okresní úrovni. Jednalo se o univerzálního hráče – v nejvyšší soutěži nastupoval jako záložník, útočník a obránce, v Baníku Rožňava byl do svých 17 let brankářem. Nejčastěji však nastupoval v útoku.\n\nZačínal v rodném Prešově jako brankář, jeho prvním trenérem byl Rudolf Vido. Od roku 1952 hrál za Rožňavu, kde studoval. Od roku 1956 nastupoval jako útočník. V československé lize hrál za Tatran Prešov, aniž by skóroval. V nejvyšší soutěži debutoval v neděli 4. března 1962 v Kladně proti domácímu Baníku (prohra 0:2).\n\nPo skončení hráčské kariéry se stal trenérem. Vedl mj. Baník Rožňava v divizi.\n\n"}
{"id": "1366464", "url": "https://cs.wikipedia.org/wiki?curid=1366464", "title": "Snowboarding na Zimních olympijských hrách 2018 – big air muži", "text": "Snowboarding na Zimních olympijských hrách 2018 – big air muži\n\nBig air mužů v Snowboardingu na Zimních olympijských hrách 2018 proběhl 21. a 24. února 2018 v parku Bokwang Phoenix v Pchjongčchangu, Jižní Koreji.\n\n\n Carlos Garcia-Knight započetl body za jeden nejlepší skok pro nesplnění pravidel nutných pro započtení dvou nejlepších skoků – pro započtení dvou nejlepších skoků je nutné skočit tři různé skoky.\n\nReference: \n\n\nReference: \n\nReference: \n"}
{"id": "1366465", "url": "https://cs.wikipedia.org/wiki?curid=1366465", "title": "Brooksovo pravidlo", "text": "Brooksovo pravidlo\n\nBrooksovo pravidlo je pozorování z oboru řízení softwarových projektů, které říká, že přidání dalších pracovníků do zpožděného softwarového projektu povede k jeho ještě většímu zpoždění. Pravidlo se jmenuje podle Freda Brookse, který jej vyslovil ve své knize vydané v roce 1975. \n\nPravidlo je vlastně extrémní variantou hospodářského zákona klesajících výnosů.\n\nSám Brooks, který pravidlo podává jako značné zjednodušení, pro něj uvádí tři důvody:\n\nBrooksovo pravidlo platí pouze tehdy, pokud jsou pracovníci přidáváni až do zpožděného projektu, který je ve své finální fázi a zdroje na jejich zaučení se tedy nestihnou amortizovat. Z tohoto hlediska je řešením přidat pracovníky včas, dřív, než se projekt ve své finální fázi zpozdí. Součástí tohoto řešení může být i rozpoznání, že původní časový harmonogram projektu byl zcela nereálný a byť se blíží plánovaný termín dokončení, projekt má do finální fáze ještě daleko, tedy má smysl předělat harmonogram na reálný, aby projekt přestal být zpožděný, a následně také přidat do nezpožděného projektu pracovníky. \n\nU pozdního přidávání pracovníků je zásadní jejich kompetentnost a správné pracovní zařazení. Nejschopnější specialisté a programátoři potřebují k efektivní práci daleko méně komunikace a zaškolování, navíc je možné je přidat ve větším množství zohledňujícím jejich sníženou efektivitu, když se budou sami zorientovávat v projektu s minimálním obtěžováním původních členů týmu. Kromě toho je možno tým posílit o pracovníky provádějící místo původních pracovníků doplňkové činnosti (dokumentace, testování a podobně), takže původním pracovníkům zbude více času na vlastní vývoj.\n\nCelá řada moderních postupů softwarového inženýrství slouží k snižování komunikační režie, například průběžná integrace, programování řízené testy nebo iterativní vývoj. Podobně usnadňuje rozšiřování týmu i důsledné používání standardizovaných návrhových vzorů v rámci firmy, které usnadňuje přechod mezi různými projekty.\n\nDůležité je rovněž předejít nutnosti zbytečné komunikace správným rozdělením projektu na podprojekty, tedy správným rozpoznáním, které části mohou různé osoby nebo podtýmy vyvíjet s minimální nutností komunikace s ostatními. \n"}
{"id": "1366467", "url": "https://cs.wikipedia.org/wiki?curid=1366467", "title": "Jan Křenek", "text": "Jan Křenek\n\nJan Křenek (5. července 1749 Valašská Bystřice – 11. února 1820 tamtéž), byl \"lajtnant\" (poručík) portášského sboru v letech 1791 až 1818.\n\nNarodil se do rodiny Jiřího Křenka, valašskobystřického fojta a portášského poručíka, a Marie Křenkové (roz. Cibulcové). Jeho otec stál v čele portášského oddílu od roku 1769 do roku 1791, tedy v období největšího rozkvětu sboru.\n\nJan Křenek byl v roce 1780 jmenován šikovatelem (\"feldvéblem\") a tuto pozici zastával až do roku 1791, kdy byl po otcově smrti jmenován novým portášským velitelem. Během svého působení v čele portášů se musel potýkat s narůstající administrativní zátěží, spojenou s rozšířením působnosti sboru na Opavsko a Těšínsko, kde začali portáši sloužit od konce 18. století. Kromě nové působnosti ve Slezsku též portáši museli několikrát zasahovat v oblastech mimo moravsko-uherské pohraničí (např. v roce 1804 na plumlovském panství, kde zasahovali proti pytláckým skupinám). Roku 1805 vykonávali Křenkovi muži asistenční službu u ruské armády, která táhla přes moravské území, aby se zúčastnila bojů proti Napoleonovi. Portáši zde měli dohlížet na pořádek v místech, kde se vojsko momentálně zdržovalo a také zajišťovali logistický přísun potravy pro ruské regimenty.\n\nDo penze odešel v roce 1818, přičemž obdržel odstupné ve výši 360 zlatých. Důvodem jeho odchodu nebyl pouze vysoký věk, ale také požívání nadměrného množství alkoholu, z čehož byl obviňován od roku 1817.Povinnosti, související s výkonem funkce portášského velitele, převzal jeho nejmladší bratr, šikovatel Michal Křenek.\n\nZemřel 11. února 1820 ve Valašské Bystřici, kde byl i pohřben.\n\nV roce 1769 se v Rožnově pod Radhoštěm oženil s Rozálií Románkovou, po jejíž smrti v roce 1806 pojal za manželku Evu Provázkovou. \n"}
{"id": "1366469", "url": "https://cs.wikipedia.org/wiki?curid=1366469", "title": "Městské opevnění (Slaný)", "text": "Městské opevnění (Slaný)\n\nMěstské opevnění ve Slaném existovalo od 14. století. Do současné doby se z něj dochovala jen malá část (tzv. Čertova bašta severně od centra města a část zdi jižně od centra u ulice \"Šultysova\"). \n\nHradby se táhly kolem středu města, tvořily je celkem dvě linie a jejich výška dosahovala až čtyř metrů. Mezi nimi se nacházel parkán, před nimi byl vykopán hluboký příkop, který byl částečně napuštěn vodou z Červeného potoka. \n\nPřístup do města zajišťovaly tři brány (Pražská, Velvarská a Lounská). Z jižní strany existovala malá branka (fortna). Opevnění bylo zbudováno velmi záhy po vzniku města v jeho středověké podobě. Obcházelo celé centrum, za hradbami však zůstala dvě tzv. předměstí, a to pražské a velvarské. Bylo původně dřevěné, až později vzniklo souvislé kamenné opevnění. Táhlo se v délce 1250 m. \n\nHradby byly částečně poničeny během husitských válek. Rovněž byly značně poškozeny při požáru města v roce 1460 a musely být obnoveny. Jejich přestavba probíhala v letech 1461–1472. Vznikly ještě některé další bašty (které se do současné doby nedochovaly).\n\nJednotlivé brány byly bourány postupně v první polovině 19. století. Hradby zanikly v téže době; byly postupně bourány v letech 1835 a 1841. Některé části hradeb však musely být zachovány; např. u kostela sv. Gottharda hradby zpevňovaly základy samotného kostela. V některých částech města byly hradby začleněny do nově budovaných domů.\n"}
{"id": "1366473", "url": "https://cs.wikipedia.org/wiki?curid=1366473", "title": "Novodvinsk", "text": "Novodvinsk\n\nNovodvinsk () je město v Archangelské oblasti v Ruské federaci. Při sčítání lidu v roce 2010 měl zhruba čtyřicet tisíc obyvatel.\n\nNovodvinsk leží v severozápadním Rusku na levém, jižním břehu Severní Dviny. Je vzdálen jen zhruba dvacet kilometrů jihovýchodně od Archangelsku, správního střediska oblasti.\n\nV roce 1936 zde bylo založeno sídlo pro pracovníky celulózky, které bylo pojmenováno \"Vorošilovskij\". V roce 1941 bylo povýšeno na sídlo městského typu. V roce 1957 bylo přejmenováno na \"Pervomajskij\". V 1977 došlo k povýšení na město a přejmenování na \"Novodvinsk\".\n\n"}
{"id": "1366476", "url": "https://cs.wikipedia.org/wiki?curid=1366476", "title": "Lounská brána", "text": "Lounská brána\n\nLounská brána byla jednou ze čtyř bran městského opevnění ve Slaném. Nacházela se na západním okraji dnešního centra města, v Husově ulici.\n\nBrána vznikla nejspíše na počátku 13. století v souvislosti s budováním městských hradeb. Poprvé je zmiňována v roce 1371. Na rozdíl od Pražské brány nebyla tolik dekorována. Poničena byla během husitských válek (Husité na krátkou dobu obsadili Slaný). Po požáru na začátku 2. poloviny 15. století byla rozsáhle přebudována a snížena. \n\nOpět byla přestavěna v polovině 16. století, kdy získala novou střechu. Ta byla jehlanovitého tvaru s věžičkami v rozích a s cimbuřím. Měla vlastní hodiny (od roku 1609). V roce 1614 uhodil do věže blesk a střecha musela být opravena. \n\nTento stav však netrval dlouho; v roce 1634 byla brána poškozena při rozsáhlém požáru města. Obnovena byla pouze provizorně a zůstala v chatrném stavu, který zapříčinila mimo jiné i probíhající třicetiletá válka. \n\nBrána byla zbourána v roce 1835; bourací práce byly zahájeny dne 25. května. Původní hodiny byly prodány do obce Tuchlovice pro potřeby místního kostela. Klíč od brány byl zakopán. V roce 1860 byl na pozemku, kde byl údajně zasypán zeminou, skutečně nalezen.\n\nV roce 2015 byly během archeologického průzkumu, který se uskutečnil v souvislosti s přestavbou Husovy ulice, odhaleny základy brány.\n\n"}
{"id": "1366477", "url": "https://cs.wikipedia.org/wiki?curid=1366477", "title": "Křeček bavlníkový", "text": "Křeček bavlníkový\n\nKřeček bavlníkový (\"Sigmodon hispidus,\" Say & Ord, 1825) je hlodavec z čeledi myšovití, podčeledi Sigmodontinae (američtí křečci). Vyskytuje se v Severní a Jižní Americe. Druh byl často nacházen u bavlníkových polí – odtud pochází jeho druhový název.\n\n\nDruh preferuje travnaté biotopy – prérie, zemědělská krajina. Může se však také vyskytovat i na pouštích se skalnatým podkladem.\n"}
{"id": "1366480", "url": "https://cs.wikipedia.org/wiki?curid=1366480", "title": "Leif Boork", "text": "Leif Boork\n\nLeif Erik Boork (* 3. července 1949 Stockholm) je švédský hokejový trenér. Vedl kluby IFK Östberga, Tibro IK, Nynäshamns IF HC, Hammarby IF a Djurgårdens IF Hockey. Vyhrál s Djurgårdens Elitserien 1982/1983 a v roce 1984 byl jmenován trenérem reprezentace. Dovedl Švédy do finále Kanadského poháru 1984, ale na mistrovství světa v ledním hokeji 1985 v Praze obsadil jeho tým až šesté místo (nejhorší výsledek Švédů od roku 1937) a Boork byl propuštěn. Později trénoval SaiPa, Djurgårdens,\nMora IK, Västra Frölunda HC a MODO Hockey, norskou reprezentaci, IS Almtuna a Brynäs IF a od roku 2014 je hlavním koučem švédské ženské reprezentace. Byl také sportovním ředitelem klubu Hammarby, hráčským agentem a spolukomentátorem přenosů na stanici TV4, píše také sloupky pro deník \"Expressen\".\n\n"}
{"id": "1366483", "url": "https://cs.wikipedia.org/wiki?curid=1366483", "title": "SEED", "text": "SEED\n\nSEED je bloková šifra standardizovaná v roce 1998 vládní Korejskou agenturou pro informační bezpečnost jako standard pro šifrování internetové komunikace v Jižní Koreji. Důvodem vzniku vlastní šifry byla nedostatečná bezpečnost dostupného 40bitového šifrování.\n\nZ technického hlediska se jedná o Feistelovu šifru o 16 rundách s délkou klíče 128 bitů a velikostí bloku rovněž 128 bitů. Nejlepší známý kryptoanalytický útok snižuje pomocí diferenční kryptoanalýzy bezpečnost šifry zkrácené na osm rund na 122 bitů.\n\nFormální podpora pro šifru SEED byla zahrnuta do nejpoužívanějších standardů internetových bezpečnostních protokolů (např. TLS, S/MIME a IPsec) a šifra samotná je veřejně definována i v samostatném RFC (původně , nahrazeno ), ale její faktická podpora v softwaru je vzácná. Její prvotní implementace v ActiveX vedle k etablování zabezpečování jihokorejských webů touto technologií a v důsledku k tomu, že prakticky jediným používaným webovým prohlížečem v Jižní Koreji zůstal Internet Explorer i dlouho poté, kdy jej ve zbytku světa začaly dohánět a předhánět jiné prohlížeče. Mozilla Firefox sice nabízela v některých verzích pro SEED omezenou podporu, ale později ji zase zrušila.\n\n"}
{"id": "1366486", "url": "https://cs.wikipedia.org/wiki?curid=1366486", "title": "Doménový expert", "text": "Doménový expert\n\nDoménový expert je odborník v určité věcně vymezitelné oblasti (tzv. problémové doméně, též business domain). Ta může být vymezena široce (např. automobilový průmysl), nebo naopak velmi specificky (zpracování mzdové agendy). Expertem může být kdokoli bez ohledu na pracovní zařazení – může jím být jak pracovník helpdesku, tak divizní ředitel – důležitá je pouze míra hloubky znalostí, kterou v dané oblasti má. Doménový expert může sehrát důležitou roli jako klíčový uživatel v analýze (informačního) systému, který vzniká (nebo je upravován) za účelem podpory (business) cílů, které si stanoví aktér (podnik) pohybující se v dané problémové doméně. Pokud má business analytik možnost spolupracovat s doménovým expertem ochotným sdílet své know-how, výhodou je především rychlost, s jakou může proniknout do řešené problematiky (v porovnání např. se studiem dokumentace).\n"}
{"id": "1366492", "url": "https://cs.wikipedia.org/wiki?curid=1366492", "title": "Římskokatolická farnost Velká Losenice", "text": "Římskokatolická farnost Velká Losenice\n\nŘímskokatolická farnost Velká Losenice je územním společenstvím římských katolíků v rámci havlíčkobrodského vikariátu královéhradecké diecéze.\n\nVelká Losenice vznikla ve 12. století. Místní kostel je gotická stavba na místě starší stavby, která vznikla současně s vesnicí. Farnost při kostele vlivem dějinných událostí zanikla, kostel 7. dubna 1621 vyhořel. Losenice se stala filiálkou Polné. Samostatná farnost byla obnovena v roce 1746.\n\nFarnost má sídelního duchovního správce, který je zároveň administrátorem ex currendo farnosti Havlíčkova Borová. Od roku 2015 probíhá stavba kaple Panny Marie Karmelské v přifařené vsi Sázavě, kde doposud byl pouze evangelický kostel.\n\n"}
{"id": "1366493", "url": "https://cs.wikipedia.org/wiki?curid=1366493", "title": "Karel Kazda", "text": "Karel Kazda\n\nKarel Kazda (2. listopadu 1889, Slaný – 19. dubna 1947, Beroun) byl český historik, houslista a profesor.\n\nKazda pocházel ze Slaného, kde absolvoval studium na gymnáziu. Poté studoval na Karlově univerzitě a stal se profesorem. Vyučoval v Kutné Hoře, Berouně a v Českých Budějovicích. Poté, co bylo v Berouně otevřeno gymnázium, studoval i tam. Po dlouhou dobu pracoval jako archivář v Berouně. Ve středočeském městě inicioval vznik místního muzea a zorganizoval i jeho sbírky. Hrál také jako houslista v komorním orchestru. Zabýval se i hudební historií; analyzoval díla některých známých českých hudebních skladatelů.\n\nKazda vypracoval publikaci s názvem \"Slaný po stránce historické\", kde sepsal dějiny města a především politické dějiny Slaného. Kromě toho sepsal i řadu dalších publikací, které se věnovaly regionálním dějinám středočeských měst a jejich známých rodáků. Vydal také \"Pověsti a staré tradice z Podbrdska\", které vycházely ze sebraných lidových příběhů regionu.\n\nDatabáze NK ČR uvádí následující díla:\n\n"}
{"id": "1366494", "url": "https://cs.wikipedia.org/wiki?curid=1366494", "title": "Squalodontidae", "text": "Squalodontidae\n\nSqualodontidae je vyhynulá čeleď velkých ozubených kytovců, kteří se vyznačovali dlouhými úzkými čelistmi. Její zástupci žili v oligocénu a miocénu, největší rozmanitosti dosáhli během pozdního oligocénu až po raný a střední miocén před 28 až 15 miliony lety. Jejich fosilie se našly na všech kontinentech mimo Antarktidu.\n\nNa základě kosmopolitní distribuce během miocénu a různých typů zubů je tato čeleď považována za nejpříbuznější s nadčeledí Platanistoidea, přičemž představuje její bazální větev. Squalodontidé byli poměrně velcí, o velikosti dnešních vorvaňovců (\"Mesoplodon\"). Stavby lebky poukazuje na přítomnost tzv. „melounu”, tukového ultrasonického reflektoru, což naznačuje, že využívali echolokaci.\n\nDo čeledi jsou řazeny rody \"Squalodon\", \"Kelloggia\", \"Eosqualodon\" a \"Phoberodon\" popsané na základě nálezů částečných nebo úplných lebek. Monofyletičnost čeledi je nejistá. Do čeledi je někdy řazen i rod \"Patriocetus\".\n\nNěkteří zástupci čeledi byli popsáni na základě poměrně kompletních fosilií, ale většina byla popsána jen podle některých zubů. S největší pravděpodobností byli velmi vzdáleně příbuzní se současnými oceánskými delfíny, podle francouzského paleontologa Christiana de Muizona však vykazují největší spřízněnost s delfínovcem ganžským (\"Platanista gangetica\").\n\nRod \"Squalodon\" poprvé popsal francouzský přírodovědec Jean-Pierre Sylvestre de Grateloup roku 1840. Na základě čelisti myslel, že jde o zástupce plazů, pozdější nálezy ukázaly, že se jedná o ozubenou velrybu. Zuby se podobají zástupcům prakytovců (Archaeoceti), přední řezáky mají kuželovitý tvar, zadní zuby jsou vroubkované. U současných ozubených je jednoduchý kuželovitý chrup atavistickým znakem.\n\n"}
{"id": "1366495", "url": "https://cs.wikipedia.org/wiki?curid=1366495", "title": "Georg Böhm (skladatel)", "text": "Georg Böhm (skladatel)\n\nGeorg Böhm (2. září 1661 Hohenkirchen – 18. května 1733 Lüneburg) byl německý varhaník a hudební skladatel. Je významný svým vlivem na mladého Johanna Sebastiana Bacha a tím, že vytvořil žánr chorální partity.\nPrvním Böhmovým učitelem byl jeho otec, kantor a varhaník, který zemřel v roce 1675. Dalším učitele snad byl Johann Heinrich Hildebrand, kantor v Ohrdrufu, který byl žákem Heinricha Bacha a Johanna Christiana Bacha. Po otcově smrti Böhm studoval na latinské škole v Goldbachu a později na gymnáziu ve městě Gotha, kde absolvoval v roce 1684. 28. srpna 1684 nastoupil Böhm na univerzitu v Jeně. O Böhmových univerzitních letech nebo o jeho životě po absolvování studia není mnoho známo. Znovu se v záznamech objevuje až v roce 1693 v Hamburku. \n\nV roce 1698 Böhm nastoupil po Christianu Florovi jako varhaník hlavního kostela sv. Jana (Johanniskirche) v Lüneburgu, kde pak působil až do své smrti. Oženil se a měl pět synů. V letech 1700 až 1702 se setkal s mladým Johannem Sebastianem Bachem a snad ho i učit. Bach přišel do Lüneburgu v roce 1700 a studoval na Michaelisschule, škole spojené s kostelem sv. Michaela (Michaeliskirche). Carl Philip Emmanuel Bach později v roce 1775 napsal Johankovi Nikolausovi Forkelovi, že jeho otec miloval a studoval Böhmovu hudbu a původní verze dopisu před opravou ukazuje, že jeho první myšlenkou bylo říci, že Böhm byl učitel Johanna Sebastiana. \n\nDne 31. srpna 2006 bylo oznámeno objevení nejstarších známých Bachových rukopisů; jeden z nich (opis Reinckenovy slavné chorální fantazie An Wasserflüssen Babylon) obsahuje přípis „Il Fine â Dom. Georg: Böhme descriptum ao. 1700 Lunaburgi“. Dom. bit může znamenat buď domus (dům) nebo Dominus (mistr), ale v každém případě to dokazuje, že Bach znal Böhma osobně. Šlo zřejmě o přátelství, které trvalo mnoho let, protože v roce 1727 Bach jmenoval Böhma svým zástupcem pro prodej klávesových partit č. 2 a 3 na severu Německa.\n\nBöhm zemřel 18. května 1733 v pokročilém věku 71 let. Jeho syn Jakob Christian, který by zdědil jeho pozici, zemřel mladý. Místo nakonec přešlo na Ludwiga Ernsta Hartmanna, Böhmova zetě.\n\nBöhm je známý především pro své skladby pro varhany a cembalo (především preludia, fugy a partity). Mnoho z jeho děl je napsáno tak, aby je bylo možno hrát na různé nástroje: určitý kus mohl být hrál na varhany, cembalo nebo klavichord v závislosti na situaci, ve které se umělec ocitl. Böhmova hudba je pozoruhodná pro použití stylu \"stylus phantasticus\", založeného na improvizaci.\n\nBöhmův nejdůležitější příspěvek k severoněmecké klávesové hudbě je chorální partita, rozsáhlá kompozice skládající se z několika variací na určitou chorální melodii. Tento žánr vynalezl a napsal několik partit různé délky a na různé melodie. Pozdější skladatelé žánr přejali, nejpozoruhodnější jsou chorální partity Johanna Sebastiana Bacha. Böhmovy chorální partity obsahují složitou figuraci v několika hlasech nad harmonickou strukturou chorálu. Jeho partity obecně mají rustikální charakter a mohou být úspěšně provedeny buď na varhany, nebo na cembalo.\n"}
{"id": "1366496", "url": "https://cs.wikipedia.org/wiki?curid=1366496", "title": "Großröhrsdorf", "text": "Großröhrsdorf\n\nGroßröhrsdorf () je město v německé spolkové zemi Sasko. Nachází se v zemském okrese Budyšín a má obyvatel.\n\nMěsto Großröhrsdorf leží asi 20 km od zemského hlavního města Drážďany. Nejvyšším vrcholem je Oswaldsberg s nadmořskou výškou 312 m. Městem protéká řeka Große Röder. Großröhrsdorfem prochází dálnice A4 a železniční trať Kamenec – Pirna.\n\nGroßröhrsdorf byl založen kolem roku 1250 jako lesně-lánová ves. První písemná zmínka pochází z roku 1349, kdy je ves uváděna jako \"Grozen-Rudigersdorf\". Název pochází z křestního jména lokátora Rüdiger. V roce 1924 získal Großröhrsdorf městská práva. Roku 1998 se spojil s Kleinröhrsdorfem a roku 2017 s obcí Bretnig-Hauswalde.\n\nGroßröhrsdorf se dělí na 4 místní části:\n\n\n\n\n"}
{"id": "1366497", "url": "https://cs.wikipedia.org/wiki?curid=1366497", "title": "Sabrina Gonzalez Pasterski", "text": "Sabrina Gonzalez Pasterski\n\nSabrina Gonzalez Pasterski (* 3. června 1993) je americká fyzička zabývající se fyzikou částic. Svá vysokoškolská studia ukončila na Massachusettském technologickém institutu (MIT) a v současné době je postgraduální studentkou na Harvardově univerzitě.\n\nPasterski se narodila v Chicagu 3. června 1993 Marku Pasterski a Marii E Gonzalez. Její otec, advokát a elektroinženýr, ji podporoval v následování jejích snů. V roce 2008 začala studovat Edison Regional Gifted Center a v roce 2010 promovala na Illinois Mathematics and Science Academy.\n\nJejím velkým zájmem je letectví. V roce 2010 kopilotovala FAA1 na setkání EAA AirVenture Oshkosh a v roce 2006 začala budovat vlastní letadla. Její první samostatný let se uskutečnil v roce 2009 právě v jednom z takto vyrobených strojů.\n\nJako své vědecké vzory Pasterski jmenovala Leona Ledermana, Dudleyho Herschbacha a Freemana Dysona a uvedla, že zájem o fyziku u ní podnítil Jeff Bezos.\n"}
{"id": "1366498", "url": "https://cs.wikipedia.org/wiki?curid=1366498", "title": "Georg Böhm", "text": "Georg Böhm\n\nGeorg Böhm je jméno více osobností:\n"}
{"id": "1366504", "url": "https://cs.wikipedia.org/wiki?curid=1366504", "title": "Dánsko na Zimních olympijských hrách 2018", "text": "Dánsko na Zimních olympijských hrách 2018\n\nDánsko se účastnilo Zimní olympiády 2018. Zastupovalo ho 17 sportovců (10 mužů a 7 žen) v 5 sportech. 9. ledna 2018 bylo rozhodnuto že vlajkonošem na zahajovacím ceremoniálu bude rychlobruslařka Elena Møller Rigasová.\n\nToto je seznam účastníků podle sportů.\n\nNa olympijské závody v alpském lyžovaní se kvalifikovali dva Dánové.\n\nDánsko reprezentoval Martin Møller z Grónska.\n\nDánsko se kvalifikovalo na mužský i ženský turnaj na kvalifikačním turnaji v Plzni v České republice\n\nDánsko reprezentoval jeden závodník.\n\nDánsko získalo kvóty pro kvalifikování čtyr závodníků. Nakonec vyslali dva mužské a jednu ženskou reprezentantkyni.\n\n"}
{"id": "1366508", "url": "https://cs.wikipedia.org/wiki?curid=1366508", "title": "Otodus", "text": "Otodus\n\nOtodus je vyhynulý rod obrounovitého žraloka, který žil od paleocénu po miocén. Jméno pochází ze řeckých slov (ucho) a (zub). Fosilie byly vykopány v Africe, Evropě, Asii včetně Japonska a Severní Americe, což značí kosmopolitní distribuci.\n\nTento rod žraloka je znám z fosilních zubů a zkamenělých center obratlů. Podobně jako u jiných žraloků, i u rodu \"Otodus\" byla kostra tvořená chrupavkou a ne kostmi. Ta se rozpadá, a proto fosilní záznamy celých koster nejsou dobře zachovány. Zuby tohoto žraloka byly velké s trojúhelníkovou korunou, hladkými hranami a vyvinuly se boční hroty. Na základě fosilních důkazů se zdá, že to byl velmi velký žralok. Největší zuby měří přibližně 104 mm a středy obratlů přes 12,7 cm. Takový žralok by dosahoval nejmenších rozměrů 9,1 metru a nejvíce 12,2 metrů. Byl vrcholovým predátorem, lovil pravděpodobně mořské savce, velké kostnaté ryby a jiné druhy žraloků.\n\nZ rodu \"Otodus\" se vyvinul rod \"Carcharocles\". Důkazy poskytly fosilní zuby, přechodné fosilie. Ty byly objeveny v sedimentech řeky Potomac v Marylandu, v ypreských jílech v Belgii a na západě Kazachstánu a velmi se podobají zubům rodu \"Otodus\". Nejsou však hladké, ale mírně zoubkované. Na základě podporované teorie se rod \"Otodus\" vyvinul až k druhu \"Otodus aksuaticus\" a z něj vzešla linie rodu \"Carcharocles\".\n\n"}
{"id": "1366510", "url": "https://cs.wikipedia.org/wiki?curid=1366510", "title": "Osvobození Slaného", "text": "Osvobození Slaného\n\nOsvobození Slaného v roce 1945 se uskutečnilo v rámci Osvobození Československa. Slaný byl osvobozen dne 9. května jednotkami 1. ukrajinského frontu Rudé armády. \n\nVzhledem k tomu, že Němci postup Rudé armády očekávali, ustoupila jejich posádka ze Slaného směrem na západ na Karlovy Vary. Jejich cílem bylo odejít do amerického zajetí a vyhnout se sovětskému vojsku.\n\nJednotky Rudé armády vstoupily do města v noci z 8. na 9. května po krátkých bojích s posledními zbytky německých vojsk. Jednalo se o jednotky, které postupovaly od Loun, směrem z Berlína na Prahu v rámci tzv. Pražské ofenzívy. S přibližujícími se vojsky Rudé armády po první hodině ranní odvysílal městský rozhlas výzvu jednotkám německým, aby se vzdalo. Výzva, že kdo neuposlechne a nesloží zbraně, bude zastřelen, se opakovala každých 30 minut. Město se podařilo obsadit do čtvrté hodiny ranní; němečtí vojáci se do té doby rozprchli do okolí města. Obsazení Slaného probíhalo velice krátce; ruští vojáci měli za úkol postupovat co nejrychleji do Prahy. \n\nSovětská strana ztratila v bojích o Slaný a okolí pouhé tři vojáky. Němců padlo zhruba sto. \n\nUstupující vojsko se dostávalo do střetů s českým obyvatelstvem a docházelo k častým přestřelkám, především na jižním okraji města. Řada německých vojáků byla tehdy zajata nebo zastřelena. K největší přestřelce došlo u budovy nádraží okolo 6:00 ráno, kde kolona jednotek SS zahájila palbu na kolemjdoucí občany. Příslušníci četnictva se dostali s Němci do boje a spolu s železniční stráží je přemohli. Do půl osmé ráno se podařilo německý odpor ve městě zlomit zcela. K přestřelkám docházelo již jen v okolních obcích, kde se i nadále zdržovali někteří rozuteklí němečtí vojáci.\n\nOd osmé hodiny ráno až do desáté hodiny ráno začala postupovat přes Slaný hlavní část 1. ukrajinského frontu. \n\nAž do 15. května byli přes Slaný transportováni němečtí zajatci. O den později bylo konfiskované vybavení německé armády předáno sovětským vojskům. Správcem okresu se stal ruský generál Jermanov. \n"}
{"id": "1366511", "url": "https://cs.wikipedia.org/wiki?curid=1366511", "title": "Dobri Dobrev", "text": "Dobri Dobrev\n\nDobri Dobrev ( ; 20. července 1914 – 13. února 2018) byl bulharský muž, dárce pravoslavné církve. Narodil se ve vesnici Bailovo. Jeho otec zemřel během první světové války. Při bombardování Sofie za druhé světové války přišel o téměř veškerý sluch. Ve stejné době se oženil a se svou manželkou měl později čtyři děti, přičemž dvě z nich přežil. Sám byl ortodoxním křesťanem a každý den chodil dvacet kilometrů pěšky ke Katedrále svatého Alexandra Něvského v Sofii, kde vybíral peníze na charitativní účely. Později začal jezdit autobusem. Přispěl více než osmdesáti tisíci bulharských levů kostelům, klášterům a dalším podobným institucím. Deset tisíc levů daroval například kostelu svatých Cyrila a Metoděje ve svém rodném Bailově a přes třicet tisíc samotné Katedrále svatého Alexandra Něvského. Zemřel roku 2018 ve věku 103 let.\n"}
{"id": "1366513", "url": "https://cs.wikipedia.org/wiki?curid=1366513", "title": "Kondopoga", "text": "Kondopoga\n\nKondopoga (, karelsky , ) je město v Ruské federaci, správní středisko Kondopožského rajónu. Při sčítání lidu v roce 2010 měla bezmála třiatřicet tisíc obyvatel.\n\nMěsto leží na šíji mezi Kondopožským zálivem Oněžského jezera a jezerem Nigozero. Jezera jsou spojena kanálem, na kterém od roku 1923 funguje Kondopožská vodní elektrárna (část průtoku je zajištěna umělým odkloněním vody ze Suny). Od Petrozavodsku, hlavního města republiky, je Kondopoga vzdálena zhruba padesát kilometrů severně.\n\nPřes město vede od roku 1917 Murmanská železniční magistrála z Petrohradu do Murmansku.\n\nPrvní zmínka o Kondopoze je z roku 1563. V polovině 18. století vznikl blízkosti důl na mramor, kterým byla zásobována výstavba Petrohradu.\n\nRozvoji obce výrazně přispělo jako vybudování Murmanské železniční magistrály v letech 1915–1917, tak otevření zdejší vodní elektrárny a papírny v roce 1923.\n\nV roce 1938 se Kondopoga stala městem.\n\nZa druhé světové války byla Kondopoga od 3. listopadu 1941 obsazena finskou armádou a jednotky karelského frontu Rudé armády ji dobyly zpět 28. června 1944 v rámci Vyborsko-Petrozavodské operace.\n\n"}
{"id": "1366517", "url": "https://cs.wikipedia.org/wiki?curid=1366517", "title": "Prihradzany", "text": "Prihradzany\n\nPrihradzany jsou obec na Slovensku v okrese Revúca. První písemná zmínka pochází z roku 1262.\n\nV obci se nachází klasicistní evangelický kostel z roku 1798 a románská rotunda svatý Anny z první poloviny 13. století. Stavba má kruhový půdorys s vnějším průměrem 9,7 m. Nachází se na vyvýšenine mimo území obce.\n\n"}
{"id": "1366523", "url": "https://cs.wikipedia.org/wiki?curid=1366523", "title": "Akademické mistrovství světa v orientačním běhu 2010", "text": "Akademické mistrovství světa v orientačním běhu 2010\n\n17. Akademické mistrovství světa v orientačním běhu proběhlo ve Švédsku ve dnech 19. až 23. července 2010. Centrem závodů AMS bylo Borlänge.\n\nProgram Mistrovství světa podle Bulletinu #4: \n\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČesko reprezentovalo 6 mužů a 6 žen pod vedením trenérů Ondřeje Vodrážky a Radka Novotného.\n\n"}
{"id": "1366525", "url": "https://cs.wikipedia.org/wiki?curid=1366525", "title": "Slaný (nádraží)", "text": "Slaný (nádraží)\n\nSlaný je název železniční stanice, která se nachází v západní části Slaného. Je součástí trati č. 110, nachází se na jejím 54. kilometru. Má šest dopravních kolejí a pět nástupišť.\n\nNádraží bylo budováno od roku 1872 a dokončeno o rok později.\n\nPrvní vlak přijel do Slaného na dnešní nádraží dne 11. května 1873 z Prahy. Stanice ve Slaném byla zbudována jako součást tzv. Pražsko-duchcovské dráhy.\n\nVýstavba nádraží přeorientovala obchodní vztahy ve městě; v podstatě zlikvidovala provoz koňských kočárů z hlavního náměstí do Prahy, které nahradil dostupnější a rychlejší vlak. Slánské nové město vzniklo v okolí dřívější Wilsonovy, dnes Nádražní ulice.\n\nV lednu roku 2019 byla dokončena rekonstrukce hlavní nádražní budovy.\n\nOd roku 2019 zde také nalezneme informační tabule o odjezdech vlaků a hlášení systémem INISS.\n"}
{"id": "1366528", "url": "https://cs.wikipedia.org/wiki?curid=1366528", "title": "Běh na lyžích na Zimních olympijských hrách 2018 – 50 km klasicky muži", "text": "Běh na lyžích na Zimních olympijských hrách 2018 – 50 km klasicky muži\n\nBěh na 50 km klasicky mužů s hromadným startem, běžecká disciplína z programu Zimních olympijských her 2018, se konal 24. února 2018 ve 14:00 místního času (6:00 CET) v Běžeckém centru Alpensia v Pchjongčchangu. Vítězem se stal Fin Iivo Niskanen, stříbro i bronz putovaly do Ruska zásluhou Alexandra Bolšunova a Andreje Larkova.\n\nZávod měl od začátku velmi rychlé tempo. Pole se výrazně roztrhalo již kolem dvacátého kilometru. Na čele odjeli Fin Iivo Niskanen a Kazach Alexej Poltoranin. Ty se vydal pronásledovat Rus Alexandr Bolšunov. Na 30. kilometru již ztrácel i Poltoranin, Niskanen jel na čele sám. Začal se však přibližovat Bolšunov, který Kazacha předjel a na 37. kilometru dostihl i Fina. Vedoucí dvojice pak pokračovala pospolu, Poltoranin i další závodníci už v této fázi závodu nabrali značnou ztrátu. K důležitému momentu došlo na 42. kilometru, kdy byla poslední možnost v depu vyměnit lyže. Niskanen měnil, Bolšunov se rozhodl pokračovat na starých lyžích. Rus si tak vypracoval několikasekundový náskok, který však Fin poměrně rychle sjel a bylo vidět, že především ve sjezdech mu lyže jedou rychleji. Toho Niskanen využil ve sjezdu zhruba 1,5 km před cílem, kdy Bolšunovovi poodjel a získaný náskok si již udržel až do cíle, kde slavil zlato. Bolšunov dojel se zhruba osmnáctivteřinovým odstupem druhý. V boji o třetí místo byl mezitím dostižen a předstižen Poltoranin, kterého v závěru závodu postihla velká krize a nakonec skončil až na 15. místě s více než pětiminutovou ztrátou. Z čtyřčlenné skupiny, ve které byli Norové Martin Johnsrud Sundby, Hans Christer Holund, Rus Andrej Larkov a Kanaďan Alex Harvey, měl v závěru nakonec nejvíce sil Larkov, který vybojoval bronz.\n\nZ českých závodníků byl nejlepší Martin Jakš, který především díky vydařenému závěru vybojoval 8. místo. Aleš Razým dojel 41., Petr Knop 55., Miroslav Rypl závod nedokončil.\n\nV boji o bronz měl nejvíce sil další Rus Andrej Larkov.\n\nZávod odstartoval ve 14:00.\n\n"}
{"id": "1366530", "url": "https://cs.wikipedia.org/wiki?curid=1366530", "title": "Městská spořitelna (Slaný)", "text": "Městská spořitelna (Slaný)\n\nMěstská spořitelna ve Slaném je funkcionalistická budova, která se nachází na rohu \"Husovy\" a \"Palackého\" ulice (kde stávala tzv. Lounská brána), na západním okraji města. Byla dokončena v roce 1931. \n\nDvoupatrová nárožní budova je rozdělena na dvě fasády obložené cihlami a menší plochy, které byly v době vzniku objektu bíle omítnuty. Vestibul byl obložen kararským mramorem. Vstupní portál byl obložen černým a červeným mramorem; vstupní hala potom travertinem. \n\nV roce 1928 byla vypsána veřejná soutěž na novou stavbu městské spořitelny, která by nahradila původní objekt. Osloveni byli významní architekti své doby z celého Československa. \n\nBudova byla vybudována na místě bývalé banky, která byla zbourána v roce 1930. Vznikla podle návrhu architekta Jana Rejchla. Přestože byl ve veřejné soutěži hodnocen lépe návrh Aloise Mezery (jemuž bývá připisována i finální podoba objektu), realizován byl nakonec projekt královéhradeckého architekta Rejchla.\n\nZákladní kámen budovy byl položen dne 12. června 1930 a slavnostní otevření se uskutečnilo o rok a půl později. Strohou typicky funkcionalistickou fasádu budovy ozdobil sochař Václav Nejtek sousoší ženy a chlapce s pokladničkou znázorňující spořivost; další Nejtkova díla jsou umístěna uvnitř budovy. \n\nKvůli ohrožené statice budovy byla socha z průčelí odstraněna a zpět navrácena až v roce 1994. V roce 2000 byla provedena rekonstrukce objektu, která se soustředila především na interiér budovy. Oproti původnímu stavu po dokončení objektu došlo na budově spořitelny jen k marginálním změnám.\n\n"}
{"id": "1366532", "url": "https://cs.wikipedia.org/wiki?curid=1366532", "title": "Newhallský incident", "text": "Newhallský incident\n\nNewhallský incident (Newhall, Santa Clarita, Los Angeles County), známý také jako Newhallský masakr byla krátká přestřelka o půlnoci z 5. dubna na 6. dubna 1970 mezi dvojicí bankovních lupičů (Jack Twinning a Bobby Davis) a dvěma páry příslušníků Kalifornské dálniční policie (CHP). Incident který během čtyř a půl minuty stál život čtyři zasahující policisty, zatímco oběma podezřelým se podařilo lehkými zraněními uniknout, je nejhorším v historii kalifornské policie. V důsledku této události změnila Kalifornská policie a další bezpečnostní sbory napříč USA výcvik policistů a jednání s podezřelými osobami.\n\nPřibližně v 11:55 místního času, 5. dubna 1970 zastavili důstojníci dálniční hlídky kalifornské policie Walt Frago (23 let) a Roger Gore (23 let) notorické zločince Davise (27 let) a Twininga (35 let) jedoucí v červeném Pontiacu Grand Prix r. 1964. Davis, stejně tak jako jeho vozidlo, byl hledaný policií, jelikož krátce předtím málem způsobil dopravní nehodu nedovoleným odbočením. Následný spor s příslušníkem námořní pěchoty, chtěl Davis řešit zbraní, ale po oznámení, že nedaleko se nachází policie, místo opustil. Zúčastněný Ivory Jack Tidwell poté společně se svou manželkou zavolali policii, které uvedli přesný popis Davise i jeho vozidla. Policie následně začala prohledávat okolí.\n\nFrago a Gore sledovali podezřelý Pontiac, který poté, co opustil dálnici, zastavili na parkovišti u přilehlé restaurace, zatímco jim na pomoc jeli James Pence (24) a George Alleyn (24 let). Policisté vyzvali posádku vozidla, aby vystoupila. Davis (na místě řidiče) uposlechl a vystoupil, načež ho Gore chtěl prohledat a Frago přistoupil k vozidlu z druhé strany s brokovnicí zapřenou o bok a mířící směrem vzhůru. Jak se Fago přibližoval k vozidlu, vyskočil Twining ze sedadla spolujezdce a zahájil palbu z revolveru S&W Model 28 na Fraga, který, aniž by stačil vystřelit, padl mrtev po zásahu dvěma projektily ráže .357 Magnum. Jeho kolega Gore služebním revolverem zahájil palbu na Twininga, přičemž ztratil kontrolu nad činností Davise, který vytáhl revolver S&W Model 49 ráže .38 Special a dvěma zásahy z bezprostřední vzdálenosti Gora zabil.\n\nNecelou minutu poté na místo dorazili v dalšími vozu Pence a Alleyn, načež na ně Davis i Twinning zahájili palbu. Při této střelbě oběma došly v jejich revolverech náboje a tak se vrátili do vozidla pro další zbraně. Davis se ozbrojil upilovanou brokovnicí a Twining pistolí Colt M1911, která se mu po jednom výstřelu zasekla, a proto si z automobilu vzal další. Mezitím Alleyn vystřílel v krátkém sledu na Pontiac všechny náboje ze své brokovnice (Remington Model 870). Jedna z vypálených střel sice zasáhla Twininga do hlavy, ale neprorazila lebku, takže mohl Twining pokračoval v útoku. Poté co Alleynovi došli náboje v brokovnici (střílel tak rychle, že přebil i nevystřelený náboj), opětoval palbu služebním revolverem ráže .357 Magnum, ale již nedosáhl žádného zásahu. Naproti tomu Davis se svou upilovanou brokovnicí zasáhl několika projektily Alleyna, kterého se bez úspěchu pokusil odtáhnout do bezpečí kolemjedoucí Gary Kness (31 let, bývalý příslušník námořní pěchoty). Mezitím Davis zahodil svou brokovnici a sebral policejní brokovnici patřící důstojníku Fragovi. Jelikož se ale zbraň zasekla, sebral Davis Fragův služební revolver. \n\nPoslední z policistů Pence zatím vystřílel na zločince všech šest nábojů, které ve svém služebním revolveru měl, aniž by některého z nich zasáhl. Naproti tomu Twining zasáhl Pence svou pistolí do hrudi a obou dolních končetin. Na zemi ležící postřelený Pence se marně snažil nabít revolver, což mu vzhledem k jeho stavu a absenci rychlonabíječe činilo potíže. Gary Kness sebral brokovnici ležící u těla důstojníka Alleyna a pokusil se vypálit na Davise, ale zbraň byla bez nábojů. Proto poté, co na něj Davis zahájil palbu, musel opětovat střelbou z Alleynova služebního revolveru. Fragment jedné z jeho střel zasáhl Davise do hrudi, ale nezpůsobil mu vážnější zranění. \n\nZraněný důstojník Pence se stále snažil přebít svůj revolver a zatímco přebíjel všech šest nábojů, nevšiml si Twininga, který se mu dostal do týlu a popravil ho dvěma výstřely do hlavy. Kness nemající munici se v této pro něj bezvýchodné situaci rozhodl nalézt úkryt v nedalekém příkopu. Krátce poté dorazil na místo další policista ve svém voze a Davis s Twiningem na něj zahájili palbu a z místa činu unikli. \n\nVšichni policisté byli ženatí a dohromady měli sedm dětí.\n\nDavis i Twining se při útěku rozdělili. Davis ozbrojený revolverem důstojníka Fraga byl zadržen o tři hodiny později, když se pokoušel ukrást vozidlo, přičemž následovala přestřelka s majitelem automobilu. Díky tomu byl policií na útěku z místa činu zadržen. Mezitím se Twining, ozbrojený revolverem důstojníka Pence a brokovnicí důstojníka Fraga, vloupal do domu, kde si vzal jednoho z obyvatel jako rukojmí. Poté, co byl dům obklíčen Losangeleskou policií, Twining rukojmího propustil a spáchal sebevraždu. \n\nDavis byl odsouzen k trestu smrti, který mu byl v roce 1973 snížen na doživotní vězení bez možnosti propuštění. V roce 2009 spáchal ve věznici s maximální ostrahou sebevraždu.\n\nNásledky Newhallského incidentu, při kterém během pěti minut zemřeli v krátkém sledu čtyři policisté při střetu se dvěma pachateli, vedly ke změně výcviku a práce kalifornského policejního sboru a dalších policejních složek po celých Spojených státech. Některé faktory, které ovlivnily celou událost:\n\n\nNewhallský incident přispěl k tomu, že kalifornská policie byla první státní policií, která zavedla pro své důstojníky rychlonabíječe.\n\nV roce 2008 byl blízký úsek dálnice Interstate 5 v Santa Claritě přejmenován na počest zavražděných policistů.\n\n\n"}
{"id": "1366538", "url": "https://cs.wikipedia.org/wiki?curid=1366538", "title": "Přestřelka v Miami", "text": "Přestřelka v Miami\n\nPřestřelka FBI roku 1986 v Miami se odehrála 11. dubna toho roku na tehdejším miamském předměstí Pinecrest, mezi osmi agenty FBI a ozbrojenými bankovními lupiči a vrahy Williamem Matixem a Michaelem Plattem. Zadržení podezřelých, kdy měli federální agenti přesilu 4:1 a další kolegy v okolí, se změnilo ve fiasko, které stálo život nejen oba zločince, ale i dva z federálních agentů a pět agentů bylo vážně zraněno. Přestřelka se stala jednou z nejznámějších v americké historii a významně ovlivnila výcvik a práci FBI a dalších bezpečnostních složek v USA i mimo ně. Matix s Plattem obdrželi dohromady překvapujících 18 zásahů než padli. Jedním z hlavních důsledků bylo konečné vyřazení revolverů a munice .38 Special z výzbroje FBI a nahrazení moderními samonabíjejícími pistolemi Glock v nové ráži .40 S&W.\n\nRozdělení agentů v jednotlivých vozidlech bylo následující:\n\n\nV roce 1986 došlo ke střetu osmi agentů FBI a dvou ozbrojených zločinců v Miami na Floridě. Jednalo se o veterány vietnamské války Williama Platta a Michaela Matixe. Platt byl ozbrojen automatickou puškou Ruger Mini M 14 ráže .223 Remington (5,56 NATO). Platt zranil touto zbraní tři agenty FBI, než byl sám do paže zasažen expanzní střelou ráže 9 mm Luger typu Silvertip a třebaže střela pronikla bicepsem, nedokázala už vniknout do hrudníku. Platt zůstal navzdory ošklivému zranění bojeschopný, usmrtil další dva agenty FBI, Grogana a Dova, přičemž byl sám znovu zraněn do nohy další expanzní střelou ráže 9 mm Luger Silvertip. Potom spolu se svým komplicem naskočili do automobilu, avšak dříve než mohli odjet, inkasoval jejich vůz čtyři zásahy z brokovnice. Oba byli těžce zraněni, dezorientovaný Platt vystoupil a napadl revolverem agenta Mirellese, který palbu opětoval svým revolverem ráže .357 Magnum. Agent Mirrelles zasáhl Platta třikrát, Matixe dvakrát. Platt ani poté nepadl a pokračoval v palbě a když vystřílel všechny náboje, několikrát stiskl spoušť svého S&W naprázdno a potom se potácel zpět k vozu pro pušku. Mireless opět vystřelil a posledním nábojem neminul a prostřelil mu zezadu hlavu. Platt byl mrtev okamžitě, Matix podlehl zraněním o něco později. \n\nPět agentů FBI během přestřelky vystřílelo téměř 150 nábojů, přičemž Platt utrpěl dvanáct zásahů a Matix šest. Pitva obou neprokázala v jejich krvi přítomnost žádných omamných látek v době smrti.\n\n\nV důsledku této tragédie vyřadilo FBI ze své výzbroje zbylé revolvery a střelivo .38 Special. Agenti očekávající zvýšený odpor byli vybaveni samopaly H&K MP5. Následně začalo FBI pro své agenty hledat novou pistolovou munici s větším zastavovacím účinkem. Prvotní volba padla na Smith & Wesson 1076 na do té doby neznámé střelivo 10 mm Auto. Pro příliš silný zpětný ráz je toto střelivo hůře zvladatelé a proto později později FBI přešlo na nový zkrácený náboj .40 S&W (10x21 mm), který se stal roku 1990 standardní municí FBI a později i většiny bezpečnostních složek napříč USA. Změny munice dále využila rakouská zbrojovka Glock, která na novou munici, na kterou neexistovala téměř žádná zbraň, proto nabídla své nové modely Glock 22 a Glock 23 v ráži .40 S&W.\n\n\n"}
{"id": "1366540", "url": "https://cs.wikipedia.org/wiki?curid=1366540", "title": "Jan Ullrich (lingvista)", "text": "Jan Ullrich (lingvista)\n\nJan Ullrich, Ph.D. (* 6. prosince 1968, Valašské Meziříčí) je český lingvista a pedagog, který se významnou měrou zasloužil o dokumentaci a revitalizaci jazyka indiánského kmene Lakotů (Siouxů) a také dalších jazyků siouanské jazykové rodiny. \n\nVytvořil nejrozsáhlejší slovník lakotštiny, který byl současně prvním slovníkem pro tento jazyk napsaným důsledně fonémicky (t.j. pravopisem vycházejícím z vyslovnosti významotvorných hlásek). Je také autorem lakotské gramatiky (Lakota Grammar Handbook, 2016), která byla odbornými recenzenty označena za dosud nejpodrobnější a nejlépe napsanou gramatiku na poli dokumentace severoamerických indiánských jazyků.\n\nJeho odborné studie představují zásadní průlom v pojetí lingvistiky siouanské jazykové rodiny.\n\n"}
{"id": "1366542", "url": "https://cs.wikipedia.org/wiki?curid=1366542", "title": "Výzkumný ústav textilního zušlechťování", "text": "Výzkumný ústav textilního zušlechťování\n\nVýzkumný ústav textilního zušlechťování, státní podnik je zaniklá organizace zabývající se textilním zušlechťováním.\n\nOrganizace byla založena státním aparátem v roce 1949 jako \"Sektorový výzkumný ústav bavlnářský a hedvábnický Ústí nad Orlicí.\" Pro ústav byla o rok později zřízena pobočka ve Dvoře Králové nad Labem. Do Dvora Králové bylo v roce 1952 přesunuto i sídlo, které se nacházelo mezi Štefánikovou ulicí a Zoo Dvůr Králové nad Labem. Změněn byl rovněž název ústavu na \"Výzkumný ústav zušlechťovací Dvůr Králové nad Labem, zařízení státní správy\". V roce 1984 se do názvu dostalo textilní zušlechťování. Po roce 1989 se pak ústav nazýval \"Výzkumný ústav textilního zušlechťování, s. p. Dvůr Králové nad Labem\". V roce 1995 bylo rozhodnuto o privatizaci ústavu na základě privatizačního projektu č. 20767 schváleného schváleného usnesením vlády České republiky ze dne 28. 6. 1995 č. 386. Rozhodnutím č. 309/1996 ministra průmyslu a obchodu České republiky ze dne 23. 9. 1996 byla převedena část majetku státního podniku na Fond národního majetku České republiky. Firma později zanikla 10. dubna 2001. Nástupnickou organizací je společnost inoTEX, která ústav v roce 1996 odkoupila. \n\n"}
{"id": "1366543", "url": "https://cs.wikipedia.org/wiki?curid=1366543", "title": "Alexandr Bolšunov", "text": "Alexandr Bolšunov\n\nAlexandr Bolšunov, celým jménem Alexandr Alexandrovič Bolšunov (* 31. prosince 1996, Podyvotě, Brjanská oblast, Rusko), je ruský běžec na lyžích, čtyřnásobný olympijský medailista ze Zimních olympijských her 2018 v jihokorejském Pchjongčchangu. Vybojoval stříbra v závodě na 50 km klasicky, ve sprintu dvojic (s Denisem Spicovem) a ve štafetě, k tomu ještě přidal bronz z individuálního sprintu.\n\n\n"}
{"id": "1366545", "url": "https://cs.wikipedia.org/wiki?curid=1366545", "title": "Thure Lindhardt", "text": "Thure Lindhardt\n\nThure Frank Lindhardt (* 24. prosince 1974, Kodaň) je dánský herec.\n\nLindhardt se narodil v Kodani, dětství prožil v Roskilde. Už ve dvanácti letech dostáva svou první hereckou příležitost ve filmu \"\"Pelle the Conqueror\"\".\nHereckým objevem se však stavá až jeho ztvárněním chlapce s autismem ve filmu režiséra Kaspara Rostrupa \"\"A Place Nearby\"\". Od té doby následuje dlouhá řada rolí ve filmech i v seriálech. \n\nV roce 2009 hraje po boku Toma Hankse mladého švýcarského gardistu ve filmu režiséra Rona Howarda \"\"Andělé a démoni\"\".\nV roce 2011 byl obsazen do hlavní role filmu režiséra Ira Sachse \"\"Neodcházej\"\", který byl uveden v lednu 2012 v premiéře na filmovém festivalu v americkém Sundance, kde byl nominován na cenu Gotham Awards a označen za zásadní herecký objev.\nV roce 2015 byl obsazen do hlavní role 3. série mezinárodně uznávaného dánsko-švédského televizního policejního seriálu \"\"Most\"\"- účinkuje dále i v jeho 4. a poslední sérii, vysílané od začátku roku 2018.\n\nDivadelní kariéru zahájil v roce 1998 v kodaňském divadle CaféTeatret. Během svého života hraje v několika dánských divadlech. V roce 2000 získává hlavní roli Armanda v \"\"Dámě s kaméliemi\"\" v divadle Aladdin v Gladsaxe. V jeho herecké kariéře však převažuje film.\n\n"}
{"id": "1366556", "url": "https://cs.wikipedia.org/wiki?curid=1366556", "title": "Městské jatky (Slaný)", "text": "Městské jatky (Slaný)\n\nMěstské jatky se nacházely ve Slaném, na jihovýchodním okraji města, na Pražském předměstí (v blízkosti dnešního plochodrážního stadionu). \n\nMěstské jatky nahradily původní masné krámy na hlavním náměstí ve Slaném a různé menší jatky, které se nacházely po celém městě (např. ve Vodárenské ulici). Budovány byly v závěru 90. let 19. století a zprovozněny v roce 1897. Při pokládání základů objektu byla nalezena celá řada historických artefaktů významných pro historii regionu. Všichni řezníci získali po zprovoznění jatek povinnost porážet dobytek v těchto jediných centrálních jatkách pro město Slaný. Tato skutečnost vedla k sporům mezi jednotlivými řezníky a správou objektu. Součástí objektů byla rovněž i zdravotní služba. \n\nObjekt v současné době existuje, nicméně již neslouží svému účelu a je součástí průmyslové zóny v jihovýchodní části Slaného.\n"}
{"id": "1366557", "url": "https://cs.wikipedia.org/wiki?curid=1366557", "title": "Vlastivědné muzeum ve Slaném", "text": "Vlastivědné muzeum ve Slaném\n\nVlastivědné muzeum ve Slaném je muzeum ve Slaném. Jedná se o příspěvkovou organizaci města. Založeno bylo v roce 1885. Sídlí na východním okraji Masarykova náměstí v budově bývalé piaristické koleje, kterou sdílí s Knihovnou Václava Štecha.\n\nJiž od počátku bylo muzeum zaměřeno na regionální vlastivědu. Archeologická část sbírek byla založena z nálezů během vykopávek na Slánské hoře na konci 19. století.\n\nNávrh na založení muzea podal Václav Štech 15. května 1885 Občanské besedě ve Slaném (podle jiných zdrojů šlo o 18. května). 5. února následujícího roku městské zastupitelstvo schválilo muzejní statut nové instituce. Muzejnímu sboru předsedal purkmistr August Hemerka, zástupci literárního odboru Občanské besedy pak byli novinář Ferdinand Marjánko jako pokladník, profesor František Stýblo jako knihovník a Václav Štech jako kustod. Muzeum bylo umístěno do domu č. 143 na náměstí a poprvé otevřeno veřejnosti 12. září 1886.\n\nDalší vývoj muzea však na několik let ustal, neboť na jeho správě se krom muzejnímu sboru podílela přímo i městská rada a literární odbor Občanské besedy. Spory o řízení a nespokojenost s výslednou nečinností vedla 1. listopadu 1891 k založení Muzejního spolku, od roku 1898 pojmenovaného Muzejní a literární spolek „Palacký“; jedním ze zakladatelů byl opět Štech. Založení nového spolku vedlo k rozproudění muzejních aktivit: začalo se s výstavami, organizováním přednášek a vydáváním publikací. Od roku 1893 tak začala mj. vycházet ročenka Slánský obzor.\n\nS narůstajícím rozsahem sbírek byly prostory v domě č. 143 shledány jako nevyhovující a roku 1897 se tak muzeum přesunulo do přízemí bývalé piaristické koleje; k znovuotevření sbírek pro veřejnost došlo 29. srpna. Tou dobou tam sídlilo též Gymnázium Slaný, tehdy ve formě státního gymnázia. Po několika dalších stěhováních se roku 1940 muzeum do budovy koleje vrátilo a už zde zůstalo, zatímco gymnázium se během 40. let 20. století přesunulo do nové funkcionalistické budovy.\n\n"}
{"id": "1366559", "url": "https://cs.wikipedia.org/wiki?curid=1366559", "title": "Newportský jazzový festival", "text": "Newportský jazzový festival\n\nNewportský jazzový festival je hudební festival, který se koná v Newportu v americkém státě Rhode Island. Založila jej Elaine Lorillard a jeho organizátorem byl George Wein. Jeho vůbec první ročník se konal v roce 1954 v místním komplexu Newport Casino. Wein v roce 1972 festival přestěhoval do New York, počínaje rokem 1981 se opět koná v Newportu. Na festivalu v různých letech vystupovali například trumpetista Miles Davis, saxofonista Eddie Harris a klavírista Dave Brubeck. Byla zde nahrána řada koncertních alb různých hudebníků.\n"}
{"id": "1366563", "url": "https://cs.wikipedia.org/wiki?curid=1366563", "title": "Geste de Nanteuil", "text": "Geste de Nanteuil\n\nGeste de Nanteuil je název autonomního cyklus pěti starofrancouzských středověkých hrdinských eposů tzv. \"chansons de geste\". Je řazen do do \"Cyklu Doona Mohučského\" a vypráví o životě jeho syna Doona de Nanteuil a jeho potomků. Obsahuje tyto písně:\nEpos pochází z konce 12. století a někdy je připisován žakéři Huonovi de Villeneuve z Champagne. Píseň, jejíž text se téměř nedochoval (k dispozici je pouze několik fragmentů), vypráví o válce mezi Karlem Velikým a Doonen de Nanteuil. Karel posílá k Doonovi jako vyslance Bertranda, syna vévody Naimona, který zabije Doonova syna Bérarta. V následující válce proti Karlovi pomáhá Doonovi jeho bratranec Girart de Roussillon. Doon musí nakonec opustit Nantenuil a uchýlit se do Apulie, kam jej Karel pronásleduje. Nakonec válka skončí smírem. Příčiny tohoto smíru nejsou příliš jasné, pravděpodobně šlo o zásah anděla.\n\nEpos z přelomu 12. a 13. století je pokračováním eposu \"Doon de Nanteuil\". Vypráví se v něm o Doonově synovi Garnierovi, který je po smrti svého otce vychován Karlem Velikým a jeho manželkou. Karel mu dá za manželku Ayu, dceru vévody z Avignonu. O dívku však stojí rovněž syn zrádce Ganelona Bérenger a jeho příznivci rozpoutají feudální válku. Aye je unesena a Avignon je vypleněn. Císař vytáhne proti vzbouřencům a pronásleduje i Garniera, o kterém jej přesvědčili, že zneužil jeho důvěru. Ten se ukryje na Mallorce u saracénského krále Ganora, který mu pomůže v boji. Bérenger je zabit a Garnier se s Ayou vraví do Avignonu, kde se jim narodí syn Gui. Válka však pokračuje a Garnier je zabit. Ganor pomůže Guymu smrt svého otce pomstít, stane se křesťanem a ožení se s Ayou. \nPíseň vznikla kolem roku 1207 a je pokračováním eposu \"Aye d'Avignon\". Garnierův syn Gui příchází na dvůr Karla Velikého, kde je příznivě přijat, což se nelíbí dalším příbuzným Ganelona, zejména jeho synovci Hervieuovi. Do Guiho se zamiluje Aiglantine, dcera krále Yona z Gaskoňska, která přijela na Karlův dvůr hledat manžela. Intrikami Ganelonových příbuzných dojde k tomu, že Karel dá dívku Hervieuovi. To má za následek feudální válku. Gui dívku unese, Nantenuil je obležen Karlovými vojsky. Gui se s Karlem smíří, podaří se mu Hervieuva v bitvě zabít a oženit se s Aiglantine. \n\nPíseň, jejíž vznik se klade mezi roky mezi 1225 a 1250, vypráví o osudech Parise, dcery Garniera de Nantenui. Ta se provdá za Raymonda, vévodu Saint-Gilles. Příbuzní vrahů Garniera se obávají pomsty a chtějí Parise odstranit, a proto jí pošlou otrávená jablka. Shodou okolností se však otráví Raymondův bratr Beuve. Vrazi obviní ze zločinu Parise, Raymond tomu uvěří a Parise vyžene. Ta, doprovázena několika rytíři, se dostane až do Uher, kde v lese porodí syna Huguese. Ten je však unesen a vychováván na uherském královském dvoře. Parise se uchýlí do Kolína nad Rýnem k hraběti Thierrymu. Zde se o mnoho let později setká se svým synem, kterému se podaří usmířit vévodu Raymonda se svou matkou. Vrazi jsou po zásluze potrestáni, Hugues si vezme za manželku dceru uherského krále a přijímá uherskou korunu. \nJedná se o pozdní chanson de geste z konce 14. Století. Je pokračování eposu \"Gui de Nanteuil\" a hlavním hrdinou je jeho syn Tristan. Část písně, vyprávějící o jeho narození, je ztracena. V nepřítomnosti Guiho de Nanteuil a jeho ženy Aiglantine, je Avignon napaden nepřáteli a Aye je nucena se přestrojit za rytíře. Tristan vyroste a prožívá celou řadu na sebe nahromaděných nepravděpodobných dobrodružství. Nakonec vysvobodí Ayu i jejího muže Ganora ze saracénského zajetí. Dílo tak vykazuje úpadkové prvky žánru související se vznikem rytířských románů.\n\n"}
{"id": "1366569", "url": "https://cs.wikipedia.org/wiki?curid=1366569", "title": "Kostel svatého Vavřince (Slaný)", "text": "Kostel svatého Vavřince (Slaný)\n\nŠpitální kostel sv. Vavřince je dnes již zaniklý kostel ve Slaném. Z objektu se dochovalo torzo obvodových zdí na Pražském předměstí.\n\nKostel sv. Vavřince patřil ke špitálu, jenž je v počátečním období doložen zejména díky darům. V roce 1359 darovala špitálu Kateřina Michková 50 kop pražských grošů na nákup luk a polí. Jaroslav Bořita z Martinic odkázal špitálu 500 kop grošů. Roku 1723 byla vydána nová nadační listina. Ke zrušení kostela došlo během vlády Josefa II. V roce 1812 byla stavba odkoupena děkanem Šimákem, došlo k obílení kostela, ale v roce 1813 musel být kostelík v rámci válečných příprav použit na skladiště obilí pro vojsko. Bohoslužby zde opět začaly být slouženy 4. července 1814, avšak v prosinci byl zase vydán vojsku. V roce 1817 došlo k vyklizení kostela.\n\nV roce 1826 je doložena oprava stavby a nákup nového zvonu, bohoslužby se konaly až do roku 1842. V roce 1851 spadl krov. Poté byl roku 1853 odprodán kostel i se hřbitovem, došlo k jeho zboření. Nový majitel, baron Ries ze Stallburgu, z pozůstatků vybudoval ovčín, jehož ohrada ukazuje rozměry hřbitova rozkládajícího se kolem kostela. \n\n\nZ výnosů z odkazu Jaroslava Bořity z Martinic, což bylo 35 zlatých ročně, se hradila údržba stavení a část se rozdělovala mezi 6 žen, které ve špitálu dožívaly. Také obdržely každý rok od hraběte šaty, dříví a občas chléb.\n\nJeště v roce 1880 existoval fond bývalého kostela a špitálu sv. Vavřince, který činil 9409 zlatých. Z něj byla zakoupena budova staré dívčí školy u děkanského chrámu, která byla přebudována na chudobinec sv. Vavřince. Ten byl posléze přestěhován do domu č. 19 v Pivovarské ulici. \n\n"}
{"id": "1366570", "url": "https://cs.wikipedia.org/wiki?curid=1366570", "title": "Jana Fialová", "text": "Jana Fialová\n\nJana Fialová (* 13. června 1973 Bransouze) je česká politička a středoškolská pedagožka, od roku 2012 zastupitelka a radní Kraje Vysočina, v letech 2006 až 2014 starostka obce Bransouze, v letech 2018 až 2019 místopředsedkyně ČSSD.\n\nV letech 1987 až 1991 vystudoval obor textilní technologie na Střední uměleckoprůmyslové škole Jihlava-Helenín a v letech 1991 až 1996 pak pokračovala studiem oboru textilní materiálové inženýrství na Fakultě textilní Technické univerzity v Liberci (získala titul Ing.). Vzdělání si pak ještě rozšířila doplňkovým pedagogickým studiem na Univerzitě Karlově v Praze (2001 až 2003) a studiem písemné a elektronické komunikace na Vysoké škole ekonomické v Praze (2008 až 2010).\n\nMezi lety 1996 a 1998 pracovala jako výrobní manažerka v akciové společnosti \"TREPON\" a následně mezi lety 1998 a 2001 jako vedoucí marketingu a propagace v akciové společnosti \"BOPO Třebíč\". V letech 2004 až 2012 pak působila jako učitelka odborných předmětů na SUŠT Jihlava-Helenín. K tomu byla také v letech 2006 až 2011 odbornou asistentkou na Technické univerzitě v Liberci, resp. na detašovaném pracovišti v Jihlavě-Heleníně.\n\nJana Fialová žije v obci Bransouze na Třebíčsku, je vdaná. Aktivně ovládá anglický jazyk, pasivně pak ruský jazyk. Mezi její záliby patří cyklistika, lyžování, tanec, cestování a četba.\n\nV komunálních volbách v roce 2002 byla jako nezávislá zvolena zastupitelkou obce Bransouze. Mandát zastupitelky obce jako nezávislá ve volbách v roce 2006 obhájila a na konci října 2006 se stala starostkou obce. Také ve volbách v roce 2010 obhájila jako nezávislá zastupitelský mandát a v listopadu 2010 byla po druhé zvolena starostkou obce. V průběhu dalších let vstoupila do ČSSD a za tuto stranu obhájila mandát zastupitelky obce i ve volbách v roce 2014. Novým starostou se však v listopadu 2014 stal Jan Boček. Ve volbách v roce 2018 již nekandidovala.\n\nV krajských volbách v roce 2012 byla za ČSSD zvolena zastupitelkou Kraje Vysočina. V listopadu 2012 se navíc stala uvolněnou radní pro oblast školství, mládeže a sportu. Ve volbách v roce 2016 obhájila mandát zastupitelky kraje a v listopadu 2016 se již po druhé stala radní kraje.\n\nVe volbách do Poslanecké sněmovny PČR v letech 2013 a 2017 kandidovala za ČSSD v Kraji Vysočina, ale ani jednou neuspěla. Na mimořádném sjezdu ČSSD v roce 2018 kandidovala na post místopředsedkyně strany a dne 7. dubna 2018 uspěla. Pozici místopředsedkyně strany zastávala do dalšího sjezdu ČSSD v březnu 2019.\n"}
{"id": "1366571", "url": "https://cs.wikipedia.org/wiki?curid=1366571", "title": "František Křehlík", "text": "František Křehlík\n\nThDr. František Křehlík (* 23. listopadu 1907, Olší nad Oslavou – † 13. srpna 1982, Moravec) byl moravský římskokatolický duchovní, působící v brněnské diecézi, děkan někdejšího jevišovického děkanátu a iniciátor stavby kostela v Brně-Slatině.\n\nNarodil se v Olší nad Oslavou ve farnosti Netín poblíž Velkého Meziříčí v rodině Františka Křehlíka a jeho manželky Anastázie, rozené Peksovy. Rod Peksů je v Olší nad Oslavou doložen již od 16. století. František Křehlík vystudoval \"Vyšší zemskou reálku\" ve Velkém Meziříčí a v červnu roku 1926 složil maturitní zkoušku. V letech 1927-1932 studoval teologii v brněnském kněžském semináři a následně byl vysvěcen na kněze.\n\nSvé kněžské působení zahájil jako kooperátor ve Velkých Pavlovicích, kde však působil pouze pár měsíců. Následně působil v Mrákotíně a poté se na dlouhou dobu stala jeho působištěm brněnská Líšeň. Během svého zdejšího působení svými kázáními (resp. svým řečnickým a vypravěčským uměním - za základ kázání vždy sloužil příběh, který byl aplikován na náboženskou tématiku) ovlivnil pozdějšího herce Miroslava Gabriela Částka. Během druhé světové války Křehlík také spolupracoval s protinacistickým odbojem. V roce 1947 se podílel na výstavbě kostela Povýšení svatého Kříže v Brně-Slatině a 19. září 1948 se účastnil jeho vysvěcení.\n\nV roce 1958 byl vzat do vyšetřovací vazby a obviňován ze spolupráce s knězem Janem Dokulilem, který se v letech 1950-1957 ukrýval v okolí Velkého Meziříčí před zatčením. Křehlíkovi bylo konkrétně kladeno za vinu, že Dokulilovi přes své známé posílal jídlo a peníze. Dokulila se podařilo zatknout až v srpnu roku 1957 a následovala perzekuce jeho skutečných či domnělých podporovatelů. Režimu rovněž vadila Křehlíkova značná obliba u jeho farníků. Od vězení nakonec oblíbeného kněze zachránila prezidentská amnestie. Státní moc jej však nechtěla nechat zcela bez postihu. Na brněnskou kapitulní konzistoř byl proto vznesen požadavek, aby byl Křehlík odstraněn z Brna.\n\nKonzistoř nátlaku podlehla a František Křehlík byl s účinností od 15. září 1958 z Brna přeložen až do Pavlic blíže hranic s Rakouskem. V roce 1968 se navíc stal děkanem tehdejšího \"jevišovického děkanátu\" (který později zanikl, pavlická farnost poté byla vřazena do vranovského děkanátu). Na sklonku života, v roce 1977, odešel z aktivní duchovní správy. Až do roku 1979 mu byl ponechán titul jevišovického děkana. Po odchodu z aktivní duchovní správy dožil v kněžském domově na Moravci (č. p. 53) u Nového Města na Moravě. Pohřben je na hřbitově v Netíně v řadě kněžských hrobů.\n"}
{"id": "1366580", "url": "https://cs.wikipedia.org/wiki?curid=1366580", "title": "Dubské vrchy", "text": "Dubské vrchy\n\nDubské vrchy jsou geomorfologický okrsek v okrese Tábor v Jihočeském kraji, vzdušnou čarou 80 kilometrů jižně od Prahy.\n\nGeomorfologický okrsek Dubské vrchy s rozlohou 47,69 km² tvoří součást Pacovské pahorkatiny, která je podcelkem Křemešnické vrchoviny a ta je celkem Českomoravské vrchoviny.\n\nDubské vrchy mají široké zaoblené vrcholy, které jsou tvořené svory a svorovými rulami. Tyto vrchy jsou převážně pokryty souvislými lesními komplexy se smrkovými porosty s borovicemi, vzácněji s buky, lípami a javory. Nejvyšším vrcholem Dubských vrchů je kuželovitý vrch Batkovy (724,2 m n. m.).\n\nRozsáhlý komplex lesů a vodních ploch vytváří hodnotnou krajinnou architekturu. K tomu přispívá kompozice vějířovitě uspořádaných alejí podél cest mezi obcemi Mašovice a Pohnánec pod vrchem Homole (666 m n. m.). \nNa území Dubských vrchů leží Přírodní park Polánka. \n\nOblast Dubských vrchů je součástí hemiboreální klimatické zóny. Průměrná roční teplota v oblasti je 7 °C. Nejteplejším měsícem je červenec s průměrnou teplotou 18 °C a nejchladněji je v lednu s −8 °C. Průměrný roční úhrn srážek je 994 milimetrů. Nejdeštivější měsíc je červen s průměrem 136 mm dešťových srážek a nejsušší je pak březen s 39 mm srážek.\n\nV oblasti Dubských vrchů a okolí probíhala v minulosti těžební činnost, těžilo se stříbro. Dolování stříbra v Dubských vrších dosáhlo největšího rozkvětu mezi roky 1580 a 1618. Poté postupně docházelo k úpadku dolů, kdy se prováděly jen nejnutnější udržovací práce. Po třicetileté válce byla těžba obnovena a v letech 1662–1692 bylo vytěženo 118 kg stříbra. Následovalo období, kdy se několikrát střídal útlum s pokusy o znovuobnovení těžby. Důlní činnost nebyla rentabilní a byla definitivně ukončena v 2. polovině 19. století.\n\nDubskými vrchy vedou jak turistické trasy pro pěší, tak i trasy pro cykloturisty:\n\n"}
{"id": "1366581", "url": "https://cs.wikipedia.org/wiki?curid=1366581", "title": "Hotel Grand (Slaný)", "text": "Hotel Grand (Slaný)\n\nHotel Grand se nacházel ve městě Slaný ve Středočeském kraji. Jeho budova stojí na rohu současných ulic \"Třebízského\" a \"Dr. Edvarda Beneše\".\n\nHotel vznikl na místě původního zařízení s názvem \"Hotel u Bílého Beránka\", který byl zbudován nejspíše okolo roku 1880.\n\nModerní hotel vznikl v 30. letech 20. století přestavbou novorenesanční budovy podle architekta Roberta Ehrlicha. Přestože byl majitel stavby upozorněn, že musí zachovat původní umělecké vyznění fasády, rozhodl se neuposlechnout a objekt přestavěl dle svých potřeb. Dne 29. srpna 1931 byl \"Hotel Kořán\" slavnostně otevřen. Později hotel změnil název, neboť ještě v 30. letech byl prodán novému vlastníkovi. V roce 1933 se zde uskutečnil československo-rumunský večer pod záštitou tehdejšího československého premiéra Jana Malypetra. \n\nV roce 1939 nechali majitelé nedalekého hotelu \"Kořán\" k němu přibudovat lázně. Během protektorátu změnil název na \"Viktoria\", po skončení druhé světové války nesl název \"Stalingrad\". Po nějakou dobu zde po osvobození města pobývala Rudá armáda. Po roce 1948 byl znárodněn a provozován podnikem Restaurace a jídelny. V 50. letech 20. století se zde konaly různé politické procesy a lidové soudy. V letech 1972–1974 byl rekonstruován taneční sál. \n\nV 90. letech 20. století byl restituován, byl však ve špatném technickém stavu a bylo ho nuceno koupit město Slaný. Následně měl být rekonstruován a sloužit jako centrum různých služeb. Od roku 2004 slouží jako Městské centrum Grand a město jej pronajímá pro potřeby soukromých subjektů.\n"}
{"id": "1366582", "url": "https://cs.wikipedia.org/wiki?curid=1366582", "title": "Brána v Dlouhé", "text": "Brána v Dlouhé\n\nBrána v Dlouhé \"(Černá branka, Odraná)\" je zaniklá brána pražského opevnění, která stála v Praze 1-Starém Městě v ústí ulice Dlouhá. Severně od ní stála v městském opevnění brána svatého Františka a jižně brána svatého Benedikta.\n\nUlice Dlouhá byla ve staroměstských hradbách zakončena branou, kterou již v 16. století nazývali \"„Odranou“\" pro její sešlost stejně jako bránu v Celetné. Po výstavbě Nového Města a jeho fortifikace se stalo staroměstské opevnění nepotřebné a časem zanedbané. Roku 1521 dovolili Staroměstští řezníku Říhovi, aby si v prázdné bráně zřídil byt s podmínkou, kdyby město bránu potřebovalo, aby ji obci vrátil.\n\nČerná branka (brána v Dlouhé) stála před domem č. 726-51, vedlejší rohový dům č. 725-53 býval zván \"„Branka“\".\n\nV domě čp. 727/41 U Tří jetelových lístků byl nalezen zbytek brány. Další její pozůstatky bývaly u domu čp. 723/I při severní části kolejní zahrady, ke kterému přiléhala hranolová věž spojená s bránou (zbořeno).\n\n\n"}
{"id": "1366584", "url": "https://cs.wikipedia.org/wiki?curid=1366584", "title": "Dobřichovice (zámek)", "text": "Dobřichovice (zámek)\n\nZámek v Dobřichovicích (okres Praha-západ) je původně renesanční zámek, v 18. století upravený do dnešní pozdně barokní podoby. Po většinu své existence patřil řádu křižovníků s červenou hvězdou.Je chráněn jako kulturní památka České republiky.\n\nŘád křižovníků získal Dobřichovice od krále Václava I. již v roce 1253, přišel o ně však v období husitských válek. Tvrz, která stávala na místě dnešního zámku, je zmiňována až roku 1420, kdy Zikmund Lucemburský zapsal Dobřichovice Zikmundovi Bolechovci z Pušperka. Později vykoupil Dobřichovice zpět velmistr křížovníků Matěj z Třebska. Velmistr Hynek Berka z Dubé tu nechal v 16. století postavit renesanční zámek, který sloužil jako letní sídlo velmistrů. Roku 1618 sem stavovské direktorium dosadilo Jindřicha Matyáše z Thurnu, ten však držel Dobřichovice jen do porážky na Bílé Hoře roku 1620. Za třicetileté války byl v roce 1639 zámek vypálen švédským vojskem generála Banéra. V roce 1676 za velmistra Jiřího Ignáce Pospíchala byl zámek znovu vystavěn a byla přistavena kaple sv. Judy Tadeáše. Po požáru roku 1779 byl zámek obnoven ve stylu pozdního baroka a přibyla zámecká věž. \n\nZámek zůstal v majetku křižovníků až do r. 1948. V následujících letech byl ve správě státního statku či JZD Dobřichovice, v roce 1976 připadl Československé vědeckotechnické společnosti, od roku 1980 ho využíval Památník národního písemnictví. V restitucích získal řád zámek zpět a zahájil postupné opravy. \n\nZámek stojí v blízkosti Berounky. Vlastní zámek je trojkřídlá budova s hranolovou věží, zdobená renesančními sgrafity. Hlavní trakt a východní křídlo jsou jednopatrové, západní křídlo tvoří kaple sv. Judy Tadeáše. Areál se strážním domkem a nádvořím obklopuje ohradní zeď se dvěma branami.\n\nBěžně je zámek veřejnosti nepřístupný s výjimkou restaurace Zámecký had. Město Dobřichovice si pronajímá některé prostory pro kulturní akce.\n"}
{"id": "1366586", "url": "https://cs.wikipedia.org/wiki?curid=1366586", "title": "Paříž, Texas", "text": "Paříž, Texas\n\nPaříž, Texas je americké filmové drama, které natočil německý režisér Wim Wenders podle scénáře Sama Sheparda. Hlavní postavou filmu je Travis Henderson, kterého ztvárnil Harry Dean Stanton. V dalších rolích se představili například Nastassja Kinski, Dean Stockwell a Aurore Clément. Autorem originální hudby k filmu je Ry Cooder. Premiéru měl 19. května 1984 na 37. ročníku Filmového festivalu v Cannes, kde získal hlavní cenu – Zlatou palmu. Do amerických kin byl snímek uveden 2. listopadu toho roku. Snímek získal několik dalších ocenění, včetně Ceny BAFTA za nejlepší režii. Název filmu odkazuje na město Paris v Texasu, avšak natáčen zde nebyl.\n\n"}
{"id": "1366593", "url": "https://cs.wikipedia.org/wiki?curid=1366593", "title": "Lepel", "text": "Lepel\n\nLepel (rusky i ) je město ve Vitebské oblasti v Bělorusku, správní středisko Lepelského rajónu. K roku 2017 v něm žilo přes sedmnáct tisíc obyvatel.\n\nLepel leží na řece Ule na jižním břehu Lepelského jezera. Od Vitebsku, správního střediska oblasti, je vzdálen přibližně 115 kilometrů západně a od Minsku, hlavního města státu, přibližně 155 kilometrů severovýchodně.\n\nV Lepelu končí železniční trať z Orši. Od jihu k severu přes město prochází dálnice M3 z Minsku do Vitebsku.\n"}
{"id": "1366595", "url": "https://cs.wikipedia.org/wiki?curid=1366595", "title": "Gizmodrome", "text": "Gizmodrome\n\nGizmodrome byla italská hudební superskupina. Jejími členy jsou bubeník Stewart Copeland, baskytarista Mark King, klávesista Vittorio Cosma a kytarista Adrian Belew. Copeland s Cosmou spolupracovali již řadu let, jednou se rozhodli přizvat tyto dva hudebníky, kteří s nimi strávili patnáct dní v nahrávacím studiu v Miláně. Své debutové album nazvané \"Gizmodrome\" vydala dne 15. září 2017 společnost earMUSIC. Produkoval jej Claudio Dentes.\n"}
{"id": "1366599", "url": "https://cs.wikipedia.org/wiki?curid=1366599", "title": "Amálie Henrietta ze Solms-Baruth", "text": "Amálie Henrietta ze Solms-Baruth\n\nAmálie Henrietta ze Solms-Baruth (30. ledna 1768 – 31. října 1847) byla jediným dítětem hraběte Jana Kristiána II. a jeho manželky Frederiky Luisy z Reuss-Köstritz.\n\n30. ledna 1789 se provdala za prince Karla Ludvíka Hohenlohe-Langenburského, s nímž měla několik potomkůː\n\n"}
{"id": "1366605", "url": "https://cs.wikipedia.org/wiki?curid=1366605", "title": "AC Milán v ročníku 2015/16", "text": "AC Milán v ročníku 2015/16\n\nTento článek se podrobně zabývá událostmi ve fotbalovém klubu AC Milán v sezoně 2015/16 a jeho působení v nejvyšší lize a domácího poháru. AC Milán Evropské poháry nehrál.\n\nTabulka\n"}
{"id": "1366611", "url": "https://cs.wikipedia.org/wiki?curid=1366611", "title": "Indiana Film Journalists Association Awards 2015", "text": "Indiana Film Journalists Association Awards 2015\n\n7. ročník předávání cen asociace Indiana Film Journalists Association se konal dne 14. prosince 2015.\n\n\n\n\n\n\n\n\n\n\n\n\n\n\n\n"}
{"id": "1366612", "url": "https://cs.wikipedia.org/wiki?curid=1366612", "title": "Horacko-Mscislaŭská vysočina", "text": "Horacko-Mscislaŭská vysočina\n\nHoracko-Mscislaŭská vysočina (běloruština Горацка-Мсціслаўскае ўзвышша) nebo také Horacko-Amscislaŭská rovina (v taraškevici Горацка-Амсьціслаўская раўніна) je vysočina v Mohylevské oblasti v Bělorusku. Nejvyšší bod má 239 m. n. m.\nZabírá největší část Aršansko-Mohylevské roviny. Je ohraničena údolím řeky Sož na jihu a horním tokem řeky Proňa na západě.\n\nZ tektonického hlediska se přimyká k Aršanské proláklině. Převažují drnové, drnově podzolové a hlinité s nánosy humusy v ornici 2,5%. Orné půdy zabírají 60% a přirozená vegetace 10% území vysočiny.\n"}
{"id": "1366616", "url": "https://cs.wikipedia.org/wiki?curid=1366616", "title": "Iowa Film Critics Association Awards 2015", "text": "Iowa Film Critics Association Awards 2015\n\n13. ročník předávání cen asociace Iowa Film Critics Association se konal dne 12. ledna 2016.\n\nTučně jsou označeni vítězové.\n\n\"Spotlight\"\n\nTom McCarthy – \"Spotlight\"\n\nMichael Fassbender – \"Steve Jobs\"\n\nBrie Larson – \"Room\"\n\nMark Ruffalo – \"Spotlight\"\n\nKate Winslet – \"Steve Jobs\"\n\nAmy\n\n\"V hlavě\"\n\nEnnio Morricone – \"Osm hrozných\"\n\n„See You Again“ – \"Rychle a zběsile 7\"\n\n\"45 let\"\n"}
{"id": "1366618", "url": "https://cs.wikipedia.org/wiki?curid=1366618", "title": "Helena Hohenlohe-Langenburská", "text": "Helena Hohenlohe-Langenburská\n\nHelena Hohenlohe-Langenburská (22. listopadu 1807 – 5. září 1880) byla rodem hohenlohe-langenburskou princeznou a sňatkem s Evženem Württemberským, jehož se stala druhou manželkou, württemberskou vévodkyní.\n\nNarodila se jako dvanácté dítě prince Karla Ludvíka Hohenlohe-Langenburského a jeho manželky Amálie Henrietty ze Solms-Baruth. Byla mladší sestrou Arnošta I. Hohenlohe-Langenburkého, švagra královny Viktorie.\n\nDne 11. září 1827 se provdala za vévodu Evžena Württemberského. Evženovou první manželkou byla Matylda Waldecko-Pyrmontská, se kterou měl tři děti. S Helenou měl Evžen další čtyři potomkyː\n\n"}
{"id": "1366621", "url": "https://cs.wikipedia.org/wiki?curid=1366621", "title": "Christian Weise", "text": "Christian Weise\n\nChristian Weise, pseudonymy Siegmund Gleichviel, Orontes, Catharinus Civilis, Tarquinius Eatullus a další, (30. dubna 1642, Žitava – 21. října 1708, Žitava) byl německý spisovatel, dramatik a pedagog.\nChristian Weise se narodil 30. dubna 1642 v žitavské rodině pomocného učitele Eliase Weise a Anny, dcery kazatele Georga Profelta. Jeho matka pocházela z rodiny exulantů, kteří do Žitavy přišli z Čech. Záhy předčasně zralý chlapec byl neúnavným čtenářem a na gymnáziu si jej pro jeho studijní úspěchy v klasických jazycích a náboženství oblíbil rektor Keimann. V roce 1659 odešel na Lipskou univerzitu, kde chtěl studovat práva, ale na otcovo přání se zapsal na teologii. Zde se podle svých pozdějších slov místo studentských radovánek „zamiloval pouze do papíru“ a onou dívkou v jeho mladických básních je prý alegorie vědy. V Lipsku se rozvinul jeho zájem o rétoriku, politiku, filosofii, historii a poezii, jejichž výuku si ještě rozšířil o soukromé lekce. Ve všech těchto oblastech nebyl zastáncem nějakých zcela nových tendencí, ale spíše živým popularizátorem, který v otázkách vyučování a duchovního života usiloval o větší duchaplnost, neboť odmítal být strnulým latiníkem ze staré školy. Kariéry teologa se vzdal, nikdy nekázal. V roce 1661 získal bakalářský titul, roku 1663 titul magistra, v červnu pak obdržel \"venia legendi\" za svou účast v disputacích. Po absolutoriu začal přednášet o rétorice, etice, životní moudrosti, dějinách a poetice a doufal v získání profesorského místa na fakultě, než ho hrabě Simon Philipp von Leiningen, ministr ve službách magdeburského administrátora Augusta von Sachsen-Weißenfels, poslal jako svého sekretáře do Halle. Po této zkušenosti se stal v roce 1670 Weise hofmistrem u barona Gustava Adolfa von der Schulenburg v Ampfurthu u Magdeburku, po pouhých šesti měsících však místo změnil a nastoupil jako profesor politiky, rétoriky a poezie na „Gymnasium illustre Augusteum“ v sasko-anhaltském Weißenfelsu. Zde strávil osm let a dočkal se prvních úspěchů jako učitel a spisovatel. 9. října 1671 se oženil s Regine Arnoldovou, dcerou pastora z Burgwerben. Jejich první dva synové zemřeli po narození, 4. května 1678 se narodil třetí syn Johann Elias, který přežil, jeho porod však stál matku život. \n\nJako vdovec přijal Weise nabídku z rodné Žitavy, kde z gymnázia právě odcházel jeho otec Elias. Nastoupil tu na místo rektora a vedoucího radní knihovny, v čemž následoval své bývalé učitele Christiana Keimanna a Christopha Vogela. 19. června 1679 se Weise podruhé oženil s Annou Reginou, rozenou Nesenovou, ze zámožné měšťanské rodiny. Syn a dcera z tohoto manželství po porodu zemřeli. K sedmým narozeninám svého syna Johanna Eliase proto Weise vydal pamětní knihu. Škola, která měla již dříve dobrou úroveň, získala pod Weiseovým vedením vynikající pověst i za hranicemi Horní Lužice, takže do Žitavy přicházeli rovněž studenti z Braniborska, Saska a Slezska. Pro Weiseovu činnost byly charakteristické četné slavnosti a rituály, především však školní divadelní představení, pro která napsal více než padesát her. Za třicet let, po které Weise vedl gymnázium a radní knihovnu, napsal vedle těchto školních dramat nesmírné množství učených i prakticky zaměřených pojednání, pedagogických spisů, satirických románů, komedií, příležitostných básní, protestantských církevních písní stejně jako učebnic. Zároveň udržoval kontakty s dalšími učenci, mimo jiné s Ehrenfriedem Waltherem von Tschirnhausem, Otto Menckem, Jacobem a Christianem Thomasiem, Christianem Daumem a zvláště potom s Bohuslavem Balbínem, s nímž se setkal v roce 1685 a kromě oboustranně přínosné korespondenční a publikační výměny ho oslavil v básni \"Ad R. P. Dominum Bohuslavum Balbinum ...\" Nejlepší popis Christiana Weise podal jeho bývalý žák, pozdější rektor gymnázia v Hamburku Johann Hübner: \"Neboť on byl nejprve velmi malé postavy, měl však náramně velké břicho. Očními víčky zamrkal za hodinu víc než tisíckrát. Byl také v očích potají ... popuzený. Bez přestání si vlhčil rty slinami a odplivoval si tak často, jak byly v proslovu čárky. Jeho hlas byl světlý soprán, který zněl tak nepříjemně, protože mocně skřípal. S prsty dělal během řeči zvláštní grimasy, jeho nohy ovšem byly navyklé sedět tak, že prsty u nohou měl pevně u sebe, zatímco paty si hověly jedna daleko od druhé. Stručně řečeno, měl vlastně vše, co by mohlo učinit řečníka směšným, ale přesto měl štěstí, že tohle všechno bylo jeho osobou překonáno.\" \n\nPočátkem roku 1708 Weise pocítil, že slábne. Požádal městskou radu o svou emeritaci a jeho nástupcem se stal jeho bývalý žák Gottfried Hoffmann. Christian Weise zemřel 21. října 1708. Obyvatelé Žitavy mu prokázali velkou čest, když ho s barokní okázalostí 24. října pohřbili ve starém kostele sv. Jana. Při bombardování Žitavy císařským vojskem 20. července 1757 byl původní kostel i s Weiseovým náhrobkem zničen. Dnes jeho jméno nesou dvě instituce: Christian-Weise-Bibliothek a Christian-Weise-Gymnasium. V Žitavě existuje také ulice Christian-Weise-Straße a pomník s Weiseovou bustou. \n\nNěmecké pozdně barokní básnictví, které se orientovalo na barokně klasicistní francouzské (Nicolas Boileau) a anglické vzory, razilo ideál vtipem kontrolované jasnosti a přirozenosti. Christian Weise vyjadřuje ve svém díle \"Curiöse Gedancken von Deutschen Versen\" (1692) tento nový ideál pojmem „simplicita“. V teoretické rovině je lyrika pro Weise jen „kultivovaným podružným výtvorem“, neboť „poezie není ničím jiným než služebnicí výřečnosti, mladý člověk se s její pomocí učí vyjádřit své ideje nejen jasně, ale také elegantně“. Sám je autorem básnických sbírek \"Überflüssige Gedanken der grünenden Jugend\" (1668), \"Reise Gedanken\" (1683), \"Der grünenden Jugend notwendige Gedanken\" (1690), Tugendlieder (1719) a \"Buß- und Zeitandachten\" (1720). Zejména jeho mladické básně se vyznačují jednoduchým plynulým stylem kombinovaným s nedostatkem subjektivní látky, je jim vlastní žertovný a frivolní tón, směs reflexe a sentimentu. Weise v nich opouští dosud oblíbená mytologická, fantaskní či pastorální témata a vysmívá se puristům. Zároveň mu nechybí barokní nadsázka, se kterou píše milostné dialogy a jiné básně dramatickou formou. Lehký tón jeho poezie měl blízko k písňovému textu, proto není překvapivé, že některé z jeho básní zhudebnili Johann Christoph Pezel, Johann Krieger a Johann Sebastian Bach.\n\nWeiseovy romány jsou psány v dobovém didaktickém žánru, jejich umělecká forma je na rozdíl od románu moderního zcela ve službách autorem zamýšleného morálního ponaučení. První a nejkratší román \"Die drey Haupt-Verderber in Teutschland\" (1671) je jakýmsi patriotickým návodem pro vzdělávání měšťanských úředníků, kteří jsou vysláni do služeb ke dvoru, kde musí – v politické rovině – náležitě vystupovat. Stejné téma má i román \"Die drey ärgsten Ertznarren\" (1672), v něž je přes satiricky laděné pasáže zjevná tendence k hofmistrovu poučení o třech arcibláznech a jejich bláznovství, které tvoří jádro tohoto díla. Pokračováním tří arcibláznů je román \"Drey Klügsten Leuten in der gantzen Welt\" (1675), v němž je mimo jiné vyslovena myšlenka, že poznáním minulosti člověk může dosáhnout pozemské blaženosti. Čtvrtý a poslední román \"Der Politische Näscher\" (1678) je potom věnován postupnému politickému prozření hlavní postavy. Tyto tzv. politické romány byly ve své době velmi populární, z dnešního pohledu jsou důležité pro studium svého literárního žánru a z hlediska středoevropských sociálních dějin druhé poloviny 17. století.\n\nNovodobou terminologií lze říci, že Christian Weise považoval vystupování v divadelní roli za efektivní metodu jazykového a sociálního učení. Školní divadlo, pro které koncipoval své hry, odpovídalo barokní tradici německých gymnázií. Protože své žáky dobře znal, role jim byly napsány „na tělo“. Jejich osobnosti se však vyvíjely a měnily, proto žádnou z her Weise již podruhé nepoužil. Divadlo se vždy hrálo tři dny za sebou, nejprve biblické drama, pak historický kus a nakonec veselohra. Každé představení trvalo až šest hodin a podíleli se na něm všichni žáci gymnázia, takže v jedné hře bylo až 80 účinkujících. Platící publikum tvořili občané a návštěvníci města, před nimiž měl Weise možnost se svými hrami prezentovat a kteří představovali stimulační ekonomický faktor v rozvoji školního divadla. Z celkem 55 Weiseových dramatických děl bylo 30 vydáno tiskem, 15 se ztratilo a zbývajících 10 se zachovalo v rukopise. 11. února 1682 byla v žitavském gymnáziu poprvé uvedena truchlohra \"Trauerspiel von dem neapolitanischen Hauptrebellen Masaniello\". Toto dílo patří dodnes mezi nejznámější a nejhranější Weiseovy hry. Námětem textu je lidové povstání v Neapoli v létě 1647, o kterém vyšla v Padově roku 1648 podrobná zpráva, která byla v témže roce přeložena do němčiny. Z historických her lze uvést například oceňované drama \"Einer Misculance vom König Wenzel\" (1686), které se váže k pobytu Václava II. v Žitavě v roce 1279. Z celé řady komedií lze jmenovat hry \"Vom niederländischen Bauer, welchem der berühmte Prinz Philippus Bonus zu einem galanten Traume geholfen hat\" (1685) stejně jako \"Bäuerischer Machiavellus\" (1679), které jsou drsnou realistickou sondou do života selského stavu, dále komedii plnou intrik ze studentského prostředí: \"Der verfolgte Lateiner\" (1693) nebo situační komedii o měšťanských sousedských rozepřích: \"Schau-spiel von betrübten und wiederum vergnügten Nachbars Kindern\" (1699). Smyslem školního dramatu bylo pro Weise mravní a nábožensko-výchovné působení jak na žáky, tak na publikum. Divadlo rovněž splývalo s výukou rétoriky a ve Weiseově dramaturgii uplatňovalo nejrůznější pedagogické, didaktické a přesvědčovací techniky. \nZvláštním dramatickým žánrem, který Weise se svými žáky inscenoval, bylo biblické drama. Biblickou látku vybíral vždy ze Starého, nikdy z Nového zákona, protože by nastal problém s obsazením Ježíše a Satana. Námětům je odnímán obvyklý starozákonní kolorit, Weise totiž usiluje o to, aby drama bylo živé a zábavné. V tom se odlišuje od předchozích autorů a svých současníků. Jeho hry: \"Isaaks Opferung\" (1679), \"Jephtha's Tochtermord\" (1679), \"Nebukadnezar\" (1683), \"Salomon\" (1685), \"Naboths Weinberge\" (1685), \"Absalom\" (1686), \"Simson\" (1703), \"Kain und Abel\" (1704) a \"David\" (1683) obsahují četné aktualizace, vsuvky a komické prvky. Třebaže Weiseovy divadelní texty sloužily jasně vymezenému účelu, byla dramatická tvorba oblastí, ve které jeho literární talent nejvíce vynikl. Lessing o jeho hře \"Masaniello\" v roce 1773 svému bratrovi napsal: „Má to volný shakespearovský děj, který ti velmi doporučuji k nápodobě. I ty, když budeš přehlížet ten pedantický chlad, který v tom panuje, tu a tam najdeš jiskry shakespearovského génia.“\nWeiseovy pedagogické zkušenosti jsou základem pro jeho dílo \"Der kluge Hofmeister\" vydané prvně v roce 1675. Jedná se o vůbec první učebnici, která byla sepsána v německém jazyce. Je systematicky strukturována a zabývá se významem historie pro účel výuky. Jako první pedagog formuloval Weise ve svém rozsáhlém úvodu metodické otázky vyučování dějepisu. Kniha měla velký ohlas v učeneckém prostředí a vyšla ještě za jeho života v devíti vydáních. Pro následující generaci již byla tato učebnice standardním dílem. Ve svém pojednání \"Der Politische Redner\" (1677) Weise tvrdí, že politika je „důvtip, kterým lze společnou existenci vhodně zakonzervovat“ a pomocí obvyklého chování tak zajistit dobrý život. Hlavním prostředkem k tomuto cíli je náležitá výřečnost. Důležitou roli při tom hraje také umění korespondence, jemuž je věnován spis \"Curieuse Gedanken von deutschen Brieffen\" (1691). Za Weiseova působení v úřadu rektora vznikly učebnice: \"Systema theologicum\" (1708), \"Gründlicher und ordentlicher Inhalt der Theologie\" (1709), \"Ordentliche Trost- und Sterbens-Gedanken das ganze Jahr hindurch\" (1708), \"Enchiridion grammaticum\" (1682), \"Curieuse Gedanken von der Imitation\" (1698), čímž je myšlena imitace latinských autorů, \"Bellaria juventutis (versus memoriales)\" (1683), \"Doctrina logica\" (1687) a první německy psaná kniha o logice \"Curieuse Fragen über die Logik\" (1700).\n\nChristian Weise byl stejně jako Wolfgang Ratke, Jan Amos Komenský a Johannes Caselius představitelem reformační pedagogiky 17. století, která se vyznačovala úzkou vazbou mezi školou a životní praxí, a tedy spíše přirozenějším, praktičtějším a realističtěji zaměřeným vzděláváním, zdokonalováním učebních metod a pěstováním mateřského jazyka. Svůj pedagogický program představil Weise již ve své řeči při nástupu do úřadu rektora, kdy mimo jiné uvedl, že „učitel, který své žáky nezahrnuje otcovskou láskou, není žádným učitelem“. Školní disciplína by měla spočívat na síle osobnosti pedagoga, což však neznamená, že by vyučování nemělo být „snadné a radostné“. Jedním z cílů výuky bylo, aby studenti ovládli latinský jazyk jako „mateřštinu vzdělanců“ (\"doctorum lingua vernacula\"), přičemž se užívala spíše méně náročná klasická díla. Latina se ovšem rovnoměrně střídala s němčinou a nebyla v žádném případě hlavním vyučovacím jazykem. Náplní gymnaziálního studia pak měla být příprava na univerzitu. Weise je typickým zástupcem myšlenkových proudů pozdního baroka, které zdůrazňovaly modernizaci, užitečnost a uplatnitelnost vzdělání, a zároveň se v duchu této účelové racionality odkláněly od jazykové artistiky a nepotřebných disputací. Učební hodnota se v tomto pojetí přikládala také dosud opomíjené matematice a fyzice, ba i školní četbě časopisů. Jako představitel této nové generace reformního školství Weise v jednotlivostech kritizoval některé učební metody Komenského například v otázce svých vlastních zkušeností s praktickým používáním učebnice Orbis pictus, která podle jeho názoru funguje spíše v teoretické rovině, protože učí především obrazy zastupitelná podstatná jména, na rozdíl od sloves a částic. Jednu z životních zásad Christiana Weise, kterou uplatňoval při své pedagogické práci, lze vyjádřit výrokem: „Jdi dovnitř tak, abys byl každý den pro sebe samého vzdělanějším, opouštěj dům tak, abys byl den ode dne prospěšnějším pro své rodné město a pro svůj stát.“\n„Nechtěl jsem totiž, aby mé vědění někomu škodilo, příčí se mi učit něco, co může při zdravém přemýšlení nakonec upadnout v zapomnění.“\n„Kolik existuje nadání, tolik plánů je nutných k tomu, aby byla tato nadání podpořena.“\n„… když však na své syny kvůli učiněným bolestem rozhněvané matky zanevřou, když hrozí nebezpečí, že se novoroční dárky scvrknou na minimum, když náhle pro neúčast odpadnou soukromé hodiny, pak se mnozí sami zpronevěří síle a i při těch nejhorších případech budou jednat se shovívavostí.“\n\n"}
{"id": "1366624", "url": "https://cs.wikipedia.org/wiki?curid=1366624", "title": "Las Vegas Film Critics Society Awards 2015", "text": "Las Vegas Film Critics Society Awards 2015\n\n19. ročník předávání cen společnosti Las Vegas Film Critics Society se konal dne 17. prosince 2015. Nominace byly oznámeny dne 15. prosince 2015.\n\n\nTom McCarthy – \"Spotlight\"\n\nDrew Goddard – \"Marťan\"\n\nTom McCarthy a Josh Singer – \"Spotlight\"\n\nLeonardo DiCaprio – \"Revenant Zmrtvýchvstání\"\n\nBrie Larson – \"Room\"\n\nSylvester Stallone – \"Creed\"\n\nElizabeth Banks – \"Love & Mercy\"\n\n\"Dobrou, mámo\"\n\n\"V hlavě\"\n\nEmmanuel Lubezki – \"Revenant Zmrtvýchvstání\"\n\nNejlepší střih: Margaret Sixel – \"\"\n\nNejlepší akční film: \"\"\n\nNejlepší komedie: \"Vykolejená\"\n\nNejlepší dokument: \"\"\n\nNejlepší obsazení: \"Spotlight\"\n\nNejlepší rodinný film: \"Popelka\"\n\nNejlepší horor/sci-fi: \"Ex Machina\"\n\nNejlepší skladatel: Ennio Morricone – \"Osm hrozných\"\n\nNejlepší filmová píseň: „See You Again“ – \"Rychle a zběsile 7\"\n\nNejlepší výprava: Irene O'Brien a Robert Parle – \"Brooklyn\"\n\nNejlepší kostýmy: \"\"\n\nNejlepší vizuální efekty: \"\"\n\nNejlepší nový filmař: Alex Garland – \"Ex Machina\"\n\nNejlepší mladá herečka/mladý herec: Jacob Tremblay – \"Room\"\n\nCeloživotní ocenění: Ennio Morricone\n\nOcenění Silver Nitrate: Lee Lanier\n"}
{"id": "1366625", "url": "https://cs.wikipedia.org/wiki?curid=1366625", "title": "Polsko na Zimních olympijských hrách 2018", "text": "Polsko na Zimních olympijských hrách 2018\n\nPolsko se účastnilo Zimní olympiády 2018. Zastupovalo ho 62 sportovců (36 mužů a 26 žen) v 12 sportech.\n\n"}
{"id": "1366627", "url": "https://cs.wikipedia.org/wiki?curid=1366627", "title": "Slovensko na Zimních olympijských hrách 2018", "text": "Slovensko na Zimních olympijských hrách 2018\n\nSlovensko se účastnilo Zimní olympiády 2018. Zastupovalo ho 56 sportovců (41 mužů a 15 žen) v 7 sportech.\n\n"}
{"id": "1366631", "url": "https://cs.wikipedia.org/wiki?curid=1366631", "title": "Světový pohár v běhu na lyžích", "text": "Světový pohár v běhu na lyžích\n\nSvětový pohár v běhu na lyžích je každoroční dlouhodobá soutěž v běhu na lyžích probíhající v zimní sezóně, obvykle od listopadu do března. Soutěž je oficiálně pořadána pod hlavičkou Mezinárodní lyžařské federace (FIS) od sezóny 1981/82, muži však soutěžili neoficiálně od sezóny 1973/74, ženy od sezóny 1978/79.\n\nZa vítězství v celkovém hodnocení je udělován velký křišťálový glóbus, podobně jako třeba v alpském lyžování. Od sezóny 1996/97 jsou udělovány také malé křišťálové glóby nejlepším závodníkům v hodnocení sprintů a distančních běhů. V sezóně 2014/15 přibyly ještě malé křišťálové glóby pro nejlepšího závodníka a závodnici do 23 let.\n\nU každého závodu je předem určeno, zda se jede klasickým či volným stylem. Ve skiatlonu se první polovina závodu jede klasickým stylem, druhá polovina závodu volně. Ve štafetě se obvykle první dva úseky jedou klasickým stylem, druhé dva úseky volně.\n\nZávody na krátkých okruzích (muži 1 – 1,8 km, ženy 0,8 – 1,6 km). Závod začíná kvalifikací, která se jede na jeden okruh jako závod s intervalovým startem. Nejlepších 30 závodníků postupuje do vyřazovací fáze. Ta se skládá z čvrtfinále, semifinále a finále. V jednom závodě vyřazovací fáze nastupuje obvykle šest závodníků, kteří spolu jedou jedno kolo. Postupový klíč musí být dán předem: obvykle nejlepší závodníci z každého běhu postupují přímo, semifinálovovou či finálovou kvótu pak doplní závodníci, kteří nedosáhli na přímý postup, ale z přímo nepostupujích měli nejlepší časy.\n\nJezdí se na stejných okruzích jako individuální sprinty. Ve sprintu dvojic se závodníci střídají podobně jako ve štafetě a každý odjede 3 až 6 okruhů (konkrétní počet musí být stanoven předem). Obvykle se nejede kvalifikace, ale rovnou semifinále a následně finále. Počet týmů v jednotlivých bězích není skriktně vymezen.\n\nZávody na běžné trati – může jít jak o okruh (s minimální délkou 2,5 km), který se objede vícekrát, tak o neopakující se trať. Obvyklé délky tratí jsou 15, 30 a 50 km u mužů a 10, 15 a 30 km u žen. Může jít jak o závody s intervalovým startem, tak o závody s hromadným startem, případně i o stíhací závody.\n\nŠtafety jsou závody čtyřčlenných týmů, jednotliví závodníci se na trati postupně vystřídají. Běžná délka ženské štafety je 4×5 km, u mužské štafety je to 4×10 m.\n\nSkládají se z více etap, tedy z několika individuálních závodů. Obvykle jsou kombinovány různé typy závodů, tedy jak sprint, tak distanční závody. Za umístění v etapě se uděluje méně bodů než za umístění v běžném individuálním závodě, ovšem udělují se speciální body za umístění v celkovém hodnocení víceetapového závodu (viz sekce Bodování níže).\n\nKoná se od sezóny 2010/11 vždy v úvodu sezóny (konec listopadu či začátek prosince) ve Skandinávii, nemusí však jít o úplně první závody sezóny. Skládá se obvykle ze tří etap: úvodního sprintu, distančního závodu na 10 či 15 km a závěrečného stíhacího závodu. Pořadatelství se vystřídalo mezi finským Kuusamem, norským Lillehammerem a finskou Rukou. V případě, že se závod jede v Ruce, je označován též jako \"Ruka Triple\".\n\nPořádá se na přelomu prosince a ledna od sezóny 2006/07. Skládá se až z devíti etap (maximum dosažené na Tour de Ski 2011/12) v několika zemích, které zahrnují prolog, sprinty, distanční závody a závěrečný stíhací závod s výstupem do sjezdovky Alpe Cermis v italském Val di Fiemme. Mezi pořádajícími zeměmi jsou tradičně Německo (Oberstdorf, Oberhof, Mnichov), kde Tour obvykle začíná a Itálie (Asiago, Toblach, Val di Fiemme), kde Tour tradičně končí. Mezi pořadatele patřilo v úvodních letech také Česko (Nové Město na Moravě, Praha), naposledy se zde však etapa Tour de Ski konala v sezóně 2009/10. Od sezóny 2012/13 je mezi pořadateli také Švýcarsko (Lenzerheide, Val Müstair).\n\nNázev je inspirován cyklistickou Tour de France.\n\nKoná se od sezóny 2007/08, speciální bodové ohodnocení pro vítěze celého Finále bylo zavedeno v sezóně 2008/09. Nejčastějším místem konání je Švédsko (Stockholm, Falun). Výjimkou byly sezóny 2007/08, kdy se Finále jelo v italském Bormiu, sezóna 2014/15, kdy se ve Falunu konalo mistrovství světa a následný závěr Světového poháru neměl tradiční etapový formát, a sezóny 2015/16 a 2016/17, kdy se pohárové finále konalo v Kanadě (Gatineau, Montréal, Québec, Lake Louise, Canmore). Finále Světového poháru se obvykle skládá ze tří až čtyř závodů: úvodní sprint, poté distanční závody a závěrečný stíhací závod. Výjimkou byla sezóna 2015/16, kdy se vyvrcholení SP odehrávalo v Kanadě pod názvem \"Ski Tour Canada\" a skádalo se z celkem 8 závodů: 3 sprinty a 5 distančních.\n\nTabulka ukazuje bodování jednotlivých závodů v sezóně 2017/18. Sprint dvojic a štafeta se započítávají do Poháru národů, nikoliv však do individuálního hodnocení jednotlivých závodníků. Bonusové body mohou být udělovány v závodech s hromadným startem za umístění na předem určených metách v průběhu závodu.\n\nZávody na mistrovství světa či olympijských hrách nejsou součástí Světového poháru a nebodují se.\n\nDo Poháru národů jsou započítávány bodované výsledky všech mužských i ženských závodníků z dané země.\n\n"}
{"id": "1366632", "url": "https://cs.wikipedia.org/wiki?curid=1366632", "title": "Villa Fischer (Kadaň)", "text": "Villa Fischer (Kadaň)\n\nVilla Fischer (čp. 817) je monumentální modernistická vila ve vilové čtvrti, dříve známé jako Zahradní Město, v Kadani. Nalézá se v ulici T. G. Masaryka (dříve Gollova). Stavební práce byly dokončeny roku 1925. Podle projektu akademického architekta Hanse Dotzauera je realizoval kadaňský stavitel Paul Peter. Stavebníkem vily byl JUDr. Emil Fischer.\n\nProjekt nové vily v Gollově ulici na Zahradním Městě v Kadani si stavebník a první majitel vily JUDr. Emil Fischer objednal u významného chomutovského akademického architekta Hanse Dotzauera. Tento projekt byl dokončen již v srpnu roku 1924. Realizace se ujala významná stavební firma architekta a stavitele Paula Petera (syna věhlasného kadaňského stavitele a architekta Josefa Petera, autora mnoha vil a domů: Villa Ehrler, Villa Paulus, Villa Herold, Villa Peter, Villa Janka (Kadaň), Villa Howorka, Villa Skall a řada dalších staveb v Kadani a okolí). \n\nVila působí skutečně monumentálním dojmem. Vyznačuje se výrazným domovním štítem, balkonem opatřeným obloukovým zábradlím a také venkovním schodištěm. V dispozici vily je zřízena řada nadstandardních místností, jako například šatna, žehlírna nebo vinný sklípek. Již v roce 1926 navíc stavební komise povolila u vily výstavbu autogaráže.\n\nStavebník a první majitel vily Emil Fischer se narodil roku 1886 v Radonicích na Kadaňsku. Jeho otcem byl stolař Stefan Fischer. Emil Fischer docházel na obecnou školu v Radonicích. Středoškolská studia absolvoval na gymnáziu v Doupově a ve Stříbře, kde také úspěšně odmaturoval. Počínaje rokem 1905 začal studovat na Právnické fakultě německé Karlo-Ferdinandovy univerzity v Praze. Promoval v roce 1910. Roku 1917 si ve Vídni vzal za manželku Gertrudu, rozenou Kuhn, pocházející ze saského města Bärenstein, které leží přímo na českosaské hranici, a které od krušnohorských Vejprt odděluje pouze říčka Polava.\n\nOd roku 1919 pak žili manželé Fischerovi v Kadani, kde si JUDr. Emil Fischer otevřel vlastní advokátní kancelář. Od roku 1924 pak tuto kancelář provozoval společně s JUDr. Hermannem Rzesaczem, jenž si později ve Fischerově sousedství nechal také postavit vlastní vilu (Villa Baldini). V Kadani se také narodili oba synové manželů Fischerových, a sice Gerhard Rudolf (narozen 1920) a Erich Friedrich (narozen 1923). O osudech Gerharda Rudolfa a Ericha Friedricha víme jen, že Erich Friedrich byl roku 1940 evidován v Praze, kde zřejmě studoval na tehdejší Německé Karlově univerzitě. V té době byla však již Kadaň součástí tzv. Sudetské župy a Praha hlavním městem Protektorátu Čechy a Morava. Rodina JUDr. Emila Fischera se pravděpodobně přikláněla, snad z pragmatických důvodů, k německé nacionálněsocialistické ideologii. Roku 1941 se totiž oba manželé Fischerovi zřekli svého katolického vyznání a prohlásili se pouze za „v Boha věřící“ (gottgläublig), což bylo populární právě mezi přesvědčenými nacisty nebo konformisty.\n\nPo skončení druhé světové války byli Fischerovi nuceni svou vilu opustit a v červnu roku 1945 se uchýlili ke svým příbuzným do Podbořan. Právě z Podbořan pak byli s největší pravděpodobností spolu s dalšími německými obyvateli vyhnáni v rámci tzv. odsunu.\n"}
{"id": "1366636", "url": "https://cs.wikipedia.org/wiki?curid=1366636", "title": "Anežka Württemberská", "text": "Anežka Württemberská\n\nAnežka Württemberská (\"Pauline Louise Agnes von Württemberg;\" 13. října 1835 – 10. července 1886) byla německá šlechtična a spisovatelka vystupující pod pseudonymem Angela Hohenstein.\n\nVévodkyně Anežka se narodila v Karlsruhe jako nejmladší dítě Evžena Württemberského a jeho druhé manželky Heleny Hohenlohe-Langenburské.\n\nAnežka založila mnoho nadací a institucí, které nesly její jméno.\n\nAnežka se 6. února 1858 v Karlsruhe provdala za Jindřicha XIV. z mladší rodové linie Reussů. Měli spolu dvě dětiː\n\n\n"}
{"id": "1366638", "url": "https://cs.wikipedia.org/wiki?curid=1366638", "title": "Luisa Karolina z Hochbergu", "text": "Luisa Karolina z Hochbergu\n\nLuisa Karolina von Hochberg, rozená svobodná paní Geyer von Geyersberg, od roku 1787 svobodná paní von Hochberg, od roku 1796 říšská hraběnka von Hochberg (27. května 1767 Karlsruhe – 23. června 1820 tamtéž) byla druhou manželkou bádenského markraběte a pozdějšího velkovévody Karla Fridricha.\n\nLuisa Karolina Geyer von Geyersberg se narodila jako dcera durlašského podplukovníka svobodného pána Ludvíka Heinricha Filipa Geyer von Geyersberg a Maximiliany Christiny, rozené hraběnky von Sponeck. Kmotry děvčátka, jehož otec již brzy zemřel, byli markrabě Karel Fridrich Bádenský a jeho první manželka Karolina Luisa. Luise Karolině se dostalo odpovídající výchovy a vzdělání – navštěvovala dívčí školu u Colmaru. Poté byla zaměstnána na dvoře bádenské dědičné princezny Amalie jako dvorní dáma.\n\n24. listopadu roku 1787 se provdala za bádenského markraběte (od roku 1806 velkovévodu) Karla Fridricha (1728–1811), který byl od roku 1783 vdovcem. Šlo ovšem pouze o „morganatické manželství“, neboť její rodina, ač ze staré šlechty, přece nebyla považována za rovnocennou. Ode dne sňatku nosila titul \"svobodná paní von Hochberg\", roku 1796 ji císař František I. povznesl do postavení říšské hraběnky. Hodnost \"markraběnky\", kterou nosila první, rovnorodá žena Karla Fridricha, však neobdržela.\n\nLuisini synové byli zpočátku z dědické posloupnosti vyloučeni a nenosili vévodský ani markraběcí titul. Roku 1796 dosáhla Luisa Karolina alespoň toho, že jejím synům byl přiznán titul hrabat von Hochberg. Karl Fridrich rovněž nařídil, aby její synové v případě, že by mužská linie z jeho prvního manželství vymřela, byli oprávněni dědit.\n\nPo skončení osvobozenecké války proti Napoloeonovi v roce 1815 následovala intenzivní jednání mezi vítěznými mocnostmi o znovunastolení přednapoleonských státních celků resp. jejich budoucí velikost.\n\nDřívější bádenské markrabství získalo dříve díky Napoleonovi velké území a status velkovévodství, nová území získalo především na úkor Bavorska a Rakouska.\n\nOba takto postižené státy formulovaly roku 1815 ve státních dohodách např. zpětné připadnutí Falckého kurfiřtství Bavorsku, pokud přímá mužská linie tehdy vládnoucího velkovévody Karla Fridricha vymře. Další dědický spor s bavorským královstvím vznikl o hrabství Sponheim, neboť zde bavorský panovnický rod s možným vymřením rovnorodých bádenských agnátů mohl uplatnit stará dědická práva.\n\nProtože ani legitimní vnuk a následník velkovévody Karla Ludvíka Fridricha, ani další synové z prvního manželství Karla Fridricha neměli žádné přeživší mužské potomky, byl třem synům Luisy Karoliny, kteří už od roku 1817 nosili bádenský markraběcí erb, 20. listopadu roku 1818, několik týdnů po smrti velkovévody Karla, Kongresem v Cáchách udělen markraběcí titul i dědická práva k trůnu. Nakonec nastoupil Karlův syn Leopold roku 1830 – po smrti posledního regenta ze staré linie, Ludvíka I. – jako velkovévoda na trůn.\n\nLuisa Karolina se této satisfakce již nedožila. Zemřela o deset let dříve, 23. června roku 1820. Její potomci vládli velkovévodství až do roku 1918. Rovněž současná bádenská markrabata jsou jejími potomky.\n\nLuisa Karolina byla v podezření, že za prvorozeného syna velkovévody Karla a jeho manželky Stéphanie nechala podvrhnout podvrženo cizí umírající nemluvně, aby se na trůn dostal její vlastní syn. Tyto pověsti se rozšířily vynořily poté, co se vynořil Kašpar Hauser, o němž s tvrdilo, že je to bádenský princ; legenda podle současného převládajícího vědeckého názoru historiků je vyvrácena, má však stále své přívržence.\n\nZ manželství s Karlem Fridrichem vzešlo pět potomků, čtyři synové a dcera, třetí chlapec však zemřel jako týdenní nemluvně:\n\n"}
{"id": "1366659", "url": "https://cs.wikipedia.org/wiki?curid=1366659", "title": "Fausto Tardelli", "text": "Fausto Tardelli\n\nFausto Tardelli (*5. ledna 1951 Lucca) je italský římskokatolický duchovní a teolog, bývalý biskup v San Miniatu (2004-2014) a současný biskup pistoiský. Je také velkopřevorem místodržitelství ve střední apeninské Itálii Řádu Božího hrobu.\n\n"}
{"id": "1366660", "url": "https://cs.wikipedia.org/wiki?curid=1366660", "title": "Městská plovárna Plzeň", "text": "Městská plovárna Plzeň\n\nMěstská plovárna Plzeň je místo označující bývalou říční plovárnu na řece Radbuze v Plzni. Vznikla v roce 1910 ve čtvrti Doudlevce a pro někoho je známa pod názvem „Grubrovka“. Nahradila tehdy populární plovárnu u dnes stojícího Wilsonova mostu, jehož stavbě a postupné regulaci toku řeky musela ustoupit. Zároveň měl přesun vyřešit i nedostatečnou kapacitu tehdejší plovárny.\n\nMěstská plovárna byla při svém otevření dobře vybavena a stala se dokonce vzorem pro Ženský klub v Chicagu. Po úspěšných prvních letech provozu zažívala plovárna těžké časy v době první světové války, kdy byl nedostatek lidí, kteří by dělali na plovárně dozor. Výuka plavání byla zastavena úplně. Přesto plovárna 6. července 1917 zaznamenala rekordní návštěvnost, 4863 osob. \n\nPo konci války plovárna znovu naplno ožila a do 25. výročí, které oslavila v roce 1935, zaznamenala 1 100 000 návštěvníků. Po hubených časech druhé světové války, kdy byl provoz plovárny omezen, se začal provoz znovu rozbíhat. V 50. a 60. letech však zájem veřejnosti o koupání v řece upadal. Důvodem byla horšící se kvalita vody a ovzduší. Milovníci koupání též začali více využívat Bolevecké rybníky. Plovárna byla ve své původní podobě v roce 1965 uzavřena.\n\nPlovárna začala znovu ožívat v roce 2013 díky iniciativě spolků Maják Plzně a Pěstuj prostor. Místo se dočkalo částečné obnovy a slouží k trávení volného času a pořádání kulturních akcí.\n\n"}
{"id": "1366670", "url": "https://cs.wikipedia.org/wiki?curid=1366670", "title": "Letiště Kolcovo", "text": "Letiště Kolcovo\n\nLetiště Kolcovo () je mezinárodní letiště v ruském Jekatěrinburgu. Nachází se ve čtvrti Kolcovo, asi 16 km od centra Jekatěrinburgu a 9 km od města Aramil. Roku 2016 bylo 7. nejvytíženějším letištěm Ruska.\n\nLeteckou základnu zde mají Ural Airlines a RusLine. K lednu 2018 pravidelné letecké spojení s Prahou zajišťují České aerolinie a Ural Airlines.\n\nVojenské letiště Kolcovo bylo založeno roku 1930 pro potřeby armádního Vědecko-výzkumného institutu. Právě zde se vznesl roku 1942 poprvé k nebi experimentální raketový stíhací letoun Berezňak-Isajev BI-1.\n\nOd roku 1943 začaly být na tomto jinak stále vojenském letišti odbavovány také první civilní lety. Na počátku 50. let zde začala tankovat letadla na trase Moskva - Peking, v roce 1954 vznikla letištní budova a hotel. Roku 1968 byl dokončen terminál, který zvládl obsloužit 700 pasažérů za hodinu. Od roku 1993 má Kolcovo status mezinárodního letiště.\n\nV roce 2009 byla v souvislosti se summitem ŠOS v Jekatěrinburgu otevřena nová moderní vzletová a přistávací dráha dlouhá 3025 m, která umožnila přistát zde téhož roku poprvé obřímu letounu Boeing 747 společnosti Air China. Téhož roku byl uveden do provozu také nový moderní terminál.\n\nRoku 2012 byl dokončen nákladní terminál o celkové ploše 19 185 m².\n\nSpolečnost Skytrax udělila letišti roku 2015 čtyři hvězdičky.\n"}
{"id": "1366674", "url": "https://cs.wikipedia.org/wiki?curid=1366674", "title": "Boxberg (Horní Lužice)", "text": "Boxberg (Horní Lužice)\n\nBoxberg () je obec v německé spolkové zemi Sasko. Nachází se v zemském okrese Zhořelec a má obyvatel.\n\nBoxberg je plošně největší obcí zemského okresu Zhořelec a zároveň plošně největší obec bez statusu města v Sasku. V místní části Boxberg stojí tepelná elektrárna. Jezero Bärwalder See vzniklo zatopením hnědouhelného dolu a je největším jezerem Saska. Obcí prochází železniční trať Węgliniec – Roßlau.\n\nBoxberg a většina jeho místních částí byla založena Lužickými Srby ve 13. století. Roku 2007 se Boxberg spojil s Uhystem a počet místních částí tak stoupl na 10. Po připojení Klittenu v roce 2009 se zvětšil počet místních částí na 18.\n\nBoxberg se dělí na 18 místních částí. Názvy v hornolužické srbštině jsou uvedeny v závorce:\n\n\n\n\n"}
{"id": "1366675", "url": "https://cs.wikipedia.org/wiki?curid=1366675", "title": "Zvonice (Štramberk)", "text": "Zvonice (Štramberk)\n\nZvonice kostela sv. Bartoloměje (také Stará věž) ve Štramberku se nachází v okrese Nový Jičín. Je jednou z dominant města Štramberk a byla zapsána do seznamu kulturních památek před rokem 1988. Zvonice se nachází v ochranném pásmu městské památkové rezervace.\n\nVěž je pozůstatek gotického farního kostela ze 14. století, který byl zbořen v roce 1782. V severovýchodní stěně je ve výklenku umístěna kamenná socha Madony s Ježíškem. U věže byl vystavěn amfiteátr \"Pod starou věží\", který slouží od roku 1994 k pořádání koncertů, historických divadelních her a dalším kulturním účelům.\n\nPatrová zděná hranolová věž s dřevěným zvonovým patrem. Věž je zakončena stanovou střechou s otevřenou lucernou, krytá šindelem. Zvonové patro bylo doplněno věžními hodinami. Věž je stavebně propojena s hradební zdí.\n"}
{"id": "1366678", "url": "https://cs.wikipedia.org/wiki?curid=1366678", "title": "Aurès", "text": "Aurès\n\nAurès (ⵉⴷⵓⵔⴰⵔ ⵏ ⴰⵡⵔⴰⵙ, جبال الأوراس) je pohoří v severovýchodním Alžírsku, částečně zasahuje i na tuniské území. Tvoří nejvýchodnější výběžek Atlasu, je 200 km dlouhé a 90 km široké, nejvyšším vrcholem je Djebel Chélia (2328 metrů nad mořem). Největším městem je Batna.\n\nPohoří bylo ve starověku známo jako \"Aurasius mons\", což pochází z berberského výrazu \"awras\" (divoký). Bylo součástí Numidie, později je ovládli Římané, kteří založili město Timgad. V obtížně přístupném regionu se dochovalo původní berberské osídlení, provozuje se transhumance. Nacházejí se zde cedrové a dubové lesy, vrcholy jsou v zimě pokryty sněhem, v létě dosahují teploty až 40 °C. Hlavní řekou oblasti je Oued Abiod, jejíž údolí je důležitou zemědělskou oblastí. Chráněným územím je národní park Belezma.\n\nV pohoří probíhaly těžké boje během války za nezávislost Alžírska. V tomto období se odehrává děj filmu \"Vítr z Aurès\", který v roce 1967 natočil alžírský režisér Mohammed Lakhdar-Hamina.\n\n"}
{"id": "1366681", "url": "https://cs.wikipedia.org/wiki?curid=1366681", "title": "Akademické mistrovství světa v orientačním běhu 2006", "text": "Akademické mistrovství světa v orientačním běhu 2006\n\n15. Akademické mistrovství světa v orientačním běhu proběhlo na Slovensku ve dnech 14. až 20. srpna 2006. Centrem závodů AMS byly Košice.\n\nZávodů se zúčastnilo celkem 223 závodníků (125 mužů a 98 žen) z 29 zemí.\n\nProgram Mistrovství světa:\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČesko reprezentovalo 6 mužů a 6 žen.\n\n"}
{"id": "1366682", "url": "https://cs.wikipedia.org/wiki?curid=1366682", "title": "Pozemková reforma na panství Horní Libchava v době první Československé republiky", "text": "Pozemková reforma na panství Horní Libchava v době první Československé republiky\n\nPozemková reforma na panství Horní Libchava v době první Československé republiky probíhala na majetku, jež byl přes více jak 300 let součástí Maltézského řádu. Až do vzniku Československa se nacházela centrála Velkopřevorství pro Čechy a Rakousko ve Vídni a na území jednoho státu. V nové republice se jeho situace značně zkomplikovala. Na majetku Maltézských rytířů se nejprve velkou měrou podepsala 1. sv. válka, jen za charitativní činnosti řád zaplatil „\"mnohamilionový kapitál ve zlatých korunách\"”, k tomu ztratil rentu „\"ve výši přes 500 000 zlatých korun ročně\"”. Po vzniku Československa jeho majetkovou situaci poznamenala nejen pozemková reforma, ale i nejistá situace velkostatků, která v té době kolem panovala. Velkopřevorství tak bylo v letech 1923-1926 donuceno odprodat za velmi nízké ceny velkostatky: Strakonice, Horní Libchava, Obytce, Měcholupy a Dožice. Při této finanční transakci ztratilo odhadem 35 milionů korun s ročním výnosem okolo 320 000 zlatých korun. U velkostatku Horní Libchava a Motol nebyla v době prodeje pozemková reforma zcela dokončena. K odprodeji došlo v době, kdy se řád musel zasazovat o svou suverenitu, jež mu byla československou vládou uznána až 20. ledna 1939 a které předcházelo rozdělení Velkopřevorství pro Čechy a Rakousko na samostatné České velkopřevorství a Rakouské velkopřevorství.\n\nRoku 1623 získal Maltézský řád panství Horní Libchava jako pobělohorský konfiskát po Jindřichu Penzigovi z Penzigu. Tento majetek držel po více než tři staletí. Ke konci 19. století se panství rozprostíralo na ploše 1 063 ha. Většinu zabíraly dva lesní revíry Slunečná a Stružnice o celkové rozloze 625 ha. Hospodářská půda, rozdělená především po propachtovaných dvorech v Horní Libchavě, v Horní Stružnici a ve Střední Stružnici, činila 425 ha. K tomu se na panství nacházelo 6 ha rybníků a dvě průmyslové komodity: pivovar a cihelna.\n\nPřelom století pro velkostatek znamenal změnu v hospodaření. Na dvoře v Horní Libchavě (69,5 ha) řád hospodařil ve vlastní režii. Oba dvory ve Stružnici (140 ha horní a 64,4 ha střední) dále propachtovával. Revír Slunečné se rozprostíral na ploše 307,81 ha a Stružnický revír 317,31 ha, oba osázené především smrky, jedlemi, borovicemi a buky. Hlavním obchodním artiklem bylo obilí, řepka olejka a dřevo. Propachtovaný pivovar spravoval až do své smrti Franz Scheiner, po něm jeho žena Anna Scheinerová. Cihelna zůstala ve vlastní režii řádu. V roce 1906 už velkostatek propachtovával pouze 92,07 ha. Hospodářskou půdu o 105,87 ha spravoval ve vlastní režii. Prodával hlavně dřevo a obilí.\n\nPozemková reforma, které se týkala nejprve výměra ve výši 1 084,0927 ha a v roce 1921 1 084,1492 ha při čistém katastrálním výtěžku 27 563,36 Kč, hospodaření na velkostatku zásadně narušila. Odprodejem v letech 1921-1923 se výměra velkostatku zmenšila na 986,9357 ha. Zemědělská půda zabírala 305,2457 ha a lesy tvořily 681,6900 ha, z kterých se dalo obhospodařovat 659,7 ha. Všeobecně sice nedošlo k velkým ztrátám, ale zásah do hospodaření způsobilo především nevhodné rozložení zemědělské a lesní půdy.\n\nPo provedení pozemkové reformy zůstalo řádu v katastrální obci Horní Libchava „\"přibližně 106 ha polí a 44 ha luk a pastvin\"”, v katastrální obci Stružnice „\"asi 84 ha polí a 35 ha luk a pastvin\"” a po dalších obcích „\"34 ha polí a 26 ha luk a pastvin\"”. Velký problém představoval systém pachtů. Hrubý příjem z pachtovného stačil totiž stěží pokrýt režii správy a platby daní. Převzetí jednotlivých hospodářských dvorů do vlastní správy nebylo možné, jelikož to tehdy neumožňovaly nejen tehdejší čsl. zákony, ale ani politická situace v nové republice.\n\nOba lesní revíry spravoval řád ve své režii a po pozemkové reformě je tvořilo devatenáct izolovaných parcel. Stromy byly rozděleny podle stáří do pěti tříd: I. třída (nový porost ve věku do 20 let), II. třída (stromy ve věku od 21 do 40 let), III. třída (ve věku od 41 do 60 let), IV. třída (ve věku od 61 do 80 let) a V. třída (stromy starší 80 let). Roku 1924 zasáhla hornolibchavské lesy (asi 26 % z celkové výměry) kalamita mnišky. V důsledku této lesní pohromy ztratil velkostatek 172,71 ha lesů, především stromů z III. a IV. třídy na ploše 41 611 m3. Lesní kalamita se podepsala také estetické stránce lesů a předběžný odhad na nové zalesnění se pohyboval kolem 345 420 Kč. V neutěšeném stavu se po první světové válce nacházela rovněž budova zámku. I tyto skutečnosti ovlivnily rozhodnutí velkostatek prodat.\n\nVelkopřevorství disponovalo patronátními právy ke kostelům: v Libchavě, ve Volfarticích, ve Slunečné a ve Skalici. Beneficium fary v Horní Libchavě, které pocházelo hlavně od patrona velkostatku, činilo v roce 1925 3 096,34 Kč (92 l pšenice, 65 l žita a 706 l ovsa), beneficium fary ve Slunečném, o který se zasluhoval zádušní fond a patron, 3 500 Kč, přičemž desátek od velkostatku se pohyboval ve výši 2 q pšenice, 2 q žita, 1 q ovsa a 2 q brambor.\nBeneficium fary ve Volfarticích, jehož základem byly příjmy z prodeje dřeva, příjmy z nadací a finanční prostředky patrona, dosahovalo 3 723,52 Kč, desátek fary 46 l pšenice, 230 l žita, 322 l ovsa. Beneficium fary ve Stružnici činil desátek 933 l žita a 1039 l ovsa. Beneficium fary ve Skalici bylo vůbec největší a to ve výši 4 540,87 Kč.\n\nV letech 1920-1925 dosáhla výše domovní daně 31 373,99 Kč, tedy o něco méně než roční výnos z propachtovaných pozemků v roce 1925. Daň z příjmu za období od roku 1921 do 31. května 1925 činila 42 342 Kč. Komenda zaplatila 30 952 Kč, stále jí však zůstával nedoplatek v hodnotě 11 390 Kč. Jednou za rok měl velkostatek povinnost část svého příjmu odvést na charitativní činnosti receptorátu Českého velkopřevorství: v roce 1919/1920 to bylo 90 443,25 Kč, v roce 1920/1921 389 017,51 Kč, v roce 1921/1922 175 000,00 Kč, v roce 1922/1923 169 000,00 Kč a konečně v roce 1923/1924 131 908,89 Kč.\n\nRoční plat v hotovosti nebyl jediným příjmem. Zaměstnancům se vyplácely ještě drahotní příplatky, obdrželi byt, otop a deputát. Vedle stálých administrativních zaměstnanců byli na velkostatku zaměstnáni také zemědělští dělníci, jejich počet se mohl pohybovat až kolem 30.\n\nV roce 1923 se velkopřevorství pokusilo neutěšenou hospodářskou situaci vyřešit pronájmem zámku a parku. Pronajatý majetek následně využíval jako letní sídlo velvyslanec Království Srbů, Chorvatů a Slovinců v Praze. V srpnu roku 1924 jej zde navštívil ministr zahraničí Edvard Beneš.\n\nOčividně toto řešení finančním problémům nepomohlo, jelikož Maltézský řád začal uvažovat o prodeji. V polovině roku 1925 obdržel kníže-velkopřevor Johann Rudolf Maximilian von Hardegg auf Glatz ve Vídni písemnou nabídku na odkoupení velkostatku od pana Hynka Rückla, majitele sklárny v nedaleké Skalici. Jeho nabídka, opírající se o 20 % levnější živobytí místních sklářů, zůstala bez odpovědi. Už 1. června 1925 uzavřelo velkopřevorství smlouvu na prodej celého velkostatku se zámeckým inventářem s panem Bedřichem Stavou.\n\nDne 25. prosince 1925 přinesl rakouský tisk zprávu o prodeji velkostatku Horní Libchava moravské akciové společnosti. Na moravskou akciovou společnost usuzovala rakouská strana podle bydliště ředitele Severočeské stromovky Bedřicha Stavy v západomoravské Třešti. Každopádně 21. ledna 1926 putovala žádost o schválení trhové smlouvy k Zemské správě politické v Praze. K té se musela vyjádřit také biskupská konzistoř v Litoměřicích a písemně se politické správě zaručit plněním patronátních dávek farářům (nebo jejich zastavovatelům) v Horní Libchavě, Volfarticích, Skalici, ve Stružnici a inkorporovanému faráři na Slunečné do té doby, než jim bude náboženskou maticí přiznána zákonná kongrua.\n\nDne 16. července 1926 čsl. vláda na schůzi ministerské rady prodej velkostatku Horní Libchava schválila a u snesením zemského soudu v Praze ze dne 12. srpna 1926 bylo vlastnické právo na velkostatek Horní Libchava pro pana Bedřicha Stavu zaknihováno. Dne 23. října 1926 se setkal velkopřevor Maltézského řádu Johann Rudolf Maximilian von Hardegg auf Glatz s čsl. vládními špičkami a přislíbil jim, že finanční obnos z prodeje řádového majetku nebude vyvezen do Rakouska. Tím byla 303 let dlouhá etapa Maltézských rytířů v Horní Libchavě ukončena.\n\nJosef Vraný, který stál u vzniku malorolnické strany, ve 20. letech loboval za prosazení pozemkové reformy a prohlašoval, že se má půda velkostatkářů přidělit drobným zemědělcům, se nakonec stal sám držitelem \"stejných latifundií\" jako předchozí šlechta. K získání rozsáhlého majetku neváhal obcházet zákon. Vytvořil dvě rodinné akciové společnosti: „Výspu”, zemědělskou a lesní společnost s r.o. v Zahrádkách (1924), a „Severočeské stromovky” se sídlem v Horní Libchavě (1930). V obou byl jednatelem a členství dalších společníků bylo jen formální. Postupně získával zbytkové statky, z kterých se mu podařilo vytvořit rozsáhlé panství. Podle českolipského historika Ladislava Smejkala je známé, „\"že se choval značně povýšeně a nechával se titulovat «vysoce urozený pane»\"”. Podle Karla Poláčka využíval Vraný „\"též hospodářské potíže okolních sousedů a různými machinacemi vytvářel velké celky nebo se angažoval pro další kupce\"”. Jeho činnost nezůstala utajena.\n\nBedřich Stava, jehož společníky byli senátor Josef Vraný, Alois Jareš a Ing. J. Jareš, se stal za cenu 980 000 Kč majitelem velkostatku Horní Libchava se všemi nemovitostmi ležícími v katastrálních obcích Horní Libchava, Jägersdorf, Manušice, Dolní Libchava, Stružnice, Volfartice, Častalovice, Slunečná a Emanuelsberg ve výměře okolo 996 ha. Zároveň se stal patronem kostelů v Horní Libchavě, ve Volfarticích, ve Skalici a na Slunečné. Dne 28. června 1928 od něj části velkostatku (dvůr a tři lesní části), ležící v katastrálních obcích Stružnice, Slunečná a Volfartice (i s převzetím patronátních práv), odkoupili bratři Ing. Josef a Alois Jarešovi. Zbytek zůstal Josefu Vranému, plnomocníku Bedřicha Stavy. J. Vraný nakonec získal dvorce Ramš (u Sosnové), Robeč a Nový dvůr o rozloze 626 hektarů, dvorec v Horní Libchavě a větší parcely ve Stružnici, Volfarticích a Slunečné. Odkoupil dvory v Holanech a Nedamově.\n\nUž v srpnu 1925 nechal „nový majitel” skrze lesní správu zveřejnit vyhlášku, podle které byl sběr lesních plodin v lesích velkostatku možný pouze na povolení lesní správy a které bylo možné získat v tom případě, že dotyčná osoba odpracovala během jarního osazování holých lesních ploch dva dny za úplatu 10 korun na den a dva dny bezplatně v měsíci září. V případě, že by chtěla získat povolení i na příští rok, musela tuto bezplatnou službu odpracovat na jaře roku 1926.\n\nVýchodiskem pro zestátněné lesy a statky s ředitelstvím v Liberci se v severních Čechách staly Státní statky Zákupy a Cvikov, které přebíraly lesy velkostatků Vrchlabí, Jilemnice, Horní Polubný, Smržovka, Frýdlant, Liberec, Rumburk, Hanspach, Česká Kamenice, Binsdorf a další. Ředitelství státních lesů a statků v Liberci (ŘSLS Liberec) bylo zřízeno 1. července 1927 jako správní úřad druhé instance podniku „Státní lesy a statky”. Prozatímním ředitelem byl jmenován vládní rada Ing. Jindřich Racka (r. 1929 ředitel státních lesů a statků, ministerský rada, Brandýs n. L.) Nejprve mu bylo podřízeno sedm správních jednotek:\nV letech 1929 a 1930 byly ŘSLS Liberec přiděleny:\nV roce 1935 se rušilo ŘSLS v Brandýse n. L. a jeho agenda byla přenesena jednak na ŘSLS v Praze a ŘSLS v Liberci, kterému přibyly:\n\nCelková výměra státního pozemkového majetku spravovaného ŘSLS v Liberci činila 79 641,0738 ha, majetku náboženské matice v Nejdku 5 406,4700 ha, celkem tedy 85 047,5438 ha.\n\nSenátor Josef Vraný se v roce 1937 zastřelil před kasinem v Monte Carlu, odkud byl převezen do Horní Libchavy. Zde byl s velkou pompou 7. dubna 1937 pohřben v nově vybudované rodinné hrobce u kostela, ačkoliv se na tomto starém hřbitově už nepohřbívalo. Smuteční obřady v kostele celebroval kanovník František Kroiher, senátor za republikánskou stranu.\n\nRozloučit se přišli členové rodiny zesnulého a oficiální smuteční hosté, členové vlády a obou sněmoven Národního shromáždění (Rudolf Beran, Josef Černý, Fedor Hodža), zástupci armády (generál Jan Syrový) a úřadů, delegace Národního sjednocení v čele s bývalým ministrem Josefem Matouškem, delegáti všech politických i hospodářských složek republikánské strany, početné deputace hraničářů, delegace městských rad četných měst českých a moravských, obecní zastupitelstvo obce Horní Libchavy, hornolibchavský spolek německých veteránů a dobrovolných hasičů a řada jiných osobností. Po skončení obřadů byla rakev snesena s katafalku a provázena špalírem selské jízdy. Legionáři nesli za rakví podušku s revoluční medailí.\n\n"}
{"id": "1366689", "url": "https://cs.wikipedia.org/wiki?curid=1366689", "title": "Zdeno Gomolka", "text": "Zdeno Gomolka\n\nZdeno Gomolka (* 20. července 1936 Krompachy) je bývalý slovenský fotbalový útočník a trenér.\n\nV československé lize hrál za Tatran Prešov, aniž by skóroval. Nastoupil v jediném utkání, které se hrálo v neděli 17. září 1961 v Plzni (prohra 0:5). Byl odchovancem rodných Krompach, během základní vojenské služby byl hráčem Tatranu Prachatice.\n\nPo skončení hráčské kariéry v roce 1967 se stal trenérem. Vedl krompašský Pokrok (1967–1969 a 1976–1978) a TJ Pokrok Štefanská Huta (1978–1983).\n\n"}
{"id": "1366690", "url": "https://cs.wikipedia.org/wiki?curid=1366690", "title": "Židovský hřbitov ve Slaném", "text": "Židovský hřbitov ve Slaném\n\nŽidovský hřbitov ve Slaném je kulturní památka České republiky, která se nalézá v severovýchodní části města Slaný v sousedství městského hřbitova. Rozloha hřbitova je 3 188 m². V roce 2010 byl prohlášen kulturní památkou České republiky číslo .\n\nSlánští Židé, kteří se mohli ve městě usazovat až po roce 1848, byli pohřbíváni na hřbitovech v Blevicích a ve Zlonicích. Dne 27. července 1881 Židovská náboženská obec zakoupila za 1 600 zlatých od manželů Mrzílkových pozemky parcelní číslo 1119, 1120 a 1121 v sousedství městského hřbitova, aby zde zřídila hřbitov přímo ve Slaném. Podmínkou bylo, že hřbitov musí být obehnán omítnutou zdí s korunou z pískovcových desek a stavba musí být dokončena do konce srpna 1881. První zde pohřbenou osobou byla Berta Bondyová, která zemřela 23. srpna 1881.\n\nV letech 1931-1932 došlo k významné přestavbě hřbitova. Byla postavena funkcionalistická obřadní síň, kterou provedl stavitel Vilibald Hieke. Funkcionalistický styl je pro budovy tohoto typu na území Čech a Moravy neobvyklý, patří sem jen přestavba synagogy v Praze na Smíchově z roku 1931 od architekta Leopolda Ehrmanna, synagoga ve Velvarech ze stejného roku podle projektu Františka Alberta Libry a Synagoga Agudas achim v Brně od architekta Otto Eislera z let 1935-1936. Po stranách obřadní síně se nacházejí další dva přízemní objekty, které sloužily správě hřbitova a přípravě pohřbů.\n\nVe dnech 22. – 26. února 1942 bylo ze Slánska nacisty odvlečeno 1 632 osob, z nichž většina zahynula v koncentračních táborech. Po skončení 2. světové války se do Slaného vrátilo pouze 11 Židů. Židovská náboženská obec nebyla ve Slaném obnovena a poslední pohřeb zde proběhl v roce 1949, kdy zemřel Hugo Kellner, mlynář z Klobuk. Jeho náhrobek je současně symbolickým náhrobkem jeho manželky a synů, kteří byli zavražděni nacisty. Další pohřeb se zde odehrál až v roce 2004.\n\nPoté hřbitov po desetiletí chátral. Byl majetkem Židovské náboženské obce v Praze. Ta se rozhodla v roce 1982 odprodat část pozemku hřbitova, kde se nacházela obřadní síň a sad.\n\nV roce 1998 byla Okresním úřadem v Kladně zahájena snaha o to, aby byl hřbitov zapsán mezi kulturní památky České republiky. Proti této snaze se ale postavili soukromí vlastníci části areálu.\n\nPodruhé požádaly o zapsání hřbitova mezi kulturní památky Židovská náboženská obec v Praze a Federace židovských obcí v České republice v roce 2008. Na základě této žádosti byl hřbitov dne 10. května 2010 prohlášen kulturní památkou.\n\n"}
{"id": "1366692", "url": "https://cs.wikipedia.org/wiki?curid=1366692", "title": "Ašmjany", "text": "Ašmjany\n\nAšmjany (, – \"Ošmjany\", , , ) jsou město v Hrodenské oblasti v Bělorusku, správní středisko Ašmjanského rajónu. K roku 2017 měly přes šestnáct tisíc obyvatel.\n\nAšmjany leží na řece Ašmjance, levém přítoku Viliji v povodí Němenu. Leží ve vzdálenosti 133 kilometrů severozápadně od Minsku, hlavního města státu, jen zhruba dvacet kilometrů jihovýchodně od bělorusko-litevské hranice a jen přibližně padesát kilometrů od Vilniusu, hlavního města Litvy.\n\nPo první světové válce získala Ašmjany v polsko-sovětské válce druhá Polská republika. Po invazi nacistického Německa do Polska v roce 1939 zabral Ašmjany Sovětský svaz. Následně jej v roce 1941 v rámci operace Barbarossa obsadila německá armáda a Rudá armáda jej dobyla zpět až v roce 1944. V roce 1945 bylo součástí oblasti, kterou anektoval Sovětský svaz do Běloruské sovětské socialistické republiky. Od roku 1991 jsou Ašmjany součástí samostatného Běloruska.\n\n"}
{"id": "1366696", "url": "https://cs.wikipedia.org/wiki?curid=1366696", "title": "Alessio Romagnoli", "text": "Alessio Romagnoli\n\nAlessio Romagnoli (* 12. ledna 1995, Anzio, Itálie) je italský fotbalový obránce. Jeho současným klubem je AC Milán kde zastává i kapitána, hraje pravidelně jako střední obránce. Je i reprezentant Itálie.\n\n\n\n\n\n"}
{"id": "1366700", "url": "https://cs.wikipedia.org/wiki?curid=1366700", "title": "Římskokatolická farnost u kostela sv. Jakuba Staršího Praha-Stodůlky", "text": "Římskokatolická farnost u kostela sv. Jakuba Staršího Praha-Stodůlky\n\nŘímskokatolická farnost Praha-Stodůlky je územní společenství římských katolíků v městské části Praha 13-Stodůlky, s farním kostelem sv. Jakuba staršího.\nPlebánie ve Stodůlkách je doložena již v roce 1292. V důsledku protestantské reformace však místní plebánie zanikla a dlouhou dobu zde katolická duchovní správa neexistovala. Od roku 1688 byly Stodůlky přifařeny k farnosti Panny Marie před Týnem na Starém Městě. Bohoslužby zde od r. 1695 obstarávali kněží z konventu bratří františkánů u Panny Marie Sněžné na Novém Městě pražském. V roce 1702 byly Stodůlky přifařeny k libocké farnosti. V roce 1787 byla zde zřízena lokálie, a zároveň začaly být vedeny samostatné matriční zápisy. V roce 1854 pak byla z lokálie zřízena samostatná farnost. Ta je od svého vzniku kontinuálně obsazena duchovním správcem (farářem či sídelním administrátorem). Od 80. let 20. století došlo díky výstavbě sídlišť Nové Butovice a Lužiny k výraznému nárůstu obyvatel na území farnosti. Proto vznikla potřeba vzniku nových bohoslužebných prostor, kde by mohli navštěvovat bohoslužby obyvatelé těchto sídlišť, a kam by bylo možno také přesunout farní aktivity, aby tyto byly lépe dostupné. V letech 2000-2001 bylo na sídlišti v Nových Butovicích vystavěno Komunitní centrum svatého Prokopa s kaplí zasvěcenou tomuto svatému opatovi a s dalšími prostory pro pastorační účely farnosti a pro účely kulturní. Na původní faře ve starých Stodůlkách zůstaly pouze byty pro farní duchovenstvo.\n\n\n"}
{"id": "1366702", "url": "https://cs.wikipedia.org/wiki?curid=1366702", "title": "Christoffer Faarup", "text": "Christoffer Faarup\n\nChristoffer Faarup (* 28. prosince 1992 Aarhus) je dánský reprezentant v alpském lyžování. Zúčastnil se zimních olympijských her 2014 ve sjezdu, super-G a alpské kombinaci; v téže disciplínách závodil i na ZOH 2018.\n\nRoku 2007 se přestěhoval do norského Øyeru, aby se zde mohl naplno věnovat zimním sportům. Je členem Hobro Skilklubu a Lillehammer Skiklubu.\n\nNa MS ve Svatém Mořici 2017 skončil 30. ve sjezdu, 26. v super-G a 27. v alpské kombinaci.\n\n\n"}
{"id": "1366704", "url": "https://cs.wikipedia.org/wiki?curid=1366704", "title": "Brána svatého Ondřeje", "text": "Brána svatého Ondřeje\n\nBrána svatého Ondřeje je zaniklá brána pražského opevnění, která stála v Praze 1-Starém Městě na konci ulice Betlémská. Jméno nesla po nedalekém kostele svatého Ondřeje. Jižním směrem bývala v opevnění brána svatého Štěpána a na severu brána svatého Jana na zábradlí.\n\nBrána stála v městském opevnění na konci Betlémské ulice. V 15. století byly za branou lázně (čp. 331-1), zničené roku 1432 povodní a ještě v témže století obnovené. Poblíž brány měl apatykář Augustin zřízené 4 mlýny, které mu také roku 1432 vzala povodeň. Jejich jez šel ke Střeleckému ostrovu a k dalším Augustinovým mlýnům na Malé Straně.\n\nV 16. století se Betlémská ulice v místech brány nazývala „Dolní Solní“ po solním skladu - solnici. Bývala nazývaná i „Převozní uličkou“, protože za bránou býval přívoz.\n\n\n\n"}
{"id": "1366710", "url": "https://cs.wikipedia.org/wiki?curid=1366710", "title": "Rohanské nábřeží", "text": "Rohanské nábřeží\n\nRohanské nábřeží v Karlíně v Praze prochází u pravého břehu Vltavy od Těšnovského tunelu ke křižovatce ulic U Rustonky a Voctářova. Nábřeží tvoří 4-pruhová silniční komunikace, součást Poděbradské radiály. Nazváno je podle tesařského mistra a pražského měšťana Josefa Rohana, který od roku 1850 vlastnil Rohanský ostrov, ten byl v letech 1920-30 připojen ke karlínskemu břehu. Na začátku nábřeží u Těšnovského tunelu je hotel Hilton Praha, největší hotel v České republice. Na ploše bývalého Rohanského ostrova v 90-tych letech 20. století začalo budování moderního administrativního a rezidenčního komplexu River City Praha, součástí kterého je Danube House (2003), Nile House (2006) a Amazon Court (2010). V roce 2002 propojila přes čtyřpruhovou komunikaci River City Praha s centrem Karlína ocelová lávka o rozpětí 49,5 metru.\n\n"}
{"id": "1366711", "url": "https://cs.wikipedia.org/wiki?curid=1366711", "title": "Malostranské nábřeží", "text": "Malostranské nábřeží\n\nMalostranské nábřeží na ostrově Kampa na Malé Straně v Praze prochází u levého břehu Vltavy od mostu Legií k ulici U Sovových mlýnů. Název dostalo v roce 1905, do té doby bylo bez názvu. V letech 1887-88 tu pražský podnikatel Jindřich Jechenthal dal postavit blok obytných domů, stavbu provedl významný český architekt, pedagog a restaurátor Josef Schulz (1840-1917).\n\nV roce 2009 u břehu instalovali sochu Harmonie britského sochaře Kaivalya Torphy inspirovanou učením indicko-amerického myslitele a duchovního učitele Šrí Činmoje.\n\n"}
{"id": "1366712", "url": "https://cs.wikipedia.org/wiki?curid=1366712", "title": "Nábřeží Ludvíka Svobody", "text": "Nábřeží Ludvíka Svobody\n\nNábřeží Ludvíka Svobody na Novém Městě v Praze vede podél pravého břehu Vltavy od Štefánikova mostu k Hlávkovu mostu. Nazváno je podle českého státníka Ludvíka Svobody, který byl v letech 1968-75 československým prezidentem. Nábřeží je součást protipovodňové ochrany Prahy, v etapě 0003 do roku 2006 tu umožnili instalaci mobilního hrazení. Na nábřeží je park s moderním dětským hřištěm, který byl v roce 2008 rekonstruován. V síti pozemních komunikací v Praze je nábřeží součást tzv. Poděbradské radiály. V roce 1980 byl dokončen Těšnovský tunel, který u ministerských budov (v budově dnešního ministerstva dopravy sídlil tehdy Ústřední výbor KSČ) na nábřeží odvedl dopravu do podzemí a ústí na Rohanském nábřeží. U nábřeží je trvale zakotven botel Albatros s restaurací.\n\nNábřeží bylo postaveno u Petrské čtvrti v letech 1910-1919 jako součást projektu na protipovodňovou ochranu Prahy a jeho původní název byl „Petrské nábřeží“. Za první československé republiky plochu nábřeží vymezili pro veřejný park a ministerské budovy. V době komunistického režimu\nbylo nazváno „nábřeží Kyjevské brigády“ a po smrti prezidenta Svobody dostalo současný název.\n\n"}
{"id": "1366713", "url": "https://cs.wikipedia.org/wiki?curid=1366713", "title": "Petr Blahuš (profesor)", "text": "Petr Blahuš (profesor)\n\nPetr Blahuš (23. ledna 1944 Praha – 19. července 2010) byl český matematický statistik a metodolog, který se věnoval především psychometrice, kinantropologii a behaviorálním vědám. V letech 1990 až 1994 byl proděkanem Fakulty tělesné výchovy a sportu Univerzity Karlovy a od roku 1994 do roku 1997 zde působil jako prorektor. \n\nV mládí se věnoval aktivně sportu. Jako gymnasta se účastnil několika soutěží v nichž získal několik titulů. Tělesnou výchovu se rozhodl i studavat pod dohledem, a později i spolupracovníkem Stanislavem Čelikovskim. V roce 1968 absolvoval magisterské studium na Fakultě tělesné výchovy a sportu Univerzity Karlovy. Poslední dva roky studia byl technickým asistentem na katedře anatomie a biomechaniky. Jeho specializací byly kvantitativní metody výzkumu a teorie vzdělávání. Také se účastnil některých vybraných externích kurzů statistiky na Matematicko-fyzikální fakultě Univerzity Karlovy, kurzů obecné biologie a antropologie na Přírodovědecké fakultě Univerzity Karlovy a kurzů matematické ekonomie na pražské Vysoké škole ekonomické v Praze. V roce 1969 absolvoval postgraduální studium na Filozofické fakultě Univerzity Karlovy, zabývající se tématy jako dějiny západní filosofie, obecná psychologie a filosofie vědy. Další rok prošel postgraduálním kurzem pravděpodobnosti a statistiky na Matematicko fyzikální fakultě Univerzity Karlovy. Po dokončení těchto mezioborových studií se zaměřil na kvantitativní metody. V roce 1974 obhájil svou disertační práci \"„Srovnání a generalizace modelů faktorové analýzy a jejich aplikace na zjišťování struktury pohybových schopností“\". Od roku 1968 do roku 1976 pracoval na oddělení antropomotoriky a metodologie Fakulty tělesné výchovy a sportu. V roce 1976 se stal asistentem profesora oddělení teorie a metodologie. V roce 1979 obhájil habilitační práci \"“Statistické modely s latentní proměnnou ve výzkumu vzdělávání a řízení”\" a stal se docentem. V letech 1982–1990 byl ve vedení oddělení matematických metod a experimentálních technik Psychologického ústavu Československé akademie věd. V roce 1989 obhájil svou \"“Teorii aplikace statistických metod ve společenských vědách”\" a získal titul Dr.Sc. V roce 1992 byl jmenován profesorem. V roce 1994 byl jmenován prorektorem Fakulty tělesné výchovy a sportu Univerzity Karlovy. Akademický rok 2001 strávil ve Spojených státech amerických jako hostující profesor na \"Psychological Statistics and Mathematical Psychology with Multivariate Psychometrics\" na katedře \"Psychology and Neuroscience na Brigham Young University\" v Provu, v Utahu. \n\nByl členem \"American Psychological Association\", \"American Educational Research Association\" a \"České kinantropologické společnosti\". Jako profesor přednášel ve Spojených státech amerických, Kanadě, Slovinsku a Chorvatsku. Publikoval literaturu o antropometrice, pohybových schopnostech a také práce o statistice a faktorové analýze.\n\nByl ženatý, se svou manželkou Evou měl tři děti, dcery Janu a Kristýnu a syna Filipa. V mládí se věnoval gymnastice, v dospělosti horolezectví a lezení ve skalách. \n"}
{"id": "1366714", "url": "https://cs.wikipedia.org/wiki?curid=1366714", "title": "Daniel-André Tande", "text": "Daniel-André Tande\n\nDaniel-André Tande (* 24. ledna 1994 Narvik) je norský skokan na lyžích, olympijský vítěz a mistr světa.\n\nPoprvé ve světovém poháru startoval 11. ledna 2014 v rakouském Bad Mitterndorfu. Dne 25. listopadu 2015 v Klingenthalu byl poprvé vítězem v individuálním závodě. Totéž zopakoval 1. ledna 2017 v Garmisch-Partenkirchenu.\n\nDne 20. ledna 2018 se stal mistrem světa v letech na lyžích. Soutěž měla tři části, v nichž porazil i Kamila Stocha a Richarda Freitaga. Den nato vyhrál se svými kolegy Johannem Forfangem, Robertem Johanssonem a Andreasem Stjernenem týmový závod. Ve stejném složení vyhráli i na zimních olympijských hrách v Pchjongčchangu.\n\n"}
{"id": "1366716", "url": "https://cs.wikipedia.org/wiki?curid=1366716", "title": "Antiochie Pisidská", "text": "Antiochie Pisidská\n\nAntiochie Pisidská (řecky \"Antiocheia\", Αντιόχεια τὴς Πισιδίας; latinsky \"Antiochia ad Pisidiam\", \"Antiochia Caesarea\" nebo \"Colonia Caesarea\") bylo starověké město v Malé Asii, v dnešním Turecku, v blízkosti města Yalvaç, asi 140 km severně od Antalye.\n\nMěsto, založené patrně některým ze seleukovských panovníků jménem Antiochus a po něm pojmenované, bylo osídleno osadníky z řeckého kraje Magnisia (Thesálie) a roku 25 př. n. l. znovu založeno jako kolonie veteránů \"Colonia Caesarea Antiochia\". Pro výhodnou strategickou polohu při vojenské silnici Via Sebaste rychle rostlo a v 1. století n. l. patřilo mezi nejvýznamnější města Malé Asie, odkud pocházelo i několik senátorů. Za reforem císaře Diokleciána se stalo hlavním městem nově založené provincie Pisidie.\n\nO Antiochii Pisidské se píše v Novém zákoně ( aj.), že ji několikrát navštívil Pavel z Tarsu a nějakou dobu zde působil. Na přelomu 6. a 7. století se zde narodil byzantský básník Georgios Pisides. V Antiochii také končí poutní \"Pavlova cesta\" z Perge u Antalye.\n\nArcheologické výpravy odkryly na poměrně velké ploše divadlo, lázně, chrám císaře Augusta a vodovod. Nálezy jsou uloženy v muzeu v Yalvac.\n\n"}
{"id": "1366717", "url": "https://cs.wikipedia.org/wiki?curid=1366717", "title": "Východní Timor na Zimních olympijských hrách 2018", "text": "Východní Timor na Zimních olympijských hrách 2018\n\nVýchodní Timor se účastnil Zimních olympijských her 2018 v Pchjongčchangu v Jižní Koreji ve dnech 9. - 25. února 2018. Byla to druhá účast Východního Timoru na Zimních olympijských hrách. Poprvé se Východní Timor účastnil Zimních olympijských her 2014 v Soči. \n\nVýprava Východního Timoru sestávala z jednoho sportovce, alpského lyžaře Yohana Goutta Goncalva, který Východní Timor reprezentoval i na Zimních olympijských hrách 2014 v Soči. Závod ve slalomu mužů nedokončil.\n"}
{"id": "1366721", "url": "https://cs.wikipedia.org/wiki?curid=1366721", "title": "Greatest Hits (album, Neil Young)", "text": "Greatest Hits (album, Neil Young)\n\nGreatest Hits je kompilační album kanadského hudebníka Neila Younga. Vydáno bylo v roce 2004 společností Reprise Records a obsahuje nahrávky z let 1969 až 1992. Jedenáct písní z desky bylo vydáno již na Youngově první kompilaci \"Decade\" (1977). Umístilo se na 27. příčce americké hitparády Billboard 200 a v této zemi se stalo zlatým. V některých zemích, včetně Nového Zélandu a Irska, dosáhlo platinového ocenění.\n"}
{"id": "1366725", "url": "https://cs.wikipedia.org/wiki?curid=1366725", "title": "London Critics' Circle Film Awards 2015", "text": "London Critics' Circle Film Awards 2015\n\n36. ročník předávání cen London Critics' Circle Film Awards se konal dne 17. ledna 2015.\n\n\n\"45 let\"\n\nGeorge Miller – \"\"\n\nTom McCarthy a Josh Singer – \"Spotlight\"\n\nTom Courtenay – \"45 let\"\n\nCharlotte Rampling – \"45 let\"\n\nMark Rylance – \"Most špionů\"\n\nKate Winslet – \"Steve Jobs\"\n\nTom Hardy – \"Legendy zločinu\", \"London Road\", \"\" a \"Revenant Zmrtvýchvstání\"\n\nSaoirse Ronan – \"Brooklyn\" a \"Lost River\"\n\nMaisie Williams – \"Ztrácení\"\n\nAmy\n\nPodoba ticha\n\nBabak Anvari – \"Zahaleni stínem\"\n\nBenjamin Cleary – \"Zádrhel\"\n\n\"Carol\" – Edward Lachman (kamera)\n\nKenneth Branagh\n"}
{"id": "1366726", "url": "https://cs.wikipedia.org/wiki?curid=1366726", "title": "Down by the River", "text": "Down by the River\n\n„Down by the River“ je píseň kanadského hudebníka Neila Younga. Ten uvedl, že píseň, stejně jako „Cinnamon Girl“ a „Cowgirl in the Sand“, napsal v deliriu při 39° horečce. Píseň původně vyšla na albu \"Everybody Knows This Is Nowhere\" (1969) a Younga v její nahrávce doprovázela kapela Crazy Horse v sestavě Danny Whitten (kytara), Billy Talbot (baskytara) a Ralph Molina (bicí). Původní nahrávka písně má přes devět minut, ale jde o zkrácenou verzi původního a mnohem delšího jamování. Young později píseň hrál například také sólově jen s akustickou kytarou a harmonikou, ale za doprovodu hudebníků někdy její délka dosáhla i více než třiceti minut. Například roku 2016 za doprovodu kapely Promise of the Real odehrál téměř 36minutovou verzi. Coververze písně nahrála řada hudebníků, mezi něž patří například Roy Buchanan a Buddy Miles.\n"}
{"id": "1366730", "url": "https://cs.wikipedia.org/wiki?curid=1366730", "title": "Rockin' in the Free World", "text": "Rockin' in the Free World\n\n„Rockin' in the Free World“ je píseň kanadského hudebníka Neila Younga. Pochází z jeho alba \"Freedom\" (1989), kde se nachází ve dvou verzích – akustické a elektrické. Young v jejím textu kritizuje vládu tehdejšího amerického prezidenta George H. W. Bushe. Píseň byla zařazena do žebříčku 500 nejlepších písní všech dob, který sestavil magazín \"Rolling Stone\". Coververzi písně nahrál například hudebník Jeffrey Walker či skupiny The Alarm a Simple Minds. Skladba je často hrána na koncertech skupiny Pearl Jam. V roce 2015 píseň použil ve své prezidentské kampani Donald Trump, a to bez Youngova svolení. Později však uvedl, že přestože je Trumpovým odpůrcem, kdyby o použití zažádal, svolení by dostal.\n"}
{"id": "1366734", "url": "https://cs.wikipedia.org/wiki?curid=1366734", "title": "Boby na Zimních olympijských hrách 2018 – čtyřbob muži", "text": "Boby na Zimních olympijských hrách 2018 – čtyřbob muži\n\nZávody na čtyřbobech mužů na Zimních olympijských hrách 2018 proběhly 24. a 25. února 2018 na dráze centra Alpensia Sliding Centre.\n\n\n\n\n\nReference: \n"}
{"id": "1366735", "url": "https://cs.wikipedia.org/wiki?curid=1366735", "title": "Los Angeles Film Critics Association Awards 2015", "text": "Los Angeles Film Critics Association Awards 2015\n\n41. ročník předávání cen asociace Los Angeles Film Critics Association se konal dne 6. prosince 2015.\n\n\n\n\n\n\n\n\n\n\n\n\n\n\n\n\n\n"}
{"id": "1366736", "url": "https://cs.wikipedia.org/wiki?curid=1366736", "title": "New York Film Critics Circle Awards 2015", "text": "New York Film Critics Circle Awards 2015\n\n81. ročník předávání cen New York Film Critics Circle se konal dne 4. ledna 2016. Vítězové byly oznámeni 2. prosince 2015.\n\n\n\n\n\n\n\n\n\n\n\n\n\n"}
{"id": "1366738", "url": "https://cs.wikipedia.org/wiki?curid=1366738", "title": "New York Film Critics Online Awards 2015", "text": "New York Film Critics Online Awards 2015\n\n15. ročník předávání cen New York Film Critics Online se konal dne 6. prosince 2015.\n\n\n\n\n\n\n\n\n\n\n\n\n\n\n\n\n"}
{"id": "1366742", "url": "https://cs.wikipedia.org/wiki?curid=1366742", "title": "North Carolina Film Critics Association Awards 2015", "text": "North Carolina Film Critics Association Awards 2015\n\n4. ročník předávání cen asociace North Carolina Film Critics Association se konal dne 4. ledna 2016. Nominace byly oznámeny dne 28. prosince 2015.\n\nSpotlight\n\nGeorge Miller – \"\"\n\nAdam McKay a Charles Randolph – \"Sázka na nejistotu\"\n\nTom McCarthy a Josh Singer – \"Spotlight\"\n\nMichael Fassbender – \"Steve Jobs\"\n\nSaorise Ronan – \"Brooklyn\"\n\nMark Ruffalo – \"Spotlight\"\n\nAlicia Vikander – \"Ex Machina\"\n\nAmy\n\n\"Fénix\"\n\n\"V hlavě\"\n\nRamin Bahrani – \"99 Homes\"\n"}
{"id": "1366743", "url": "https://cs.wikipedia.org/wiki?curid=1366743", "title": "Thrácký jezdec", "text": "Thrácký jezdec\n\nThrácký jezdec či Heros je moderní pojmenování častého motivu lovce jedoucího na koni, který se objevuje na reliéfech z helénistického a římského bodobí starověké Thrákie, Makedonie a Moesie. Koho tento reliéf zobrazuje není jasné. Jeho časté užití na náhrobcích může naznačovat že se jedná o podsvětní božstvo, jiné hypotézy jej spojují se Sabaziem nebo mytickým thráckým králem Rhésem z Iliady, ale také s Apollónem, Asklépiem či Dionýsem.\n\nJezdec bývá zobrazován s kopím, případně rohem hojnosti či obětní miskou, a za doprovodu psa poráží kance, lva či hada. Motiv se objevuje od 4. století př. n. l., od 3. století př. n. l. také na falérách a špercích. Nejvíce nálezů pochází z římské doby a jižní Thrákie.\n\nZa příklad Thráckého jezdce se dá považovat i Madarský jezdec, skalní reliéf z 8. století nacházející se v severním Bulharsku.\n"}
{"id": "1366744", "url": "https://cs.wikipedia.org/wiki?curid=1366744", "title": "North Texas Film Critics Association Awards 2015", "text": "North Texas Film Critics Association Awards 2015\n\n12. ročník předávání cen asociace North Texas Film Critics Association se konalo dne 3. ledna 2016.\n\n\n\n\n\n\n\n\n\n\n"}
{"id": "1366745", "url": "https://cs.wikipedia.org/wiki?curid=1366745", "title": "Nábřeží Edvarda Beneše", "text": "Nábřeží Edvarda Beneše\n\nNábřeží Edvarda Beneše na Malé Straně v Praze prochází u levého břehu Vltavy od Klárova kolem Čechova mostu ke Štefánikovu mostu (prvních asi 300 metrů je souběžných s Kosárkovým nábřežím). Nazváno je podle českého státníka Edvarda Beneše, který byl v letech 1935-48 československý prezident. Na začátku nábřeží je novobarokní budova Strakova akademie postavena v letech 1891-96 jako studentská kolej české šlechty, dnes sídlo úřadu vlády České republiky Po nábřeží vede tramvajová trať, součást tratě Malostranská – Bílá Hora.\n\nAsi 200 metrů před Štefánikovým mostem se nachází Rudolfova štola, kterou dal vybudovat císař Rudolf II. na zásobování parku Královská obora vodou.\n\n"}
{"id": "1366748", "url": "https://cs.wikipedia.org/wiki?curid=1366748", "title": "Online Film Critics Society Awards 2015", "text": "Online Film Critics Society Awards 2015\n\n19. ročník předávání cen Online Film Critics Society Awards se konal dne 14. prosince 2015. Nominace byly oznámeny 7. prosince 2015.\n\n\nGeorge Miller – \"\"\n\nPhyllis Nagy – \"Carol\"\n\nTom McCarthy a Josh Singer – \"Spotlight\"\n\nMichael Fassbender – \"Steve Jobs\"\n\nCate Blanchett – \"Carol\"\n\nOscar Isaac – \"Ex Machina\"\n\nRooney Mara – \"Carol\"\n\n\"Podoba ticha\"\n\n\"Assassin\"\n\n\"V hlavě\"\n\n\n\n"}
{"id": "1366749", "url": "https://cs.wikipedia.org/wiki?curid=1366749", "title": "Martin Černohorský (kuchař)", "text": "Martin Černohorský (kuchař)\n\nMartin Černohorský (* 26. února 1963, Praha) je český kuchař, zakladatel a šéfkuchař rodinné školy vaření CEREXIM v Praze, člen představenstva Asociace kuchařů a cukrářů České republiky, pobočky Praha a střední Čechy a pedagog Střední odborné školy a Středního odborného učiliště, Praha – Čakovice.\n\nSe svou ženou Janou, se kterou je od svých 15 let, mají dva syny; Jana (*1989) a Lukáše (*1993) a v roce 2017 se mu narodil vnuk Martin a v roce 2019 vnučka Anna.\n\nV mládí býval aktivním sportovcem pražské Dukly, za kterou nejprve závodně plaval (hlavní disciplínou byl znak) a později vrhal koulí a házel kladivem. Jeho největším sportovním úspěchem bylo druhé místo na halovém přeboru ČSR ve vrhu koulí (1979). \n\nPo absolvování pražského gymnázia Nad Štolou vystudoval Vysokou školu ekonomickou v Praze v oboru Ekonomie (postgraduální studium ukončeno v roce 1990). Ještě během studia na vysoké škole se stal Vedoucím odboru odbytu ve společnosti ČKD TATRA, a.s., kde se v roce 1992 stal obchodním ředitelem. V letech 1993 až 1996 zastával pozici obchodního ředitele ve společnostech ČKD TRAKCE, a.s. a AEG-ČKD Transportsysteme AG a následující tři roky do roku 1999 zastával funkci Vedoucího oddělení prodeje ve společnostech INEKON, s.r.o. + Škoda, a.s. \n\nPo 15 letech působení ve funkcích vrcholového managementu společností zabývajících se převážně výrobou a prodejem kolejových vozidel se rozhodl přijmout novou životní výzvu a vstoupit do oboru finančního poradenství. V roce 1999 začal ve společnosti ING Nationale Nederlanden nejprve jako finanční poradce, následně působil jako agenturní trenér dovedností a v roce 2004 končil jako manažer skupiny finančních poradců. Odtud přešel do společnosti Česká pojišťovna, a.s., kde působil dva roky na funkci ředitele agentury – pobočky Praha 5. \n\nV roce 2007 se pak podruhé vrátil do oboru kolejových vozidel, kdy se stal ředitelem úseku zahraničního prodeje společnosti SKD TRADE, a.s., kterým byl až do roku 2012. \n\nPoté se na roky 2012 a 2013 ještě vrátil do finančního a bankovního sektoru.\n\nV roce 2006 se rozhodl, že prohloubí své znalosti v oboru gastronomie, který byl dosud jeho koníčkem, a stal se studentem Střední odborné školy a Středního odborného učiliště, Praha – Čakovice, obor kuchař, číšník, ve kterém v roce 2009 získal výuční list. V roce 2013 definitivně opustil bankovní a finanční sektor a rozhodl se povýšit svůj dosavadní koníček na profesi. Zároveň si splnil životní sen, začal podnikat a společně se svým synem založil v Praze Rodinnou školu vaření CEREXIM. Vedle toho začal sbírat zkušenosti s novou profesí a v pražských a středočeských restauracích působil jako provozní vedoucí i šéfkuchař.\n\nV současné době provozuje rodinnou školy vaření CEREXIM v Praze, kde mj. pořádá kuchařské kurzy pro veřejnost, je privátním kuchařem a pedagogem Střední odborné školy a Středního odborného učiliště, Praha – Čakovice. V lednu 2018 byl zvolen do představenstva Asociace kuchařů a cukrářů České republiky, pobočky Praha a střední Čechy.\n\nOd roku 2019 spolupracuje s pořadem Pralinky na TV RELAX. V prosinci 2019 zamíří na pulty knihkupců jeho kuchařka \"\"Škola vaření\"\". \n\n"}
{"id": "1366751", "url": "https://cs.wikipedia.org/wiki?curid=1366751", "title": "Běh na lyžích na Zimních olympijských hrách 2018 – 30 km klasicky ženy", "text": "Běh na lyžích na Zimních olympijských hrách 2018 – 30 km klasicky ženy\n\nBěh na 30 km klasicky žen s hromadným startem, běžecká disciplína z programu Zimních olympijských her 2018, se konal 24. února 2018 v 15:15 místního času (7:15 CET) v Běžeckém centru Alpensia v Pchjongčchangu. Vítězkou se stala Norka Marit Bjørgenová, stříbro vybojovala Finka Krista Pärmäkoski, bronz Švédka Stina Nilssonová.\n\nPro Marit Bjørgenovou šlo o celkově osmé olympijské zlato a patnáctou olympijskou medaili. S celkovou bilancí 8 zlatých, 4 stříbrné a 3 bronzové medaile se stala vůbec nejúspěšnějším sportovcem v historii Zimních olympijských her, když předstihla krajany Oleho Einara Bjørndalena (biatlon, 8–4–1) a Bjørna Dæhlieho (běh na lyžích, 8–4–0).\n\nZávodu dominovala Norka Marit Bjørgenová. Na čele závodu se odtrhla ještě před desátým kilometrem, svůj náskok stále navyšovala a neochvějně směřovala za zlatem. Její náskok v cíli činil více než minutu a tři čtvrtě. Boj o další medaile byl dramatičtější. Na druhém až třetím místě spolu jela finsko-rakouská dvojice Krista Pärmäkoski, Teresa Stadloberová. Rakušanka však na dvacátem kilometru z přední pozice zabočila do špatné dráhy a než si svůj omyl uvědomila a napravila, ztratila více než minutu i veškeré naděje na medaili. Finka Krista Pärmäkoski tak pokračovala na druhém místě osamocena. Za ní se na dohled držela švédsko-norská dvojice Stina Nilssonová a Ingvild Flugstad Østberg, ovšem náskok Finky stáhnout nedokázaly. Pärmäkoski tak vybojovala stříbro, v boji o bronz měla více sil švédka Nilssonová.\n\nZávodu se zúčastnily také dvě české závodnice: Kateřina Beroušková skočila 23., Petra Hynčicová pak na 39. místě.\n\nZávod odstartoval v 15:15.\n\n"}
{"id": "1366753", "url": "https://cs.wikipedia.org/wiki?curid=1366753", "title": "Agraelus", "text": "Agraelus\n\nAgraelus, vlastním jménem Vojtěch Fišar (* 18. října 1996), je český streamer a youtuber, jeden z čelných představitelů vysílající na platformě Twitch.tv na území České republiky. Na serveru YouTube vlastní kanál \"Agraelus\", dříve \"Agraelovo Let's Play Šílenství\".\n\nNa YouTube figuruje od roku 2010 se specializací na tvorbu záznamu počítačových her let's play. Působí také na serveru Twitch.tv, na němž je v českých končinách producentem s nejvyšším počtem předplatitelů. Finanční příjem se podle Fišarových slov z prosince roku 2019 momentálně pohybuje kolem půl milionu korun měsíčně.\n\nNa serveru Youtube se pohybuje na 27. místě mezi českými youtubery, na serveru Twitch jej sleduje více než 320 000 lidí. V roce 2015 byl magazínem Forbes zařazen mezi „77 nejvlivnějších Čechů na sociálních sítích“. Do výběru se opět dostal v roce 2016 i v roce 2017, pokaždé s vyšším umístěním. V únoru 2020 ho redaktor Honza Srp označil jako představitele internetové herní komunity, kterého znají i lidé, již nikdy žádnou videohru nehráli.\n\nDlouhodobě svou pravou indentitu utajoval. K odhalení došlo 3. března 2018 skrze bavičův kanál na serveru Twitch, kde Agraelus uvedl své pravé jméno i přibližný věk a bydliště.\n\n"}
{"id": "1366754", "url": "https://cs.wikipedia.org/wiki?curid=1366754", "title": "Villa Baldini (Kadaň)", "text": "Villa Baldini (Kadaň)\n\nVilla Baldini (původně Villa Rzesacz) (čp. 884) je třípodlažní vila funkcionalistického stylu nacházející se ve vilové čtvrti, dříve známe jako Zahradní Město, v Kadani. Vila stojí v ulici T. G. Masaryka (dříve Gollova). Stavební práce byly dokončeny roku 1929 podle projektu chomutovského stavitele a architekta Ing. Carla Johna. Projekt vznikl na objednávku kadaňského právníka JUDr. Hermanna Rzesacze. \n\nV roce 1928 začal kadaňský právník JUDr. Hermann Rzesacz podnikat kroky k výstavbě vlastní vily v Gollově ulici. Gollova ulice byla v té době prestižní adresou v rozrůstající se vilové čtvrti zvané Zahradní Město. Tato adresa byla výhodná také z toho důvodu, že se v sousedství nacházela Villa Fischer, kde měla své sídlo advokátní kancelář, kterou Hermann Rzesacz provozoval společně se svým kolegou JUDr. Emilem Fischerem, majitelem této vily. \n\nVilla Rzesacz vznikala v letech 1928 až 1929 podle projektu chomutovského stavitele a architekta Ing. Carla Johna, jehož stavební firma následně tento projekt realizovala. Třípodlažní vila vykazující prvky funkcionalistického slohu byla opatřená pro stavbu vilového typu charakteristickým vysokým a výrazným domovním štítem. V dispozici vily byl zakomponován též nezbytný reprezentativní salon, v němž mohl majitel přijímat významné klienty.\n\nStavebníkem a prvním majitelem vily byl JUDr. Herman Rzesacz. Ten pocházel z rodiny právníka a literáta JUDr. Ernsta Rzesacze, potomka měšťanské rodiny původem z Chomutova. Ernst Rzesacz, otec Hermanna Rzesacze, po vysokoškolských studiích na univerzitách v Lipsku a Praze působil od roku 1897 jako advokát v Ústí nad Labem. Později se výrazně angažoval mezi německými nacionalisty, byl spolutvůrcem jejich programu pro severozápadní Čechy a dokonce za ně kandidoval v komunálních volbách. Mimo politiku se zabýval také filosofií a teologií. Psal lyrickou poezii v pozdně romantickém duchu, a sice pod pseudonymem Carl Ernst Alten. Jeho báseň \"An der Eger\" byla okresním inspektorem Franzem Slapničkou zařazena do kadaňské vlastivědné učebnice vydané v roce 1937.\n\nHermann Rzesacz se narodil roku 1898 v Ústí nad Labem. Již roku 1903 se však s rodiči přestěhoval do Chomutova. Středoškolská studia absolvoval na chomutovském gymnáziu. Od roku 1918 pak studoval na Právnické fakultě německé Karlo-Ferdinandovi univerzity v Praze (roku 1920 přejmenované na Německou univerzitu), kde roku 1922 promoval a získal titul doktora obojího práva. Hermann Rzesacz působil nejprve krátce v Chomutově, odkud se roku 1924 přestěhoval do Kadaně. Zde si společně s Emilem Fischerem otevřel advokátní kancelář. Emil Fischer v Kadani působil již od roku 1919. V roce 1929 byla nová kadaňská rezidence Hermanna Rzesacze, Villa Rzesacz, dokončena. Téhož roku se také Hermann Rzesacz oženil s Antonií, rozenou Knobloch, původem z Podbořan. Již roku 1931 se však manželé rozhodli vilu prodat a právě do Podbořan se přestěhovat.\n\nNovým majitelem vily se po manželech Rzesaczových stal Josef Baldini. Josef Baldini byl v té době penzionovaný okresní komisař. Pocházel z italské měšťanské rodiny, která se do Kadaně přesunula někdy v polovině 19. století. Rodina Baldini provozovala v Kadani různá prestižní povolání od krejčích po lékárníky. Villa Baldini, jak se tehdy nově původní vile Rzesacz začalo říkat, byla roku 1945 zkonfiskována poté, co byla označena za tzv. německý majetek a její majitel byl nucen opustit Kadaň i Československo. \n"}
{"id": "1366761", "url": "https://cs.wikipedia.org/wiki?curid=1366761", "title": "Citroën 23", "text": "Citroën 23\n\nCitroën 23 je univerzální nákladní automobil, který vyráběla francouzská automobilka Citroën v letech 1935 až 1969. Za 34 let produkce bylo vyrobeno 121 902 kusů. V roce 1956 prošel model faceliftem. V roce 1956 se vyráběl ve třech variantách nosnosti: 3,5 t, 4,5 t (C23-45) a 5 tun (C23-50).\n\nNavazuje na svého předchůdce, nákladní verzi modelu C4. Přední část karoserie byla převzata z modelu Rosalie. V roce 1956 se změnil design kabiny, byla převzata z modelu T55. Motorizace byla převzata z modelu Traction Avant. V roce 1936 přibyla naftová motorizace s přeplňováním vysokou turbulencí a nepřímým vstřikováním o výkonu 40 koňských sil. Firma Herwaythorn Sinpar předělávala automobily pro použití v terénu, úpravou výšky karosérie a přidáním pohonu 4×4. Sériový model měl pohon zadní nápravy s jednoduchým diferenciálem.\n\nBěhem války byla Francie okupována německými vojsky. André Citroën odmítl spolupráci s okupanty. Závody na výrobu osobních automobilů byly uzavřeny a závody pro výrobu nákladních automobilů přešly násilím pod německou správu. Během války bylo vyprodukováno přibližně 12 000 kusů modelu 23 pro německý Wehrmacht, a to za méně než 10 měsíců.\nZážehový\nVznětový \n\nMotor Di je naftový motor s nepřímým vstřikováním a turbulentním plněním.\n"}
{"id": "1366766", "url": "https://cs.wikipedia.org/wiki?curid=1366766", "title": "Citroën AC4", "text": "Citroën AC4\n\nCitroën C4 (AC4) je automobil vyráběný francouzskou automobilkou Citroën v letech 1928 až 1932. Během tří let produkce bylo vyrobeno přibližně 121 tisíc kusů. Model se vyráběl v provedeních Berline Luxe, Conduite Interieure Luxe, Familiale Luxe, 2 a 4 sedadlový Cabriolet Decapotable, 2 a 4 sedadlový falešný kabriolet, Torpédo a Taxi. Automobil sdílel rám a platformu s modelem C6 což podstatně snížilo náklady na výrobu.\n\nModel AC4 byl představen v roce 1928 na Pařížském autosalonu. Model AC4 je designově podobný modelu AC6. V roce 1930 se změnily názvy modelů na C4 a C6. Na rozdíl od C6 představoval model C4 menší rodinný model. Designově se odlišoval od C6 hlavně délkou kapoty, doplňky a levnějším provedením.\n\nNovinkou bylo použití kompaktní konstrukce motoru s výkonem vyšším o 40 %. Blok válců byl odlit z jednoho kusu s kanály pro proudění chladicí vody. Skříň převodovky byla odlita z hliníkové slitiny.\n\nKonkurenceschopné ceny, silná karoserie a vysoký výkon motoru se podepsaly na dobré prodejnosti modelu. V prvním roce bylo prodáno více než 70 000 kusů. O rok později, s příchodem verze C6 Grand de luxe, byl model vylepšen na verzi C4 III. C4 byla opět představena na Pařížském autosalonu přesně rok po debutu, v nových variantách karoserie. Vznikly i nákladní verze \"fourgonette\" a šasi pro nástavby.\n\nV roce 1930 se z modelu C4 III stala verze C4F. Byla rozšířena až na 1,42 m a rozvor byl zkrácen o 8 cm. Přibyla verze roadster.\n\nV roce 1931 se verze změnila na C4G, disponovala novým výkonnějším motorem, s nímž dosahovala rychlosti až 90 km/h. V roce 1932 byl motor uložen prostřednictvím pryžových vzpěr, což přispělo k dalšímu snížení vibrací při jízdě. Výroba byla ukončena v roce 1932, ale několik kusů bylo dodáno až další rok.\n\nV říjnu roku 1931 dostala C4 ve verzi C4F nové plovoucí uložení motoru. Technologie měla označení Citroën Moteur Flottant. Plovoucí uložení motoru zlepšovalo komfort posádky snížením vibrací přenášených do kabiny.\n"}
{"id": "1366770", "url": "https://cs.wikipedia.org/wiki?curid=1366770", "title": "Radio Caroline", "text": "Radio Caroline\n\nRadio Caroline je pirátská rozhlasová stanice, kterou založil irský hudební manažer Ronan O´Rahilly. Začala vysílat na středních vlnách 28. března 1964 ze stejnojmenné lodi pojmenované po Caroline Kennedyové, kotvící v mezinárodních vodách u anglického pobřeží, takže nemusela platit za mediální licenci. Stanice vysílala převážně rockovou hudbu a stala se tak velmi oblíbenou mezi mladými posluchači, pro které byla programová skladba legálních vysílačů nezajímavá. V srpnu 1967 byl přijat zákon, podle něhož mohli být britští občané stíháni za jakoukoli účast na pirátském vysílání. V té době také zřídila veřejnoprávní BBC nový kanál Radio 1, který přebral Radiu Caroline část diskžokejů a publika. V roce 1968 proto přerušilo Radio Caroline činnost, později však vysílání obnovilo a své aktivity zaměřilo na satelitní vysílání, od roku 2013 působí pouze na internetu, vydává také fanzin \"Caroline Newsbeat\".\n\n"}
{"id": "1366771", "url": "https://cs.wikipedia.org/wiki?curid=1366771", "title": "Astrid Norská", "text": "Astrid Norská\n\nAstrid Norská (\"Astrid Maud Ingeborg;\" * 12. února 1932 Oslo, Norsko) je druhou dcerou norského krále Olafa V. a jeho manželky, princezny Marty Švédské.\n\nPrincezna Astrid byla pokřtěna v palácové kapli 31. března 1932 a jejími kmotry byliː prarodiče z otcovy strany, král Haakon VII. a královna Maud; prarodiče z matčiny strany, princ Karel a princezna Ingeborg ze Švédska; teta Astrid, vévodkyně brabantská; Alžběta, vévodkyně z Yorku; princezna Thyra Dánská; princ Evžen Švédský; a Jiří, vévoda z Kentu. Jména dostala po tetě Astrid a babičkách Maud a Ingeborg.\n\nPrincezna Astrid vyrůstala na královském statku Skaugum v Askeru a byla soukromě vzdělávána. Druhou světovou válku strávila s matkou a sourozenci v exilu ve Washingtonu, DC.\n\nPo válce studovala ekonomii a politické dějiny na Oxfordu.\n\nOd matčiny smrti v dubnu 1954 do bratrovy svatby v srpnu 1968 byla princezna Astrid první dámou Norska, plnila s otcem všechny reprezentativní povinnosti, včetně státních návštěv.\n\nMezi její koníčky patří pletení, vyšívání, čtení a malování porcelánu.\n\nV roce 2005 se zúčastnila ceremonií k 60. výročí ukončení druhé světové války, včetně odhalení plakátu, který označoval vyhnanství norského monarchy v Londýně.\n\nV únoru 2012 princezna Astrid oslavila 80. narozeniny soukromou večeří v královském paláci v Oslu.\n\nPrincezna Astrid se 12. ledna 1961 provdala za rozvedeného Johana Martina Fernera (1927–2015), námořníka nešlechtického původu, olympijského medailistu a obchodníka v Askeru. Svatbu řídil biskup Arne Fjellbu. Pár mě pět dětíː\n\n\n"}
{"id": "1366773", "url": "https://cs.wikipedia.org/wiki?curid=1366773", "title": "Koncertní rezidence", "text": "Koncertní rezidence\n\nKoncertní rezidence je označení pro sérii koncertů, které se na rozdíl od koncertního turné odehrávají pouze na jednom místě. Časté jsou na Las Vegas Strip, kde již ve čtyřicátých letech dvacátého století tímto způsobem vystupoval Liberace, přičemž v následující dekádě tak činil Frank Sinatra. Liberace za své rezidence dostával zaplaceno přibližně 50 tisíc dolarů týdně (později mu bylo placeno také až 300 tisíc dolarů týdně). V letech 2003 až 2007 odehrála zpěvačka Céline Dion celkem 717 představení v rámci rezidence v Koloseu v Caesars Palace. Přestože hlavním městem, kde koncertní rezidence probíhají, je Las Vegas, v menší míře jsou organizovány také v dalších městech. Například zpěvák Bruce Springsteen odehrál v letech 2017 až 2018 rezidenci v New Yorku pod názvem Springsteen on Broadway (pět koncertů týdně od října 2017 do června 2018).\n"}
{"id": "1366776", "url": "https://cs.wikipedia.org/wiki?curid=1366776", "title": "Belgie na Zimních olympijských hrách 2018", "text": "Belgie na Zimních olympijských hrách 2018\n\nBelgii na Zimních olympijských hrách 2018 reprezentovalo 22 sportovců (13 mužů a 9 žen) v devíti sportech.\n\n"}
{"id": "1366780", "url": "https://cs.wikipedia.org/wiki?curid=1366780", "title": "Miroslav Haken", "text": "Miroslav Haken\n\nMiroslav Haken (12. ledna 1898, Smíchov (dnes Praha) – 30. června 1942, Praha) byl právník a odbojář popravený nacisty.\nNarodil se na tehdejším pražském předměstí Smíchově v rodině inženýra firmy Ringhoffer Aloise Hakena (1872–1933) a jeho manželky Marie, rozené Veingartové (1876–??). Byl jejich jediné dítě. Po maturitě ve Slaném začal studovat na právnické fakultě v Praze, studia dokončil až po 1. světové válce. Do armády narukoval osmnáctiletý v květnu 1916 jako jednoroční dobrovolník. Na italské frontě se nacházel od 11. prosince 1916 do 1. února 1918, kdy byl zraněn. Po zranění se již na frontu nevrátil a v hodnosti poručíka velel pracovní rotě v cukrovaru v Lounech. Zde byl také po vzniku Československa krátkodobě velitelem posádky. Jako důstojník československé armády sloužil v neklidném počátečním období státu v oblastech osídlených německým obyvatelstvem a v hraničářském praporu. Po demobilizaci v roce 1920 a několikaměsíčním znovupovolání do armády byl v roce 1921 demobilizován definitivně. S armádou však byl i nadále v aktivním styku a dosáhl v ní hodnosti kapitána.\n\nV roce 1922 dokončil Miroslav Haken studia práv a nastoupil na praxi k okresnímu soudu ve Slaném. Stal se podnikovým právníkem firmy ČKD ve Slaném, v jejích službách procestoval řadu evropských zemí. Přátelil se s další významnou slánskou osobností, podnikatelem Jaroslavem Pálou, majitelem továrny Palaba.\n\nZ církve vystoupil roku 1921. Dne 3. října 1925 se na Staroměstské radnici v Praze oženil s Liběnou Mazánkovou. Manželé Hakenovi měli dceru Janu (*1930). Ovdovělá manželka se po válce znovu provdala, dcera se stala učitelkou.\n\nI když za německé okupace pomáhal Miroslav Haken odboji ukrýváním zbraní, munice a písemností, tato jeho činnost nebyla prozrazena. Jak vyplynulo z poválečné výpovědi kladenského gestapáka, byly mu, stejně jako dalším nepohodlným osobám, podstrčeny zbraně. 23. nebo 25. června 1942 byl zatčen a 30. června téhož roku byl na kobyliské střelnici popraven.\n\nVe Slaném se Miroslav Haken veřejně angažoval v řadě místních spolků, např. jako místostarosta Sokola, člen Národní gardy, člen městské rady, předseda Kuratoria pro udržování divadla. Největší úsilí věnoval činnosti v místním hasičském sboru. V roce 1931 se stal jeho starostou a díky jeho stykům byl v letech 1939–1940 postaven ve Slaném \"Hasičský dům\". Ten byl slavnostně otevřen v červenci 1940 a obsahoval i divadelní sál vyzdobený sochou svatého Floriana od místního sochaře Václava Nejtka.\n\n\n"}
{"id": "1366782", "url": "https://cs.wikipedia.org/wiki?curid=1366782", "title": "Neúplné zatmění", "text": "Neúplné zatmění\n\nNeúplné zatmění je československý psychologický film režiséra Jaromila Jireše podle scénáře Daniely Fischerové. Jedná se o psychologické drama ve kterém se musí dětská hlavní hrdinka vyrovnat s náhlou ztrátou zraku.\n\nHlavní hrdinkou je čtrnáctiletá Marta, která postupně přichází o zrak. S postupem času si uvědomuje, že příčinou je pravděpodobně nedávný pád z kolotoče, který nepřímo zavinila její mladší sestra. Její zdravotní stav se zhorší natolik, že musí být umístěna v ústavu pro děti se zbytky zraku. Nějakou dobu chová naději, že je to pouze dočasné, ale postupně si uvědomuje, že se již nikdy zcela neuzdraví.\n\nŽivot v ústavu je pro Martu zpočátku velmi těžký, obtížně se vyrovnává nejen se svým postižením, ale i poměrně tvrdým režimem, který zde panuje. Tyto podmínky ale i nicotné vyhlídky na zlepšení zdravotního stavu ji přivádějí k myšlence na sebevraždu. Když však přichází do ústavu mladý psycholog Moš a začne s Martou pracovat, nastane s dívčině pohledu na život zlom k lepšímu. Psychologovi imponuje dívčina vnímavost a její reakce na vyvolané podněty, které využije ve své vědecké práci. Marta postupně opouští svůj pesimistický náhled na budoucnost a dokáže mít opět ráda sama sebe.\n\n\n\n"}
{"id": "1366788", "url": "https://cs.wikipedia.org/wiki?curid=1366788", "title": "Corsier-sur-Vevey", "text": "Corsier-sur-Vevey\n\nCorsier-sur-Vevey je obec v kantonu Vaud ve Švýcarsku. Nachází se nedaleko Ženevského jezera, na severovýchodním konci města Vevey. Hustě osídlená je jižní část obce v sousedství města Vevey. Severní část vesnice je také zastavěna domy, ale s menší hustotou osídlení, tato část se nachází již v sousedství vesnice Corseaux.\n\nOd roku 1957 do své smrti v roce 1977 zde žil Charlie Chaplin se svou ženou Oonou O'Neillovou. Oba jsou pohřbení na místním hřbitově. Na jeho počest se zde od roku 1982 každoročně koncem srpna pořádá pěší závod \"Chaplin Race\". Tento závod probíhá po komunikacích a stezkách města.\n\n"}
{"id": "1366795", "url": "https://cs.wikipedia.org/wiki?curid=1366795", "title": "José Antonio Delgado Villar", "text": "José Antonio Delgado Villar\n\nJosé Antonio Delgado Villar známý i jako Nono (* 30. března 1993, El Puerto de Santa María) je španělský fotbalový záložník a bývalý mládežnický reprezentant, od února 2018 hráč slovenského mužstva ŠK Slovan Bratislava. Mimo Španělsko působil na klubové úrovni v Německu a Maďarsku. Může nastoupit na jakékoliv pozici ve středu zálohy.\n\nSvoji fotbalovou kariéru začal v klubu Atlético Madrid, odkud v mládeži přestoupil ve svých patnácti letech do Betisu Sevilla. Před sezonou 2011/12 se propracoval do seniorské kategorie, kde nastupoval během celého svého působení za rezervu i \"áčko\" tehdy působící v nejvyšší La Lize. S Betisem se v ročníku 2013/14 představil v základní skupině I Evropské ligy UEFA, ve které španělský celek postoupil přes týmy Olympique Lyon (Francie), HNK Rijeka (Chorvatsko) a Vitória SC (Portugalsko) do jarního play-off, v němž nejprve Sevilla i díky Nonově brance vyřadila po remíze 1:1 a výhře 2:0 ruské mužstvo FK Rubin Kazaň a následně vypadla ve čtvrtfinále po výhře 2:0 a prohře 0:3 po prodloužení s městským rivalem Sevilla FC. V \"áčku\" Betisu působil v letech 2011-2015, mezitím krátce hostoval v mužstvu SV Sandhausen z Německa. V létě 2015 přestoupil do klubu Elche CF, odkud po půl roce zamířil na hostování do celku UCAM Murcia CF z nižší španělské soutěže. V červenci 2016 jeho kroky směřovaly do Maďarska, kde během roku a půl pravidelně nastupoval za tým Diósgyőri VTK.\n\nV zimním přestupovém období sezony 2017/18 odešel z Diósgyőri na Slovensko, kde podepsal kontrakt na čtyři a půl roku se Slovanem Bratislava. Vybral si dres s číslem 13, jelikož v tento den se narodila jeho matka.\n\nLigovou premiéru v dresu \"belasích\" absolvoval ve 21. kole hraném 24. 2. 2018 proti mužstvu MŠK Žilina, na hřiště přišel v 81. minutě místo Ibrahima Rabia. Slovan porazil svého soupeře v souboji o druhé místo tabulky vysoko 6:0. 1. května 2018 nastoupil za Slovan ve finále slovenského poháru hraného v Trnavě proti celku MFK Ružomberok, \"belasí\" porazili svého soupeře v poměru 3:1 a obhájili tak zisk této trofeje z předešlého ročníku 2016/17. Na jaře 2018 odehrál za Slovan celkem 10 ligových střetnutí.\n\nS \"belasími\" postoupil přes moldavský klub FC Milsami Orhei (výhry 4:2 a 5:0) a tým Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž Slovan vypadl po výhře 2:1 a prohře 0:4 s rakouským celkem Rapid Vídeň. S \"belasími\" získal 14. 4. 2019 po výhře 3:0 nad mužstvem MŠK Žilina šest kol před koncem sezony mistrovský titul. V ročníku 2018/19 nastoupil k 14 zápasům v lize. \n\nV prvním předkole Ligy mistrů UEFA nehrál, Slovan vypadl s černohorským celkem FK Sutjeska Nikšić a byl přesunut do předkol Evropské ligy UEFA. V nich Nono neodehrál všech šest utkání, ale i tak \"belasím\" pomohl po postupu přes kosovský klub KF Feronikeli (výhry doma 2:1 a venku 2:0), tým Dundalk FC z Irska (výhry doma 1:0 a venku 3:1) a řecké mužstvo PAOK Soluň (výhra doma 1:0 a prohra venku 2:3) k účasti ve skupinové fázi. Se Slovanem byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil.\n\nSvůj první ligový gól v sezoně vsítil 3. srpna 2019 v souboji s klubem FK Senica (výhra 3:0), když v páté minutě otevřel skóre utkání. Následně skóroval ve čtvrtém kole proti ViOnu Zlaté Moravce - Vráble a podílel se na vysokém vítězství 4:0 na domácí půdě. Potřetí v ročníku se trefil 28. 9. 2019 v desátém kole v souboji s týmem FC Nitra, prosadil se v 86. minutě a zvyšoval na konečných 5:0.\n\nAktuální k 3. červenci 2019\n\nJosé Antonio Delgado Villar je bývalý mládežnický reprezentant Španělska, který nastupoval za výběry do 19 a 20 let. Se Španělskem U19 se v roce 2012 představil na Mistrovství Evropy hráčů do 19 let, na kterém španělští fotbalisté vybojovali zlaté medaile.\n\n"}
{"id": "1366796", "url": "https://cs.wikipedia.org/wiki?curid=1366796", "title": "Markéta Švédská (1899–1977)", "text": "Markéta Švédská (1899–1977)\n\nMarkéta Švédská (\"Margaretha Sofia Lovisa Ingeborg\" 25. června 1899 – 4. ledna 1977) byla členkou švédské královské rodiny a sňatkem dánskou princeznou.\n\nNarodila se jako nejstarší dítě vévody z Västergötlandu Karla Švédského a princezny Ingeborg Dánské. Její biřmování v roce 1916 přitahovalo nadšený tisk; událost byla označována za začátek nového věku pro švédský královský rod, kterému tak dlouho chyběly princezny.\n\nDne 22. května 1919 se Markéta ve stockholmské katedrále svatého Mikuláše provdala za matčina bratrance Axela Dánského. Manželství bylo uzavřeno z lásky, její matka poznamenala, že dvojice byla tak zamilovaná, že nemohla zůstat sama v zařízené místnosti. Pár měl dva syny:\n\n\nByla tetou norského krále Haralda V. a belgických králů Baudouina I. a Alberta II.\n\nMarkéta se v Dánsku, které v dětství při rodinných příležitostech navštěvovala, dobře přizpůsobila. Žila soukromý život se svou rodinou na pozemku Bernstorffshøj v Gentofte a obecně se vyhýbala publicitě. Se svými příbuznými v zahraničí udržovala těsný kontakt. Zajímala se o sociální problémy ve Švédsku, v Dánsku se stala patronkou několika charitativních organizací.\n\nV roce 1947 byla předním hostem na svatbě britské princezny Alžběty a Philipa, vévody z Edinburghu.\n\nPo smrti své sestry, belgické královny Astrid Švédské v roce 1935 se stala velkou oporou jejích dětí v Belgii. Také po smrti své další sestry, norské korunní princezny Marty, se stala velkou oporou sestřiných dětí v Norsku. Byla kmotrou Marty Louisy Norské.\n\nJejí manžel zemřel v roce 1964. Jako vdova se často vracela do Švédska, kde se při oficiálních a reprezentativních příležitostech připojovala k ostatním členům švédské královské rodiny, zejména na předávání Nobelovy ceny.\n\nZemřela 4. ledna 1977 v Kongstedu, u dánského města Fakse.\n\nPopulární švédský dortík Prinsesstårta (dort princezen) byl pojmenován po Markétě a jejích sestrách, v době jejich dětství.\n\n"}
{"id": "1366805", "url": "https://cs.wikipedia.org/wiki?curid=1366805", "title": "Diecéze Pistoia", "text": "Diecéze Pistoia\n\nDiecéze pistojská (latinsky \"Dioecesis Pistoriensis\") je římskokatolická diecéze v Itálii, sufragánní k florentské arcidiecézi, která je součástí Církevní oblasti Toskánsko. Katedrálním kostelem je katedrála sv. Zenona v Pistoji. Současným pistojským biskupem je od 8. října 2014 Mons. Fausto Tardelli.\nZnámou epizodou z historie diecéze je diecézní synod z roku 1786, ovlivněný v duchu jansenismu tehdejším pistojským biskupem Scipionem de' Riccim.\n\n\n"}
{"id": "1366807", "url": "https://cs.wikipedia.org/wiki?curid=1366807", "title": "Mamajuana", "text": "Mamajuana\n\nMamajuana neboli Mama Juana je alkoholický nápoj původem z Dominikánské republiky. Obsahuje červené víno, rum, med a směs bylinek: kanelová kůra, bazalka pravá, žumen, petiverie, sapan, badyán, hřebíček, řemdihák plstnatý a \"Chiococca alba\". Vše se smíchá a nechá se macerovat v demižonu (název drinku vznikl pošpanělštěním původního francouzského výrazu \"dame Jeanne\" – paní Jana). Výrobek má nasládlou chuť a tmavě červenou barvu, podává se při pokojové teplotě v likérových skleničkách. Nápoji se přisuzují čisticí, omlazující a afrodiziakální účinky. Recept vychází z původního taínského bylinkového výluhu, který byl po příchodu Evropanů obohacen o alkohol. Diktátor Rafael Trujillo vydal zákon, podle něhož byl prodej mamajuany možný pouze na lékařský předpis, po jeho pádu se nápoj rozšířil především mezi hudebníky žánru merengue. Lahve mamajuany jsou populárním suvenýrem pro návštěvníky Dominikánské republiky.\n\n \n"}
{"id": "1366814", "url": "https://cs.wikipedia.org/wiki?curid=1366814", "title": "Stroncium-89", "text": "Stroncium-89\n\nStroncium-89 (Sr) je radioizotop stroncia, přeměňuje se s poločasem přibližně 50,563 dne beta minus přeměnou na stabilní Y., vzniká při štěpení jader uranu a plutonia. Využívá se v medicíně.\n\nStroncium patří do stejné skupiny periodické tabulky jako vápník a je podobně metabolizováno; Sr se především zachytává v metabolicky aktivních místech kosti.\n\n"}
{"id": "1366817", "url": "https://cs.wikipedia.org/wiki?curid=1366817", "title": "Fernand Franck", "text": "Fernand Franck\n\nFernand Franck (* 6. května 1934, Esch-sur-Alzette) je lucemburský římskokatolický kněz a emeritní arcibiskup lucemburský. Je rytířem velkokřížem Řádu Božího hrobu a od jeho založení v roce 1994 velkopřevorem jeho místodržitelství v Lucembursku.\n\n"}
{"id": "1366819", "url": "https://cs.wikipedia.org/wiki?curid=1366819", "title": "Kortenbergská charta", "text": "Kortenbergská charta\n\nKortenbergská charta (nizozemsky \"Keure van Kortenberg\") je právní dokument, který 27. září 1312 podepsal brabantský vévoda Jan II. Brabantský (1275–1312), zvaný \"Mírumilovný\". Tato listina se stala dokumentem závazným pro celé brabantské vévodství. V tomto smyslu je možno hovořit o chartě jako o základním dokumentu budoucí ústavy. S touto listinou bylo vévodství Brabantsko prvním knížecím státem v Nizozemsku a možná dokonce i prvním evropským státem, který umožňoval zástupcům měst možnost aktivní účasti na vládě. Byl to jeden z prvních demokratických systémů ve feudální Evropě.\n\nTradice vévodských listin v Brabantsku má dlouhou historii. V roce 1248 vévoda Jindřich II. Brabantský vydal vévodskou listinu, spojenou se zajištěním dynastické posloupnosti. Listina zaručovala jisté daňové a soudní svobody pro některá města, postupně se ustanovení této listiny rozšířila pro celé vévodství. Jeho syn Jindřich III. Brabantský v této tradici pokračoval a tuto listinu v roce 1261 obnovil. Při této příležitosti podepsala města smlouvu zajišťující dodržování těchto stanovení. \n\nPočátek čtrnáctého století byl dobou ekonomického rozmachu brabantských měst. Brabantští vévodové oproti tomu i přes své značné bohatství byli pro své četné bojové výpravy a udržování svého dvora velmi zadluženi. Přes veškerou snahu jejich dluhy rostly a velmi často zůstávaly nezaplacené. Zahraniční věřitelé, především z Anglie a Itálie, dokonce hrozili zastavit dodávky vlny a lnu brabantským obchodníkům. Textilní průmysl byl na dovozu anglické vlny závislý a její zpracování přinášelo městům velké zisky. Takže zatímco města bohatla, vévodský dvůr se dostal do ekonomických potíží. Aby zabránili finanční krizi, brabantská šlechta, duchovenstvo i města opakovaně platili dluhy svých vévodů. Výměnou získali písemné záruky, které chránily majetek vévodství před jeho zneužitím vévodů nebo jejich zástupců. Tyto záruky jim zaručovaly účast na vévodské vládě. V tomto smyslu může být charta – a další listiny po ní – také chápána jako přelom v historii mocenských vztahů mezi veřejným zájmem a soukromým sektorem.\n\nV roce 1312 se nemocný brabantský vévoda Jan II. počal obávat, že vzhledem k obtížné politické a finanční situaci by zajištění dědictví pro jeho dvanáctiletého syna nebylo snadnou záležitostí. Rozhodl se pro stejné řešení jako jeho předchůdci. Vydat právní dokument. Svolal do opatství ve městě Kortenberg nejvýznamnější šlechtice, zástupce měst a duchovenstva. Ve středu 27. září 1312 byla podepsána listina později zvaná \"Charta Kortenberg\", ve které se mimo jiné říká: …že v budoucnu nebudou ukládány zvláštní daně s výjimkou těchto případů: jmenování jeho syna rytířem, svatba jeho dcery, nebo zajetí jeho osoby nebo dětí; že každý občan bude souzen podle svých práv; že lidé budou vyzváni, aby se rozhodli způsobem popsaným níže; že městům bude zaručeno dodržování jejich výsad, (\"vryheyden ende rechten\"); že bude zřízena Rada, která se bude skládat ze čtyř rytířů, vybraných z těch nejlepších, které se v zemi objeví a dále že pro tento účel budou zvoleni tři zástupci z města Louvain, tři z Bruselu, a po jednom zástupci z Antverp, z Bois-le-Duc, z Tienenu a ze Zoutleeuw. Ti se budou scházet jednou za tři týdny v Kortenbergu, aby projednali svá rozhodnutí. Této Radě se uděluje plná moc zejména v kontrole zneužívání vládních úředníků a svěřuje se jí kontrola správy vévodství. Rozhodnutí Rady budou respektována a naplnění rozhodnutí bude kontrolováno. Pro větší jistotu, apod., vévoda vyzývá shromážděné, aby spolu s ním připojili své podpisy pod chartu: \ndále: zástupci měst Louvain, Bruxelles, Anvers, Bois-le-Duc, Trilemont a Léau.\n\nPo smrti Jana. II byla vévodou Janem III. brabantským dne 12. července 1314 charta potvrzena a doplněna o dva dokumenty tzv. \"valonské listiny\", neboť se ukázalo, že dosavadní systém nebyl dostatečný pro kontrolu vévodských financí. Zahraniční věřitelé se opět ozvali, města tedy počala dohlížet na státní finance a jejich správu. Tuto kontrolu města účinně prováděla od roku 1314 do roku 1320. Dokonce převzala i dohled nad měnovou politikou. Z důvodu zapojení Janova otce do zákona Lodewijk van Évreux byly tyto listiny napsány ve francouzštině. Jeden z listů byl rychle přeložen do nizozemštiny a je někdy odkazován na poněkud matoucí název \"vlámská charta\". Společně tyto dokumenty z roku 1312-1314 vytvořily v průběhu 14. století základ pro ústavu vévodství. Rada se scházela pravidelně až do roku 1376, i když někdy s několikaletým přerušením. Zabývala se především soudy, ale vykonávala také výkonnou moc prostřednictvím svých nařízení. Soudní zasedání nebo soudní řízení se konala každé tři týdny. Jediné rozhodnutí Rady, které je ještě fyzicky zachováno, ukazuje autonomii Rady, s níž vykonávala svá rozhodnutí. Díky tomuto dokumentu z 12. listopadu 1340 je také známa pečeť Rady Kortenbergu. Po roce 1332 byla Rada rozšířena o další dva členy, takže se skládala z 16 členů. Druhého člena získaly Antverpy a město Walloon. V roce 1340 byly dokumenty zapečetěny speciální pečetí, na níž byl strom zasazený na malém kopci. Pečeť nesla slova: SIGILUM COMMUNE : CONSILII DE CORTENBERGHE (společná pečeť Rady Kortenbergu). Od roku 1332 se Rada podílela na nové formě kontroly řízení vévodství prostřednictvím obecních vyšetřovacích výborů (kontrol). Uskutečňovaly se nepravidelně půl století: v roce 1333, 1334, 1354, 1363, 1372 a 1381. V důsledku těchto privilegií byla roce 1356 jeho dcera Johana Brabantská a jeho zeť Václav Lucemburský nuceni přijmout dokument \"Joyeuse Entrée\" jako podmínku pro uznání jejich vlády. Tak mocnými se staly státy Brabant. \n\nMagna Charta je obecně považována za první právní dokument, který směřoval k středověkému evropskému konstitucionalismu. Ukazuje se, že Kortengberská charta je mnohem demokratičtější než anglický dokument. Především proto, že Magna Charta se obracela pouze na šlechtu a majetné osoby, zatímco Charta Kortenberg zahrnovala všechny občany, bohaté a chudé, výslovně \"riken ende armen\". Je to vidět už ze složení Rady Kortenbergu. Zde je jasný rozdíl mezi elitářstvím listiny Magna Charta a rovnostářstvím Listiny Kontenberg. Zatímco Magna Charta byla implementována radou 25 baronů, tedy šlechticů, Rada Kortenberg se skládala ze 4 rytířů a 10 měšťanů. Ve finanční komisi Brabantu v srpnu 1314 měla šlechta pouze 2 zástupce a města zastupovalo 8 měšťanů.\n\nMy, vévoda Jan II. Brabantský, souhlasíme:\n\n"}
{"id": "1366834", "url": "https://cs.wikipedia.org/wiki?curid=1366834", "title": "John Joseph Merlin", "text": "John Joseph Merlin\n\nJohn Joseph Merlin také Jean-Joseph Merlin (17. září 1735 Huy – 4. května 1803 Londýn) byl belgický vynálezce a konstruktér kuriozit, hracích automatů, mechanických strojků, hudebních nástrojů a dalších vynálezů, které rád stavěl na obdiv návštěvníkům. Byl totiž mechanickým géniem, hodinářem, konstruktérem hudebních nástrojů, jemných fyzikálních přístrojů a vah, vozíků pro invalidy, podnikatelem, ale také nadaným houslistou a cembalistou. S londýnským klenotníkem Jamesem Coxem zkonstruoval automat Silver Swan, a mechanické Coxovy hodiny, které byly poháněny změnami atmosférického tlaku. Další jeho vynálezy byly samoovládací invalidní vozík, komunikační systém pro postižené osoby, kartotéky pro nevidomé či čerpadlo na čištění vzduchu. Později založil vlastní museum, aby mohl vystavovat vlastní vynálezy. Zemřel v Paddingtonu, v Londýně v roce 1803. \n\nJeho nejznámější vynález jsou inline brusle. Jeho první, nepříliš úspěšný pokus proběhl v roce 1760 na maškarním plese v Londýně. Vystupoval zde s houslemi a při tom stál na jeho bruslích. Bohužel překvapení se neobešlo bez problémů. Ačkoliv byl Merlin ve společnosti již známou, i když trochu výstřední osobností, určitě nebyl dobrým bruslařem. Neuměl zastavit, ovlivňovat rychlost ani změnit směr, a tak najel do velkého zrcadla, které se rozsypalo. Za své vzaly i housle a otec kolečkového bruslení se navíc vážně zranil. Příhodu prý okomentoval slovy, jež na své aktuálnosti neztratila ani dnes: „Rozjet se nikdy nebyl problém, ale zastavit ano.“\n\n"}
{"id": "1366839", "url": "https://cs.wikipedia.org/wiki?curid=1366839", "title": "Pomořanská husa", "text": "Pomořanská husa\n\nHusa pomořanská je plemeno husy domácí. Má zpravidla šedobílé zbarvení, ale chová se ve třech barevných variantách – husa pomořanská bílá, husa pomořanská šedá a husa pomořanská strakatá, z nichž nejčastěji je chovaná poslední zmíněná, tedy strakatá. Tyto husy jsou většího tělesného rázu; samice dosahuje váhy asi 6,5 kg, samec 7,5–8 kg, a chovají se na maso nebo na výstavy. Toto plemeno je chováno ve skupinkách, v poměru 2–3 husy na jednoho housera.\n\nHusa začíná snášet vejce 14 dní po páření a celkem snůška obsahuje 20–24 vajec, na které nasedá. Váha jednoho vejce se pohybuje okolo 120 gramů. Housata se líhnou asi za 30 dní a brzy se pasou. Přikrmují se šrotem a obilím. Housata rychle rostou a ta, jež se vylíhla v dubnu, dosáhnou v už srpnu nebo nejpozději v září – tedy za čtyři až pět měsíců – váhy dospělého kusu.\n"}
{"id": "1366841", "url": "https://cs.wikipedia.org/wiki?curid=1366841", "title": "Landeská husa", "text": "Landeská husa\n\nHusa landeská je plemeno husy domácí pocházející z Jižní Ameriky. Jedná se o větší vyšlechtěný druh, který má zpravidla šedé zbarvení. Husa dosahuje váhy 5,5 až 5,5 kg, houser 6,5 až 7,5 kg. Tyto husy přezimují venku a nepotřebují žádný přístřešek ani ve velkých mrazech, jen při teplotách okolo −20 °C se doporučuje přístřeší se slámou, kde se mohou před nepříznivým počasím skrýt. Obvyklou jejich denní činnosti je spásání trávy. Lidé je používají k chovu a aby lépe rostly, krmení je obohaceno o obilí, řepu, šrot nebo chleba. Husy jsou chovány ve skupinkách, v poměru 2–3 husy na jednoho housera.\n\nHusa landeská začíná snášet vejce během února, v závislosti na počasí, asi 14 dní po páření. Sedět na hnízdě začíná ke konci snášky – ponechává se jí 13–15 vajec a zbytek vajec se odebírá a vkládá do líhně. Vejce jsou snesena obden a snůšku tvoří asi 24 vajec. Jejich váhá se pohybuje okolo 120 gramů. V mrazech se musí vejce sbírat a skladovat s denním otáčením. Housata se líhnou zhruba za 30 dní. Husa si je sama vodí a houser je chrání. Husa landeská se dožívá 12–15 let.\n"}
{"id": "1366843", "url": "https://cs.wikipedia.org/wiki?curid=1366843", "title": "Isaksson", "text": "Isaksson\n\nPříjmení Isaksson nese více různých osobností:\n\n"}
{"id": "1366863", "url": "https://cs.wikipedia.org/wiki?curid=1366863", "title": "Edison Lighthouse", "text": "Edison Lighthouse\n\nEdison Lighthouse byla anglická hudební skupina, která patřila k představitelům stylu bubblegum pop. Vznikla v roce 1970 v Londýně jako jeden z projektů zpěváka Tonyho Burrowse, jehož doplnili najatí studioví hudebníci. Název je slovní hříčkou, spojující Eddystonský maják (\"Eddystone Lighthouse\") a Thomase Alvu Edisona. Největším hitem byla skladba Tonyho Macauleyho a Barryho Masona „Love Grows (Where My Rosemary Goes)“, která se držela pět týdnů na čele žebříčku UK Singles Chart. Poté Burrows skupinu opustil, zbylí členové vydali ještě singly „It's Up to You, Petula“, „What's Happening“ a „Find Mr. Zebedee“ a dlouhohrající album \"Already\", ale Edison Lighthouse zůstali skupinou jediného hitu a v roce 1977 ukončili činnost. Ve 21. století vznikly dvě skupiny téhož názvu, vystupující s původním repertoárem: v Anglii obnovil Edison Lighthouse člen původní sestavy Brian Huggins a držitelem práv pro koncertování v USA je Les Fradkin. \n"}
{"id": "1366891", "url": "https://cs.wikipedia.org/wiki?curid=1366891", "title": "Joyeuse Entrée", "text": "Joyeuse Entrée\n\nJoyeuse Entrée je francouzské označení pro speciální formu první oficiální mírové návštěvy či slavnostního vstupu vládnoucího monarchy, knížecího prince, vévody nebo guvernéra do středověkého města. Slavnostní vstup byl pořádán především vévodstvím Brabantsko, ve Flandrech a příležitostně ve Francii či v Lucembursku. V nizozemštině je pro tento svátek užíván název Blijde Intrede, Blijde Inkomst, či Blijde Intocht, v angličtině Joyous Entry. Slavnostní vstup se obvykle shoduje s uznáním stávajících městských práv nebo s uznáním výsad navštíveného města. Někdy je vstup nového vládce dokonce doprovázen rozšířením těchto práv. Nejnovější slavnostní vstup se konal v roce 2013 na počest belgického krále.\n\n\"Joyeuse Entrée\" je speciální forma slavnostních vstupů do měst nově ustanovenými vládci nebo jejich zástupci. K této příležitosti byly v těchto městech pořádány slavnostní průvody a náboženská procesí. Velké slavnosti se pořádaly po celé Evropě přinejmenším od pozdního středověku. Nejvýznamnější umělci dostávali při této příležitosti zakázky na vypracování návrhů dočasných staveb jako jsou slavnostní brány či triumfální oblouky. Byly organizovány skupiny hudebníků a herců rozmístěných na místech, kde se procesí zastavovala a umělci zde pořádali různá představení. Domy na procesní cestě byly zdobeny textiliemi, rozhazovaly se květiny, z fontán teklo víno. Tento zvyk má počátek ve středověku a pokračoval až do francouzské revoluce, i když po reformaci v protestantských krajích byl dodržován méně často. Formální první návštěva města dědice belgického trůnu při jeho vstupu do města a od roku 1900 při sňatku korunního prince je stále označována jako \"Joyeuse Entrée\" jako připomínka této tradice. \n\nVe Vévodství Brabantském se termín \"Joyeuse Entrée\" vztahoval také na \"Chartu svobod (Charter of liberties)\", na kterou nový vládce musel přísahat a tím stvrdit své první oficiální mírové přijetí. Tento ceremoniál se datuje od roku 1356. Jednou z funkcí nejvyšší soudu brabantského vévodství - Rady Brabantu - bylo zajistit, aby nová legislativa nebyla v rozporu se stávajícími právy a svobodami, zakotvenými v Joyeuse Entrée. \nV Belgii tento akt slavnostního přijetí nového panovníka pokračoval od roku 1830. Slavnostní vstupy provádí nový královský pár v hlavních městech provincií po instalaci krále. Totéž platí i pro vévodu z Brabantu, který po svatbě představuje novou vévodkyni Brabantu veřejnosti. Poslední Joyeuse Entrée byly organizovány na počest krále Filipa a královny Mathilde v roce 2013.\n\nVáclav Lucemburský a jeho manželka Johana Brabantská byli při svém nástupu coby noví vládci nizozemských zemí víceméně donuceni podepsat brabantským měšťanům dokument, který městům zachovává stávající svobody. Tento dokument je datován 3. ledna 1356 a je považován za ekvivalent dokumentu Magna charta libertatum. \n\nV roce 1354 vyzval v Leuvenu brabantský vévoda Jan III. zástupce měst vévodství, aby slavili sňatek jeho nejstarší dcery a dědičky Johany s lucemburským vévodou Václavem I. a nabídl jim liberální koncese, aby získal jejich souhlas se změnou vládnoucí dynastie. V lednu 1356 Václav a Johana podepsali chartu, která byla pro ten účel vypracována a slavnostně přísahali, že budou dodržovat její ustanovení. V roce 1355 Jiří III. zemřel. Jeho smrt vyvolala následnou krizi. Hrabě Ludvík II. Flanderský se roku 1347 oženil s Johaninou mladší sestrou Markétou Brabantskou a nárokoval si titul brabantského vévody. V srpnu 1356 byl podepsaný dokument v praxi mrtvý v důsledku vojenské okupace Brabantu Ludvíkem II. Nebyl však schopen se prosadit proti švagrové Johaně a po dvou letech bojů roku 1357 uzavřeli oba soupeři mír. Ludvík získal jako odškodnění panství Mechelen a město Antverpy. Během noci z 24. října 1356 skupina francouzských patriotů pod vedením Everard t'Serclaes zaútočila na hradby Bruselu a vyhnala Flanderské z města. Tím umožnilo Johaně a Václavovi převzít své dědictví a uskutečnit svůj slavnostní vstup do Bruselu. Součástí dohody o převzetí vlády bylo i podepsání městy předloženého dokumentu Joyous Entry. \n\nCharta nebyla zcela nová. Tradici vydávání listin v Brabantu v průběhu minulého století již vytvořila \"Charter of Kortenberg\", kterou vydal v roce 1312 brabantský vévoda Jiří II.. Dokument je považován za brabantskou ústavu, či \"Walloon Charter (valonská charta)\" z roku 1314. Specifikuje detailně šest privilegií či pravomocí udělených církvi, městům a šlechticům. Uznání dokumentu umožňovalo vévodkyni Johaně a vévodovi Václavovi Lucemburskému výběr daní. Dokument dále zavazoval vévody Brabantu zachovat nedělitelnost vévodství, nevést války, neuzavírat smlouvy nebo ukládat daně bez souhlasu zástupců obcí. Všichni členové Rady vévody měli být rodilí občané Brabantska.\n\nDne 5. dubna 1355 se Václavův nevlastní bratr Karel IV. stal císařem Svaté říše římské. Řídil Říšský sněm – latinsky \"Comitium imperiale\", který podepsal roku 1356 dokument \"Zlatá bula Karla IV.\", jeden z nejdůležitějších středověkých dokumentů. Mimo jiné aspekty ústavní struktury Svaté říše římské omezoval dokument hlavně svobody měst a obyvatel, což se dotklo i práv brabantských měst, která jim dokument Joyeuse Entrée zaručoval. Definitivní zneplatnění smlouvy Joyeuse Entrée nastal v roce 1794, kdy Nizozemsko obsadili rakouské armády. Nicméně se stalo jedním z prvků, které tvořily základ belgické ústavy z roku 1831.\n\n"}
{"id": "1366897", "url": "https://cs.wikipedia.org/wiki?curid=1366897", "title": "Janáčkovo nábřeží", "text": "Janáčkovo nábřeží\n\nJanáčkovo nábřeží na Smíchově v Praze vede podél levého břehu Vltavy od Palackého mostu kolem Jiráskova mostu k mostu Legií. Nazváno je podle světoznámého českého hudebního skladatele Leoše Janáčka (1854–1928). Podél nábřeží je zdymadlo Smíchov a Dětský ostrov.\n\nKoncem 19. století se severní část nazývala „Ferdinandovo nábřeží“ a jižní část „Nábřežní ulice“. Název „Janáčkovo nábřeží“ se pro obě části začal používat počátkem 20. století. Obě části dostali ochrannou nábřežní zeď, severní část v roce 1874, jižní část se stavěla od roku 1903.\n\n"}
{"id": "1366898", "url": "https://cs.wikipedia.org/wiki?curid=1366898", "title": "Kosárkovo nábřeží", "text": "Kosárkovo nábřeží\n\nKosárkovo nábřeží na Malé Straně v Praze vede podél levého břehu Vltavy od Mánesova mostu k ulici U Plovárny. Nazváno je podle českého malíře Adolfa Kosárka (1830-1859). Nábřeží je součást protipovodňové ochrany Prahy, v etapě 0002 do roku 2006 tu rekonstruovali železobetonovou zeď. Nábřeží začíná u Mánesova mostu, vede kolem zahrady Strakovy akademie a končí u občanské plovárny.\n\nPůvodní název nábřeží byl \"U Vltavy\", v roce 1896 se název změnil na \"Strakovo nábřeží\" podle Jana Petra Straky (1645 - 1720), po kterém nazvali i Strakovu akademii. Od roku 1961 je název \"Kosárkovo nábřeží\".\n\n"}
{"id": "1366899", "url": "https://cs.wikipedia.org/wiki?curid=1366899", "title": "Bubenské nábřeží", "text": "Bubenské nábřeží\n\nBubenské nábřeží v Holešovicích v Praze vede kolem levého břehu Vltavy od Negrelliho viaduktu k Libeňskému mostu. Nazváno je podle vesnice Bubny, která byla v roce 1850 sloučena s obcí Holešovice a v roce 1884 připojena k městu Praha. Vede tu tramvajová trať. V roce 2005 proběhla rekonstrukce nábřeží a pro návštěvníky je k dispozici chodník mezi vozovkou a vltavským břehem.\n\nNábřeží v dnešním rozsahu vzniklo v letech 1925-30 při úpravě prostoru za Pražskou tržnicí. V letech 1900-1930 se oblast nábřeží nazývala \"Vltavská ulice\".\n\n"}
{"id": "1366906", "url": "https://cs.wikipedia.org/wiki?curid=1366906", "title": "Impra", "text": "Impra\n\nImpra je český divadelní herecko-improvizační projekt, který byl založen Hannym Firlou a Ondřejem Králem v Praze v roce 2014.\n\nDivadelní projekt Impra vzniká v září roku 2014 na Konzervatoři Jaroslava Ježka během společných studií oboru herecké, pěvecké a taneční syntézy Hannyho Firly a Ondřeje Krále. Po několika odehraných improvizacích bez hudebního doprovodu je v tentýž měsíc doplňuje skladatel, producent a multiinstrumentalista Igor Ochepovsky. Po absolvování dvou celorepublikových turné se v roce 2015 se stávají trojnásobnými vítězi Studentské Thálie, která je zásadně dostává do podvědomí české alternativní divadelní scény. Následují desítky realizovaných představení v rámci vlastních turné (\"viz. Tours, dole\") a divadelních festivalů (např. ProArt, Zámostí, WTF, aj.).\nNesoustředí se pouze na divadelní prostory, což dokládá např. vystoupení v památce UNESCO Vile Tugendhat v Brně.\nNa podzim roku 2017 poprvé vystupuje před publikem mimo ČR a SR, v německých Drážďanech.\nV roce 2018 Impra tvoří manifest tzv. Imprassionismu, jakožto nově vznikajícího myšlenkového směru spojeného s jejich uměleckou tvorbou.\n\nDivadelní performance bez předem určeného záchytného bodu.\nHerecké, pěvecké a pohybové akce, stejně jako hudební doprovod, vznikají z prvotních impulzů až přímo na jevišti.\n\n\n\n\n"}
{"id": "1366907", "url": "https://cs.wikipedia.org/wiki?curid=1366907", "title": "Astronomy and Astrophysics", "text": "Astronomy and Astrophysics\n\nAstronomy and Astrophysics (zkratka A&A nebo Astron. Astrophys.) je prestižní evropský časopis věnující se teoretické, pozorovací a přístrojové astronomii a astrofyzice. Vydává jej francouzská EDP Sciences pro Evropskou jižní observatoř.\n\nVznikl v roce 1969 sloučením šesti národních astronomických časopisů z Francie, Německa, Nizozemska a Švédska. Jedním z iniciátorů jeho vzniku byl i americký astronom českého původu Zdeněk Kopal.\n\nČasopis byl založen v roce 1969 sloučením národních astronomických časopisů:\n\nPo Sametové revoluci byl do něj včleněn i československý\n\nČlánky v časopise byly v období po jeho založení psány převážně anglicky, ale několik bylo stále francouzsky nebo německy.\n\nČasopis byl původně financován čtyřmi zeměmi, jejichž časopisy byly do něj včleněny. Později se přidaly i další evropské země včetně nadnárodní Evropské jižní observatoře. Po rozpadu Východního bloku v roce 1990 se přidala i většina bývalých socialistických zemí včetně České republiky. \n\nZ názvu časopisu (na obálce) byl v roce 2001 odstraněn podtitul \"A European Journal\" – evropský časopis. Důvodem bylo to, že záběr časopisu se stával více globálním a také proto, že v roce 2002 obdržela v redakční radě status pozorovatele Argentina. Brzy poté redakce prohlásila, že přijme finanční příspěvky od jakékoliv země, která má dobře doložený kvalitní astronomický výzkum. \n\nPřispěvateli se pak staly prakticky všechny zbylé země Evropské unie, ale také Brazílie a Chile. \n\n"}
{"id": "1366911", "url": "https://cs.wikipedia.org/wiki?curid=1366911", "title": "Dogru proti Francii", "text": "Dogru proti Francii\n\nPřípad Dogru proti Francii je jedním z nejznámějších evropských soudních případů, který se týká náboženské svobody – tedy jednoho ze základních lidských práv. Případ se týká nošení muslimských šátků na státních základních a středních školách ve Francii, kde je nošení těchto náboženských symbolů zakazováno. Případ Dogru proti Francii rozhodoval Evropský soud pro lidská práva ve Štrasburku (dále také jen jako „ESLP“). Případ je evidován u ESLP pod číslem stížnosti 27058/05, rozhodnutí soudu bylo vydáno dne 13. listopadu 2008 a vyhotovení rozsudku je datováno k 4. prosinci 2008. Originální rozsudek je dostupný v anglickém a ve francouzském jazyce. \n\nVe věci vystupovala jako poškozená jedenáctiletá muslimská dívka jménem Belgin Dogru, narozená v roce 1987 a trvale žijící ve městě Flers ve Francii. Této dívce bylo v roce 1999 učitelem tělesné výchovy přikázáno, aby odložila během hodin tělocviku svůj šátek, což tato dívka odmítla. Následně byla disciplinární komisí vyloučena ze školy. Dívka se se školou soudila a soudní spor se dostal až k ESLP, který rozhodl v této konkrétní věci tak, že dal za pravdu školnímu zařízení a akceptoval omezení náboženské svobody z důvodu bezpečnosti při hodinách tělocviku. \n\nTento případ je zmiňován také v četných odborných diskuzích ohledně problematiky náboženské svobody v České republice. a svojí podobností souvisí s případem nošení muslimských šátků na Střední zdravotnické škole v Ruské ulici v Praze, který byl v odvolacím řízení řešen Městským soudem v Praze (rozsudek č. j. 12 Co 130/2017-228).\n\nKauza začala roku 1999. Studentka Belgin Dogru byla přijata do prvního ročníku státní střední školy pro akademický rok 1998–1999. Od ledna roku 1999 začala do školy nosit šátek jakožto pokrývku hlavy. V lednu 1999 přišla na hodiny tělesné výchovy a sportu se šátkem na hlavě celkem sedmkrát. Její učitel jí opakovaně vysvětlil, že nošení šátku na hodiny tělesné výchovy je s těmito hodinami neslučitelné a opakovaně ji požádal, aby šátek odložila. Studentka odložení šátku přesto odmítla. \n\nNa schůzi dne 11. února 1999 se školní disciplinární komise rozhodla vyloučit Belgin Dogru ze školy z důvodu porušení školní povinnosti, kterou způsobila tím, že se aktivně nezúčastnila výuky hodin tělesné výchovy a sportu.\n\nRodiče studentky následně podali odvolání ke školní inspekci v Caen, kterým se bránili proti rozhodnutí školní disciplinární komise. Rozhodnutím ze dne 17. března 1999 potvrdil ředitel školní inpsekce v Caen rozhodnutí školní disciplinární komise na základě čtyř důvodů: \nStudentce bylo ze strany školní inspekce odvolání zamítnuto a potvrzeno vyloučení ze školy. Po vyloučení následně studovala školu pomocí distančního korespondenčního kurzu. \n\nDne 28. dubna 1999 rodiče studentky podali opravné prostředky ke správnímu soudu v Caen, kde žádali zrušení rozhodnutí ředitele pro vzdělávání.\n\nDne 5. října 1999 soud žalobu zamítl. Domníval se, že navštěvováním kurzů tělesné výchovy a sportu v oděvu, který jí neumožnil účastnit se příslušných hodin výuky, studentka nedodržela povinnost navštěvovat vyučované hodiny pravidelně. \n\nRodiče studentky podali proti tomuto rozsudku opravný prostředek, v červenci 2003 odvolací soud v Nantes odvolání zamítl ze stejných důvodů jako nižší soud v Caen a dospěl k závěru, že studentka svým chováním ve škole překročila hranice práva vyjadřování svého náboženského přesvědčení a víry.\n\nRodiče žalobkyně podali opravný prostředek ke Conseil d'État, který je nejvyšším soudním orgánem, přičemž se opírali zejména o právo dcery na svobodu svědomí a projevu. Dne 29. prosince 2004 Conseil d'État prohlásil kasační opravný prostředek za nepřípustný.\n\nOd osmdesátých let byl francouzský občanský model konfrontován s integrací muslimů do společnosti, zejména ve školách. V roce 1989 byl zaznamenán první případ „islámských šátků“. Vzhledem k tomu, že neexistovala žádná jasná právní pravidla, na žádost ministra školství Conseil d'Etat ve svém poradním stanovisku ze dne 27. listopadu 1989 uvedl postoj, který by měl být přijat, když žáci projevují své náboženství.\n\nNa základě této zprávy byl ve Francii roku 2004 přijat zákon č. 2004-228, známý jako „Zákon o laïcité na školách“ (někdy nesprávně překládán jako „Zákon o sekularismu na školách“), který upravuje nošení znaků nebo šatů, které projevují náboženskou příslušnost ve státních základních a středních školách. \n\nVe Francii je tak tímto zákonem od r. 2004 určeno, co je projevem náboženské příslušnosti a také lze říci, že tento zákon přímo omezuje náboženskou svobodu garantovanou Evropskou úmluvou o lidských právech. Tato svoboda je omezena mj. v prostorech státních základních a středních škol. \n\nVe věci Dogru vs. Francie byl posuzován i samotný školní řád střední školy Jeana Monneta ve Flers. Znění školního řádu platné v rozhodné době poskytovalo ustanovení, že „všichni žáci musí navštěvovat hodiny tělocviku ve sportovním oblečení“.\n\nProces začal 22. července 2005 podáním stížnosti. Stěžovatelka Belgin Dogru si stěžovala na stát Francii, který, dle jejího názoru, porušil její právo na náboženskou svobodu a její právo na vzdělání zaručené článkem 9 Evropské úmluvy o ochraně lidských práv (dále jen „Úmluva“) a článkem 2 protokolu č. 1 Úmluvy.\n\nSoudní tribunál zasedal ve složení: Peer Lorenzen – předseda, Jean-Paul Costa, Karel Jungwiert, Volodymyr Butkevych, Renate Jaeger, Mark Villiger, Isabelle Berro-Lefèvre – soudci.\n\nVláda v soudním řízení uznala, že omezení uložená žalobkyni, pokud jde o nošení islámské šátku ve škole, představuje zásah do výkonu jejího práva na projev náboženství. Domnívala se však, že jako v obdobném případě Leyly Sahin proti Turecku požadavky legality, legitimity a proporcionality stanovené v čl. 9 odst. 2 Úmluvy byly uspokojeny. Vláda nejprve poukázala na to, že dotčené opatření mělo právní základ ve francouzském právu. Poznamenala, že události nastaly v lednu 1999, tedy deset let poté, co Conseil d'Etat vydal své stanovisko ze dne 27. listopadu 1989, které poskytlo právní rámec týkající se nošení šátků ve státních školách a bylo předmětem analýzy právními komentátory a širokého komentáře v médiích a vydávání oběžníků ministerstvem školství. Vláda dodala, že ustálená judikatura správních soudů potvrdila a upřesnila takto definovaná pravidla. \n\nVláda tvrdila, že dotčené opatření sledovalo legitimní cíl, totiž ochranu veřejného pořádku a práv a svobod jiných, v projednávaném případě povinnost žáků dodržovat povinnost nosit oblečení přizpůsobené a slučitelné s řádným vedením tříd jak z bezpečnostních důvodů, tak z důvodů veřejného zdraví. Dle vlády byl zásah rovněž nezbytný v demokratické společnosti. Vláda se v této souvislosti odvolala na případ Leyly Sahin a doporučila, aby bylo v tomto případě přijato toto řešení s ohledem na skutečnost, že dotyčné opatření bylo založeno především na ústavních principech sekularismu a rovnost pohlaví. V této souvislosti uvedla, že francouzská koncepce sekularismu respektuje zásady a hodnoty chráněné Úmluvou. To umožnilo mírové soužití lidí patřících k různým náboženstvím, při zachování neutrality veřejného prostoru. V souladu s tím náboženství požívala v zásadě ochranu, protože nebylo možné omezit náboženskou praxi jinak, než způsobem stanoveným v právních předpisech platných pro všechny v souladu se zásadou respektu k sekularismu a neutralitě státu. Vláda dodala, že respekt k náboženské svobodě neznamená, že projevy náboženské víry nemohou být předmětem omezení. Vláda dále zdůraznila, že v projednávaném případě uplatňování práva na projev svého náboženství disciplinární orgán školy nezabránil žákům, aby se oblékali způsobem slučitelným s řádným chováním tříd, a nepožadoval od nich, aby prokázali v každém jednotlivém případě existenci nebezpečí pro žáka nebo jiné uživatele školního zařízení. Tím, že sedmkrát odmítla odložit šátek při hodině tělesné výchovy, žalobkyně úmyslně porušila povinnost vhodně se oblékat pro tyto výukové hodiny. Vláda rovněž uvedla, že návrh žalobkyně nosit jinou pokrývku hlavy (např. čepec nebo kuklu) namísto jejího šátku nebyl sám o sobě důkazem ochoty najít kompromisní řešení nebo zahájit dialog. \n\nVláda poznamenala, že stejně jako v rozsudku Leyla Sahin pravidla, která žalobkyně odmítla respektovat, byla výsledkem rozsáhlé diskuse v rámci francouzské společnosti a učitelské profese. Kromě toho jejich provádění bylo řízeno příslušnými orgány (prostřednictvím oběžníků a vnitřních předpisů a doprovázeno řadou soudních rozhodnutí v této věci.\n\nVláda dospěla k závěru, že chování žalobce překročilo hranice práva na náboženský projev v prostorách školy, a že proto byla přijatá opatření přiměřená sledovanému cíli a nezbytná v demokratické společnosti.\n\nStěžovatelka naopak zpochybnila tvrzení vlády. Konkrétně tvrdila, že dotyčná právní otázka nebyla stanovena zákonem. Byla založena převážně ve formě stanoviska Conseil d'Etat, ministerských oběžnících a soudních výkladech předchozí judikatury, z nichž žádný nebyl ve francouzském právním řádu ustanoven jako zákon nebo předpis, a proto nebyl pro soudy závazný. Stěžovatelka poukázala na to, že osobní svobody, zejména náboženská svoboda, jsou základními svobodami, které mohou být omezeny pouze ustanoveními, která jsou přinejmenším vázány zákonem; a že francouzská vláda, která si je dobře vědoma tohoto nedostatku, považovala za nezbytné přijmout tyto právní předpisy až dne 15. března 2004.\n\nStěžovatelka tvrdila, že dotčená omezení nesledovala legitimní cíl, který byl nezbytný v demokratické společnosti. Na rozdíl od toho, co tvrdí vláda, že nedodržela svou povinnost snaživosti, byla sama konfrontována s odmítnutím učitele, který jí neumožnil účastnit se výukových hodin tělesné výchovy. Navzdory svému návrhu nosit jinou pokrývku hlavy namísto šátku (čepec nebo kuklu), byla neustále odmítána a nebylo jí povoleno účastnit se výuky tělesné výchovy. Učitel ji odmítl dovolit, aby se zúčastnila této výuky na základě ohrožení její bezpečnosti. Nicméně, když byl učitel požádán na zasedání komise pro výuku žáků o vysvětlení, jak by nošení šátku nebo čepce během jeho tříd ohrozilo bezpečnost dítěte, odmítl odpovědět na tuto otázku. Stěžovatelka dospěla k závěru, že její vyloučení ze školy na základě nošení šátku, představovalo zásah do její náboženské svobody v rozporu s čl. 9 odst. 2 Úmluvy.\n\nStížnost byla soudem posouzena jako přijatelná a soud se případem začal zabývat.\n\nSoud připomněl, že podle judikatury může být nošení šátku považováno za jednání „motivované nebo inspirované náboženstvím nebo náboženským přesvědčením“ (viz výše uvedený rozsudek Leyla Sahin). Soud se domníval, že v projednávaném případě zákaz užívání šátku při výcviku tělesné výchovy a sportu a vyloučení stěžovatelky ze školy z důvodu jejího odmítnutí odložit šátek představuje „omezení“ jejího práva na svobodu náboženství, což strany sporu nezpochybňovali. Takový zásah je v rozporu s Úmluvou, pokud nesplňuje požadavky článku 9 odstavce 2 Úmluvy. ESLP proto musel posoudit, zda byl zásah stanovený zákonem, zda sledoval jeden nebo více legitimních cílů uvedených v tomto odstavci a zda byl „nezbytné v demokratické společnosti“ k dosažení příslušných cílů.\n\nCo se týče otázky, zda byl daný zásah v souladu se zákonem, tedy zda byl zásah opřen o právní podklad, ESLP zjistil, že ve chvíli vyloučení muslimských žákyň ze školy neexistoval zákon, který by explicitně zakazoval nošení islámského šátku během tělovýchovy. Příslušné orgány se proto odvolaly na ustanovení školského zákona, podle kterých se žáci musí chovat v souladu s pravidly školy. Právě na základě této úpravy nejvyšší správní soud již v roce 1989 rozhodl, že nošení náboženských symbolů je sice povoleno, ale nesmí narušit výuku či ohrozit zdraví žáků. \n\nŠkola ve městě Flers v souladu s tímto rozhodnutím přijala interní pravidla výslovně zakazující nošení takových symbolů, které mají diskriminující účinky. Obdobná pravidla stanovily také jiné školy ve Francii a následující soudní praxe vždy potvrdila disciplinární tresty přijaté na základě interních pravidel proti nositelům náboženských symbolů. Na druhé straně někteří ředitelé škol v rámci svého prostoru pro uvážení používali odlišné standardy a žákyně z důvodu nošení islámského šátku ze školy nevylučovali. \n\nZa těchto podmínek ESLP dospěl k závěru, že dotčené zásahy měly dostatečný právní základ ve vnitrostátním právu. Příslušná pravidla byla přístupná, protože se skládala především z řádně zveřejněných ustanovení a judikatury Conseil d'Etat. ESLP také zdůraznil, že podpisem vnitřních předpisů při zápisu na středoškolskou školu byla žalobkyně informována o obsahu těchto pravidel a zavázala se k jejich dodržování se souhlasem rodičů (viz rozsudek Köse a další v. Turecko, stížnost č. 26625/02). ESLP se tedy domníval, že žalobkyně mohla v přiměřené míře předpokládat, že v rozhodné době by odmítnutí odložení šátku v průběhu tělesné výchovy a sportu mohlo vést k jejímu vyloučení ze školy. Proto může být omezení jejího práva na svobodu náboženského vyznání považováno za „předepsané zákonem“.\n\nPři použití těchto zásad a relevantní judikatury ESLP připomněl, že vnitrostátní orgány odůvodnily zákaz nosit šátky na hlavě v průběhu tříd tělesné výchovy z důvodu dodržování školských pravidel pro zdraví, bezpečnost a obezřetnost, které se vztahují na všechny žáky bez rozdílu. Soudy rovněž poznamenaly, že žalobkyně tím, že odmítla odložit šátek, překročila hranice práva vyjadřovat a projevovat náboženské přesvědčení ve školních prostorách.\n\nSoud také obecněji konstatoval, že cílem tohoto omezení projevu náboženského přesvědčení bylo dodržování požadavků sekularismu ve státních školách, jak je vyložil Conseil d'Etat ve svém stanovisku ze dne 27. listopadu 1989 a jeho následná judikatura a příslušné ministerské oběžníky vydané v této věci.\n\nV projednávaném případě ESLP došel k závěru, k němuž dospěly vnitrostátní orgány, tedy že nošení pokrývky hlavy, jako je islámský šátek, není slučitelné s výukou tělesné výchovy a se sportovními aktivitami z důvodů zdraví nebo bezpečnosti, jeho zákaz není nepřiměřený. Uznal, že uložené sankce vůči žalobkyni byly pouze důsledkem odmítnutí žalobkyně dodržovat pravidla platná pro školní areál – o nichž byla řádně informována – a nikoliv o jejích náboženských přesvědčení, jak tvrdila.\n\nCo se týče návrhu žalobkyně nahradit šátek jinou pokrývkou hlavy, kromě skutečnosti, že pro ESLP bylo obtížné posoudit, zda by nošení čepce bylo slučitelné se sportovními aktivitami, otázka, zda žák vyjádřil ochotu ke kompromisu, jak tvrdil, nebo zda naopak překročil hranice práva vyjadřovat a projevovat své náboženské přesvědčení v prostorách školy, jak tvrdila vláda, spadal výhradně do rozhodovacích pravomocí státu.\n\nESLP měl za to, že s ohledem na výše uvedené skutečnosti není sankce vyloučení ze školy nepřiměřená a konstatatoval, že žalobkyně byla schopná pokračovat ve svém vzdělávání formou korespondenčních kurzů.\n\nV důsledku toho s ohledem na okolnosti věcí a s ohledem na prostor pro uvážení, který by měl být v této oblasti ponechán na straně států, ESLP dospěl k závěru, že státní zásah byl odůvodněný a přiměřený sledovanému cíli.\n\nSoud jednomyslně rozhodl takto:\n\n\nSoud rozhodl ve prospěch státu Francie a žalobu zamítl. \n\nV rozsudku Dogru vs. Francie je poukazováno na místní specifické podmínky národních právních norem platných ve Francii. V rozsudku je zmiňován pojem sekularismu ve Francii, kde je uplatňování náboženské svobody na veřejnosti a zejména otázka používání náboženských znaků ve škole přímo spojeno se zásadou sekularismu, na němž byla založena Francouzská republika. Vyplývá to z dlouhé francouzské tradice, pojem sekularismu má svůj původ v Deklaraci práv člověka a občana z roku 1789, jejíž článek 10 stanoví, že „nikomu se nesmí dít újma pro jeho názory, i náboženské, ledaže by jejich projev rušil pořádek stanovený zákonem.“ Také se objevuje v klíčových školských aktech z r. 1882 a 1886, které zaváděly státní základní vzdělání na povinném a světském základě. \n\nSkutečným základním kamenem francouzského sekularismu je však zákon ze dne 9. prosince 1905, známý jako Zákon o oddělení církve a státu, který znamenal konec dlouhého konfliktu mezi republikány, kteří se narodili z francouzské revoluce, a katolíky. Oddíl 1 stanoví: „Republika zajistí svobodu svědomí. Zajišťuje bezplatnou účast na bohoslužbách, s výhradou omezení stanovených dále v zájmu veřejného pořádku.“ Zásada oddělení je potvrzena v § 2 zákona: „Republika nesmí uznat, platit stipendia nebo dotovat jakékoliv náboženské vyznání.“ Z tohoto „sekulárního paktu“ vyplývá řada důsledků jak pro veřejné služby, tak pro uživatele. Zahrnuje uznání náboženského pluralismu a neutralitu státu vůči náboženstvím. Na oplátku za ochranu své náboženské svobody, musí občan respektovat veřejný prostor, který sdílí všichni. Tato zásada byla pak zakotvena v preambuli Ústavy z 27. října 1946, v níž se uvádí: „Národ zaručuje rovný přístup dětí a dospělých k výuce, školení a kultury. Poskytování svobodného, veřejného a světského vzdělávání na všech úrovních je povinností státu.“ Nakonec zásada získala skutečný ústavní status v článku 1 ústavy ze dne 4. října 1958, který stanoví: „Francie je nedělitelná, sekulární, demokratická a sociální republika. Zajišťuje rovnost všech občanů před zákonem bez rozdílu původu, rasy nebo náboženství. Musí respektovat všechny přesvědčení.“\n\nV odborných textech bylo k tomuto rozsudku vydáno i několik opozičních kritických názorů. Zohledňují zejména to, že v podobných případech by mělo být každé omezení osobní svobody podrobeno tzv. testu proporcionality. Existuje totiž velké množství variací muslimských šátků. Jednou z takových úprav je i sportovní provedení hijabu, které bylo možné spatřit například na některých sportovkyních při olympijských hrách. Z důvodu, že se nejedná o volný šátek, ale spíše elastickou kuklu, se riziko úrazu při sportovnívh aktivitách výrazně zmenšuje. V případě Dogru proti Francii by potom hlavní argument (bezpečnost při výuce tělesné výchovy) v takovém testu proporcionality zřejmě neobstál. Sportovní provedení hijabu by bylo možné nosit i na hodinách tělocviku.\n"}
{"id": "1366914", "url": "https://cs.wikipedia.org/wiki?curid=1366914", "title": "Zdeněk Florian", "text": "Zdeněk Florian\n\nZdeněk Florian (* 1954) je bývalý český fotbalista, obránce.\n\nV československé lize hrál za LIAZ Jablonec. Nastoupil ve 12 ligových utkáních. Gól v lize nedal.\n\n\n"}
{"id": "1366917", "url": "https://cs.wikipedia.org/wiki?curid=1366917", "title": "International Working Test 2018", "text": "International Working Test 2018\n\nInternational Working Test 2018 (IWT 2018) byl XXVII. ročník mezinárodní soutěže retrieverů ve working testech, který se konal 26. a 27. května 2018 v Itálii poblíž města Bologna. Pořadatelem soutěže byl Ente Nazionale della Cinofilia Italiana (ENCI) ve spolupráci s Retrievers Club Italiano (RCI).\n\nSoutěže se zúčastnilo 36 týmů (26 národních týmů a 10 národních free týmů) z 11 zemí. Vítězem se stal národní tým Francie (1) před národními týmy Německa (2) a Maďarska (1).\n\nRozhodčími byly Kurt Becksteiner, Roddy Forbes, Stefania Gandolfi, Rita Kökény a Rob Schmidt.\n\nMaximální počet startujících byl stanoven 40 týmů. Každá členská země mohla vyslat maximálně 3 národní týmy a poslední vítěz měl automaticky zajištěnou účast. Protože se přihlásilo jen 26 národních týmu, zbylých 14 míst bylo k dispozici pro národní free týmy.\n\nSoutěže se zúčastnily 3 národní české týmy. Druhý tým byl původně přihlášen ve složení Marcela Butková (Cool Polly Arlet Star), Michal Petrlík (Be Harley Arlet Star) a Lenka Liptáková (Blackthorn Menkib).\nNakonec svoji přihlášku stáhnul a na jeho místo byl nominován nový tým Retriever Sportem CZ (RSCZ). Třetí tým byl nominován Klubem chovatelů loveckých slídičů (KCHLS).\n\"       náhradník / rezervní pes\"\n\nNa začátku každého soutěžního dne byly týmy rozděleny do pěti skupin podle startovních čísel. Během dne každý tým absolvoval pět testů. Rozdělení do skupin určovalo, kterým testem tým začínal.\n\nVýsledková listina.\n\n"}
{"id": "1366918", "url": "https://cs.wikipedia.org/wiki?curid=1366918", "title": "Arcidiecéze Cagliari", "text": "Arcidiecéze Cagliari\n\nArcidiecéze Cagliari (latinsky \"Archidioecesis Calaritana\") je římskokatolická metropolitní arcidiecéze v Itálii, která je součástí Církevní oblasti Sardínie. Její arcibiskup má tradiční titul \"Primas Sardínie a Korsiky\". Katedrálou je kostel Nanebevzetí Panny Marie v Cagliari. Současným arcibiskupem je od 25. února 2012 Mons. Arrigo Miglio.\n\n"}
{"id": "1366920", "url": "https://cs.wikipedia.org/wiki?curid=1366920", "title": "Peer Lorenzen", "text": "Peer Lorenzen\n\nPeer Lorenzen (* 20. května 1944 Frederiksberg) je dánský právník, v současnosti soudce a předseda Evropského soudu pro lidská práva. \n\nVystudoval universitu v Aarhusu. Od roku 1995 do roku 1999 byl členem Evropské komise pro lidská práva. Dne 1. listopadu 1998 byl zvolen soudcem Evropského soudu pro lidská práva.\n"}
{"id": "1366921", "url": "https://cs.wikipedia.org/wiki?curid=1366921", "title": "Vladimír Bartoň", "text": "Vladimír Bartoň\n\nVladimír Bartoň (* 22. srpna 1942) je bývalý český fotbalista, který nastupoval jako záložník a útočník.\n\nV československé lize hrál za Spartu ČKD Praha a Spartak ZJŠ Brno (dobový název Zbrojovky), aniž by skóroval.\n\n\n"}
{"id": "1366922", "url": "https://cs.wikipedia.org/wiki?curid=1366922", "title": "Dryákova vila (Vinohrady)", "text": "Dryákova vila (Vinohrady)\n\nDryákova vila \"(Müllerova vila)\" je památkově chráněná budova nacházející se v Dykově ulici č. 1039/6 na pražských Vinohradech. Vilu vystavěl v letech 1898–1899 architekt Alois Dryák. Je postavena na obdélníkovém půdorysu ve stylu romantického dekorativizmu se secesními detaily.\n"}
{"id": "1366927", "url": "https://cs.wikipedia.org/wiki?curid=1366927", "title": "Ann Dee Ellisová", "text": "Ann Dee Ellisová\n\nAnn Dee Ellisová (* 20. prosince 1977 Provo, Utah) je americká spisovatelka, autorka knih pro náctileté a lektorka tvůrčího psaní.\n\nNarodila se v Provu, třetím největším městě amerického státu Utah. Má osm starších sourozenců. Po dokončení střední školy nastoupila na Brigham Young University, kde získala magisterský titul z anglického jazyka. Na této univerzitě působí dodnes jako lektorka kurzů tvůrčího psaní pro děti a mládež. Je členkou Církve Ježíše Krista Svatých posledních dnů (známé též jako „mormoni“), a jak je v této církvi zvykem, v mládí se vydala na několikaměsíční dobrovolnou misii, konkrétně do Hongkongu. S manželem Cameronem žijí v Utahu a vychovávají spolu pět dětí (čtyři syny a jednu dceru).\n\n\nHlavní postavou knihy je třináctiletý Logan, tak trošku podivín, kterému se nedaří zapadnout do kolektivu. Čtenář se postupně dozvídá celou skládanku událostí, dokud nedojde k závěrečnému rozuzlení, kdy pochopí celou Loganovu situaci a odhalí, co se vlastně stalo, proč se chlapec chová tak, jak se chová. V knize se postupně otevírají závažná témata, včetně šikany a domácího násilí, silné je ale také téma přátelství. Zajímavostí je velké množství palindromů, kterými je celý příběh proložený.\n"}
{"id": "1366928", "url": "https://cs.wikipedia.org/wiki?curid=1366928", "title": "Země BASIC", "text": "Země BASIC\n\nZemě BASIC jsou blokem čtyř nejrychleji rostoucích a nově industrializovaných zemí – Brazílie, Jihoafrické republiky, Indie a Číny. Tyto země jsou součástí skupiny 77 a vznikly dohodou dne 28. listopadu 2009. Působí především jako blok při společných jednáních pod záštitou Rámcové úmluvy OSN o změnách klimatu (UNFCCC). Ministři životního prostředí zemí BASIC se od listopadu 2009 scházejí čtvrtletně, aby koordinovali svou účast na jednáních. Vydávají společná prohlášení na konci každé schůzky a využívají setkáních ke sdílení úspěšných zkušeností a práci na klíčových koncepcích. Země BASIC mají významné postavení při jednáních o klimatu na konferencích OSN.\n\nNejedná se o homogenní skupinu rozvíjejících se ekonomik, ale o čtyři velmi odlišné jednotlivce, jejichž diplomacie je determinována jedinečnými souborem vnitrostátních a zahraničních politik. Vzhledem k rychlému růstu HDP se tyto rozvíjející se ekonomiky snaží prosazovat svou novou identitu a zájmy různými způsoby, především ve světových hospodářských a politických záležitostech.\nZemě BASIC sdílejí mezi sebou množinu hmotných rysů, které jsou obvykle analyticky spojeny se vznikající silou, ale každá má poněkud odlišnou řadu atributů.\n\nČína a Indie sdílejí rozdíly v tom, že za poslední desetiletí mají velmi rychlé tempo hospodářského růstu, zatímco Brazílie a Jihoafrická republika se blíží globálnímu průměru. Brazílie, Čína a Indie patří mezi deset největších světových ekonomik, zatímco Jihoafrická republika je o dva decily nižší. Vzhledem k mnohem většímu počtu obyvatel v Číně a Indii se nicméně jihoafrický HDP na obyvatele blíží Brazílii.\n\nSpolečně země BASIC představují zhruba 40 % světové populace a každá z nich je bezpochyby regionální mocností. Jihoafrická republika tvoří přibližně 35 % HDP na celkovém HDP subsaharské Afriky; Brazílie představuje 38 % HDP na celkovém HDP Latinské Ameriky a Karibiku; Indie představuje až 80 % HDP v Jižní Asii a Čína s 35% příspěvkem na HDP ve východní Asii a Tichomoří.\n\nZemě BASIC usilují o přesvědčení ostatních zemí, aby se připojily ke Kjótskému protokolu a vznikl tak společný postoj ohledně omezení a snížení emisí skleníkových plynů a alokování peněz na podporu klimatu. Nadále požadují, aby rozvinuté země severního bloku umožnily rozvojovým zemím \"spravedlivý prostor pro rozvoj\" a aby jim byla poskytnuta podpora v oblasti financování, nových technologií a budování kapacit.\n\nZemě BASIC poukazují především na to, že severní země jsou zodpovědné za svůj vysoký podíl emisí již z historického hlediska, čímž jsou výrazně zodpovědné za změny na klimatu, a proto země BASIC odmítají nést následky a zároveň požadují, aby státy severního bloku zvýšily své finanční prostředky na podporu zmírnění klimatických změn ve světě. \nMinistři zemí BASIC zdůrazňují, že sociální a hospodářský rozvoj a vymýcení chudoby jsou prioritou všech rozvojových zemí.\nBrazílie, Jihoafrická republika, Indie a Čína oznámily své plány na snížení emisí skleníkových plynů, tak jak bylo dohodnuto na summitu v Kodani v roce 2009 a projednaly možnost poskytnout finanční a technickou pomoc rozvojovým státům skupiny 77.\nZemě G-77 vnímají vznik nové koalice zemí BASIC, jako možnost větší vyjednávací síly, většího zviditelnění a lepšího postavení nejen na summitech OSN, ale i všude jinde po světě. Až do nedávna se skupině 77 nedostávalo vysoké mezinárodní pozornosti, vzhledem ke svému statusu rozvojových zemí s porovnáním se severními vyspělými zeměmi.\n\nZemím BASIC se dostává obecně větší pozornosti, právě díky svému rychlému růstu, čímž roste jejich vyjednávací síla a s tím spojené větší kladené požadavky. Tyto země hrají klíčovou roli pro rozvojové země, neboť mají obrovský vliv ve vztahu k severním industrializovaným zemím a dostává se jim tak úspěšnějších výsledků ve světovém hospodářství a politických záležitostech na konferenčních jednáních Organizace spojených národů. \nKoalice zemí BASIC nadále zůstává ve skupině 77 i přes svůj rychlý vzrůst, to však přispělo k poklesu role skupiny 77 jakožto vyjednávací koalice. Některé země se domnívají, že setrvání koalice BASIC ve skupině 77, potlačuje původní význam skupiny 77, neboť „zastiňují“ ostatní rozvojové země, které nejsou z mezinárodního hlediska natolik významné.\n\nZemě BASIC jsou největším příjemcem přímých zahraničních investic – jsou ekonomicky dynamické, mají poměrně dobrou infrastrukturu a mohou spravovat stále větší a větší ekonomické projekty – činí je atraktivnějšími příjemci pro financování klimatu a technologickou výměnu. Tento fakt znevýhodňuje ostatní rozvojové země skupiny 77.\nRozvojové země G-77 historicky vnímaly mezinárodní jednání jako místo, kde mohou vyvíjet tlak na pomoc od severních zemí při svém národním rozvoji. Pokud jde o finanční pomoc na rozvoj, země BASIC a G-77 mají často stejné přednosti v jednáních o klimatu. V důsledku toho větší síla a viditelnost koalice BASIC obecně podporuje návrhy ostatních rozvojových zemí G-77 v jednáních, kde by jinak mohly být ohromeny mnohem silnějšími ekonomickými silami severních zemí.\n\nVýznamný hospodářský vzrůst zemí BASIC pomohl zvýšit viditelnost a sílu požadavků skupiny 77, neboť jako takové sdílí stejné preference ohledně finančních návrhů.\n\n"}
{"id": "1366931", "url": "https://cs.wikipedia.org/wiki?curid=1366931", "title": "Michal Jupp Konečný", "text": "Michal Jupp Konečný\n\nMichal Jupp Konečný (* 6. srpna 1942 Praha) je český novinář, hudební publicista a dramaturg, především v oblasti country, folk a trampské hudby.\n\nPo vysokoškolských studiích se věnoval se divadlu, pro které psal hry a písničky. Se svou ženou Hankou folkovou kapelu, organizoval folkové koncerty v Malostranské besedě. Po deseti letech musel s ohledem na to, že uváděl některé režimu nevhodné písničkáře organizování folkových koncertů v Besedě ukončit. Poté se stal se vedoucím břevnovského Klubu Na Petynce, kde působil dalších deset let.\n\nV sedmdesátých a osmdesátých letech byl dramaturgem Porty, v závěru jeho dramaturgie měla Porta v Plzni 30 tis. návštěvníků.\n\nByl také vedoucím Folk a Country Klubu, který po třicet let pořádal v Praze koncerty v Lucerně a dalších velkých sálech. Byl též dramaturgem Českokrumlovského folkového festivalu, Svojšického slunovratu, Svojšického letorostu, Banjo Jamboree, Country rumpálu a festivalu Zahrada v Náměšti na Hané.\n\nJe autorem článků o hudbě v Mladém světě, Mladé frontě a dalších mediích, připravoval též rozhlasový pořad Radioporta. V rámci vydavatelství Panton připravil první alba různých folkových kapel. Po Listopadu 1989 se stal šéfredaktorem časopisu FOLK & COUNTRY. Podílel se na přípravě televizních pořadech Folková setkání. Je dramaturgem festivalu Folková růže.\n\n\nMá dceru a syna a šest vnoučat.\n"}
{"id": "1366934", "url": "https://cs.wikipedia.org/wiki?curid=1366934", "title": "Arrigo Miglio", "text": "Arrigo Miglio\n\nArrigo Miglio (* 18. července 1942, San Giorgio Canavese) je italský římskokatolický kněz a arcibiskup cagliarský. Po dosažení věkového limitu v červenci 2017 mu papež František prodloužil úřad o dva roky. Je rytířem velkokřížem Řádu Božího hrobu a velkopřevorem jeho místodržitelství na Sardinii.\n\n"}
{"id": "1366935", "url": "https://cs.wikipedia.org/wiki?curid=1366935", "title": "Ignazio Sanna", "text": "Ignazio Sanna\n\nIgnazio Sanna (* 20. února 1942, Orune) je italský římskokatolický kněz, badatel v oblasti teologické antropologie a arcibiskup oristanský. Po dosažení věkového limitu v únoru 2017 mu papež František prodloužil úřad o dva roky, úřad ukončil 4. května 2019, kdy se stal jeho nástupcem Mons. Roberto Carboni . Od 3. června 2019 je předsedou Papežské teologické akademie.Je rytířem komturem s hvězdou Řádu Božího hrobu a převorem oristanské delegace řádového místodržitelství na Sardinii.\n\n"}
{"id": "1366941", "url": "https://cs.wikipedia.org/wiki?curid=1366941", "title": "Metzlův dům", "text": "Metzlův dům\n\nMetzlův dům byla secesní budova v Českých Budějovicích, která hostila instituce (chronologicky) Bio Elite, Bio Hvězda, Bio Astra, kino Oko a Malé divadlo. Dům byl zbourán v roce 2005.\n\nSecesní dům na adrese Klaudiova 25 (dnešní Jeronýmova) nechal v roce 1911 vystavět českobudějovický měšťan židovského původu Mořic Metzl. Od počátku v něm fungovalo kino, respektive biograf. Změny majitelů a politických poměrů s sebou nesly i změny názvů, pod kterými byla budova známá. Od roku 1965 po určitých stavebních úpravách nahradilo kina Malé divadlo. Po roce 1985 budova neměla využití. Po revoluci zůstala v majetku města až do roku 1997, kdy již zchátralý dům koupila JČE, a. s., která ho zanedlouho prodala. V roce 2005 byla stavba (údajně opakovaně vyhořelá) včetně sousední budovy stržena, nahradila je nově postavená prodejna společnosti Billa ČR (REWE International AG).\n\nUmělecky zajímavé secesní dvoupatrové budově dominoval stupňovitý štít. Původně nesl vavřínový feston odkazující na klasicismus nebo historismus. Fasádu kryla bohatá štuková výzdoba s geometrickým dekorem ve stylu pozdní secese.\n\nBiograf založený 1911 a vlastněný Mořicem Metzlem. Hlediště bylo vybaveno balkonem a nabízelo 455 míst k sezení. Doprovod němého filmu zajišťovalo piáno umístěné za plátnem. Biograf nefungoval příliš dlouho, ještě během téže dekády ukončil činnost, čemuž následoval vznik Bio Elekta na Lannově třídě (tzv. Vatikán).\n\nMořic Metzl prodal budovu roku 1919 sokolům, konkrétně tělocvičné jednotě Sokol I (jednota Sokol II si vystavěla vlastní Bio Kotva o 9 let později). Sokol začal biograf provozovat pod názvem Bio Hvězda.\n\nBěhem druhé světové války, v roce 1942, bylo Bio Hvězda přejmenováno na Bio Astra. Ihned po osvobození roku 1945 došlo k návratu předválečného jména Bio Hvězda.\n\nRoku 1950 dostala instituce nové jméno, kino Oko. Důvod spočíval ve stanovisku centrální ideologické komise, která doporučovala názvy jako Svět, Oko, Jas a podobně. S tím souvisela také inspirace sovětským vzorem, což znamenalo náhradu termínu \"bio\" či \"biograf\" za \"kino\". V 50. letech 20. století bylo Oko jedním z celkem devíti kin v Českých Budějovicích. V roce 1963 bylo Oko uzavřeno s odůvodněním, že ve městě vznikají dvě nová kina: Mír v Suchém Vrbném a Vesmír na Mariánském náměstí.\n\nKolem roku 1960 se v Malém divadle, tehdy sídlícím v Hradební ulici, propadl strop a původní scénu nebylo možné dále používat. Po několika letech, kdy divadlo hrálo výlučně na zájezdech, došlo ke stavební úpravě kina Oko a v roce 1965 začíná Malé divadlo hrát v této budově. 11. září 1985 kontrola bezpečnosti práce sál bývalého kina Oko zavřela. Záměr postavit nové Jihočeské divadlo a do staré budovy přestěhovat Malé divadlo z důvodu nedostatku financí nevyšla. Následně až do demolice 2005 nebyla budova systematicky využívána.\n\n"}
{"id": "1366954", "url": "https://cs.wikipedia.org/wiki?curid=1366954", "title": "Arcidiecéze Oristano", "text": "Arcidiecéze Oristano\n\nArcidiecéze Oristano (latinsky \"Archidioecesis Arborensis\") je římskokatolická metropolitní arcidiecéze v Itálii, která je součástí Církevní oblasti Sardínie. Katedrálou je kostel Nanebevzetí Panny Marie v Oristanu. Současným arcibiskupem je od 4. května 2019 Mons. Roberto Carboni .\n\n\n"}
{"id": "1366957", "url": "https://cs.wikipedia.org/wiki?curid=1366957", "title": "Seznam oristanských arcibiskupů", "text": "Seznam oristanských arcibiskupů\n\nSeznam arcibiskupů oristanské arcidiecéze.\n\n"}
{"id": "1366968", "url": "https://cs.wikipedia.org/wiki?curid=1366968", "title": "Ukrajina na Zimních olympijských hrách 2018", "text": "Ukrajina na Zimních olympijských hrách 2018\n\nUkrajinu na Zimních olympijských hrách 2018 v Pchjongčchangu reprezentovalo 33 sportovců (17 mužů a 16 žen) v 9 sportech. \n\n"}
{"id": "1366974", "url": "https://cs.wikipedia.org/wiki?curid=1366974", "title": "Jaroslav Klimt", "text": "Jaroslav Klimt\n\nJaroslav Klimt (* 30. prosince 1951) je český fotbalový trenér a bývalý útočník.\n\nV československé lize hrál za Škodu Plzeň. Nastoupil ve 4 ligových utkáních. Gól v lize nedal.\n\n\n"}
{"id": "1366977", "url": "https://cs.wikipedia.org/wiki?curid=1366977", "title": "Emil Turček", "text": "Emil Turček\n\nEmil Turček (* 1. ledna 1952) je bývalý slovenský fotbalový útočník.\n\nV československé lize hrál za Slavii Praha. Nastoupil ve 2 ligových utkáních. Gól v lize nedal. V nižší soutěži hrál za Baník Prievidza.\n\n\n"}
{"id": "1366978", "url": "https://cs.wikipedia.org/wiki?curid=1366978", "title": "Meč osudu", "text": "Meč osudu\n\nMeč osudu (v polském originálu \"Miecz przeznaczenia)\" je sbírkou fantasy povídek o Zaklínači od polského spisovatele Andrzeje Sapkowského, která byla v Polsku poprvé vydaná v roce 1992 v nakladatelství SuperNOWA. Český překlad vyšel poprvé v roce 1993 v nakladatelství Winston Smith. V roce 2000 pak tato kniha pod titulem \"Zaklínač II. – Meč osudu\" vyšla v nakladatelství Leonardo. V tomto vydání navazuje publikace na Sapkowského titul \"Poslední přání\" a představuje tak druhý díl povídek o Zaklínači.\n\nČeské vydání z roku 1993 obsahuje povídky \"Trošku se obětovat\", \"Meč osudu\" a \"Něco víc\". Druhé české vydání z roku 2000 pak obsahuje šest povídek (\"Hranice možností\", \"Střípek ledu\", \"Věčný oheň\", \"Trošku se obětovat\", \"Meč osudu\" a \"Něco více\") a též humorně laděnou povídku označenou jako epilog příbehu, \"Něco končí, něco začíná\".\n\nZaklínač Geralt z Rivie se v této povídce přidává k výpravě na draka, kterou zorganizoval mladý vládce Caingornu, Nedamir. Společně se zaklínačem putuje v drakových stopách i básník Marigold a potulný rytíř Borch, zvaný Tři kavky. Krále Nedamira kromě jeho družiny na výpravě provází rovněž žoldáci zvaní Sekáči z Crinfridu, šest trpaslíků vedených Yarpenem Zigrinem, čestný rytíř Eyck z Denesle, čaroděj Dorregaray, který naopak chce draka stejně jako Geralt před ostatními ochránit, a také bývalá Geraltova partnerka, čarodějka Yennefer z Vengerbergu.\n\nVýpravě se nakonec v horách postaví legendární zlatý drak, který v souboji ochromí rytíře Eycka z Denesle a ostatní zabijáky obrátí na ústup. Překvapením je, že kouzelný zlatý drak Villentretenmerth, který ušetří Geralta, Marigolda, Yennefer i Dorregaraye, je rytíř Borch. Tento kouzelný drak na sebe totiž dokázal vzít jakoukoliv podobu a často se proto měnil v člověka, aby chránil ostatní draky před lidskými útoky. Mohl tak nepoznán putovat mezi lidmi, které si navíc kupodivu oblíbil. Díky výpravě se Villentretenmerthovým přítelem stává i Geralt, který se navíc usmířil i s čarodějnicí Yennefer.\n\nGeralt se společně s Yennefer usadil ve městě Aedd Gynvael, což v překladu ze starší řeči znamená \"Střípek ledu\". Zaklínač, který ve městě řeší zakázku pro starostu Herboltha, se ale záhy dozví, že Yennefer za jeho zády udržuje poměr se svým starým přítelem, čarodějem Istreddem. Geralt se s Istreddem setká a jelikož vyjde najevo, že čarodějnice není schopná se mezi nimi rozhodnout, dohodnou se na vzájemném souboji na život a na smrt. Když se však zaklínač k souboji dostaví, oznámí mu Istredd, že se s ním čarodějka v dopise rozloučila. Geralt pak další souboj se zoufalým mágem odmítne a odchází.\n\nV této povídce se Geralt a Marigold setkávají v jednom z největších měst severu, Novigradu. Pokoušejí se zde pomoci Marigoldovu známému, půlčíku Daintymu Biberveldtovi. Obchodníka Daintyho Biberveldta přepadl po cestě do Novigradu tvor označovaný jako doppler. Toto stvoření je schopno měnit své tělesné i psychické proporce dle jakékoliv zvolené bytosti a je pak od svého originálu absolutně neroznatelné. Doppler Tellico Lunngrevink, kterému se říká Dudu, vzal na sebe podobu právě půlčíka Daintyho, za kterého pak bez jeho vědomí ve městě svérázně hospodařil a obchodoval. Geraltovi se nakonec podaří hobita s dopplerem usmířit a z obou se dokonce stanou dobří přátelé, neboť Tellicovi obchody nakonec vedou k značnému zisku. Hobit pak dovolí, aby si doppler ponechal jeho podobu a příjme jej za svého bratrance, od té doby známého jako Dudu Biberveldt.\n\nGeralt s Marigoldem hledají obživu v přímořském městě Bremervoord. Zaklínač se zde pokouší zprostředkovat komplikované rozhovory mezi knížetem Aglovalem a mořskou vílou Sh'eenaz, do které se mladý kníže bezhlavě zamiloval. Řeší též zmizení místních lovců perel. V Bremervoordu se oba přátelé setkávají s Marigoldovou dobrou přítelkyní, trubadúrkou Essi Daven. Essi, které se říká Očko, se zamiluje do Geralta, avšak ten její city neopětuje. Při střetu s tajemnými mořskými rybolidmi zachrání zaklínače víla Sh'eenaz. Na konci příběhu se navíc víla pro svou lásku ke knížeti Aglovalovi vzdá života v moři a nechá si přičarovat nohy. V závěru povídky se Geralt s Marigoldem rozloučí s Essi a opuštějí Bremervoord. Essi se s Geraltem již nesetkala, protože o čtyři roky později zemřela během epidemie neštovic ve Wyzimě.\n\nGeralt přijíždí do lesa Brokilonu, jednoho z posledních míst, kde expanzi lidí do divočiny brání bojovné dryády. Zaklínač sem přijíždí za Eithné, vládkyní dryád s poselstvím od krále Venzlava. V lese Geralt náhodou narazí na ztracenou desetiletou dívenku. Ukáže se, že je to vnučka královny Calanthé z Cintry, desetiletá princezna Ciri, jejíž družina se v tomto lese ztratila. Geralt je s Ciri svázán sudbou, avšak oba jsou zajati dryádami a předvedeni před jejich paní Eithné. Vládkyně odmítne vyjednávání s Venzlavem a zdá se, že Ciri bude muset v Brokilonu zůstat navždy. Z vůle osudu však Eithné nechá děvče i zaklínače z lesa odejít a Geralt následně Ciri proti její vůli pošle zpět k její babičce Calanthé do Cintry.\n\nZaklínač Geralt z Rivie zachrání sedláka Yurgu před útokem netvorů, avšak v souboji s přesilou je sám těžce raněn. Zraněného zaklínače veze sedlák na svůj statek. Po cestě se blouznící Geralt dozví o nedávném zničení Cintry nilfgaardským vojskem a krátce se též setkává se svou matkou, čarodějkou Visennou. Povídka končí Geraltovým druhým setkáním s Ciri, která díky osudu vyvázla z Cintry a po jejím útěku se jí náhodou ujala právě Yurgova rodina.\n\nHumorná povídka pojednává o svatbě Geralta a Yennefer, která se koná za přítomnosti jejich přátel a známých na hradě Rozrogu.\n\n\n"}
{"id": "1366981", "url": "https://cs.wikipedia.org/wiki?curid=1366981", "title": "Ján Kuciak", "text": "Ján Kuciak\n\nJán Kuciak (17. května 1990 Štiavnik, Československo – 21. února 2018 Veľká Mača, Slovensko) byl slovenský investigativní reportér, novinář, analytik a vysokoškolský pedagog, který byl na konci února 2018 zavražděn.\n\nNarodil se v obci Štiavnik. Vystudoval žurnalistiku na Filozofické fakultě Univerzity Konštantína Filozofa v Nitře a na katedře žurnalistiky pokračoval jako doktorand.\n\nPracoval mimo jiné pro deník \"Hospodárske noviny\" a následně pro server \"Aktuality.sk\". Zabýval se zejména podezřeními z daňových podvodů, z nichž některé se týkaly vládní strany SMER premiéra Roberta Fica, přičemž získával informace tzv. datovou žurnalistikou, tj. vyhledáváním informací z otevřených zdrojů. Dříve se věnoval také podnikání firem s nejasnou vlastnickou strukturou či podezřením z dotačních podvodů. Poslední případ, kterým se zabýval, souvisel s podnikatelem Mariánem Kočnerem, který se dostal do povědomí v roce 1998 v souvislosti s neúspěšným pokusem o převzetí televize Markíza za pomoci pracovníků bezpečnostní služby. Kočner začal Kuciakovi vyhrožovat. Kuciak proto v září 2017 podal na podnikatele trestní oznámení. Podle novináře Toma Nicholsona také Kuciak pracoval na případu působení italské mafie 'Ndrangheta na východě Slovenska a jejího případného propojení do slovenské politiky, mimo jiné prostřednictvím premiérovy asistentky a podnikatele Antonina Vadala.\n\nJán Kuciak bydlel v západoslovenské obci Veľká Mača nedaleko Trnavy s partnerkou Martinou Kušnírovou, s níž byl zasnouben a chystali svatbu. Kušnírová v roce 2014 absolvovala magisterské studium archeologie na téže univerzitě jako Kuciak a čtyři roky pracovala v soukromé společnosti Acantha Archeology v Lučenci.\n\n21. února 2018 byl Kuciak i s partnerkou ve svém domě zavražděn střelnou zbraní. (Původně média uváděla, že k vraždě došlo někdy mezi čtvrtkem 22. února a nedělí 25. února 2018.) Podle policie byl usmrcen jednou ránou do hrudi, jeho partnerka střelou do hlavy. Slovenský generální prokurátor Jaromír Čižnár následně uvedl, že ke skutku došlo pravděpodobně již ve čtvrtek 22. února večer. \n\nVelitel elitní policejní jednotky NAKA Peter Hraško uvedl pro deník \"Sme\", že bude případ vyšetřovat jako úkladnou vraždu. Slovenský policejní prezident Tibor Gašpar na tiskové konferenci 26. února uvedl, že vražda zřejmě souvisí s Kuciakovou prací novináře. Uvedl také, že policie nabídla vybraným žurnalistům ochranu jejich obydlí a zařízení pro rychlé přivolání pomoci, tzv. „panic button“. Slovenská vláda následně vyhlásila odměnu 1 milion eur za informace vedoucí k dopadení pachatele.\n\nBěhem prvního dne vyšetřování slovenská policie vyslechla asi 20 lidí. Policejní prezident Gašpar uvedl, že pracuje s několika vyšetřovacími verzemi a sama oslovila nebo byla kontaktována zahraničními bezpečnostními sbory a agenturami z Česka, Itálie i Europolem. Zmínil, že případ má svou českou stopu.\n\nV září 2018 bylo zatčeno osm osob podezřelých z vraždy a jejímu napomáhání. V březnu 2019 slovenská policie obvinila podnikatele Mariána Kočnera z objednání vraždy Kuciaka a jeho snoubenky.\n\n"}
{"id": "1366983", "url": "https://cs.wikipedia.org/wiki?curid=1366983", "title": "Jiří Mucha", "text": "Jiří Mucha\n\nJiří Mucha může být:\n\n"}
{"id": "1366986", "url": "https://cs.wikipedia.org/wiki?curid=1366986", "title": "Nino Bibbia", "text": "Nino Bibbia\n\nNino Bibbia (15. března 1922 Bianzone – 28. května 2013 Svatý Mořic) byl italský sportovec, vítěz závodu skeletonistů na Zimních olympijských hrách 1948.\n\nOd dětství žil ve Švýcarsku, kde pracoval v otcově obchodu s ovocem a věnoval se skeletonu, lednímu hokeji a skokům na lyžích. Na olympiádě ve Svatém Mořici v roce 1948 reprezentoval Itálii v soutěži bobistů, kde obsadil šesté místo na čtyřbobu a osmé místo na dvojbobu, a vyhrál závod skeletonistů na trati Cresta Run. Porazil o 1,4 sekundy Američana Johna Heatona, který získal stříbrnou medaili už při olympijské premiéře tohoto sportu v roce 1928. Vybojoval tak pro Itálii první zlatou medaili ze zimní olympiády.\n\nByl také mistrem Itálie i Švýcarska v sáňkařském sportu. Aktivně sportoval až do věku 73 let, absolvoval přes tisíc závodů a 232 z nich vyhrál. Na trati Cesana Pariol, kde se konaly Zimní olympijské hry 2006, je po něm pojmenována desátá zatáčka, na jeho počest se také koná závod Nino Bibbia Challenge Cup.\n"}
{"id": "1367010", "url": "https://cs.wikipedia.org/wiki?curid=1367010", "title": "Bělorusko na Zimních olympijských hrách 2018", "text": "Bělorusko na Zimních olympijských hrách 2018\n\nBělorusko na Zimních olympijských hrách 2018 reprezentovalo 33 sportovců (16 mužů a 17 žen) v 6 sportech.\n\n"}
{"id": "1367011", "url": "https://cs.wikipedia.org/wiki?curid=1367011", "title": "Longines", "text": "Longines\n\nLongines je švýcarská firma zabývající se výrobou náramkových hodinek s historií sahající až do roku 1867. Firma byla založena ve švýcarské vesnici Saint-Imier. Zaměřuje se na tradiční náramkové hodinky pro muže i ženy. Značka Longines je součástí Swatch Group. \n\nSpolečnost Longines se dlouhodobě angažuje jako partner časomíry v alpském lyžování, jezdectví a gymnastice. \n\n\n"}
{"id": "1367013", "url": "https://cs.wikipedia.org/wiki?curid=1367013", "title": "Seznam hor a kopců v Andoře", "text": "Seznam hor a kopců v Andoře\n\nToto je seznam významných hor a kopců v Andoře řazený podle jejich nadmořské výšky.\n"}
{"id": "1367015", "url": "https://cs.wikipedia.org/wiki?curid=1367015", "title": "What3words", "text": "What3words\n\nWhat3words je globální lokalizační systém založený na rozdělení zemského povrchu na 57 bilionů čtverců o velikosti strany 3 m a pojmenování každého z nich kombinací tří slov. Systém umožňuje takto jednoduše najít na mapě kterékoliv místo na Zemi. \n\nJe využíván poštami v osmi zemích světa a v Mongolsku jím navíc byly nahrazeny i názvy ulic. Jedná se však převážně o země, které dosud nezavedly poštovní směrovací čísla (Džibuti, Tonga)) případně země s rozsáhlými velmi řídce obydlenými územími (Mongolsko, Nigérie). \n\nDo navigačních přístrojů se zavádí u automobilů Mercedes-Benz. What3words využívají i humanitární organizace, například Červený kříž nebo OSN (UN-ASIGN).\n\nSystém what3words má kromě anglické, německé, francouzské a mongolské verze i verze v dalších jazycích, mezi které patří i čeština, s možností využití diakritiky. Pro označení jednotlivých čtverců se využívají kombinace slov, které nejsou překlady z jiných jazyků. Například totéž místo u Petřínské rozhledny má v české verzi w3w lokalizaci \"oplatit.kuchyně.výhodný\", v anglické verzi \"winner.crown.shopping\" a v německé verzi \"reguliert.vorbildlich.erste\".\n\nWhat3words je k dispozici i ve formě mobilní aplikace pro Android a iOS a nabízí API rozhraní pro obousměrnou konverzi kódu what3words na mapové souřadnice.\n\n"}
{"id": "1367021", "url": "https://cs.wikipedia.org/wiki?curid=1367021", "title": "Minerva Motors", "text": "Minerva Motors\n\nMinerva Motors (francouzsky \"Société Anonyme Minerva Motors\") byla belgická firma, která v letech 1902 a 1934 vyráběla automobily.\n\nFirmu Minerva vyrábějící jízdní kola založil Belgičan Sylvain de Jong (1868–1928) v roce 1897 v Antverpách. V roce 1900 začal svá kola osazovat jednoválcovým motorem švýcarské firmy Zedel. Po zakoupení licence od majitelů firmy Zedel – švýcarských inženýrů Hermanna Lüthiho a Ernsta Zürchera, kteří vyvinuli motor o objemu 211 cm³, začala Minerva vyrábět vlastní motocykly. Ty rychle získaly svou spolehlivostí a také díky vítězstvím na závodní dráze Zurenborg dobrou pověst. Továrna rychle rostla a přesunula se do nových prostor.\n\nFirma několik let vyráběla malý vůz s jednoválcovým motorem „Minervette“. V roce 1902 uvedla na trh model 6 CV se čtyřválcovým motorem. O rok později založil Jong v Berchemu u Antverp (dnes místní část města) firmu \"NV Minerva Motors\". V roce 1904 začal vyrábět vozy s dvou, tří a čtyřválcovými motory a řetězovým převodem.\n\nV roce 1907 získaly závodní vozy Minerva první čtyři místa v závodě Ardenami. Po úspěchu vozu s osmilitrovým motorem v závodě na okruhu Ardenami v roce 1908 se de Jong začal zabývat stavbou luxusních velkoobjemových automobilů a výrobu jízdních kol a motocyklů zastavil.\n\nCharles Rolls, pozdější zakladatel společnosti Rolls-Royce, začal v Anglii prodávat vůz Minerva 14 CV s motorem o objemu 2,9 litru. Anglický trh byl v té době po Nizozemsku, Francii a Švýcarsku nejdůležitějším evropským trhem. Minervette s motorem 638 cm³ byl s cenou 105 liber nejlevnějším vozem v Británii.\n\nV roce 1908 získala Minerva celosvětovou licenci na motor s šoupátkovým rozvodem amerického vynálezce a podnikatele Charlese Yale Knighta. Tyto motory měly velmi klidný a tichý chod. Kromě Minervy vyráběla motory této konstrukce firma Daimler a francouzská společnost Panhard & Levassor. Všechny od této doby vyráběné vozy Minerva užívaly systém Knight a původní motory s ventily z jejího výrobního programu zmizely, což se později stalo firmě osudným. Na rakouských alpských a švédských zimních závodech vozy Minerva s novými motory získaly četné úspěchy. Kromě motorů o objemu 6,5 litru vyráběla firma také pohonné jednotky s objemem 2,5 a 4,5 litru.\n\nMezi nejslavnější zákazníky prestižní značky patřili králové Belgie, Švédska a Norska a také Henry Ford nebo belgická impresionistická malířka Anna Boch.\n"}
{"id": "1367025", "url": "https://cs.wikipedia.org/wiki?curid=1367025", "title": "Vikos", "text": "Vikos\n\nSoutěska Vikos ( Φαράγγι του Βίκου) je kaňon řeky Voidomatis ležící na území řecké obce Zagori. Tvoří součást národního parku Vikos–Aoös v kraji Epirus. Rokle je dlouhá 20 km a při šířce desítek až stovek metrů dosahuje hloubky 600 až 1000 metrů, Guinessova kniha rekordů ji uvádí jako nejhlubší rokli na světě. Tvoří jižní úbočí horského masivu Tymfi, stěny jsou tvořeny vápencem a dolomitem.\n\nRokle je chráněným územím, kde je zakázána pastva a těžba dřeva, a patří k hlavním turistickým atrakcím v pohoří Pindos. Žije zde kamzík horský, medvěd hnědý, kočka divoká, sup bělohlavý a orel skalní, vegetaci tvoří třemdava, hojník, třezalka tečkovaná, bez černý a lípa stříbrná. Díky množství divoce rostoucích bylin byly okolní vesnice známy množstvím přírodních léčitelů, zvaných \"vikoiatroi\". Podle archeologických nálezů byla lokalita osídlena již v epipaleolitu, architektonickou památkou je pravoslavný klášter svaté Paraskevy z 15. století, postavený z místního kamene.\n"}
{"id": "1367028", "url": "https://cs.wikipedia.org/wiki?curid=1367028", "title": "Čtyřlístek (časopis)", "text": "Čtyřlístek (časopis)\n\nČtyřlístek je jeden z nejznámějších a nejdéle vycházejících českých dětských časopisů. Vychází od roku 1969.\nHlavní náplní je komiksový příběh Čtyřlístku, který se vyskytuje v každém čísle. Kromě toho obsahuje\nčasopis několik dalších komiksových seriálů, které se různě střídají.\n\nPrvní číslo časopisu vyšlo 15. května 1969 v nakladatelství Orbis. Původně se nepočítalo s tím, že by příhody Čtyřlístku mohly mít nějaké pokračování, ale velký zájem čtenářů si vyžádal další díly. První příběhy si celé vymyslel Jaroslav Němeček, později mu s vymýšlením pomáhali spisovatelé. Jedním z prvních spoluautorů byla Ljuba Štíplová (nejprve pod pseudonymem Miloš Štípl), scénář pro dvě raná čísla (24, 25) napsal také básník Pavel Šrut (pod pseudonymem Petr Karmín), v roce 1991 se připojili další: Libuše Koutná, Hana Lamková, Josef Lamka, Jiří Poborák, Karel Ladislav a jiní.\n\nPříběhy Čtyřlístku vycházely v časopisecké edici \"Knihovnička Čtyřlístek\" osmkrát až devětkrát ročně a jeho náklad se koncem 80. let vyšplhal na 220 tisíc výtisků v jednom vydání. I při tomto vysokém nákladu zůstal Čtyřlístek nedostatkovým zbožím. Stal se skutečným kulturním fenoménem.\n\nV roce 1990 vzniklo soukromé nakladatelství Čtyřlístek pokračující v tradici. Dnes vychází Čtyřlístek dvacetkrát ročně, přibližně v nákladu 40 000 výtisků. Koncem roku 2015 vyšlo již 600. číslo. Každoročně také vychází tři až pět knižních titulů. Nejúspěšnější z nich, Muž z budoucnosti Ljuby Štíplové a Jaroslava Němečka, dosáhl nákladu 60 000 kusů. V knižní podobě jsou vydávány i původní příběhy Čtyřlístku postupně od prvního čísla, v roce 2015 už vyšla již 14. Velká kniha Čtyřlístku\n\nKromě toho nakladatelství vydává i další materiály s čtyřlístkovou tematikou jako magazín \"Čtyřlístek Speciál\" (od roku 1993) nebo \"Ahoj, tady Fifi\" (od roku 2012), počítačové hry, ale také trička, školní potřeby nebo stolní hry s motivy ze Čtyřlístku.\n\nPřehled jednotlivých čísel \"Čtyřlístku\", \"Čtyřlístků Speciál\" a knižních reedic původních příběhů \"Čtyřlístku\" naleznete v článku Seznam čísel Čtyřlístku.\n\nČtyřlístek několikrát vyšel i v cizích jazycích, ale zpravidla se nesetkal s přílišným ohlasem. Přesto existují čtyřlístková čísla např. v němčině, angličtině či řečtině.\n\nVe Čtyřlístku se už od začátku objevují další komiksové příběhy (počet se časem různí). Některé byly samostatné, ale většina jich vycházela na pokračování, avšak nepravidelně, takže složení jednotlivých příběhů bylo v každém čísle odlišné. Poslední komiksový příběh byl v několika ročnících nahrazen říkadly a básničkami pro děti. Na poslední dvoustraně se objevovaly jednoduché křížovky.\n\nV nově vydávaných starých číslech Čtyřlístku se tyto vedlejší příběhy neobjevují, ale některé z nich vyšly i jako samostatné knihy (\"Polda a Olda\", \"Anča a Pepík\").\n\nDalší úspěšné komiksové příběhy byly:\n\n\n\n"}
{"id": "1367036", "url": "https://cs.wikipedia.org/wiki?curid=1367036", "title": "Cizí holka", "text": "Cizí holka\n\nCizí holka (v německém originále \"Die Verführung – Das fremde Mädchen\") je německý akční film z roku 2011. Režie se ujal Hannu Salonen a scénáře Carl-Christian Demke. \n\nVe snímku hrají hlavní role hrají \n\nBohatý podnikatel a modelingový agent Markus Schuster a jeho sekretářka Viktorie se nedávno seznámili v práci, zamilovali se do sebe, odletěli na dovolenou do Chorvatska, užívali si to, ale náhle se objevila u nich záhadná 17letá holka Maniche. Vymluvila se,že jí okradl její přítel na dovolené.Viktorie jí dovolila aby u nich zůstala, Marcus byl sice proti, ale i přes jeho nesouhlas se tam nakonec zabydlela. Velmi dobře si k oběma našla cestu, ale pořád byla záhadná, nechtěla Marcusovi nic ze svého osobního života říct.\nSeznámila se se zvědavým voyerským sousedem Wulffem Kuhnem, který je pořád šmíroval.\n\nPotom Marcus vzal Maniche do města a koupil jí nějaké nové oblečení a záhy ho Maniche začala svádět. Marcus pak našel její deník, kde měla schované jeho fotky jak vypadal jako mladý, tak si myslel, že jí jde jen o kariéru a našla ho jen aby se mohla vetřít k němu do práce a stát se slavnou modelkou.Vzteky bez sebe jí vyhodil a Viktorií vzal na plavbu lodí, jakmile se ale druhý den vrátili čekalo je nepříjemné překvapení. Maniche si tam pozvala kamarády, měli tam párty, převrátili to tam vzhůru nohama a v opilosti z ní vypadlo, že Marcus je její otec. Viktorie, byla z toho úplně v šoku a Marcus jí pak přiznal, že kdysi za mlada před 17 lety jak dělal DJe, tak tam s jednou holkou něco měl, ale o své nemanželské dceři nic nevěděl, za celé roky mu to zatajila, nic mu o ní neřekla, ani s ním nebyla v kontaktu a jak se Maniche narodila, tak jí dala do dětského domova, kde až do svých 17 let, než zjistila pravdu vyrůstala.\n\nManiche tam pak uspořádala párty kde pozvala několik přátel a svojí nejlepší kamarádku Elodie. Marcus jím tam dělal DJe,ale druhý den ráno se probudil nahý s Elodie na gauči, Viktorie byla z toho úplně v šoku, stejně tak Maniche. Pak ale Marcus našel v koupelně prášky na spaní a došlo mu že to vše Maniche s Elodie naplánovaly, tak v návalu vzteku Maniche vyhodil a Viktorii se za vše omluvil, požádal jí o ruku, ona mu na to kývla, ale to byla další část plánu, do kterého byla i Viktorie zapojena.\n\nPotom jak se Marcus a Viktorie večer vrátili ze svatby je (spíš Marcuse) čekalo nepříjemné překvapení. Maniche Marcuse omráčila a spoutala a potom jak se probral, tak našel nahoře spoutanou Viktorii, která to ale jen předstírala, že jí Maniche taky spoutala, velmi snadno se z toho dostala a najednou se k Maniche přidala a obě dvě začaly Marcuse mučit. Vyšlo totiž najevo jedno tajemství, které Viktorie před Marcusem dlouho od té doby co se seznámili v práci skrývala. \n\nJak se nedávno seznámili v té práci, tak se neviděli poprvé. Poprvé se právě inkognito potkali před 17 lety jak Marcus dělal v nočním klubu DJe a Viktorie(která tehdy mu neřekla své jméno a vypadala úplně jinak) byla právě ta záhadná holka, do které se Marcus zamiloval, nemilosrdně a brutálně jí znásilnil, přivedl do jiného stavu.Jak se Viktorii narodila Maniche, tak jí dala do dětského domova a teprve až Viktorie po 17 letech se znova s Marcusem setkala v práci, tak v něm hned poznala muže, který jí tehdy znásilnil. Vyhledala Maniche a společně vymyslely na Marcuse krutou nemilosrdnou pomstu, nakonec jím ho na poslední chvíli bylo líto, nechali ho žít. Ale v sebeobraně zabily jejích šíleného souseda šmíráka Wulffa Kuhna a hodily ho do bazénu, který byl pod elektrickým proudem. Marcus je ze strachu nechtěl prásknout a obě dvě tak od něj utekly.\n"}
{"id": "1367057", "url": "https://cs.wikipedia.org/wiki?curid=1367057", "title": "Nigar Hatun", "text": "Nigar Hatun\n\nNigar Hatun (asi 1450 – březen 1503) byla hlavní konkubínou osmanského sultána Bájezída II.\n\nO Nigařině mládí je toho velmi málo známo. V harémové knize je uvedeno, že byla dcerou Abdullaha Vehbiho. Na její hrobce je na napsáno Hatun Nigar, dcera Abdullaha, což může znamenat, že její otec byl křesťan a konvertoval na Islám. Když byl Bayezid ještě princem, byl guvernérem provincie Amasya. Zde také porodila dceru Fatmu Sultan, poté Ayşe Sultan a nakonec prince Korkuta.\n\nKdyž zemřel jeho otec Mehmed II., Bayezid se přesunul do Istanbulu společně s rodinou a usedl na trůn. Podle tureckých tradic všichni princové pracovali jako guvernéři provincií, aby byli připraveni na vládu. Jejich matky je následovaly, aby hlídaly chování svých synů a plnění si povinností guvernéra. \n\nV roce 1481 byl Korkut jako Selimův konkurent poslán do Manisy a poté do Anatolie a zase zpět do Manisy, stále doprovázen matkou Nigar. Po smrti jejího syna odešla Nigar do Anatolie, kde byl v roce 1513 její syn popraven Selimem. Za vše vinila samu sebe, že nezvládla svou práci. \n\nV roce 1502, rok před její smrtí vybudovala pro sebe hrobku v Yivliminare v Anatolii. Byla postavena z velmi levného materiálu a stěny byli velmi tenké. V roce 1961 musely proběhnout opravy, aby mauzoleum mohlo dále stát. \n"}
{"id": "1367063", "url": "https://cs.wikipedia.org/wiki?curid=1367063", "title": "Čínské investice v Africe", "text": "Čínské investice v Africe\n\nČínské investice v Africe představují převod dlouhodobého kapitálu za účelem financování čínských podnikatelských aktivit v Africe od padesátých let 20. století, kdy začala historie novodobých čínsko-afrických diplomatických vztahů. Poskytování pomoci i ekonomických investic zakládá čínská vláda na principu rovnosti a vzájemné ekonomické výhodnosti a při tom respektuje suverenitu a nezávislost cizích vlád. Čínské pomoci a investicím nejsou kladeny žádné další politické nebo ekonomické podmínky, jako tomu bývá u pomoci ze Západu, který se snaží klást důraz například na demokracii a lidská práva. \n\nOd začátku 20. století musela většina zemí Afriky projít přechodem od koloniálního k národnímu státu. Kvůli rozvráceným ekonomikám, odlivu kvalifikovaných pracovníků, svárům mezi různorodými etniky uzavřenými v koloniálních hranicích a dalším problémům se dekolonizované země často propadaly do ozbrojených konfliktů a občanských válek. Koloniální státy nedokázaly po sobě v Africe zanechat v podstatě žádné demokratické struktury, a přesto západní svět kritizuje jejich nedostatek a nedodržováních lidských práv v současných nezávislých státech. Devadesátá léta 20. století měla být v Africe z pohledu Západu obdobím demokratizace a humanitární pomoci. Objevilo se přesvědčení, že demokratizace, ekonomický rozvoj a omezení chudoby jsou vzájemně propojeny. Lokální válečné konflikty vedené na území Afriky jsou mimo jiné příčinou hladomorů. K jejich zamezení byla v některých zemích zaváděna opatření (např. v Nigeru to byl program pěstování rýže, která může být po sklizni uložena a distribuována ve špatných letech, který byl financován Čínou). Důsledkem dlouhotrvajících válečných konfliktů je také nucená migrace, která  silně oslabuje zemědělskou základnu mnoha regionů. V některých oblastech vznikly permanentní uprchlické tábory obrovských rozměrů, což má negativní vliv na obnovu ekonomiky těchto zemí. Mnoho ekonomik stále zápasí s inflací, zemědělská produkce je o hodně nižší, než by mohla být a chudoba je úzce propojena s nedostatkem potravin. Další rozvoj je však stále brzděn obrovskými zahraničními dluhy, se kterými se potýká většina afrických vlád. Problém dluhů má své kořeny v období krátce po získání nezávislosti a má ničivé účinky na ekonomiky zemí celé Afriky. Jejich dluh vůči západním vládám a bankám, Světové bance a Mezinárodnímu měnovému fondu se blíží k deseti miliardám dolarů.\n\nStav světového hospodářství nelze označit jako krizi, ale jako situaci zrychlující se koncentrace světového bohatství v rukou relativně velmi malé části obyvatelstva, která se projevuje vysokou centralizací finančního kapitálu a neúměrně vysokou spotřebou na straně jedné, ale na opačném pólu rostoucí chudobou, krizemi zadluženosti a pokračujícím zbídačováním stále širších vrstev světové populace. Situace nejchudších zemí se stále zhoršuje. Globalizace vede k přerozdělování bohatství od chudých k bohatým. Nízká technologická úroveň neumožňuje těmto zemím úspěšně se uplatňovat v mezinárodním obchodu, dochází proto k drancování přírodních i lidských zdrojů. Zvláštní postavení v rozvojových zemích mají Čína a Indie, které mají obrovský přírodní, lidský i ekonomický potenciál. U Číny byly změny odstartovány již před 25 lety. \n\nJednou z hospodářsky nejúspěšnějších zemí světa se na začátku 21. století stala Čína. Vývoj čínského hospodářství v tomto období na jednu stranu pozitivně ovlivňoval rozvojové země, ale na druhou stranu se stal hrozbou pro státy s rozvinutou ekonomikou na území Evropy, Asie i Severní Ameriky. Využívání různých forem hospodářské spolupráce se zahraničím, zejména formou přímých investic v podobě zakládání společných podniků s čínským a zahraničním kapitálem, sdružených podniků v hospodářské spolupráci se zahraničím a podniků s výlučně zahraničním kapitálem se stalo jedním z opěrných bodů hospodářské reformy a politiky modernizace zemědělství, průmyslu, národní obrany a vědy a techniky. Co se týká moci a vlivu, měl na konci 20. století naprostou převahu Západ. Postupně však dochází k zásadním změnám mezi civilizacemi. Ke zvyšování nárůstu moci dochází v asijských civilizacích, ze kterých se rýsuje, že to bude právě Čína, která se stane soupeřem Západu ve sféře globálního vlivu.\n\nPři zabezpečování cílových záměrů hospodářské politiky Číny zpracovaných koncem sedmdesátých let 20. století byla důležitá role přisuzována přímým zahraničním investicím. Zprvu narůstal tento zájem především v očekávání, že přímé zahraniční investice dopomohou k posílení energetické základny čínské ekonomiky, zejména pak k urychlenému nalezení a exploataci jejich ropných zdrojů. V letech 2002–2004 přitékalo do sekundárního sektoru Číny 70 % přímých zahraničních investic. V roce 2008 se přímé zahraniční směřující do sektoru služeb dostaly na první místo. V roce 2016 směřovaly přímé zahraniční investice převážně do výroby telekomunikačních zařízení, počítačů a jiných elektronických zařízení, do chemického průmyslu a výroby pro speciální účely.\n\nPostupně sílilo mezi čínskými ekonomy i politiky též povědomí toho, že přímé investice směřující jak do čínské ekonomiky, tak i odtud do dalších zemí světa, náleží k důležitým nástrojům integrování Číny do světové ekonomiky. Vláda podporuje nejvýznamnější čínské firmy, aby investovaly v zahraničí. Na počátku je směrovala na Afriku, Blízký východ, jihovýchodní Asii a Latinskou Ameriku z důvodu, že tam mají šanci uspět a tam se také nachází obrovské zásoby potřebných surovin. Nejvíce čínských investic směřuje do automobilového, chemického, ICT, telekomunikačního, důlního a zpracovatelského průmyslu. Čínské investice směřují také do Evropy (především do Německa, Velké Británie a Francie). Klíčové sektory, kam investice v roce 2016 směřovaly, byly: strojírenské vybavení, ICT, dopravní služby a infrastruktura, energetika a zábavní průmysl. Přímé zahraniční investice se od roku 2001, kdy Čína vstoupila do WTO, více než zdvojnásobily. Jedna z největších světových bank – Industrial and Commercial Bank of China (ICBN) získala v roce 2017 od České národní banky licenci pro zřízení své pobočky v Česku. Mezi další evropské země, ve kterých má ICBN své pobočky, patří Francie, Belgie, Nizozemsko, Lucembursko a Španělsko.\n\nNa počátku 21. století nastoupila po letech občanských válek a ozbrojených konfliktů celá řada afrických zemí cestu transformace. Jejím výsledkem je skutečnost, že mezi dvaceti nejrychleji rostoucími ekonomikami světa jich v roce 2015 bylo z Afriky. Mezi nimi například Sierra Leone, Gambie, Kongo, Etiopie či Uganda. Hlavním strategickým partnerem těchto zemí se stala Čína. Pragmatická politika Číny v Africe je založena na respektování vzájemných potřeb obou partnerů. Čína potřebuje nerostné suroviny a další zboží, africké země obvykle potřebují vybudovat infrastrukturu, zdravotnickou péči, telekomunikační sítě a řadu jiných potřebných institucí a staveb. Čína není jedinou nově nastupující mocností na africký trh. Za druhou je považována Indie. V roce 2007 pořádala společnost Technology, Entertainment, Design v tanzanské Arushe konferenci, na které vystoupili přední afričtí ekonomové. Účastníci konference se shodli na tom, že Afrika nevyžaduje charitu v podobě, kterou poskytuje Západ, např. v podobě adoptování afrických dětí nebo pořádání sbírek použitých plyšových hraček, ale naopak potřebuje omezení či zastavení charity a současné rozvinutí styků, budování infrastruktury, spuštění investic a nastartování vlastních ekonomik. Čína byla první zemí, která se rozhodla jiným způsobem než dobročinnou charitativní činností vypořádat s válkami, hladomorem a nákazami, které způsobují africké vymírání. Tato země začala v Africe investovat miliardy dolarů, staví tam silnice, přehrady, což je předpokladem pro rozvoj zemědělství, zpracovatelského průmyslu a tím i růst spotřeby. Čína přirozeně sleduje i své vlastní zájmy, hledá nové trhy pro své výrobky a způsoby, jak v globálním měřítku posilovat svůj vliv. Kritici údajného čínského expanzionismu by však měli brát v úvahu dějiny západního kolonialismu a jeho násilné praktiky. Dědictví západního kolonialismu se negativně projevuje dodnes, mimo jiné politicky kodifikovanou podobu globální nerovnosti, jejíž míra je v dějinách lidstva bezprecedentní.\nČínské aktivity na africkém kontinentě se zintenzivnily zejména v posledních letech v souvislosti s čínskou Iniciativou pásu a stezky, která představuje globální modernizační projekt a zároveň alternativní, inkluzivní a polycentrickou podobu globalizace. Spolupráce afrických států s Čínou se institucionalizovala v multilaterálním rámci Fóra čínsko-africké spolupráce (Forum on China-Africa Cooperation, FOCAC). Pravidelné summity nejvyšších politických představitelů vytyčují priority, oblasti, ale také zcela konkrétní projekty, které mají přinést prospěch jak čínským investorům, tak lokálním vládám a obyvatelstvu. Čínskému angažmá v Africe i platformě FOCAC v listopadu 2018 vyjádřil plnou podporu generální tajemník OSN António Guterres, podle něhož jsou uvedené aktivity ztělesněním dvou hlavních cílů OSN jako takové, a sice spravedlivé globalizace a inkluzivního rozvoje, který nebude zvýhodňovat silnější aktéry mezinárodní scény. Podle nejvyššího představitele OSN může spolupráce Afriky s Čínou přinést udržitelný rozvoj celého kontinentu a už nyní je příkladem toho, jak lze vzájemně utvářet trvalé, pozitivní hodnoty. \"Společně mohou Čína a Afrika spojit svůj potenciál mírového, trvalého, spravedlivého pokroku ku prospěchu celého lidstva,\" prohlásil Guterres na summitu FOCAC v roce 2018. \n\nAfrika není chudá. Základní příčinou mnoha politických a sociálních krizí moderní Afriky je ekonomika, a to ať z důvodu nedostatku zdrojů, nebo – a to častěji – z důvodu nevyvážené distribuce těchto zdrojů a přístupu k nim. Západní vlády musí přestat nutit africké vlády k privatizaci svých ekonomik a otevírání svých trhů neférové konkurenci. Aby mohly africké vlády profitovat ze zahraničních investic, musí jim být dovoleno, aby mohly tyto investice a korporace, které obvykle investice přinášejí, právní cestou regulovat. Pokud chtějí vlády zamezit daňovým únikům, musí přestat s vytáčkami a vzchopit se k akci proti daňovým rájům. Poměrně volnou ruku v různých „účetních“ operacích probíhajících v globálním měřítku (tedy jakoby nad hranicemi národních států), mají globalizované finanční trhy, které nejsou pod kontrolou politiky, a které umožňují těm nejbohatším, aby se vyhýbali v daňových rájích placení daní, a zároveň umožňují velkým korporacím, aby vyváděly svoje zisky ze zemí, kde fyzicky podnikají. Globalizovaná ekonomika také umožňuje nadnárodním korporacím, aby v méně rozvinutých a regulovaných zemích beztrestně praktikovaly určité typy „vykořisťování“ a neekologických postupů, které mají v domovských západních státech zapovězeny. Pokud bude umožněn africkým zemím volný a férový přístup na světové trhy, budou tyto země schopny, i když skromně, uživit své vlastní obyvatelstvo.\n\nDne 18. 12. 2018 se sešlo ve Vídni fórum Afrika-Evropa, na kterém předseda vlády hostitelské země Sebastian Kurz vyzval, aby Evropa v Africe mnohem více investovala. Až na této konferenci konající se na konci roku 2018 byly evropské země upozorněny na to, že nestačí Africe poskytovat rozvojovou pomoc, ale je potřeba navázat i partnerské obchodní vztahy. Členské země vyzvány, aby Evropská unie nepřenechávala kontinent Číně, která v posledních letech v afrických zemích mohutně investovala.\n\n"}
{"id": "1367064", "url": "https://cs.wikipedia.org/wiki?curid=1367064", "title": "Zdeno Zibrín", "text": "Zdeno Zibrín\n\nZdeno Zibrín (2. května 1931 Brezno – 29. září 2004 Králiky) byl (česko)slovenský horolezec a mistr sportu. Spolu s Radovanem Kuchařem přelezli jako první Čechoslováci severní stěny Grandes Jorasses (1959), Matterhornu a Eigeru (1961).\n\nSe sportem začínal jako lyžař, byl dorostenecký mistr Slovenska v obřím slalomu, než si zlomil nohu. V roce 1957 vystudoval chemickou fakultu v Bratislavě. Pracoval jako meteorolog na Chopku a později na Lomnickém štítu – Skalnatém plesu. S lezením začal na vápencích a pokračoval v Tatrách, kde se seznámil mezi jinými také se svým spolulezcem Radanem Kuchařem, se kterým lezl jako druhý a střídal ho v některých partiích. Horolezkyní a mistryní sportu byla také jeho žena Olina Zibrínová narozená ve stejném roce v Turnově jako Lásková.\n\n\n\n"}
{"id": "1367066", "url": "https://cs.wikipedia.org/wiki?curid=1367066", "title": "Velká Británie na Zimních olympijských hrách 2018", "text": "Velká Británie na Zimních olympijských hrách 2018\n\nVelkou Británii na Zimních olympijských hrách 2018 reprezentovalo 56 sportovců v 10 sportech.\n\n"}
{"id": "1367069", "url": "https://cs.wikipedia.org/wiki?curid=1367069", "title": "Gülbahar Hatun (manželka Bayezida II.)", "text": "Gülbahar Hatun (manželka Bayezida II.)\n\nGülbahar Hatun (cca 1453 – cca 1505), známá také jako Ayşe Hatun, byla konkubína osmanského sultána Bayezida II. a matka sultána Selima I.\n\nPodle jedné z nejstarších kronik dostala jméno Ayşe, v ostatních zdrojích se o ní mluví jako o \"Gülbahar\". Nejspíše používala obě jména. \n\nBayezid se s ní oženil v roce 1469 v Amasyi. Když byl Bayezid ještě princem a guvernérem Amasye, porodila v roce 1470 Selima, budoucího sultána. Když zemřel sultán Mehmed II., odstěhovala se společně s Bayezidem do Istanbulu, kde usedl na trůn. \n\nPodle tureckých tradic museli všichni princové pracovat jako guvernéři v provinciích, aby byli připraveni na vládu. Matky je doprovázely, aby hlídali jejich chování a jestli si plní své povinnosti jako guvernéři. V roce 1495 byl Selim poslán do Trabzonu a poté v roce 1511 do Samadiry, kam ho Gülbahar doprovázela. \n\nAčkoliv i když její syn nastoupil na trůn jako další sultán, Gülbahar nikdy nedosáhla titulu Valide Sultan, protože zemřela v roce 1505, v té době její syn stále nevládl. Její hrobka se nachází v Trabzonu, která pro ni byla vybudována v roce 1514 a naposledy byla upravena v roce 1885. \n"}
{"id": "1367072", "url": "https://cs.wikipedia.org/wiki?curid=1367072", "title": "Oxalylchlorid", "text": "Oxalylchlorid\n\nOxalylchlorid (též oxaloylchlorid, systematický název oxalyldichlorid), je organická sloučenina, diacylchlorid kyseliny šťavelové. Používá se jako reaktant v organické syntéze; lze jej připravit reakcí kyseliny šťavelové s chloridem fosforečným.\n\nOxalylchlorid poprvé připravil roku 1892 francouzský chemik Adrien Fauconnier reakcí diethyloxalátu s chloridem fosforečným.\n\nOxalylchlorid reaguje s vodou, přičemž vznikají pouze plynné produkty: chlorovodík (HCl), oxid uhličitý (CO) a oxid uhelnatý (CO)\n\nTouto vlastností se liší od ostatních acylchloridů, které se hydrolyzují na chlorovodík a původní karboxylové kyseliny.\n\nRoztokem obsahujícím oxalylchlorid a dimethylsulfoxid (DMSO) se přeměňují alkoholy na odpovídající aldehydy a ketony procesem známým jako Swernova oxidace.\n\nOxalylchlorid se nejčastěji používá společně s \"N\",\"N\"-dimethylformamidem (DMF) jako katalyzátorem v organické syntéze k přípravě acylchloridů. Podobně jako thionylchlorid se při této reakci mění na těkavé vedlejší produkty; jeden z menšinových vedlejších produktů je možný karcinogen. Oproti thionylchloridu je mírnějším a selektivnějším reaktantem; je rovněž dražší a tak se většinou používá v menším měřítku.\n\nTato reakce zahrnuje přeměnu DMF na imidoylchloridový derivát (MeN=CHCl), podobně jako v prvním kroku Vilsmeierovy–Haackovy reakce.\nImidoylchlorid je účinné chlorační činidlo.\n\nOxalylchlorid reaguje za přítomnosti chloridu hlinitého s aromatickými sloučeninami za vzniku odpovídajících acylchloridů v procesu známem jako Friedelova-Craftsova acylace. Vzniklý acylchlorid může být hydrolyzován na příslušnou karboxylovou kyselinu.\n\nPodobně jako ostatní acylchloridy, i oxalylchlorid reaguje s alkoholy za vzniku esterů:\n\nTyto reakce obvykle probíhají za přítomnosti zásady jako například pyridinu.\n\nOxalylchlorid byl údajně použit při první syntéze dioxantetraketonu (CO).\n\n"}
{"id": "1367073", "url": "https://cs.wikipedia.org/wiki?curid=1367073", "title": "Jacques Boxberger", "text": "Jacques Boxberger\n\nJacques Boxberger (* 16. dubna 1949 – 9. srpna 2001) byl francouzský atlet, běžec na střední tratě, halový mistr Evropy v běhu na 1500 metrů.\nV roce 1968 doběhl šestý v olympijském finále běhu na 1500 metrů. Na další olympiádě v Mnichově v roce 1972 do finále běhu na 1500 metrů sice nepostoupil, v stejné sezóně se ale stal halovým mistrem Evropy v této disciplíně. V dalších letech se přeorientoval na delší tratě, na olympiádě v roce 1976 startoval v běhu na 5000 metrů, v Los Angeles doběhl v olympijském maratonu na 42. místě.\n\nTragicky zemřel v keňském národním parku v roce 2001.\n\n"}
{"id": "1367079", "url": "https://cs.wikipedia.org/wiki?curid=1367079", "title": "Ivan Dieška", "text": "Ivan Dieška\n\nIvan Dieška (4. října 1941 Bratislava – 10. prosince 2006 Bratislava) byl československý horolezec, funkcionář, publicista a spisovatel, zasloužilý mistr sportu a držitel zlatého odznaku Iamesu, ve své době patřil mezi nejlepší slovenské horolezce a byl také nejvýznamnějším publicitou. Předseda trenérské rady čs. horolezeckého svazu, spoluzakladatel čs. skalních závodů, organizátor prvních středoevropských boulderingových závodů.\n\nNapsal horolezecké encyklopedie a vrcholné sportovní funkcionáře přesvědčil o významu horolezectví jako vrcholového sportu, čímž horolezci získali značnou finanční podporu. Jeho spolulezci byli např. jeho bratr Peter Dieška či Pavel Pochylý.\n\n210 výstupů (30 prvovýstupů) ve Vysokých Tatrách\n\n\n\n"}
{"id": "1367080", "url": "https://cs.wikipedia.org/wiki?curid=1367080", "title": "Čína na Zimních olympijských hrách 2018", "text": "Čína na Zimních olympijských hrách 2018\n\nČínu na Zimních olympijských hrách v roce 2018 reprezentuje výprava 80 sportovců v 12 sportech.\n\n"}
{"id": "1367081", "url": "https://cs.wikipedia.org/wiki?curid=1367081", "title": "Zenerova cena", "text": "Zenerova cena\n\nZenerova cena () je mezinárodní ocenění udělované jako uznání vědeckého pokroku na poli materiálových věd a fyziky s důrazem na aplikace v oboru mechanické spektroskopie a vnitřního tlumení. Cena se dříve nazývala cenou \"ICIFUAS\" (1965-1989). Cena byla založena na počest pionýrských prací v oboru anelasticity Clarence Zenera († 2. červenec, 1993). Zenerova cena (nazývaná také Zenerovou zlatou medailí, () je udělována Výborem Zenerovy ceny, které předsedá organizátor Mezinárodní konference o vnitřním tlumení a mechanické spektroskopii (International Conference on Internal Friction and Mechanical Spectroscopy – ICIMFS), dříve Mezinárodní konference o vnitřním tlumeni a tlumení ultrazvuku v pevných látkách - International Conference on Internal Friction and Ultrasonic Attenuation in Solids, ICIFUAS (1956-2002). Zenerova cena by měla být udělována za významné jednotlivé objevy nebo za podstatné přínosy během celoživotní práce. Do roku 2017 bylo uděleno 23 individuálních Zenerových cen. Každý nositel obdrží Zenerovu zlatou medaili a diplom. Každá Zenerova zlatá medaile je vyražena ze zlata ryzosti 20 karátů a na aversu medaile je vlastní profil Clarence Zenera.\n\nZenerovu cenu obdržel Leszek Bogumił Magalas za inovativní přístup při výzkumu mechanické spektroskopie v pevných látkách. Profesor Leszek Bogumił Magalas působí na Hornické a hutnické akademii – AGH Technické a přírodovědné univerzitě v Krakově (AGH University of Science and Technology, Krakov), Polsko.\n\nČíslo v druhém sloupci je rok, ve kterém laureát obdržel Zenerovu cenu. Ve třech letech letech cena ICIFUAS nebyla udělena (1973, 1977 a 1981). Počet laureátů: 23 cen; 20 nositelů Zenerovy zlaté medaile.\n\nZemě jsou řazeny v sestupném pořadí podle počtu držitelů.\n\nPořadí zemí podle poměru držitelů Zenerovy ceny na počet obyvatel. Protože je počet obyvatel jednotlivých zemí mnohem větší, než je počet laureátů Zenerových cen, čísla v tabulce byla násobena miliónem. To je také důvod, proč čísla ve sloupci nejvíce napravo by měla být čtena jako počet držitelů Zenerovy ceny na 10 miliónů obyvatel.\n\n"}
{"id": "1367082", "url": "https://cs.wikipedia.org/wiki?curid=1367082", "title": "Gérard Calvet", "text": "Gérard Calvet\n\nDom Gérard Calvet, OSB (18. listopadu 1927 Bordeaux – 28. února 2008 převorství Sainte-Marie de La Garde) byl francouzský benediktinský kněz, zakladatel a první opat (1989–2003) benediktinského opatství Sainte-Madeleine du Barroux, ve kterém se udržuje tradiční ritus.\n\nV roce 1994 byl zatčen a později odsouzen k podmínečnému trestu za účast a vedení blokování potratové kliniky. V roce 2002 založil převorství Sainte-Marie de La Garde.\n"}
{"id": "1367089", "url": "https://cs.wikipedia.org/wiki?curid=1367089", "title": "Nábřeží Kapitána Jaroše", "text": "Nábřeží Kapitána Jaroše\n\nNábřeží Kapitána Jaroše v Holešovicích v Praze vede podél levého břehu Vltavy od Štefánikova mostu kolem Hlávkova mostu k Negrelliho viaduktu. Vede tedy místy, kde v minulosti stálo jádro vsi Bubny, později začleněné do Holešovic. Nazváno je podle československého důstojníka Otakara Jaroše (1912-43). Na nábřeží má sídlo úřad městské části Praha 7.\n\nU nábřeží byla nebezpečná křižovatka s mnoha nehodami, rekonstrukce které proběhla v roce 2012. Další velká rekonstrukce části nábřeží byla v roce 2014.\n\nPůvodně tvořilo součást současného nábřeží Edvarda Beneše, pak mělo různé názvy:\n\n"}
{"id": "1367093", "url": "https://cs.wikipedia.org/wiki?curid=1367093", "title": "Holešovické nábřeží", "text": "Holešovické nábřeží\n\nHolešovické nábřeží v Holešovicích v Praze vede kolem levého břehu Vltavy od severního konce Partyzánské ulice k jižnímu předmostí mostu Barikádníků. Vzniklo v roce 1890 úpravou břehů Vltavy starých Holešovic. V roce 1978 však staré Holešovice zbourali a nábřeží se změnilo na neveřejný prostor překladišť a deponií.\n\nNábřeží je součást protipovodňové ochrany Prahy, v etapě 0004 do roku 2006 tu umožnili instalaci mobilního hrazení.\n"}
{"id": "1367094", "url": "https://cs.wikipedia.org/wiki?curid=1367094", "title": "Hořejší nábřeží", "text": "Hořejší nábřeží\n\nHořejší nábřeží je ulice na Smíchově v Praze vede podél levého břehu Vltavy od vyšehradského železničního mostu kolem Palackého mostu k Jiráskovmu mostu. Nabízí jedinečný výhled na pražskou dominantu Vyšehrad a historický železniční most. U nábřeží je smíchovská náplavka, kde se pořádají kulturní a společenské akce. Nábřeží měří 900 m. V úseku Strakonická-Vltavská se jedná o silnici II. třídy a v úseku Vltavská-Matouškova o silnici I. třídy. V celé své délce je komunikace jednosměrná ve směru Matouškova. Ulice je orientována severo-jižním směrem.\n\nVýstavba části nábřeží mezi Palackého a Jiráskovým mostem začalo v roce 1903. Další část obsahující náplavku směrem k železničnímu mostu byla dokončena v 20. letech 20. století.\n\n"}
{"id": "1367095", "url": "https://cs.wikipedia.org/wiki?curid=1367095", "title": "Salingburg", "text": "Salingburg\n\nSalingburg je rozhledna v Chebské pánvi na okraji Františkových Lázních v okrese Cheb v Karlovarském kraji. Stojí v nadmořské výšce 450 m na malém návrší zvaném \"Na Vyhlídce\" ve Slatině, místní části lázeňského města. Od centra lázní je rozhledna vzdálena přibližně jeden kilometr jihovýchodním směrem.\n\nNěmecký název Salingburg byl odvozen od bývalého pojmenování vod minerálních pramenů, kterým se říkávalo \"Saling\". Podle pověsti má na rozhledně sídlit duch františkolázeňských pramenů \"Salinger\".\n\nRozhledna byla postavena roku 1906 k pětistému výročí první písemné zmínky o minerálních pramenech v okolí. Stavbu rozhledny iniciovala františkolázeňská radnice a místní okrašlovací spolek, na stavbu přispěli i někteří místní obyvatelé. Do té doby, na rozdíl od ostatních lázeňských měst tzv. západočeského lázeňského trojúhelníku, neměly Františkovy Lázně žádnou podobnou stavbu, která by mohla sloužit jako rozhledna. Stavbu navrhl františkolázeňský architekt a stavitel Gustav Wiedermann, ke slavnostnímu otevření došlo 7. září 1906.\n\nRozhledna byla postavena jako romantická pseudogotická stavba ve stylu středověkého hrádku. Stavba z lomového kamene má dvě nezastřešené věže. Na vrcholu vyšší věže s cimbuřím se nachází vyhlídkový ochoz. Ve spodní části nižší věže se nachází malá kašna se sedícím chlapečkem.\n\nK rozhledně je dobrý přístup po parkových pěšinách z lázeňského centra Františkových Lázní. Do těsné blízkosti rozhledny se dá zajet autem a zaparkovat ve Slatině u hotelu Pyramida. Nejbližší železniční stanice je ve Františkových Lázních, odkud je to k rozhledně přibližně 2 km. Orientaci usnadňují ukazatele s vyobrazením rozhledny.\n\nZ rozhledny se nabízí jen velmi omezený rozhled. Rozhledna není vysoká a navíc výhledu brání okolní stromy. Severním směrem je možné přes okrajovou část Chebské pánve zahlédnout mezi stromy několik kopců ve Smrčinách nedaleko Skalné a Lubů.\n\n"}
{"id": "1367099", "url": "https://cs.wikipedia.org/wiki?curid=1367099", "title": "Decades", "text": "Decades\n\n\n"}
{"id": "1367105", "url": "https://cs.wikipedia.org/wiki?curid=1367105", "title": "Daniel Benkovský", "text": "Daniel Benkovský\n\nDaniel Benkovský [danyjel benkouský] (* 11. září 1958 Voderady) je slovenský fotbalový trenér a bývalý prvoligový záložník.\n\nV československé lize hrál za Spartak Trnava, aniž by skóroval. Nastoupil v jediném prvoligovém utkání, které se hrálo v neděli 13. února 1977 v Trnavě a domácí v něm podlehli Baníku Ostrava 0:2. Ve druhé nejvyšší soutěži nastupoval za Slavoj Poľnohospodár Trebišov v sezoně 1981/82.\n\n"}
{"id": "1367106", "url": "https://cs.wikipedia.org/wiki?curid=1367106", "title": "Univerzitní nemocnice Louise Pasteura", "text": "Univerzitní nemocnice Louise Pasteura\n\nUniverzitní nemocnice Louise Pasteura (oficiálně , do 30. června 2010 \"Fakultná nemocnica Louisa Pasteura\") je nemocnice v Košicích zařazená do koncové sítě zdravotnických zařízení, která vznikla sloučením dvou původně samostatných fakultních nemocnic. Poskytuje zdravotní péči pacientům z Košického kraje a ve specifických oborech pro celý východoslovenský region.\n\nNemocnice je s počtem lůžek 1616 druhou největší slovenskou nemocnicí. S výškou 83 metrů je její budova na třídě SNP nejvyšší nemocniční budovou na Slovensku, nejvyšší budovou v Košicích a patří mezi nejvyšší nemocnice v Evropě. Její součástí jsou 3 centra, 2 ústavy, 29 klinik a 30 oddělení.\n\nNemocnice má dva areály:\n\nPředchůdkyní fakultní nemocnice byla státní nemocnice v Košicích se 600 lůžky, otevřená 24. června 1924.\n\nBudovu pracoviště na Třídě SNP 1 (lidově nazývanou \"Nová nemocnice\") projektoval v roce 1966 tým architektů ve složení Otakar Steinbach, Vlasta Grguričová, Eman Hanzlík a Pavel Procházka. Výstavbu v letech 1966 až 1984 zajišťoval národní podnik Hutné stavby Košice. 21. prosince 1973 byla otevřena poliklinika Fakultní nemocnice, koncem roku 1979 byly otevřeny spojovací chodby (\"„podnož“\"), centrální příjem a také psychiatrická klinika a dětská nemocnice. V lednu 1981 byla otevřena hlavní část celého areálu – lůžková část sídlící v dominantním devatenáctiposchoďovém monobloku. Část Lékařské fakulty UPJŠ a několika budov v tzv. „podnoži“ se podařilo dokončit až v roce 1984.\n\nDvě budovy patřící po takzvané podnože se nepodařilo dokončit a chátraly až do roku 2007, poté byly asanovány. Na jejich místě vyrostla moderní budova Východoslovenského ústavu srdečních a cévních chorob.\n\n"}
{"id": "1367110", "url": "https://cs.wikipedia.org/wiki?curid=1367110", "title": "Pihalla", "text": "Pihalla\n\nPihalla je finský hraný film z roku 2017, který režíroval Nils-Erik Ekblom podle vlastního scénáře. Film zachycuje vztah dvou adolescentů na letních prázdninách.\n\n17letý Miku má prázdniny a jeho rodiče odjeli na víkend pryč. Náhle se doma objeví jeho starší bratr Sebu, který se vrátil z Afriky. Uspořádá oslavu pro své známé, která však skončí poničením vybavení domu. Miku odvezou rodiče na jejich chatu na severu. Zde se Miku seznamuje s vrstevníkem Eliasem, jehož rodina má chatu v sousedství. Zatímco Elias otevřeně žije jako gay a s Miku nepokrytě flirtuje, Miku se zpočátku drží zpátky. Teprve po nějaké době mezi nimi dojde ke sblížení. Pro každého z nich však má jejich vztah odlišný význam. Zatímco Miku zažívá své první zamilování a očekává od vztahu víc, Elias se před odjezdem na sever rozešel po dvou letech se svým přítelem a vztah s Miku chápe jen jako letní povyražení. Miku se také rozhodne říct o sobě pravdu svým blízkým – nejprve bratrovi a poté i rodičům.\n\n"}
{"id": "1367112", "url": "https://cs.wikipedia.org/wiki?curid=1367112", "title": "Pringles", "text": "Pringles\n\nPringles je americká značka brambůrků vlastněná společností Kellogg‘s. Původně se Pringles prodávaly pod názvem „Pringle‘s Newfangled Potato Chips“ (Pringlovy novátorské bramborové lupínky). Dnes jsou k dostání ve více než 140 zemích světa a v roce 2012 se staly 4. nejpopulárnější značkou lupínků po Lay's, Doritos a Cheetos s 2,2% celosvětovým podílem na trhu (podíl Lay‘s činí 6,7 %). Pringles byly vyvinuty společností Procter & Gamble, která je poprvé prodávala v roce 1967. P&G prodal značku Kellog’s v roce 2012.\n\nPringles se začaly prodávat v roce 1967, v roce 1975 se dostaly do celých Spojených států a v roce 1991 dál do světa. P&G chtěl vytvořit perfektní brambůrky, aby se nerozpadaly, nebyly mastné nebo naopak okoralé. Tento úkol byl svěřen do rukou chemika Fredrica Baura, který v letech 1956 až 1958 vytvořil typický sedlovitý tvar ze smaženého těsta a také válcovitý obal. Baur ale nevěděl, jak vylepšit chuť, tak byl nakonec z práce na Pringles stažený. Během 60. let započal jiný výzkumník P&G, Alexander Liepa, práci tam, kde Baur skončil a vylepšil chuť Pringles.\n\nPřestože pravým vynálezcem je Baur, na patentu je napsané jméno Alexandera Liepy. Mechanický inženýr a autor sci-fi románů, Gene Wolfe vyvinul stroj na jejich výrobu. Jejich sedlovitý tvar se v matematice označuje jako hyperbolický paraboloid. Projektanti těchto brambůrek údajně použili superpočítače, aby zajistili, že se chipsy nebudou v obalu hýbat. \n\nExistuje několik teorií o původu názvu „Pringles“. Jedna z nich odkazuje na Marka Pringla, který si 5. dubna 1937 nechal patentovat metody a přístroje na zpracování brambor. Jeho práce byla citována P&G v patentu na zlepšení chuti dehydratovaných zpracovaných brambor. Podle jiné teorie žili dva reklamní specialisté P&G v Pringe Drive v Finneytown (severně od Cincinnati, Ohio) a to jméno se prý hodilo. Jiná teorie zase říká, že jméno bylo vybráno z telefonního seznamu z Cincinnati.\n\nPůvodně byly známy jako „Pringles Newfangled Potato Chips“ (Pringlovy novátorské bramborové lupínky), ale ostatní výrobci chipsů namítali, že název Pringles nemá nic společného s definicí bramborových „chips“ (lupínků). Americký Úřad pro kontrolu potravin a léčiv prostudoval tuto záležitost a v roce 1975 rozhodl, že Pringles může používat slovo „chip“ jen ve frázi: „potato chips made from dried potatos“ (bramborové lupínky z vysušených brambor). Nakonec se P&G rozhodl, že přejmenuje svůj produkt z „potato chips“ na „potato crisps“ (v češtině se překládají obě slova stejně). To později způsobilo problémy ve Spojeném království, kde termín „potato crisps“ znamená to, co v USA „potato chips“.\n\nV dubnu 2011 P&G souhlasil s nabídkou 2,35 miliard amerických dolarů od společnosti Diamond Foods z Kalifornie. Avšak tento obchod neuspěl kvůli roční odmlce ze strany Diamond Foods. 31. května 2012 Pringles oficiálně získala společnost Kellogg Company za 2,695 miliard dolarů. Díky nabytí Pringles se z Kellog Company stala druhá největší továrna na chipsy na světě.\n\nPringles se vyrábějí v továrnách v Jacksonu (Tennessee), Mechelenu (Belgie), Johoru (Malajsie), Kutnu (Polsko) a Fu-ťienu (Čína).\n\nPringles se skládá asi z 42 % z brambor, zbytek činí pšenice, škrob a mouka kombinovaná se zeleninovými oleji, emulzemi, solí a kořením. Dále mohou obsahovat sladidla, jako např. maltodextrin, glukózu, glutaman sodný, kasein, deriváty škrobů, ječmen setý, otruby atd.\n\nPringles můžeme najít s mnoha příchutěmi. Základní příchutě jsou: sůl a ocet, kyselá smetana a cibule, čedar, ranch dressing, barbecue, hot and spicy a pečené brambory. Některé příchutě jsou distribuovány jen do určitých oblastí. Například krevetový koktejl a wasabi byly k dostání jen ve Spojeném království a v Irsku.\n\n - oficiální stránky Pringles\n"}
{"id": "1367113", "url": "https://cs.wikipedia.org/wiki?curid=1367113", "title": "Církevní oblast Emilia-Romagna", "text": "Církevní oblast Emilia-Romagna\n\nCírkevní oblast Emilia-Romagna (ital. \"Regione ecclesiastica Emilia-Romagna\") je jedna z 16 církevních oblastí, do nichž je rozdělena katolická církev v Itálii. Skládá se ze třech církevních provincií, do nichž je rozděleno 15 diecézí v italském regionu Emilia-Romagna a na úzení Republiky San Marino.\n\nCírkevní oblast Emilia-Romagna je rozdělena do třech církevních provincií:\n\n\n\n"}
{"id": "1367116", "url": "https://cs.wikipedia.org/wiki?curid=1367116", "title": "Oona O'Neillová", "text": "Oona O'Neillová\n\nOona O'Neillová Chaplinová [\"úna ounýlová\"] také Lady Chaplinová (14. května 1925 Warwick Parish, Bermudy – 27. září 1991 Corsier-sur-Vevey, Švýcarsko) byla americkou herečkou a také čtvrtou a poslední manželkou Charlie Chaplina, s nímž žila od roku 1943 až do jeho smrti v roce 1977.\n\nNarodila se na Bermudách, kam se její rodiče přestěhovali, protože ostrovy považovali za ideální místo pro psaní literatury. Byla třetím a nejmladším dítětem, zároveň jedinou dcerou spisovatele Eugena O'Neilla, nositele Nobelovy ceny za literaturu a nositele Pulitzerovy ceny. Její matkou byla spisovatelka Agnes Boultonová. S otcem si přála mít dobré vztahy, ale viděli se zřídka. Její rodiče se nakonec rozešli, když ji byly dva roky. Za dva další roky se oficiálně rozvedli a tak ji vychovávala pouze matka. Po zbytek svého života se Oona O'Neillová neúspěšně pokoušela obnovit kontakt se svým otcem. \n\nV mládí navštěvovala soukromou školu Brearley School v New Yorku. V létě 1941 se seznámila s Jerome Davidem Salingerem s nímž měla krátký milostný vztah. Byla považována za jeho \"velkou lásku\". Vztah mezi nimi byl popsán v románu \"Oona a Salinger\" francouzského spisovatele Frédérica Beigbedera. Jejich vztah skončil, když se seznámila s Charlie Chaplinem. Jako mladá odcestovala do Hollywoodu se záměrem stát se herečkou. Nejprve poslala žádosti různým modelingovým agenturám a následně si sjednala schůzku s Charlie Chaplinem, u něhož chtěla získat práci herečky, ale při setkání s ním se situace změnila ve vzájemnou lásku. O svých 18. narozeninách se za Charlie Chaplina v Santa Barbaře provdala. Tento sňatek velmi rozzlobil jejího otce, který se rozhodl dceru vydědit, i když se jinak o ni vůbec nezajímal. Vadilo mu, že si vzala o 35 let staršího muže, který byl již třikrát rozvedený a ještě měl pověst sukničkáře. Jenže situace se po jejich svatbě změnila, Oona se vzdala své kariéry herečky a pomáhala v práci svému muži, objevila se pouze v menší roli ve filmu \"Světla ramp\". I Charlie Chaplin se usadil a tak žili ve spokojeném manželství. Na počátku 50. let 20. století se její muž stal obětí mccarthismu, a tak mu v roce 1953 při pobytu v zahraničí nebyl umožněn návrat domů do Spojených států amerických, proto se s ním rozhodla usadit v Corsier-sur-Vevey, nedaleko Ženevského jezera. Do Spojených států amerických se vrátila jen proto, aby rozprodala jejich majetek a vzdala se občanství. Pak se vrátila ke svému muži do Švýcarska. Ještě jednou společně se svým mužem Charlie Chaplinem se do Spojených států amerických vrátila a to v roce 1972, když byl Charlie Chaplinovi udělen čestný Oscar za celoživotní dílo. Po ceremoniálu se vrátili zpět do Švýcarska, které se stalo již jejich domovem až do jejich smrti. Jejich manželství vydrželo 34 let. Po smrti Charlie Chaplina v roce 1977 se ještě jednou objevila ve filmu, když v roce 1981 ztvárnila matku hlavní postavy Sarah ve filmu \"Broken English\".\n\nZemřela v roce 1991 na rakovinu slinivky. Je pohřbena vedle svého muže na hřbitově v Corsier-sur-Vevey.\n\nSpolu s Charlie Chaplinem měli osm dětí, které se narodily mezi lety 1944 až 1962. Nejstarší je Geraldine Chaplinová, pak následoval Michael Chaplin, Josephine Chaplinová, Victoria Chaplinová, Eugene Chaplin, Jane Chaplinová, Annette Chaplinová a Christopher Chaplin. Herečky Carmen Chaplinová, Kiera Chaplinová a Oona Castilla Chaplinová jsou jejími vnučkami.\n\n"}
{"id": "1367121", "url": "https://cs.wikipedia.org/wiki?curid=1367121", "title": "Ján Rišňovský", "text": "Ján Rišňovský\n\nJán Rišňovský [ján rišňouský] (* 14. prosince 1956) je bývalý slovenský fotbalový záložník. Žije v Galantě.\n\nV československé lize hrál za VSS Košice, aniž by skóroval. Debutoval v neděli 14. března 1976 v košickém derby proti Lokomotívě (nerozhodně 1:1), naposled nastoupil v neděli 27. února 1977 v domácím zápase proti Interu Bratislava (prohra 1:2).\n\n"}
{"id": "1367124", "url": "https://cs.wikipedia.org/wiki?curid=1367124", "title": "Církevní oblast Umbrie", "text": "Církevní oblast Umbrie\n\nCírkevní oblast Umbrie (ital. \"Regione ecclesiastica Umbria\") je jedna z 16 církevních oblastí, do nichž je rozdělena katolická církev v Itálii. Skládá se z jedné církevních provincií, do nichž je rozděleno 5 diecézí v italském regionu Umbrie a tři diecéze bezprostředně podřízené Svatému Stolci.\n\nV církevní oblasti Umbrie se nachází jedna církevní provincie:\nBezprostředně podřízeny Svatému stolci jsou:\n\n\n\n\n"}
{"id": "1367133", "url": "https://cs.wikipedia.org/wiki?curid=1367133", "title": "Zemětřesení na Nové Guineji 2018", "text": "Zemětřesení na Nové Guineji 2018\n\nZemětřesení na Nové Guineji se odehrálo v noci 26. února 2018 místního času na Nové Guineji, přesněji na území Papuy Nové Guineje. Se sílou 7,5 jde o jedno z nejsilnějších zemětřesení v roce 2018 a o 2. nejsmrtelnější. Na Nové Guineji se jedná o nejsmrtelnější zemětřesení od roku 1998.\n\nZemětřesení způsobilo sesuvy půdy, rozsáhlé výpadky proudu a zničilo domy více než 7000 obyvatel. Zemřelo při něm asi 160 lidí, z nichž 13 je hlášeno z města Mendi a další z oblastí poblíž epicentra, které jsou obydleny vesničany a nejméně 500 dalších utrpělo zranění.\n\nSilný dotřes o síle 6,2 se odehrál den po hlavním otřesu. Při jednom z dotřesů 4. března došlo k sesuvu půdy, při kterém zemřelo 11 lidí. 6. března došlo k nejsilnějšímu dotřesu o síle 6,7. Tento otřes vyvolal další sesuvy půdy, které si vyžádaly 25 mrtvých.\n"}
{"id": "1367134", "url": "https://cs.wikipedia.org/wiki?curid=1367134", "title": "Dušan Tonkovič", "text": "Dušan Tonkovič\n\nDušan Tonkovič (* 31. srpna 1956) je bývalý slovenský fotbalový obránce. Byl také prezidentem a sportovním ředitelem házenkářského klubu MŠK Považská Bystrica a jednatelem fotbalového klubu Raven Považská Bystrica.\n\nŽije v Považské Bystrici.\n\nV československé lize hrál za ZVL Žilina, aniž by skóroval. Nastoupil v jediném prvoligovém utkání, které se hrálo v neděli 21. září 1975 v Košicích a domácí Lokomotíva v něm Žilinu porazila 5:0. Ve druhé nejvyšší soutěži nastupoval za ZVL Považská Bystrica v sezoně 1984/85.\n\n"}
{"id": "1367137", "url": "https://cs.wikipedia.org/wiki?curid=1367137", "title": "Pavel Demitra", "text": "Pavel Demitra\n\nPavel Demitra (* 21. srpna 1949) je bývalý slovenský fotbalový obránce. Jeho synem byl lední hokejista Pavol Demitra.\n\nV československé lize hrál za Jednotu Trenčín, aniž by skóroval. Nastoupil v jediném prvoligovém utkání, které se hrálo v sobotu 16. srpna 1975 v Praze na Julisce a domácí Dukla v něm Trenčín porazila 4:0.\n\n"}
{"id": "1367138", "url": "https://cs.wikipedia.org/wiki?curid=1367138", "title": "Sporofyl", "text": "Sporofyl\n\nSporofyl je list se specifickou funkcí – nese výtrusnice. Nalezneme jej u plavuní i některých kapradin. Někdy se rozlišují na sporofyly v užším smyslu, které jsou nezelené a jejich funkcí je nést výtrusnice a na trofosporofyly, které nesou výtrusnice, ale zároveň jsou zelené, fotosyntetizují a tím se podílí na výživě rostliny. Opakem sporofylů jsou trofofyly, které jsou zelené, fotosyntetizují a nenesou žádné výtrusnice. U plavuní a přesliček formují sporofyly často výtrusný klas (strobilus).\n"}
{"id": "1367150", "url": "https://cs.wikipedia.org/wiki?curid=1367150", "title": "Justin Reiter", "text": "Justin Reiter\n\nJustin Reiter (* 2. února 1981 Truckee) je bývalý americký snowboardista, v současnosti trenér snowboardistů.\n\nBěhem své kariéry získal stříbrnou medaili v paralelním slalomu na Mistrovství světa ve snowboardingu v roce 2013 v Kanadě. Účastnil se Zimních olympijských her 2014 v Soči, kde byl jediným Američanem, který soutěžil na snowboardu v paralelním slalomu a paralelním obrovském slalomu. Ve Světovém poháru snowboardistů se dostal čtyřikrát na stupeň vítězů, včetně jednoho vítězství v Moskvě v roce 2015. V sezóně 2014-15 Světového poháru snowboardistů se v paralelním slalomu umístil celkově na třetím místě. V září 2017 oznámil ukončení sportovní kariéry. Poté se začal věnovat trénerské činnosti. Na Zimních olympijských hrách 2018 v Pchjongčchangu byl trenérem Ester Ledecké.\n"}
{"id": "1367151", "url": "https://cs.wikipedia.org/wiki?curid=1367151", "title": "Josef Plesinger", "text": "Josef Plesinger\n\nJosef Plesinger (* 18. října 1947) je bývalý český fotbalový brankář.\n\nV československé lize hrál za Baník Ostrava, aniž by skóroval. Chytal v jediném prvoligovém utkání, které se hrálo v neděli 16. března 1969 v Banské Bystrici na Štiavničkách a domácí Dukla v něm Baník porazila 5:0. Nastoupil do druhého poločasu místo Mokrohajského a inkasoval dvě branky od Medvidě a Petráše, který tak zkompletoval hattrick. Působil také v TJ Slovan Ostrava.\n\n"}
{"id": "1367152", "url": "https://cs.wikipedia.org/wiki?curid=1367152", "title": "Uwe Raab", "text": "Uwe Raab\n\nUwe Raab (* 26. července 1962 Lutherstadt Wittenberg) je bývalý německý cyklista. \n\nNejvětším úspěchem v jeho kariéře bylo vítězství v závodě amatérů s hromadným startem na mistrovství světa v silniční cyklistice 1983, po němž byl také vyhlášen sportovcem roku Německé demokratické republiky. Na soutěži Družba 84 obsadil v silničním závodě druhé místo. Na mistrovství světa v silniční cyklistice 1986 získal s týmem NDR bronzovou medaili v časovce družstev. Startoval také na Letních olympijských hrách 1988, kde obsadil v závodě jednotlivců 23. místo. Třikrát byl mistrem NDR v časovce jednotlivců a čtyřikrát v časovce družstev.\n\nZúčastnil se Závodu míru v letech 1983–1989. Získal sedm etapových vítězství a osm etap odjel ve žlutém trikotu vedoucího jezdce. V celkovém pořadí skončil nejlépe na šestém místě v letech 1983 a 1989, třikrát získal modrý trikot za vítězství v hodnocení zemí (1983, 1987 a 1989). Vyhrál Kolem Durynska 1982, Tour de l'Yonne 1983, Harzrundfahrt 1985 a Kolem NDR 1988, byl druhý na závodě Dolním Saskem 1983 a 1985.\n\nOd roku 1990 jezdil profesionálně. V letech 1990 a 1991 vyhrál bodovací soutěž na Vuelta a España, v roce 1990 byl členem nejlepšího týmu na Grand Prix de la Libération. Získal také etapová vítězství na Tirreno-Adriatico a Kolem Aragonska, byl čtvrtý v klasickém závodě Milán - San Remo 1992. Čtyřikrát startoval na Tour de France, nejlepším výsledkem bylo 84. místo v roce 1994.\n\n"}
{"id": "1367154", "url": "https://cs.wikipedia.org/wiki?curid=1367154", "title": "Plesinger", "text": "Plesinger\n\nPříjmení Plesinger, přechýleně Plesingerová, nosí více osobností:\n\n\n"}
{"id": "1367156", "url": "https://cs.wikipedia.org/wiki?curid=1367156", "title": "Amy Tanová", "text": "Amy Tanová\n\nAmy Tanová (* 19. března, 1952) je současná americká spisovatelka s čínskými kořeny. Narodila se v Oaklandu v Kalifornii čínským imigrantům Johnovi a Daisy Tanovým dva a půl roku poté, co se přistěhovali do Spojených států.\n\nVe svých dílech se často zabývá vztahem mezi matkou a dcerou a zároveň problematikou imigrace. Přestože vyhrála několik ocenění, bývá jí vyčítáno, že ve svých dílech Číňany popisuje podle zažitých stereotypů, které o nich panují v západním světě. Zároveň ani čínskou kulturu nezobrazuje v tom nejlepším světle.Lily Lee o ní napsala, že za svou popularitu vděčí západnímu světu a jeho čtenářům, kterým toto stereotypní pojetí vyhovuje.\n\nAmy Tanová se narodila v kalifornském Oaklandu. Jejími rodiči jsou Daisy a John Tanovi, čínští imigranti, kteří se do Ameriky přestěhovali kvůli čínské občanské válce.\n\nKdyž jí bylo 15 let, její otec a starší bratr zemřeli na nádor na mozku (s odstupem pouhých 6 měsíců). Po této události se její matka rozhodla odstěhovat s ní a s jejím mladším bratrem do Švýcarska. Zde se Amy dozvěděla o předchozím manželství své matky, a také o tom, že svého předchozího manžela nechala v Šanghaji i s jejich dětmi (měli spolu celkem 4 děti, 3 dcery a jednoho syna, který zemřel ještě jako batole). Tato událost posloužila Amy jako námět k sepsání knihy \"Klub radosti a štěstí\". V roce 1987 se Amy spolu se svou matkou Daisy vydala do Číny, kde se setkala se svými nevlastními sestrami.\n\nAmy žije se svým manželem v San Franciscu.\n\n\nMezi její další romány pak patří:\n\nV 90. letech psala také knihy pro děti a mládež:\n"}
{"id": "1367157", "url": "https://cs.wikipedia.org/wiki?curid=1367157", "title": "Imrich Deák", "text": "Imrich Deák\n\nImrich Deák (* 17. června 1946) je bývalý slovenský fotbalový záložník.\n\nV československé lize hrál za Duklu Banská Bystrica, aniž by skóroval. Debutoval v neděli 27. října 1968 v Banské Bystrici proti pražské Spartě (výhra 1:0), naposled nastoupil v neděli 8. června 1969 v domácím zápase s VCHZ Pardubice (výhra 6:1). V nižších soutěžích působil také v Lokomotívě Zvolen.\n\n"}
{"id": "1367160", "url": "https://cs.wikipedia.org/wiki?curid=1367160", "title": "Miroslav Chovan", "text": "Miroslav Chovan\n\nMiroslav Chovan [miroslau chovan] (* 7. srpna 1941) byl slovenský fotbalový obránce.\n\nV československé lize hrál za ZVL Žilina a Duklu Banská Bystrica, aniž by skóroval. Debutoval v sobotu 13. srpna 1966 v Žilině jako hráč domácích proti pražské Dukle (prohra 0:7), naposled nastoupil v sobotu 14. června 1969 za Banskou Bystrici v zápase se Slavií v Praze (prohra 0:3).\n\n"}
{"id": "1367166", "url": "https://cs.wikipedia.org/wiki?curid=1367166", "title": "Ondrej Zajac", "text": "Ondrej Zajac\n\nOndrej Zajac (* 30. října 1948) je bývalý slovenský fotbalový záložník.\n\nV československé lize hrál za Duklu Banská Bystrica, aniž by skóroval. Debutoval v neděli 11. srpna 1968 v Praze na Julisce v souboji Dukel, který vyhrála ta domácí 3:1. Naposled nastoupil v neděli 29. září téhož roku v Košicích proti domácí Lokomotívě (prohra 0:1).\n\n"}
{"id": "1367167", "url": "https://cs.wikipedia.org/wiki?curid=1367167", "title": "Luboš Liška", "text": "Luboš Liška\n\nLuboš Liška (* 23. února 1944) je bývalý český fotbalový brankář.\n\nV československé lize chytal za VCHZ Pardubice, aniž by skóroval. Debutoval v neděli 11. srpna 1968 v Pardubicích proti Lokomotívě Košice a zároveň se mu podařilo udržet první čisté konto v nejvyšší soutěži (výhra 4:0). Naposled nastoupil ve čtvrtek 15. května 1969 v Ostravě proti domácímu Baníku (výhra 3:0).\n\n"}
{"id": "1367168", "url": "https://cs.wikipedia.org/wiki?curid=1367168", "title": "Zdeněk Černík (fotbalista)", "text": "Zdeněk Černík (fotbalista)\n\nZdeněk Černík (* 19. března 1947) je bývalý český fotbalový obránce.\n\nV československé lize hrál za VCHZ Pardubice, aniž by skóroval. Debutoval v neděli 11. srpna 1968 v Pardubicích proti Lokomotívě Košice (výhra 4:0). Naposled nastoupil v sobotu 29. března 1969 v domácím zápase proti pražské Spartě (nerozhodně 0:0).\n\n"}
{"id": "1367169", "url": "https://cs.wikipedia.org/wiki?curid=1367169", "title": "Alexander Köteles", "text": "Alexander Köteles\n\nAlexander Köteles (* 13. dubna 1944) je bývalý slovenský fotbalový útočník a trenér.\n\nV československé lize hrál za VSS Košice, aniž by skóroval. Debutoval v neděli 14. srpna 1966 v Košicích proti bratislavskému Slovanu (nerozhodně 0:0). Naposled nastoupil ve středu 19. dubna 1967 v Brně na stadionu Za Lužánkami v zápase proti domácímu Spartaku ZJŠ (prohra 0:1).\n\nDařilo se mu v Rappanově poháru hraném v létě 1966, vstřelil tři z dvanácti branek VSS Košice v 9. skupině. Vsítil druhou branku Košic v domácím zápase s Borussií Neunkirchen, na hřišti téhož soupeře dal obě branky košických.\n\nPo skončení hráčské kariéry se stal trenérem.\n\n"}
{"id": "1367170", "url": "https://cs.wikipedia.org/wiki?curid=1367170", "title": "František Janků", "text": "František Janků\n\nFrantišek Janků (* 10. června 1943) je bývalý český fotbalový útočník.\n\nV československé lize hrál za Spartak ZJŠ Brno (dobový název Zbrojovky), aniž by skóroval. Debutoval v neděli 5. září 1965 v Košicích proti domácí Lokomotívě (nerozhodně 1:1). Naposled nastoupil proti témuž soupeři v sobotu 10. června 1967 v Brně (výhra 1:0). Za Zbrojovku hrál také ve II. lize.\n\n"}
{"id": "1367171", "url": "https://cs.wikipedia.org/wiki?curid=1367171", "title": "Robert Hugh Benson", "text": "Robert Hugh Benson\n\nRobert Hugh Benson (18. listopadu 1871 – 19. října 1914) byl anglický duchovní a spisovatel. Začínal jako anglikánský kaplan, v roce 1903 konvertoval ke katolicismu a v roce 1904 by vysvěcen na katolického kněze. Pius X. jej jmenoval kaplanem Jeho Svatosti.\n\nByl úspěšným a plodným autorem, který ovlivnil vývoj sci-fi literatury. Jeho nejznámějším dílem je antiutopický román \"Pán světa\" (1907), který byl přeložen do řady cizích jazyků (včetně češtiny) a je dodnes velmi oblíben zejména mezi katolíky. Jako v jistém smyslu prorocký na něj výslovně odkázali kardinál Ratzinger (pozdější papež Benedikt XVI.) a papež František.\n\nByl nejmladším synem anglikánského biskupa Edwarda Whitea Bensona, který jako arcibiskup z Canterbury vedl anglikánské společenství v letech 1883-1896. Spisovatelské činnosti se věnovali i jeho bratři Arthur Christopher a Edward Frederic. \n\n"}
{"id": "1367172", "url": "https://cs.wikipedia.org/wiki?curid=1367172", "title": "Pán světa", "text": "Pán světa\n\nPán světa je jméno vícera románů a filmů.\n\n\n"}
{"id": "1367174", "url": "https://cs.wikipedia.org/wiki?curid=1367174", "title": "Ján Furinda", "text": "Ján Furinda\n\nJán Furinda (* 20. dubna 1956), chybně uváděný jako Peter Furinda, je bývalý slovenský fotbalový záložník. Bydlí v Dolném Kubíně.\n\nOdchovanec Dynama Dolný Kubín hrál v československé lize za Slovan Bratislava ve 2 utkáních a gól v lize nedal. V Poháru UEFA nastoupil v 1 utkání proti týmu Fram Reykjavík.\n\n"}
{"id": "1367175", "url": "https://cs.wikipedia.org/wiki?curid=1367175", "title": "Peter Císar", "text": "Peter Císar\n\nPeter Císar (* 16. června 1954), často uváděný jako Peter Cisár, je slovenský fotbalový trenér a bývalý prvoligový obránce. Žije v Trnavě.\n\nV československé lize hrál za Spartak Trnava. Nastoupil v 5 ligových utkáních. Gól v lize nedal.\n\n\n"}
{"id": "1367176", "url": "https://cs.wikipedia.org/wiki?curid=1367176", "title": "Emil Adamec (fotbalista)", "text": "Emil Adamec (fotbalista)\n\nEmil Adamec (* 12. prosince 1938 Vrbové) je bývalý slovenský fotbalový útočník. Žije ve Vrbovém.\n\nJeho mladší bratr Jozef Adamec (1942–2018) byl československým reprezentantem (vicemistr světa), sedminásobným mistrem ligy a nejlepším slovenským střelcem v historii československé ligy.\n\nVrbovský rodák a odchovanec hrál v československé lize za Spartak Trnava a vstřelil jednu prvoligovou branku v pěti startech. Skóroval při svém debutu v sobotu 14. října 1961 v Trnavě, kdy rozhodl utkání proti SONP Kladno (výhra 1:0).\n\n"}
{"id": "1367177", "url": "https://cs.wikipedia.org/wiki?curid=1367177", "title": "Tomáš Sydenham", "text": "Tomáš Sydenham\n\nTomáš Sydenham [\"sidnm\"], \"anglicky\" Thomas Sydenham (10. září 1624 Wynford Eagle, Dorset – 29. prosince 1689 Londýn) byl významný anglický lékař, jedna ze zakladatelských postav anglického lékařství. Studoval na Oxfordských univerzitách (odkud ho nadvakrát odvedla služba v parlamentaristické armádě) a v Montpellieru. Přispěl k poznání epidemií, hysterie, spály, dny (kterou sám onemocněl), tance svatého Víta (na jeho počest nazývaného Sydenhamův syndrom). V léčbě malárie předpisoval jezuitský prášek (rozemletou kůru chinovníku). Nedbal mnoho o dobové teorie ani tradované názory, o to větší smysl měl pro pozorování a nozologii. V Anglii se až do 19. století učilo z jeho \"Observationes Medicae\" (1676). Odborné práce, které psal anglicky a které jeho spolupracovníci vydávali latinsky, se dočkaly překladů do angličtiny, němčiny, franštiny a italštiny.\n\n"}
{"id": "1367178", "url": "https://cs.wikipedia.org/wiki?curid=1367178", "title": "František Keruľ", "text": "František Keruľ\n\nFrantišek Keruľ (* 4. září 1953) je bývalý slovenský fotbalista, útočník.\n\nV československé lize hrál za Lokomotívu Košice. Nastoupil ve 2 ligových utkáních. Gól v lize nedal. V sezoně 1970/71 se stal s Lokomotívou Košice dorosteneckým mistrem Československa.\n\n\n"}
{"id": "1367180", "url": "https://cs.wikipedia.org/wiki?curid=1367180", "title": "Ladislav Slota", "text": "Ladislav Slota\n\nLadislav Slota (* 23. února 1954) je bývalý slovenský fotbalista, obránce.\n\nV československé lize hrál za ZVL Žilina. Nastoupil v 1 ligovém utkání. Gól v lize nedal. V nižších soutěžích hrál i za BZVIL Ružomberok.\n\n\n"}
{"id": "1367182", "url": "https://cs.wikipedia.org/wiki?curid=1367182", "title": "Vladimír Vaník", "text": "Vladimír Vaník\n\nVladimír Vaník (* 23. července 1954) je bývalý slovenský fotbalista, záložník. Byl prezidentem klubu FK Železiarne Podbrezová, poté zastával funkci předsedy banskobystrického Oblastního fotbalového svazu.\n\nV československé lize hrál za Jednotu Trenčín. Nastoupil v 7 ligových utkáních. Gól v lize nedal. V nižších soutěžích hrál také za Duklu Banská Bystrica, Mostáreň Brezno a Železiarne Podbrezová.\n\n\n"}
{"id": "1367187", "url": "https://cs.wikipedia.org/wiki?curid=1367187", "title": "Itálie na Zimních olympijských hrách 2018", "text": "Itálie na Zimních olympijských hrách 2018\n\nItálii na Zimních olympijských hrách 2018 reprezentovalo 120 sportovců, ve 14 sportech.\n\n"}
{"id": "1367188", "url": "https://cs.wikipedia.org/wiki?curid=1367188", "title": "Gülruh Hatun", "text": "Gülruh Hatun\n\nGülruh Hatun (v překladu \"Růžový obličej\") (15. století – 1520 Bursa) byla konkubína osmanského sultána Bayezida II.\n\nZa Bayezída se provdala v Amasyi. Společně s ním měla 2 děti:\n\nPodle turecké tradice, všichni princové byli pověřeni, aby pracovali jako guvernéři provincií jako součást jejich výcviku k vládě. Když byl roce 1502 její syn Şehzade Alemşah vyslán do Manisy, tak ho doprovázela. Hrála důležitou roli v ochraně svého syna před manipulací členů jeho sultánského doprovodu a zajistila, aby sultán nebyl ovlivněn svým okolím a tím nebylo zneužito jeho postavení v Manise, jednala tak podle instrukcí sultána, přesto se vyskytly problémy, ze kterých vinila princův sedmičlenný doprovod, včetně jeho vychovatele, lékaře a učitele. Obvinila je z toho, že přiměli Şehzada Alemşaha k nadměrnému pítí alkoholu, aby ho mohli přesvědčit k sankcím proti zákonům sultána i proti islámu.\n\nObávala se o Alemşahovo zdraví, jeho měsíční zotavení ze záchvatu, kdy již nebyl schopen rozpoznat korupčení jeho doprovodu, bylo pro ní velmi těžké. Tato situace unikla sultánově pozornosti a tak státní pokladna přišla o tak velký obnos, že nedostala ani své roční stipendium. Učitel Alemşaha její nařčení odmítl a nespravedlivě ji odsoudil. Gülruh Hatun prosila sultána, aby strůjce spiknutí propustil ze služeb. Zajímala se nejen o fyzický stav a politické postavení svého syna, ale také o zachování jejích vlastních práv a postavení.\n\nPo odchodu do důchodu se zabývala zbožnými pracemi. Vyjednávala výstavbu vlastní hrobky nebo hrobky jejího syna. V souladu se svou rolí a postavením ve vládnoucí rodině se starala o členy sněmovny sultánova syna.\n\n"}
{"id": "1367193", "url": "https://cs.wikipedia.org/wiki?curid=1367193", "title": "Hüsnüşah Hatun", "text": "Hüsnüşah Hatun\n\nHüsnüşah Hatun (cca 1454 Karaman – cca 1513 Bursa) byla konkubína osmanského sultána Bájezída II.\n\nNarodila se okolo roku 1454, jejím otcem byl Nasuh Bey. Bájezíd byl ještě princem a guvernérem Amasye, když mu porodila v roce 1474 syna Şehzade Şehinşaha a později princeznu Sultanzade Sultan. \n\nPodle tureckých tradic museli všichni princové pracovat jako guvernéři provincií, aby byli připraveni na vládu. V roce 1481 byl její syn poslán do Manisy a o dva roky později do Karamanu, kam ho doprovázela. V roce 1490 necala vybudovat mešitu v Manise. Po smrti jejího syna v roce 1511 se přestěhovala do Bursy. Často korespondovala se sultánem Selimem I., bratrem jejího syna, který zvítězil v boji o osmanský trůn. \n\nJe pohřbena v komplexu Muradiye v Burse. \n\n"}
{"id": "1367200", "url": "https://cs.wikipedia.org/wiki?curid=1367200", "title": "Rakousko na Zimních olympijských hrách 2018", "text": "Rakousko na Zimních olympijských hrách 2018\n\nRakousko na Zimních olympijských hrách 2018 reprezentuje 105 (65 mužů a 40 žen) v 12 sportech.\n\n"}
{"id": "1367202", "url": "https://cs.wikipedia.org/wiki?curid=1367202", "title": "Nadační panství Horní Libchava v držení Řádu Maltézských rytířů", "text": "Nadační panství Horní Libchava v držení Řádu Maltézských rytířů\n\nNadační panství Horní Libchava v držení Řádu Maltézských rytířů začalo svou historii psát roku 1623, kdy jej jakožto pobělohorský konfiskát po Jindřichu Penzigovi z Penzigu zakoupil generální převor Maltézských rytířů Vilém Zdeněk Vratislav z Mitrovic. Panství v této době vévodil renesanční zámek, který byl postaven snad na místě starší tvrze v letech 1574–1593. Panství řád spravoval po více než tři staletí. Dlouhá záslužná činnost maltézských rytířů, známých také jako johanité či rytíři sv. Jana Jeruzalémského, je spjata s obranou evropské kultury a držením křesťanských pozic ve středomoří, kde se řád stal předsunutou baštou proti osmanské invazi do Itálie. Za pomoci císaře Františka Josefa I. se zasloužil o provoz maltézského špitálu ve Svaté zemi a během první světové války pomáhal na obou frontách zraněným a trpícím vojákům, zřídil železniční sanitní službu a celou řadu lazaretů. Za působení řádu na panství v Horní Libchavě se obec profilovala až do poloviny 19. století nejen jako sídlo patrimoniální správy, ale také jako významné tržní městečko a římskokatolická farnost. Sídlem velkopřevora a konventu se staly Strakonice, odkud byly komendy v českých zemích až do konce 17. století spravovány. Teprve velkopřevor Rudolf Colloredo-Wallsee (1637–1657) přestěhoval své sídlo zpět do Prahy. Strakonice, Varvažov a Horní Libchava zůstaly jedním ze tří panství v užívání velkopřevora. Po prodeji Varvažova Schwarzenbergům r. 1847 užíval velkopřevor jako třetího statku Dětenice.\n\nPrvní písemná zmínka o držení Libchavy Klinštejny pochází ze 14. století, kdy se v jejich majetku nacházela také Skalice (Langenau) a Volfartice (Wolfsdorf). Tehdy je zmíněn libchavský kostel a v roce 1372 jeho zasvěcení patronu sv. Jakubu Staršímu. V roce 1375 je zmíněn mlýn a farní louka pod hradem Klinštejn. Brzy na to přešly zdejší majetky do rukou Hynka Berky z Dubé, pána na Honštejně. Ten je zmíněn 28. dubna roku 1381, kdy město Lípa vybavilo se souhlasem faráře Kuny (Cunico) hlavní oltář v novém kostele Panny Marie 8 kopami ročního úroku, jež zakoupilo v Horní Libchavě od pana Hynka Berky z Dubé, pána na Honštejně (tehdy je uveden lidový název obce „Chothoetsch” či „Chothocresch”).\n\nHynek Berka z Honštejna, nejvyšší zemský sudí, prodal Horní a Dolní Libchavu, Skalici a Volfartice se vším příslušenstvím za 20 kop (Schock) ročního úroku Kunešovi z Konojed a ten 7. března 1417 výše zmíněné zboží za 200 kop grošů (Schock Groschen) Niklinovi „von Spital” a jeho dědicům, přičemž mu při prodeji ručil bratr Petr z Konojed (Petrus von Konoged).\n\nHorní Libchava byla již roku 1426 označována za tržní městečko. Hornolibchavská fara tehdy spravovala farní oblast Skalice, Polevska, Volfartic a ves Častolovice. Během husitských válek bylo městečko vypáleno, k čemuž se tradovala pověst zaznamenaná v hornolibchavské kronice. Roku 1499 došlo k výstavbě nového římskokatolického kostela se sakristií. Teprve až Vartenberkové osadili farnost luterány (r. 1560). Za jejich panování došlo k výstavbě zámku, založení zámeckého parku, obnovení za husitských válek vypáleného mlýna a založení rybníků u Manušic (r. 1575).\n\nVítězství katolických sil na Bílé hoře se přirozeně stalo i triumfem johanitů. Hospodářská situace řádu však byla velmi neutěšená, jelikož řád přišel během stavovského povstání téměř o všechen svůj majetek. Po obnoveném zřízení zemském v roce 1626 se stali Maltézští rytíři nositeli významné řádové hodnosti velkopřevor. O tři roky dříve získal generální převor Maltézských rytířů Vilém Wratislav z Mitrowicz pobělohorský konfiskát panství Horní Libchavu, v roce 1632 přibylo ještě zboží Volfartice.\n\nTržiště tehdejšího městečka Horní Libchava se nacházelo nedaleko kostela na místě pozdější farní louky pod hostincem čp. 61. V roce 1718 Horní Libchava obdržela hrdelní právo (německy Hochgerichtsbarkeit, též peinliche Gerichtsbarkeit), které vrchnost vykonávala na obecní vyvýšenině nedaleko kostela. Dne 28. ledna 1718 zde mistr kat provedl exekuci stětím mečem na Marii Grasse za vraždu svého dítěte, jejíž výkon stvrdil i Pražský hrad. Ještě v 19. století tento pahorek místní obyvatelstvo nazývalo „\"Galgenberg\"” (česky Šibeniční). V roce 1904 obec v těchto místech zbudovala nový hřbitov. Hrdelní právo bylo v Horní Libchavě pravděpodobně vykonáváno až do tereziánské úpravy (Constitutio criminalis Theresiana) či následného zaniknutí v důsledku josefínského trestního patentu z 20. srpna 1787 (Josephinisches Strafgesetz). K výkonu nižšího soudního práva (Niedere Gerichtsbarkeit) sloužilo prostranství pod statkem čp. 66 (po roce 1945 podlehl demolicím JZD, nyní parcela 2229), kde stál dřevěný pranýř. Ten přečkal i obrovský požár v roce 1809. Také zdejší prostor u morového sloupu sloužil trhovcům a obchodní duch se odsud nevytratil až do poloviny 20. století. Nacházela se tu mlékárna, hostinec, holičství a obchod se střižním zbožím, nedaleko kovárna a pekárna.\n\nRobota byla na hornolibchavském panství odstupňována. Sedláci odváděli 156 dní roboty s potahem (Zugrobot) a 14 dní ruční roboty (Handrobot) nebo jednou ročně 30–38 kop (1 Schock = 60 grošů = 1 kopa). Chalupníci (Feldgärtner, do 1,8 ha půdy) 78 dní roboty s potahem a 7 dní ruční roboty nebo se jednou ročně vypláceli 7–19 kopami. Domkáři (Häusler, bez půdy) odváděli 13 dnů v roce ruční roboty. Panstvo vybíralo jednou ročně úrok z půdy ve slepicích (Hühnerzins), poplatek za povozy s vínem (Weinfuhrgeld), daň ze soli (Salzgeld), daň z porážky (Fleischaufschlag) a daň z hudby (Musikalimpost).\n\nÚtlak nevolného lidu podpořený šířící se morovou epidemií vyústil v roce 1680 v selské bouře. Po velmi širokém severočeském prostoru nevolníci stávkovali a agitovali k tažením na vrchnostenské kanceláře. Válečná rada vyslala na žádost České dvorské kanceláře do dějiště povstání kyrysnický pluk v čele s generálem Kryštofem Harantem z Polžic a Bezdružic, později posílený o další oddíly. Ty se pak s rozbouřeným nevolným lidem několikrát střetly. K těm největším srážkám patří právě ta v Horní Libchavě u vrchu „Hutberg” (nyní Strážný vrch). Další povstání hornolibchavských nevolníků se odehrálo 1. dubna roku 1775.\n\nV roce 1718 se kováři z Horní Libchavy obrátili na cech kovářů Starého Města Pražského ve věci zaslání cechovních artikulí. V této otázce jim bylo vyhověno a 24. června 1718 obdrželi oba hornolibchavští zástupci kovářských mistrů Samuel Elstner a Hans Hackl „Generální cechovní artikuly”. Jedno vyhotovení putovalo k majiteli panství velkopřevoru Ferdinandovi Leopoldovi Dubskému z Třebomyslic, přičemž ho kovářský cech ze Starého Města Pražského požádal o poskytnutí a sepsání záštity, což obratem formou ochranného listu 6. července 1718 učinil.\n\nJeště téhož roku požádali majitele panství o vstup do nově zřízeného cechu hornolibchavští koláři, kteří se obdobného dobrozdání dočkali 2. ledna 1719. Při znovupotvrzení práv v roce 1741 osvobodil velkopřevor František Antonín z Königsegg-Rothenfelsu všechny syny cechovních mistrů, vyučené kovářství a kolářství a řemeslo provozující, od všech panských služeb, dále členům cechu povolil všechny jejich děti vyplatit z panské služby 3 zlatými rýnskými za každého a nakonec všechny řádné členy cechu z manuální roboty náhradou za tzv. „Robotgeld”.\n\nK naturálním dávkám na vedení války s Francií přibyla reskriptem z 13. ledna 1794 nová daň nazývaná válečná půjčka (Kriegsdarlehen), která na základě usneseni českého zemského sněmu měla formu daru. Na hornolibchavském panství ji v prvním roce zaplatili: Joseph Richter, vrchnostenský ředitel (10 zl.), Johann Müller, zámecký purkrabí (30 kr.), Peter Hippmann, vrchnostenský písař (4 zl. 30 kr.), Franz Rochelt, sládek ve vrchnostenském pivovaru (10 zl.), Anton Horn, mlynář (13. zl. 30. kr.), Joseph Moßig, obchodník (4 zl.), Andreas Rochelt, mlynář (4 zl.), Josef Melzer, obchodník (1 zl. 30 kr.), Joseph Moßig, taktéž obchodník (1 zl. 30 kr.), Anton Glanz, taktéž obchodník (6 zl.), vdova Rochelt, taktéž (1 zl. 30 kr.), Johann Christoph Görner, taktéž obchodník (18 zl.), Dorothea Jankinn (50 zl.), Elias Hahnl, obchodník (9 zl.), Franz Hanl, taktéž obchodník (2 zl.), Wenzel Hibsch, taktéž obchodník (1 zl. 30 kr.), Christoph Schlägel, taktéž obchodník (18 zl.), Wenzel Kreuzmann (4 zl.), Joseph Handl, obchodník (5 zl.), Franz Scheinert, řezník (4 zl.), Elisabeth Trauskinn (54 zl.), Johann Koschat, učitel (2 zl.), Johann Georg Jirschik (1 zl. 30 kr.), Joseph Pitsch (2 zl.), Johann Joseph Zincke (2 zl.), Joseph Gürtler (1 zl.).\n\nPanství Horní Libchava sousedilo na východě s panstvím Sloup (Bürgstein), na jihu s panstvím Zahrádky (Neuschloß) a panstvím Stráž (Schönborn), na západě s panstvím Zahrádky (Neuschloß) a Police (Politz) a na severu s panstvím Česká Kamenice (Böhmisch Kammitz) a s částí panství Zahrádky (Neuschloß). Jeho rozloha činila 6 139 jiter a 1224 sáhů (klaftrů). Sestávalo ze vsí: 1. Horní Libchava (Ober Liebich), 2. Dolní Libchava (Nieder Liebich), 3. Jägersdorf (po roce 1948 Lada), 4. Stružnice (Straußnitz), 5. Slunečné (Sonnenberg), 6. osady Emanuelsberg u Slunečné (po roce 1926 součást obce Kamenický Šenov), 7. Manušic (Manisch) a části vsi Volfartice (Wolfersdorf, dříve Dolní Volfartice).\n\nPanství leželo v půvabném údolí ohraničeném na severu vybíhajícím hřbetem Českého středohoří s nejvyššími body: Czeschkenstein / Česká skála, Wolfsberg / Vlčí hora, Kitzberg / Kozlí hora, Einsiedlerberg / Poustevna a na západní, jižní a východní straně několika vyvýšeninami (Windmühle 1848–1880 / Kamenec či Kameník, Schossenberg / Radečský kopec, Straußnitzer Berg / Stružnický vrch, Mühlberg / Mlýnský vrch, Eichberg / Bukový vrch a Weinberg / Vinný vrch, Hutberg / Strážný vrch).\n\nŘeka Ploučnice (Pulsnitz nebo Polzen) se panství dotýkala v jihozápadní části a přijímala pod kopcem Kahlenberg (Holý vrch) „Rohnbach”, který v dolní části Horní Libchavy nabíral vsí protékající „Wolfersdorfer Bach” (Volfartický potok nebo Vlčí potok) a potok „Sporkabach” s horskými přítoky a u Dolní Libchavy „Straussnitzer Bach” (Stružnický potok), vodstvo bohaté na pstruhy, úhoře a raky. Rybniční hospodářství se na panství pěstovalo v malé míře a rybníky se osazovaly kapry. V obci se nalézal Hofteich (nyní Ptačí rybník) a v katastru panství čtyři rybníky u Manušic: Tränke-Teich, Schlosser-Teich, Tief-Teich a Heger-Teich (nyní Manušické rybníky).\n\nNa začátku 30. let se na nepříliš úrodné půdě (převážně jílovité a písčité, místy zamokřené), pěstovalo žito a oves, vedle obilovin též len, zelí, řepa a brambory. Ovocnářství nabíralo pozvolna na významu, ovocné stromy se začaly objevovat nejen v zahradách, ale i ve volné přírodě. Chovu skotu se dařilo na pastvinách, kde se sel krmný jetel (Klee) a brukev řepák vodnice (Stoppelrüben). Lesy (smrkové, jedlové a bukové) se rozkládaly hlavně na okolních kopcích, rozdělené do šesti revírů. Ročně se vytěžilo kolem 1 400 sáhů (klaftrů) dřeva, přičemž bylo veškeré spotřebováno na dominiu. Stav lesní zvěře, zajíců a koroptví nebyl příliš vysoký.\n\nObyvatelstvo nacházelo obživu převážně ve sklářském průmyslu a jeho odvětvích. V policejních živnostech a řemeslech (pod státní kontrolou a organizovaných v cechu jako pekaři, krejčí, kováři, koláři, zámečníci či truhláři) pracovalo 69 mistrů s 29 tovaryši a učedníky, neorganizovaných v cechu 34, v komerčních živnostech 17 cechovních mistrů s 2 pomocníky a 90 necechovních řemeslníků se 141 tovaryšem či učedníkem. Někteří se živili podomním prodejem: brusiči, sklenáři a řešetáři. Obchodem se živilo 17 kupců a podomních prodejců, 9 jich prodávalo po tržištích. Na panství se nacházel jeden ranhojič (v Horní Libchavě) a čtyři porodní báby.\n\nDvoupatrová budova zámku byla na severu a jihu zesílena o patro vyššími věžemi, v blízkosti stál Klinštejnský mlýn a nad ním se zvedal Viniční vrch (Weinberg) s torzem hradeb po pánech z Klinštejna. Ve Stružnici se nalézaly zbytky tvrze. Pánem na panství byl velkopřevor. Významným ředitelem vrchnostenské správy se stal Vinzenz Peschke a po vzniku Rakouska-Uherska Josef Rafler, správce velkostatku. Na panství v Horní Libchavě mu byla svěřena i správa lesů s revírními hajnými. Šafář měl na starosti zaměstnance v zemědělství, tedy na poli a u hospodářských zvířat. Zámecké zahrady a park ležely na bedrech panského zahradníka. K tomu na velkostatku žilo panské služebnictvo a kočí.\n\nObec Horní Libchava (Ober-Liebich) s 1 008 obyvateli a 187 obytnými staveními se nacházela v údolí potoka „Wolfersdorfer Bach” (Volfartický potok) a sídlila zde úřední správa. Řádoví duchovní se starali o farní kostel sv. Jakuba Většího a farní školu (nově vystavěnou v roce 1809), dále se zde nacházel zámek, panský pivovar s roční výrobou 24 sudů piva, vinopalna, panský statek, ovčín, cihelna, mlýn. K panství Zákupy patřila dvě stavení. Místní chudobinec, založený 1. června 1827 s kapitálem 673 zlatých, pro obce Horní Libchava, Slunečná, Manušice, Jägersdorf a Emanuelsberg podporoval 24 chudých.\n\nObec Dolní Libchava (Nieder-Liebich), vzdálená asi tak půl hodiny od panské správy při potoku „Rohnbach” měla 754 obyvatel ve 142 staveních. Nacházela se zde farní škola (přifařená k Horní Libchavě), chudobinec z roku 1828 podporoval 16 chudých. Jägersdorf, vzdálený od Horní Libchavy 2 hodiny ležel nedaleko „Rumburské císařské poštovní silnice”, čítal 186 obyvatel ve 32 staveních. Stála zde kaple vystavěná poustevníkem Peregrinem Böhmem (Eremit Peregrin Böhm), přifařená do Horní Libchavy.\n\nV obci Stružnice (Straußnitz), přifařené k panství Jezvé (Neustadtl) a vzdálené čtvrt hodiny od Horní Libchavy s 929 obyvateli ve 172 staveních, se nacházela kaple a obytný dům pro jednoho duchovního, jež nechal v roce 1803 vystavět zde narozený pražský obchodník Anton Hanke, dále farní škola, dva panské statky, ovčín, jeden mlýn se třemi mlýnskými koly a pilou a jedna sádka pro chov úhořů (Aalfange). Chudobinec, zřízený z darů Augustina a Magdaleny Gürtler a již zmíněného obchodníka Antona Hankeho v roce 1804, podporoval 18 chudých. Zdejší panství připadlo po bitvě na Bílé hoře k panství Horní Libchava.\n\nObec Slunečná (Sonneberg), vzdálená jednu hodinu od správy panství s 598 obyvateli v 87 staveních, rozprostírající se na zalesněném svahu vybíhajícího hřebene Českého středohoří, se dělila na Horní a Dolní Slunečnou (Ober- und Nieder- Sonnenberg). V místě se nacházela škola, přifařená k Horní Libchavě. Třicet stavení se 170 obyvateli náleželo k panství Zahrádky (Neuschloß). Vysoko v kopcích položená osada „Emanuelsberg” s 61 obyvateli ve 12 staveních nesla jméno po bývalém velkopřevorovi Emanuelovi hraběti von Kolowrat a od Horní Libchavy byla vzdálená asi půl hodiny. Emanuelsberg patřil k farnosti Prácheň (panství Česká Kamenice) a z celkového počtu obyvatel jich 58 spadalo k panství Zahrádky.\n\nVe vsi Manušice (Manisch, běžně také Monsch), přifařené a přiškolené do Horní Libchavy, žilo 184 obyvatel v 36 staveních, z toho 58 obyvatel v 11 staveních patřilo k panství Zahrádky. Od správy panství ležela asi čtvrt hodiny. Z panství Police patřila k hornolibchavskému panství ves Volfartice (Wolfersdorf) s 942 obyvateli v 151 staveních, dále kostel, škola, panský dvůr a 2 mlýny (Hessenmühle, též Mittelmühle, česky Volfartický mlýn; Erlmühle). Tato část vsi tvořila dříve vlastní panství Dolní Volfartice (Nieder- Wolfersdorf). Z panství Sloup (Bürgstein) to byla ves Skalice (Langenau) s 629 obyvateli ve 110 staveních, kostel, fara a jeden mlýn (Höltzelmühle).\n\nVelkopřevorové pocházeli z řad justičních (též profesních) rytířů. Rytířem se mohl stát pouze člen řádu šlechtického původu, který složil slib chudoby, čistoty a poslušnosti, čímž se stával celibátním laikem - bratrem. Před jménem pak používal zkratku „Frā” (latinsky frātres). Rytíř, který za své zásluhy obdržel komendu (řádový velkostatek), získával hodnost komtura. V případě, že obdržel baillivu (řádové panství sdružující několik komend), získal vyšší hodnost bailliho (např. Bailli Fra. hrabě Thun-Hohenstein, kníže-velkopřevor). Po svém zvolení se každý velkopřevor odebral do sídla velkopřevorství, jež mohl bez souhlasu úřadu velmistra opustit jen na dva týdny. Jeho úkolem byl dohled nad morálkou a disciplínou svých členů a dvakrát do roka vypracovaná zpráva o těchto aspektech, dále pak finanční zpráva o svěřeném hospodářství. Velkopřevorové se na panství téměř nezdržovali a jeho chod řídili vrchnostenští úředníci v čele s ředitelem (správcem) velkostatku.\n\n\nV roce 1828 založili maltézští rytíři v Horní Libchavě nejprve podpůrné bratrstvo, které později fungovalo na družstevních základech a nakonec se z něj konstituoval „Podpůrný spolek Othenio kníže-velkopřevor Lichnowsky” (Unterstützungsverein Othenio Fürst-Großprior Lichnowsky in Oberliebich). V roce 1904 oslavil 75 let svého působení. Jeho činnost, jak sám název napovídá, odrážela velkorysost Maltézského řádu a podněcovala na zdejším panství mnoho dobročinných skutků. Oslavě v hostinci pana Schiffnera předcházela slavnostní mše za účasti správce velkostatku, představitelů obce a místních spolků. Hornolibchavský nadučitel Eduard Hiele pak přiblížil historii spolku, jeho dosavadní činnost a cíle.\n\nBěhem zpáteční cesty za svými příbuznými na zámku Pillnitz poctili svou návštěvou 24. září 1847 arcivévodové František Josef (17 let), Ferdinand Maxmilián (15 let) a Karel Ludvík (14 let) také zámek v Horní Libchavě. Na zámek Pillnitz princové připluli po Labi parníkem „Germania” „Sasko-české parní společnosti” (Sächsisch-Böhmische Dampfschiffahrts-Gesellschaft) 15. září 1847. Odtud pokračovali na koních 23. září (přes Lohmen, Hohnstein, Neustad) až na rakouskou hranici před Lobendavu (Lobenstein), kde nastoupili do připravených kočárů. Společně s jásajícím davem je na rakouské půdě uvítal litoměřický hejtman (Ritter von Klezencky), který je doprovázel na cestě do Velkého Šenova, Šluknova a Rumburka, kde přenocovali. Brzy ráno 24. září pokračovali do Varnsdorfu a přes Dolní Podluží, Lesné, Rousínov do Boru.\n\nV Boru převzal doprovod mladých princů hrabě Karel Kinský. Společně s Friedrichem Egermannem navštívili výstavu skla a podnikli malý výlet do Sloupu a na skalní hrad. V doprovodu hraběte Františka Sal. z Khevenhüller-Metsch, velkopřevora Maltézského řádu a c. k. polního podmaršálka, se vydali na cestu přes Skalici do Horní Libchavy. Přivítání Jejich Veličenstev na zámku v Horní Libchavě se zúčastnilo žactvo s učitelem J. Kossatem ze Skalice. Ostatní farní školy se opozdily a uvítání nestihly. V Libchavě si prohlédli zámecký park, poobědvali ve společnosti velkopřevora a hraběte Karla Kinského a pokračovali v cestě přes Českou Lípu na Nový zámek. Cesta do Litoměřic vedla přes Stvolínky, Kravaře a Úštěk. V Litoměřicích pobyli do 25. září, kdy po slavnostní mši pokračovali přes Terezín, Doksany a Velvary do zemského hl. města Prahy. Po několikadenní návštěvě Prahy se vydali do Vídně. V roce 1856 se v den císařských narozeninových oslav (18. srpna) v Horní Libchavě zastavil císař Ferdinand I., který tudy projížděl na letní sídlo v Zákupech. Hrabě Khevenhüller-Metsch při této příležitosti podělil chudé 150 zlatými, kteří se měli na oplátku pomodlit za zdraví Jeho Veličenstva.\n\nNižší řádoví kněží (obedienční kaplani z poslušnosti) nemuseli pocházet ze šlechtických rodů a na panství žili na inkorporovaných farách. Stejně jako profesní rytíři používali před jménem zkratku Frā a při vstupu do řádu si ponechávali své občanské jméno.\n\nVelkopřevorství spravovalo patronátní kostely a fary skrze 6 duchovních: jeden řádový duchovní v Horní Libchavě (Oberliebich), dva ve Skalici (Langenau), dva ve Volfarticích (Wolfersdorf), jeden na Slunečné. Fara v Horní Libchavě spravovala kostel v Horní Libchavě, Dolní Libchavu a Manušice, fara ve Skalici kostel ve Skalici, kapli v Chotovicích, ves Josefsdorf (Svobodná Ves) a kapli ve vsi Schaiba (Okrouhlá), pod kostel ve Slunečné spadalo mimo vlastní obce ještě 7 popisných čísel z Josefsdorfu, fara ve Volfarticích obstarávala kostel ve Volfarticích a Novou Ves (Neudörfel). Kostel ve Stružnici měla pod patronátem obec.\n\nV roce 1767 uložila císařovna Marie Terezie dekretem pražskému guberniu, aby se zasadilo o založení zemědělské společnosti v Čechách. Ta svou činnost zahájila v roce 1770 pod názvem „Společnost pro orbu a svobodná umění v Království českém” (K. K. Gesellschaft zur Beförderung des Ackerbaues und der freyen Künste im Königreich Böhmen), Josefem II. později reorganizovaná a přejmenovaná na „C. k. Vlastenecko-hospodářskou společnost v království Českém” (K. K. Ökonomisch-Patriotische Gesellschaft im Königreich Böhmen). Nové stanovy společnosti ukládaly v čele významného státního úředníka, 20 řádných členů a 32 dopisujících členů. V roce 1817 je mezi dopisujícími členy uveden Richter Joseph, ředitel velkopřevorského panství v Horní Libchavě (Director zu Oberliebich).\n\nVinzenz Peschke (* kolem roku 1784, Mníšek / Einsiedel im Isergebirge, Slezsko; † 29. října 1868, Mníšek), křtěný Vinzenz Joseph Ignatz, majitel rodového statku v Mníšku a ženatý s Johannou, rozenou Neumann, nejprve působil jako úředník ve vrchnostenské správě na řádové komendě „Maidelberg” (Dívčí Hrad, r. 1815 správce sýpky), jejímž majitelem byl v té době komtur Vincenc Maria Josef Libštejnský z Kolowrat. V roce 1837 se již Vinzenz Peschke nacházel na panství v Horní Libchavě, kde se mu narodil syn Adolph (křtěný Carl Ferdinand) a o rok později dcera. V polovině 19. stol. zaměstnávalo velkopřevorství také právního úředníka Franze Hässlera.\n\nPo příchodu na panství se stal aktivním členem „Spolku pro chov ovcí v Čechách” (Schafzüchterverein für Böhmen) a zasloužil se o zušlechtění panského ovčího stáda. Už v roce 1841 nakoupil ze saských ovčínů (Thal bei Oschatz a Nischwitz) několik beranů pro oživení mateřského stáda a pro lepší výnosy vlny. V roce 1848 pořídil drahého chovného berana (Sprungwidder) z proslulého ovčína Leutewitz (Käbschütztal). Velké problémy očividně způsobovala cenuróza ovcí (Drehsucht), na jejíž následky spousta ovcí umírala.\n\nVinzenz Peschke působil jako ředitel vrchnostenské správy více jak 30 let a byl donátem Suverénního Johanitského řádu (členem bez šlechtického titulu). Zasloužil se o založení místního chudobince a fondu pro chudé, zrovna tak o rozvoj ovocnářství a založení ovocných sadů a alejí (jabloní, třešní a višní) podél cest a v polích. V roce 1852, kdy se ze svého provizoria konstituoval „Okresní zemědělský spolek v České Lípě” (Landwirtschaftliche Kreisverein B. Leipa), byl zvolen do jeho výboru. Spolku předsedal František Antonín II. z Thun-Hohenštejna. Za své vlastenectví, loajální postoj v době politických nepokojů a za svou veřejně prospěšnou a dobročinnou činnost byl císařem 8. července 1850 vyznamenán zlatým křížem s korunou. Zemřel na svém statku v Mníšku ve věku 84 let.\n\nTělesná výchova („Turnen”) si našla v pol. 19. století cestu do školství a většina turnerů vřadila gymnastiku do svého spolkového života. Na podzim v roce 1846 nechalo úřednictvo vrchnostenské správy pro své studující syny zřídit privátní tělocvičnu (Privater-Turnanstalt). Její vedení a zařízení si vzal na starost „turnerský učitel“ (Turnlehrer) pan Fried z Lípy. Studenti zde posilovali svaly a končetiny nejen při elementárních cvicích jako byla chůze, předklon, záklon, podřep nebo dřepy, ale také na žebřinách, bradlech a gymnastickém koni. Důraz byl kladen na přeskok. V tělocvičně se nacházel také tzv. Schwebebaum (předchůdce kladiny) pro nácvik rovnováhy.\n\nV roce 1861 je hospodářským ředitelem jmenován Albrecht Andreas. V roce 1870 sestávala správa nadačního panství z úředníků:\n\n\nPo A. Albrechtovi byl jmenován ředitelem důchodní Anton Mirtl, který v létě 1875 ve svých 55 letech náhle zemřel a na jeho místo nastoupil ze strakonického velkostatku adjunkt Ernst Skorpil (česky Arnošt Škorpil). V létě 1877 byl vystřídán Franzem Lamblem, důchodním (Rentmeister) ze Strakonic a přeložen zpět. Franz Sudimir Lambl (* 14. srpna 1819, Lettin / Letiny; † 11. května 1891, Dětenice) se 12. července 1858 oženil v Mníšku s Marií Gabrielou Josefou Peschke (* 5. května 1838 v Horní Libchavě čp. 1), dcerou bývalého ředitele Peschkeho. Před příchodem do Horní Libchavy působil na panstvích v Podsedicích, Přešticích a Strakonicích. Od poloviny 40. let 19. století byl ve styku s Archeologickým sborem Národního muzea. Jeho bratrem byl univ. profesor Vilém Dušan Lambl. V 80. letech správa panství nakoupila v Lípě (Landwirtschaftliche Maschinen Handlung des F. Petrides B. Leipa, Langegasse) jedno čerpadlo na močůvku (Jauchenpumpe) a žentour (Göpel) pro dva koně.\n\nV roce 1867 připadlo řádu Maltézských rytířů dětěnické panství, na kterém otec Josefa Raflera působil jako správce. Samotný rod Raflerů pocházel z Chomutovska (Strupčice).\n\nV roce 1880 působil na velkostatku jako lesní správce (později i hospodářský správce) a s rodinou se přestěhoval na zámek v Horní Libchavě. V roce 1896 obdržel velkou stříbrnou záslužnou medaili civilního záslužného řádu velkovévody Toskánského (die große silberne Verdienstmedaille des Großherzog Toscana'schen Civilverdienstordens). V roce 1906 jej císař vyznamenal medailí za 40 let záslužné činnosti na maltézském panství, za dlouholeté členství a zastupování obce v okresním výboru v České Lípě, za práci patronátního komisaře a za příkladnou spolupráci s úřady (20. listopadu 1906). Působil též jako soudní znalec pro odhady velkých zemědělských a lesních pozemků v soudním okrese Č. Lípa.\n\nV neděli 15. října 1907 se v hostinci pana Hankeho čp. 61 (im Hankeschen Gasthause) konalo slavnostní vyznamenání Josefa Raflera zlatým křížem s korunou. Vyznamenání mu v hostinském sále, vyzdobeném v císařských barvách, květinami a podobiznou císaře, předal v zastoupení Jeho Veličenstva Josef Schmidt, okresní hejtman z České lípy. Mimo rodinných příslušníků se dostavili zástupci okresní i místní správy a organizací: okresní výbor v čele s předsedou Hölem, obecní zastupitelstvo, místní školní rada a učitelé, pan farář Vítek z Horní Libchavy, z velkostatku úřednictvo a zaměstnanci, spousta místního obyvatelstva, spolek veteránů v čele s vlajkou a vlastní kapelou, dobrovolní hasiči a zástupci mnoha dalších hornolibchavských spolků. Slavnosti předcházela bohoslužba. Po dekorování následovalo provolání slávy císaři, císařská hymna a slavnostní salvy, vypálené spolkem veteránů.\n\nV otcových šlépějích pokračoval syn Ernst Rafler, který byl v roce 1906 jmenován na panství Horní Libchava lesním adjunktem (Forstadjunkt in Oberliebich). Syn Maxmilian Kenotaf Rafler (* 1891 Horní Libchava, † 6. listopad 1914, Mischar) studoval na reálném gymnáziu v České Lípě a jako posluchač Vídeňské univerzity pro půdní kultury (Wiener Hochschule für Bodenkultur) patřil mezi první padlé v na srbské frontě (Mischar-Schabaz), kde padl 6. listopadu 1914. Dcera Anna Blandina (* 2. června 1877) se provdala do Vídně za poštovního úředníka Emila Schneidra. Otec Josef Rafler zemřel 11. května roku 1921 v nemocnici v Praze, odkud byl převezen do Horní Libchavy, kde je také pochován společně s manželkou Daria Rafler. Po Josefu Raflerovi působil na velkostatku správce Maxmilian Vach, též jednatel českého včelařského spolku v České Lípě, ustanoveném pod Zemským ústředím spolku̇ včelařských pro Čechy v roce 1927.\n\nDne 10. října 1828 nabídla vrchnostenská správa nově vystavěnou vinopalnu s hostincem (neu erbaute Branntwein- und Wirtshaus) na tři roky do pachtu a to od 1. února 1829 do posledního dne v prosinci 1831. Přízemí hlavní budovy sestávalo z výčepní místnosti (Schankzimmer), světnice (Wohnzimmer), prostorné kuchyně s kvelbem a klenuté palírny vybavené dvěma kotli a laboratoří se stálým přívodem vody. V prvním patře se nacházely dvě světnice, jedna ložnice a prostorná půda. K hospodářství patřila konírna, stáj na výkrm býků, stáj pro černý skot a kůlny (Schopfen). Pachtovní smlouva byla následně prodloužena do konce října 1832 a 23. května 1832 opět nabídnuta k nové tříleté pachtovní smlouvě.\n\nPo zrušení vinopalny se v budově nacházel panský hostinec „zur Insel Malta” se sálem (herrschaftliches Gasthaus zur Insel Malta in Oberliebich), který správa panství nabízela do pachtu a hostinští se často střídali. Dne 13. března 1864 uspořádal hornolibchavský učitel Anton Hermann v sále hostince „zur Insel Malta” charitativní koncert pro vdovy a sirotky padlých rakouských vojáků pod velením polního podmaršálka Ludwiga von Gablenz v bojích o Šlesvicko v prusko-dánské válce. Dechový koncert nastudovali místní muzikanti pod vedením učitele Hermanna. Sál a osvětlení poskytl tehdejší hostinský Mathias Stolz zdarma. Výtěžek činil 29 zlatých. V 90. letech 19. stol. měl v nájmu hostinec Josef Ullmann s manželkou Wilheminou (rozenou Simm ze Slunečné).\n\nSe zavedením nového daňového systému, jehož součástí byla od 1. listopadu 1829 „všeobecná potravní daň” (\"Einführung der allgemeinen Verzehrungssteuer 1. November 1829\"), došlo k jednotné úpravě daně z piva (dosavadní daň sladovnická/Malzenranlage z roku 1748), vína (dosavadní daň z vína /Weinaufschlag ze dne 29. listopadu 1749), moštu, masa (dosavadní daň z masa/Viehaufschlag), cukru a lihovin (dosavadní daň z kořalky/Brantweintaz ze dne 13. srpna 1773). Tu vyhlásil c. k. inspektorát pro potravinovou daň v Litoměřicích (k. k. Verzehrungssteuer - Inspekzion in Leitmeritz) 4. října 1829.\n\nVrchnostenská správa se rozhodla zaplatit všeobecnou potravní daň za období od 1. listopadu 1829 do 31. října 1831 (Verwaltungsjahr 1830) formou veřejné licitace pachtů. Fiskální cena za pivovar (Bräustätte) byla stanovena na 2 736 zlatých, pro řezníky (Fleischer) v Horní Libchavě na 64 zlatých 40 krejcarů, v Dolní Libchavě na 27 zlatých, ve Stružnici na 16 zlatých 45 krejcarů, ve Volfarticích na 30 zlatých 15 krejcarů, ve Skalici na 62 zlatých 55 krejcarů a na Slunečné na 50 zlatých, pro výčep vína (Weinschank) ve Volfarticích na 30 zlatých 20 krejcarů a ve Skalici na 40 zlatých, nakonec pro výčepy pálenky (Branntweinschänker) na celém panství jednotně na 430 zlatých. Licitace pachtů se konala ve vrchnostenské kanceláři v Horní Libchavě 22. října 1829 v 9.00 hodin ráno.\n\nPivovar byl na panství poprvé písemně zmíněn v majetku pánů Penzigů z Penzigu v roce 1614 (zámek, kostel, mlýn, ovčín, pivovar a poplužní dvůr), po nich ho držela krátce královská komora a s konfiskovaným panstvím pak pivovar získalo velkopřevorství. V 18. století měl panský pivovar v pachtu Franz Rochelt a je pravděpodobné, že mlynářský rod Rocheltů vedle mlynářské živnosti provozoval i pivovarnictví. Po požáru mlýna v roce 1866, kdy jej Karl Rochelt nakonec odprodal, došlo i ke změně pronájmu pivovaru. V letech 1879–1884 jej správa velkostatku propachtovala firmě „Wenzel Maschek”. Po sládkovi Maschkovi si pivovar pronajal Johann Hoffmann, bývalý sládek ve Vejprtech. V roce 1891 Johann Hoffmann vážně onemocněl a pivovar musel být nabídnut k novému pachtu. Tehdy byl pivovar s roční výrobou 38 hl vybaven železnou sladovnou (Kühlschiff) a rmutovací kádí (Maischbottich), chladicím zařízení (Kühlapparat), pivním potrubím (Bierleitung), spílacími káděmi (Gährbottichen) a skladovacími sudy (Lagerfässern) s anglickou dvojitou varnou (Doppel-Malzdarre), skalními pískovcovými sklepy, rybníky a potřebnými pozemky. Krátce jej pak držel v pachtu František Líbal, po něm Johann Fiedler z Volar a nakonec v roce 1897 Franz Scheiner, který se další rok stal členem spolku „Brau-Industrie-Verein im Königreiche Böhmen”. V roce 1900 činila roční výroba piva 4 598 hl. Po smrti Franze Scheinera držela pivovar v pachtu ovdovělá Anna Scheiner (1905–1918), provoz řídil správce Josef Tufe.\n\nMlýn v Horní Libchavě je snad poprvé písemně zmíněn 14. listopadu 1375, kdy farář Johann \"von Leipa\" odprodal ke svému kostelu náležející mlýn na Ploučnici (\"Treskowský mlýn\") Ješkovi z Konojed (\"Jesko von Konoged\"), k tomu též louku, nacházející se u hradu \"Klingstein\". Podle hornolibchavské kroniky nechal Jindřich z Vartenberka mlýn (\"die Klingstein-Mühle\") po roce 1560 znovu postavit. Panský mlýn na úpatí Viničního kopce (\"Weinberg\") nazývalo místní obyvatelstvo od pradávna \"Klingsmühle\". Později byl v držení mlynářské rodiny Rocheltů. V 18. století to byl mlynář Anton Rochelt s manželkou Magdalenou, po něm syn Franz Josef Rochelt (* 17. listopadu 1808, Ober-Liebich / Horní Libchava), který se v roce 1834 oženil s Therezou, rozenou Zwierzina (Zvěřina) z velkopřevorské domény Strakonice. Z manželství pošli čtyři synové (1835 Franz, 1837 Adolf, 1846 Karl, 1847 Emil) a dcera Marie Anna (1840).\n\nSyn Franz Rochelt vystudoval důlní inženýrství a působil v Leobenu. Adolf Rochelt se po ukončení reálného gymnázia v České Lípě věnoval právnické oblasti. V roce 1871 byl jmenován c. k. notářem v Litoměřicích, seděl též v představenstvu litoměřické továrny na motouzy (Bindfaden-Fabrik in Leitmeritz). Emil Rochelt se po absolvování reálného gymnázia v České Lípě dal na lékařskou dráhu a stal se významnou osobností lázní Merano. Dne 7. dubna 1866 mlýn vyhořel. Na likvidaci požáru se podílela celá obec a dobrovolní hasiči z České Lípy. Použita byla i vrchnostenská stříkačka, která byla před vypuknutím požáru z příkazu šafáře odvezena z areálu mlýna, čímž se záchranné akce opozdily. Mlynářské řemeslo převzal syn Karl Rochelt, který byl v roce 1875 zvolen do poroty u soudu v České Lípě.\n\nNěkdy na zač. 20. století mlýn odkoupil sedlák Wenzel Böhm (též majitel statku v H. Libchavě čp. 120) s chotí Marií Annou z Volfartic, rozenou Tausche. V roce 1904 (25. ledna) se syn Josef (* 6. dubna 1874, Wolfersdorf / Volfartice, čp. 151), mládek na mlýně čp. 3, oženil s Annou Hanke z Horní Libchavy (* 16. června 1876, Oberliebich / Horní Libchava, otec Wenzel Hanke, majitel statku čp. 121, matka Franziska, rozená Papert), v jehož držení se pak hornolibchavský mlýn nacházel. V roce 1914 je uváděn jako člen obecního výboru. V předválečných letech měli mlýn v majetku rodiče Josef a Anna Böhm společně se syny Rudolfem a Franzem.\n\nSpráva velkostatku se nacházela v Horní Libchavě. Celková výměra činila 1075,80 ha (271,80 ha polí, 126,70 ha luk, 3,40 ha zahrad, 13,14 ha pastvin, 637,50 ha lesů, 4,90 ha rybníků, 3,60 ha nezastavěné půdy, 4,50 ha zastavěné půdy). Pivovar s roční výrobou 3 500 hl pronajímala od roku 1883 Františkovi Scheinerovi. Také rybníky u Manušic se nacházely přibližně od roku 1875 v pachtu. „Tiefteich” a „Schlosserteich” se využívaly jako tzv. „Abwachsteiche”, kam se vysazovali na jaře na 1 až 2 roky kapři k výlovu. Nehluboký „Tränkteich” a „Hegerteich” sloužily jako tzv. „Streckteiche” k chovu jednoletých a dvouletých kaprů.\n\nK zámeckému panství patřily ještě dvory: ve vlastní správě dvůr Horní Libchava (69,50 ha) a 13170 ha, dvůr Stružnice Horní (140 ha), z části pronajatý dvůr Stružnice Prostřední (64,40 ha). Lesy tvořily 2 lesní revíry: Sonneberg (307,81 ha) a Stružnice (317,31 ha).\n\nRoku 1908 měla obec Horní Libchava 190 stavení s 960 německými obyvateli. Hlavní obživu poskytovalo polní hospodářství a chov dobytka (už před 60 lety se zde nacházelo 48 sedláků, z toho 4 obhospodařovali více jak 100 sáhů). Menší část obyvatelstva provozovala podomácku broušení skla, obchod nebo drobné řemeslo. V cechu kovářů a kolářů bylo sdruženo 34 řemeslníků. Další obživu poskytoval pivovar, mlýn (Klinštejnský mlýn) a vrchnostenská cihelna.\n\nNa okresní silnici z České Lípy přes Horní Libchavu do České Kamenice navazovala na dolním konci vsi silnice přes Manušice a Skalici do Boru. Ve středu vsi odbočovala silnice do Stružnice, kudy vedla již za starých časů vedlejší cesta tzv. „Diebstraße”. Na horním konci vsi odbočovala silnice přes Slunečnou do Kamenického Šenova. Z té byla vybudována příjezdová silnice k železniční stanici lokální dráhy Česká Lípa - Kamenický Šenov. Jedna obecní cesta směřovala do Dolní Libchavy.\n\nPoštovní okrsek Česká Lípa, obsluhovaný jednou denně, tvořily obce: Dolní Libchava, Horní Libchava, Manušice (Schleifmühle), Jägersdorf, Častolovice, Stará Lípa a Okřešice. Skalice byla obsluhována poštovním úřadem v Boru. V roce 1868 byl ve Skalici otevřen c. k. poštovní úřad v domě Julia Meltzera č. 254. Dne 1. února 1871 následovalo otevření volfartického c. k. poštovního úřadu, který se stal novou zastávkou na poštovní trase Česká Kamenice - Česká Lípa.\n\nPožáry a povodně (r. 1783, 1827, 1873, 1877, 1897, 1903) patřily mezi nejčastější přírodní katastrofy. V roce 1809 postihl Horní Libchavu jeden z velkých požárů, který se začal 7. června kolem třetí hodiny ranní šířit od sedláka Franze Hackla (čp. 68). Oheň se díky silné vichřici šířil velmi rychle a během jedné hodiny zachvátil levou (dolní) polovinu vesnice a oblast v okolí kostela. Zcela shořely statky čp. 68 a 66, kostel, fara, škola i s hospodářskými budovami, další selské statky (čp. 27 a 16), zahradnická usedlost (čp. 15), několik domů (čp. 67, 162, 146, 65, 64, 14, 5), vrchnostenský ovčín se stájí, stodolou a obytným domem, též stodola za mlýnem čp. 3. Na stěnách kostela neměl podle pramenů zůstat ani hřebík, zrovna tak oheň roztavil kostelní zvon, takže bohoslužby musely být slouženy v zámecké kapli a farář s kaplanem ubytováni na zámku. V letech 1893–1895 vyhořelo sedmnáct objektů ve vsi (většinou stodoly a několik obytných domů). Jeden z posledních ničivých požárů vypukl v Horní Libchavě v roce 1906, při kterém lehl popelem mlýn čp. 3. V roce 1900 postihla panství nebývalá větrná smršť.\n\nObrovské škody způsobila povodeň z 22. srpna 1903. Ve Skalici se nacházelo 124 stavení, tedy více jak třetina obce, až do výše 15 m pod vodou. Obzvláště postižená byla Horní Skalice, kde voda vystoupila do výše 45 m. Povodeň měla ještě horší průběh jak v roce 1897, čemuž odpovídaly škody. Poškozena byla i železniční dráha, takže osobní doprava musela být zajištěna skrze přestupy a nákladní odkloněna přes Benešov a Českou Kamenici. Na opravě trati pracovalo 30 dobrovolníků v Arnultovicích a 42 ve Skalici, kteří se na konci září přesunuli na opravu škod do Žandova. Ve Volfarticích sebrala voda okraje silnice, v částech se propadla nebo zřítila zcela. Voda sebrala také ploty zahrad. O něco málo lépe na tom byla Horní Libchava, ačkoliv se potokem valilo mnohem víc vody než ve Volfarticích, přeci jen nenabrala na takové rychlosti jako ve výše položených obcích. Jarní tání zvedalo hladiny Šporky a Volfartického potoka každoročně, ve spojení s přívalovými dešti pak docházelo k častým povodním s menším či větším rozsahem. V roce 1911 se začalo uvažovat o výstavbě protipovodňových vyrovnávacích nádrží: jedné u Horní Libchavy nad soutokem Šporky a Volfartického potoka a druhé nad Skalicí.\n"}
{"id": "1367203", "url": "https://cs.wikipedia.org/wiki?curid=1367203", "title": "Salvatore Bocchetti", "text": "Salvatore Bocchetti\n\nSalvatore Bocchetti (* 30. listopadu 1986, Neapol) je italský fotbalový obránce. Jeho současným klubem je Hellas Verona FC, hraje pravidelně jako střední obránce. Je i reprezentant Itálie.\n\n\n\n\n"}
{"id": "1367204", "url": "https://cs.wikipedia.org/wiki?curid=1367204", "title": "Davide Calabria", "text": "Davide Calabria\n\nDavide Calabria (* 6. prosince 1996, Brescia), Itálie) je italský fotbalový obránce hrající od začátku své kariéry za AC Milán.\n\nFotbal začal hrát když mu bylo 6 let, ve \"Virtus Adrense\", kde zůstal po dobu 5 sezón. V 11 letech přestoupil do AC Milán. Svůj první zápas v prvním týmu a v lize odehrál 30. května 2015 ve věku 18 let, proti Atalantě .\n\n23. prosince 2016 vyhrál svou první profesionální trofej, italský superpohár. Utkání sledoval z lavičky.\n\nPrvní svoji branku vstřelil 25. února 2018 na 2:0 proti AS Řím. Od sezony 2018/19 je hlavním pilířem zadních řad klubu.\n\nByl stálí reprezentantem v mládežnických týmech do 17 let, do 18 let, do 19 let a do 20 let. Velkým úspěchem bylo druhé místo na ME U17 v roce 2013.\n\n1. října 2015 obdržel pozvánku reprezentace Itálie U21 na kvalifikační zápasy. Posléze byl nominován na ME U21 v roce 2017, kde získal s reprezentací třetí místo.\n\n\n\n\n"}
{"id": "1367205", "url": "https://cs.wikipedia.org/wiki?curid=1367205", "title": "Petr Sedlák (fotbalista)", "text": "Petr Sedlák (fotbalista)\n\nPetr Sedlák (* 8. dubna 1940) je bývalý český fotbalista, útočník.\n\nV československé lize hrál za Bohemians Praha. Nastoupil v 5 ligových utkáních. Gól v lize nedal.\n\n\n"}
{"id": "1367206", "url": "https://cs.wikipedia.org/wiki?curid=1367206", "title": "Vaník", "text": "Vaník\n\nPříjmení Vaník, přechýleně Vaníková, nosí více osobností:\n\n\n"}
{"id": "1367211", "url": "https://cs.wikipedia.org/wiki?curid=1367211", "title": "Slovanská knihovna", "text": "Slovanská knihovna\n\nSlovanská knihovna je veřejně přístupná specializovaná vědecká knihovna slavistiky. Sídlí v Praze. Patří mezi největší a nejvýznamnější slavistické knihovny v Evropě. Od svého vzniku v roce 1924 systematicky doplňuje, zpracovává, trvale uchovává a zpřístupňuje fond světové slavistické literatury, zejména historické, filologické a politologické a vybrané původní tvorby slovanských národů. Ve svých depozitářích uchovává více než 850 000 svazků knihovních dokumentů, sbírku map, plakátů, obrazových a uměleckých materiálů a řadu sbírek speciálních dokumentů.\n\nPoskytuje knihovnické a informační služby o politickém a kulturním životě slovanských národů, jejich vzájemných vztazích a vztazích k jiným národům v minulosti a současnosti. Dokumenty lze studovat ve studovně vybavené přístupem k internetu, rozsáhlou příruční knihovnou referenční literatury a volným výběrem čítajícím 20 000 svazků.\n\nKnihovna zpracovává a rediguje odborné bibliografie a publikace ve svém oboru. Pořádá kulturní akce, odborné semináře, konference a výstavy. Z rozhodnutí Mezinárodního komitétu slavistů plní funkci centra pro evidenci a zpracování materiálů, vztahujících se k mezinárodním sjezdům slavistů. Udržuje intenzivní kontakty s mnoha odbornými slavistickými pracovišti po celém světě.\n\nSlovanská knihovna je odborem Národní knihovny České republiky, v odborných knihovnických záležitostech však požívá autonomního postavení. Tvoří ji oddělení doplňování fondu, oddělení zpracování fondu a oddělení služeb.\n\nKnihovna byla založena roku 1924 ministerstvem zahraničí a nesla název „Ruská knihovna ministerstva zahraničních věcí“. Její vznik souvisel s tzv. ruskou akcí československé vlády, kterou inicioval prezident T. G. Masaryk. Akce představovala na tehdejší dobu ve světě nevídanou pomoc emigraci z území vznikajícího Sovětského svazu. Založení knihovny inicioval ruský literární historik, bibliograf a publicista Vladimir Nikolajevič Tukalevskij (1881‒1936), který v prvních letech existence stál v jejím čele. Celou svou soukromou knihovnu vyvezenou z Ruska věnoval Tukalevskij jako základ knihovní sbírky\n\nV roce 1927 začala knihovna doplňovat literaturu dalších slovanských národů a změnila svůj název na „Slovanská knihovna ministerstva zahraničí“. Finanční velkorysost československé vlády umožnila během krátké doby shromáždit rozsáhlé knižní bohatství, již na konci 30. let tvořilo knihovní fond více než 220 000 svazků.\n\nZpočátku sídlila Slovanská knihovna v Místodržitelském letohrádku v Královské oboře v pražské Bubenči. Tyto prostory přestaly zanedlouho vyhovovat rychle rostoucím fondům, a proto ministerstvo školství a národní osvěty nabídlo knihovně přístřeší v Klementinu. Slovanská knihovna se tam přestěhovala v roce 1929 a nachází se zde dodnes. Na konci prosince roku 1938 skončilo řízení knihovny ministerstvem zahraničních věcí. V únoru 1942 byla knihovna převedena pod německou správu a připojena k Zemské a univerzitní knihovně. Druhá světová válka představovala velice složité období také pro fungování knihovny, její vlastní knihovnická činnost však nebyla ochromena.\n\nPo válce, hlavně v první polovině 50. let, byl charakter knihovny značně narušen doplňováním sovětské literatury z neprofilových oborů. Od roku 1956 se knihovna postupně vracela ke svému původnímu poslání. V oblasti akvizice navázala na původní tematický plán doplňování a na mezinárodní spolupráci zvláště v oblasti výměny publikací. Úplnou obnovu odborné činnosti knihovny a navázání zpřetrhaných svazků se západními slavistickými pracovišti umožnily teprve společensko-politické změny v roce 1989.\n\nV roce 1958 byla Slovanská knihovna začleněna jako autonomní odbor do struktur Státní (dnes Národní) knihovny. V této organizační pozici se nachází dodnes.\n\nKnihovní fond Slovanské knihovny obsahuje více než 850 000 knihovních jednotek (stav k červnu 2018) a každoročně ho obohatí průměrně 9000 nových svazků knih a několik set titulů periodik. Představuje velmi pestrou kolekci literatury se slavistickou tematikou, která komplexně mapuje historickou, literární, filologickou a kulturní tematiku všech slovanských národů. Základ jednotlivých národních oddělení tvoří osobní knihovny darované nebo zakoupené v prvních desetiletích existence knihovny. Akvizice probíhá od počátku 30. let systematicky na základě tematického plánu doplňování.\n\nSlovanská knihovna vlastní několik set historických rukopisných knih a několik tisíc starých tisků vydaných před rokem 1800, převážná část fondu je nicméně tvořena produkcí 19.‒21. století. Fond doplňuje řada sbírek speciálních dokumentů neknihovního charakteru.\n\nPrakticky v úplnosti jsou katalogizační záznamy knih a periodik dostupné v elektronickém katalogu Slovanské knihovny. K dispozici je též neskenovaný lístkový generální katalog Slovanské knihovny provozovaný do roku 1996 a naskenovaný lístkový katalog knih Ruského zahraničního historického archivu z let 1923–1945. Inventární seznamy dostupných sbírek speciálních dokumentů jsou dostupné v katalogu Speciální sbírky Slovanské knihovny.\n\nMezi nejcennější části fondu patří několik tematicky ucelených kolekcí.\n\nTzv. Smirdinova knihovna obsahuje více než 11 000 svazků ruské literatury vydaných od dvacátých let 18. do poloviny 19. století. Sbírku vytvořil petrohradský knihkupec, vydavatel a kulturní mecenáš Alexandr Filipovič Smirdin (1795‒1857).\n\nUnikátní kolekci vztahující se k chorvatskému Dubrovníku představuje tzv. knihovna ragusian vytvořená chorvatským slavistou prof. Milanem Rešetarem (1860–1942). Tato tematicky ucelená sbírka obsahuje bezmála 2500 tisků a 250 rukopisů. Tvoří ji práce dubrovnických spisovatelů, dubrovnické tisky od 16. století a publikace o Dubrovníku vydané ve světě až do 20. let 20. století.\n\nRuskou rukopisnou tradici demonstruje sbírka rukopisů shromážděných na území severního Ruska folkloristou, odborníkem na staroruskou literaturu a jazykovědcem Alexandrem Dmitrijevičem Grigorjevem (1874–1945). Obsahuje 68 rukopisů duchovního i světského charakteru ze 17.–19. století vytvořených v povodí řeky Piněgy v Archangelské gubernii a v oblasti Pomoří (jižní pobřeží Bílého moře).\n\nPo druhé světové válce obohatily Slovanskou knihovnu části sbírky vytvořené Ruským zahraničním historickým archivem, světově unikátní archivně-dokumentační institucí existující v letech 1923‒1945 v Praze. Archiv se věnoval shromažďování archivních a tištěných dokumentů týkajících se revolučního hnutí v Rusku na konci 19. a na počátku 20. století, období první světové války v Rusku, revolučních událostí roku 1917, období občanské války v Rusku, soudobého vývoje v Sovětském svazu a fenoménu ruské protibolševické emigrace. Roku 1945 byl archiv zrušen, archivní sbírky předány do Sovětského svazu a kolekce knih, časopisů a novin se staly součástí Slovanské knihovny.\n\nSlovanská knihovna patří mezi ústřední instituce umožňující studium fenoménu politické emigrace z území Ruské říše po roce 1917. Shromážděné knihy a periodika vydávané především v letech 1918‒1945 příslušníky ruské, ukrajinské a běloruské diaspory představují sbírku unikátní v celosvětovém měřítku. Obsahuje mnoho tisíc titulů vydávaných ve třech desítkách zemí všech kontinentů. Větší část těchto dokumentů shromáždil Ruský zahraniční historický archiv. Knihy a periodika doplňuje několik sbírek listinné povahy, sbírka výtvarných prací ukrajinských emigrantů a sbírky pozvánek a plakátů dokumentujících veřejný život emigrace. Roku 2007 zařadila organizace UNESCO sbírku periodik ruské, ukrajinské a běloruské emigrace z let 1918–1945 ve fondu Slovanské knihovny do seznamu světového písemného kulturního dědictví „Paměť světa“.\n\nCennou část fondu tvoří sekce speciálních sbírek, které obsahují dokumenty neknihovní povahy. Řada z nich se vztahuje k tematice ruské a ukrajinské emigrace meziválečného období: jde o části osobních pozůstalostí představitelů ruské emigrace Petra N. Savického, Antona Vasiljeviče Florovského, Alfreda L. Bema a Vladimira N. Tukalevského, o sbírku provozních dokumentů Ruského historického zahraničního archivu, sbírku letáků a pozvánek na kulturní a společenské akce ruské a ukrajinské emigrace a několik sbírek vztahujících se k činnosti různých ukrajinských organizací působících v meziválečném Československu. Unikátní je též soubor více než jednoho tisíce převážně ručně malovaných plakátů a letáků vytvořených mezi roky 1918‒1945 ukrajinskou emigrací na území tehdejšího Československa.\n\nZ dalších dokumentů je zajímavá korespondence lužického kulturního činitele Michała Hórnika, protojereje Nikolaje N. Ryžkova, ukrajinské básnířky Lesji Ukrajinky, dokumenty leningradského výtvarníka Vadima M. Rochlina či výstřižkový archiv článků o Jugoslávii z českých periodik z let 1934‒1939. Torzovitě je dochována korespondence slavných spisovatelů (P. J. Čaadajev, L. N. Tolstoj, F. M. Dostojevskij, A. M. Remizov a další) a mnoho jiných dokumentů zejména z 19. a počátku 20. století, týkajících se slovanské kultury.\n\nKnihovna vlastní také několik rozsáhlých sbírek obrazových materiálů. Více než 500 dokumentů obsahuje sbírka výtvarných prací zhotovených ukrajinskými výtvarníky, z nichž většina studovala či pracovala v pražském Ukrajinském studiu výtvarných umění. Zahrnuje zejména rané práce celkem čtyřiceti tří autorů, z nichž mnozí (například Vasyl Kasijan, Halyna Mazepa, Ivan Kulec, Natalija Gerken-Rusova či Mykola Bytynskyj) později dosáhli mezinárodního uznání. S těmito emigranty je spjat i původ sbírky 161 ukrajinských exlibris. Základem sbírky plakátů, čítající několik tisíc jednotek, jsou ruské plakáty z období první světové války, revolučního roku 1917, občanské války a prvního desetiletí existence Sovětského svazu. Značnou hodnotu pro etnografii, historii architektury a studium každodenního života má sbírka fotografií (často ručně kolorovaných) z území Podkarpatské Rusi, Slovenska a Slovácka, které v průběhu dvacátých let 20. století český úředník, překladatel a amatérský fotograf Rudolf Hůlka (1887–1961).\n\nObsahově pestrá, byť nepříliš rozsáhlá, je sbírka historických map. Jde o několik stovek originálních map (včetně několika rukopisných), které reprezentativně zachycují celý slovanský svět od konce 16. do první poloviny 20. století.\n\nSlovanská knihovna průběžně realizuje specializované projekty mikrofilmování a digitalizace zaměřené na ochranu a kvalitnější zpřístupnění unikátních a ohrožených částí svého fondu. Přístup k digitálním dokumentům a informaci o existenci mikrofilmové kopie je zajištěn prostřednictvím elektronického katalogu Slovanské knihovny.\n\nDo roku 2012 se podařilo zmikrofilmovat přibližně 1050 titulů periodik (cca 370 000 stran). Jde především o noviny z období revoluce a občanské války v Rusku a dále o periodický tisk ruské, ukrajinské a běloruské emigrace v celém světě.\n\nV rámci Národního programu digitálního zpřístupnění vzácných dokumentů Memoriae Mundi Series Bohemica (VISK 6) se digitalizují především nejvzácnější historické rukopisy. Staré tisky vydané před rokem 1800 a knižní a časopisecká produkce 19. století je digitalizována díky projektu Národní knihovny ČR a společnosti Google (více než 34 000 dokumentů). V rámci budování Národní digitální knihovny je digitalizována tištěná produkce vydávaná příslušníky ruské, ukrajinské a běloruské emigrace v letech 1918–1945 na území Československa (stav digitalizace k červnu 2018: 255 titulů periodik a 1800 svazků monografií).\n\nV rámci své působnosti se Slovanská knihovna podílí na řešení řady českých i mezinárodních odborných, bibliografických, knihovnických či publikačních projektů. Pořádá konference, přednášky a připravuje popularizační výstavy.\n\nJednu ze statutárních aktivit knihovny představuje publikační činnost. Knihovna především zpracovává a rediguje odborné bibliografie a speciální soupisy literatury. Vydává rovněž sborníky referátů a knihy prezentující vlastní knihovní sbírky. Vydává elektronický čtvrtletník \"Přírůstky odborné literatury ve fondu Slovanské knihovny\".\n\nZ rozhodnutí Mezinárodního komitétu slavistů plní Slovanská knihovna od roku 1973 funkci centra pro evidenci a zpracování publikovaných příspěvků a dalších materiálů vztahujících se k mezinárodním sjezdům slavistů. Bibliografie všech uskutečněných sjezdů jsou dostupné v podobě elektronické databáze BibSlavKon, kterou vytvořila knihovna společně s východoevropským oddělením Státní knihovny v Berlíně.\n\nSlovanská knihovna společně se spolkem Ruská tradice každoročně udělují Cenu Rudolfa Medka určenou pro osobnosti specializující se na problematiku česko-ruských (československo-sovětských) vztahů, na moderní dějiny střední a východní Evropy, na podporu demokracie a proevropského směřování České republiky.\n\n\n"}
{"id": "1367216", "url": "https://cs.wikipedia.org/wiki?curid=1367216", "title": "Michelangelo Albertazzi", "text": "Michelangelo Albertazzi\n\nMichelangelo Albertazzi (* 7. ledna 1991 Bologna) je italský fotbalový obránce. Od roku 2019 nebyl nikde registrován jako hráč.\n\n\n"}
{"id": "1367222", "url": "https://cs.wikipedia.org/wiki?curid=1367222", "title": "Jaromír Börčök", "text": "Jaromír Börčök\n\nJaromír Börčök (16. února 1947 – 22. března 2008) byl slovenský fotbalista, útočník. Později byl mezinárodním rozhodčím ve futsalu.\n\nV československé lize hrál za Slovan Bratislava. Nastoupil ve 2 ligových utkáních. Gól v lize nedal.\n\n\n"}
{"id": "1367223", "url": "https://cs.wikipedia.org/wiki?curid=1367223", "title": "Seznam měst v Indii", "text": "Seznam měst v Indii\n\nIndie má podle sčítání lidu z roku 2011 čtyřicet šest měst s více než jedním milionem obyvatel. Tučně jsou v seznamu vyznačena města, která jsou zároveň metropolí svazového státu nebo teritoria.\n\nIndické sčítání lidu 2011\n"}
{"id": "1367226", "url": "https://cs.wikipedia.org/wiki?curid=1367226", "title": "František Šístek", "text": "František Šístek\n\nFrantišek Šístek (*18. března 1977 v Mostě) je český historik a balkanista. Ve svém výzkumu se zaměřuje na Balkán, jeho moderní dějiny, tradiční společnosti, modernizaci a nacionální identity. Věnuje se také konceptualizaci a interpretaci balkánských dějin či otázkám obrazů a stereotypů druhého. \n\nOd roku 2011 působí jako interní pracovník a vyučující na Katedře ruských a východoevropských studií na Institutu mezinárodních studií, Fakulty sociálních věd Univerzity Karlovy.\n\nFrantišek Šístek vystudoval bakalářský obor „Mezinárodní teritoriální studia“ (IMS, FSV UK). V magisterském studiu pokračoval na Středoevropské univerzitě v Budapešti v oboru „Modern History of Central Europe“. Doktorát dokončil v roce 2007 v oboru „Sociální a kulturní antropologie“ na Fakultě humanitních studií, Univerzity Karlovy.\n\nVe své vědecké práci se nejčastěji zaměřoval na Černou Horu. Díky tomu se stal světově uznávaným montenegristou. V českém jazyce pak publikoval v roce 2017 první ucelenou publikaci o dějinách Černé Hory.\n\nPravidelně se vyjadřuje ve veřejném prostoru k aktuálnímu dění na Balkáně. V roce 2016 tak například komentoval migrační vlnu vzhledem k tzv. balkánské cestě nebo situaci ohledně procesu v Haagu s Ratko Mladićem.\n\nV roce 2011 získal Šístek Prémii Otto Wichterleho pro mladé vědecké pracovníky Akademie věd ČR. Je členem Matice černohorské (Matica crnogorska) a redakce časopisu Slovanský přehled, který se zaměřuje na dějiny národů střední, východní a jihovýchodní Evropy.\n\nMimo vědeckou činnost se František Šístek věnuje také literární činnosti. V roce 2017 přeložil knihu krátkých próz „Jeden bílý den“ bosenského spisovatele Adina Ljuci, v roce 2019 Ljucovu básnickou sbírku Stalaktit.\n"}
{"id": "1367227", "url": "https://cs.wikipedia.org/wiki?curid=1367227", "title": "Mustafa Dağıstanlı", "text": "Mustafa Dağıstanlı\n\nMustafa Dağıstanlı (* 11. dubna 1931 Söğütpınar) je bývalý turecký zápasník. Svému sportu se věnoval od roku 1949, ve volném stylu se stal olympijským vítězem v letech 1956 a 1960 a mistrem světa v letech 1954, 1957 a 1959. V řeckořímském zápase vyhrál Středomořské hry 1955. \n\nPo ukončení sportovní kariéry byl poslancem parlamentu za město Samsunu a členem Strany spravedlnosti. Provozuje rodinnou dopravní společnost v Ankaře. \n"}
{"id": "1367229", "url": "https://cs.wikipedia.org/wiki?curid=1367229", "title": "Sosnová (zámek)", "text": "Sosnová (zámek)\n\nBývalý zámek Sosnová stojí v jižní části obce Sosnová v okrese Opava. Po necitlivé přestavbě již zámeckou budovu nepřipomíná.\n\nPrvní písemná zmínka o obci pochází z roku 1038, kdy je také zmiňována zdejší tvrz, jejíž zbytky patrně obsahuje dům čp. 113. K vystavění, tehdy barokního, zámku došlo až v polovině 17. století za Albrechta Kotulinského z Kotulína. V roce 1689 odkoupil sosnovský statek Jan Julius Frobel, jehož syn nechal v letech 1720 – 1727 zámek rozšířit a okolo něj vybudoval park s oranžérií. V roce 1865 za Bellegardů došlo ke stržení věží. V roce 1927, kdy už byl v majetku československého státu, prošel úpravou pro potřeby školy. Během posledních úprav v roce 1975 ztratil veškeré historické architektonické prvky.\n\n\n"}
{"id": "1367231", "url": "https://cs.wikipedia.org/wiki?curid=1367231", "title": "Švýcarsko na Zimních olympijských hrách 2018", "text": "Švýcarsko na Zimních olympijských hrách 2018\n\nŠvýcarsko se účastnilo Zimní olympiády 2018. Zastupovalo ho 166 sportovců ve 14 sportech.\n\n"}
{"id": "1367238", "url": "https://cs.wikipedia.org/wiki?curid=1367238", "title": "Skupina Honicích psů II", "text": "Skupina Honicích psů II\n\nSkupina Honicích psů II (také známá jako Skupina galaxií M 106) je jedna z mnoha skupin galaxií tvořících Místní nadkupu galaxií. Nachází se v souhvězdí Honicích psů a od Země je vzdálená asi 26,1 milionů světelných let.\nHlavním členem této skupiny je spirální galaxie Messier 106.\n\nSkupina Honicích psů II leží přímo za Skupinou Honicích psů I, takže se dá pouze obtížně určit, která galaxie patří do které skupiny. Následující tabulka ukazuje běžně uznávané členy Skupiny Honicích psů II.\n\n\n"}
{"id": "1367241", "url": "https://cs.wikipedia.org/wiki?curid=1367241", "title": "Milan Kriššák", "text": "Milan Kriššák\n\nMilan Kriššák (30. ledna 1944 Stráže pod Tatrami – 2. července 1979 Poprad) byl přední slovenský horolezec, československý reprezentant, trenér, skialpinista, horský vůdce, člen horské služby, zasloužilý mistr sportu a držitel zlatého odznaku Iamesu. Účastník čtyř československých expedic do Himálaje. Spolu s dalšími šesti záchranáři zemřel po pádu vrtulníku ve Vysokých Tatrách o týden později na následky zranění v nemocnici.\n\n\n\n\n\n"}
{"id": "1367243", "url": "https://cs.wikipedia.org/wiki?curid=1367243", "title": "Spálov (zámek)", "text": "Spálov (zámek)\n\nBývalý zámek Spálov stojí v centru městyse Spálov v okrese Nový Jičín, v blízkosti kostela sv. Jakuba. Po necitlivé přestavbě již zámeckou budovu příliš nepřipomíná.\n\nPrvní písemná zmínka o Spálově pochází z notářské listiny, u které se ovšem nedochovala datace. První datovaná zpráva pak pochází z roku 1394, kdy byl součástí potštátského panství. V té době patřilo panství markraběti Prokopovi, který jej krátce předtím získal od pánů z Kunštátu, do jejichž vlastnictví se vrací v roce 1405. O tři roky později panství odkoupil Tas z Prusinovic, příslušník rodu píšící se po tomto nákup jako Podstatští z Prusinovic.\n\nK osamostatnění spálovského panství došlo za Jetřicha z Prusinovic a na Potštátě, který potštátské panství vlastnil v letech 1492 – 1535, nicméně v rámci rodové držby zůstával Spálov součástí potštátského panství. Je pravděpodobné, že někdy v této době musela vzniknout spálovská tvrz, neboť následně se objevuje v predikátu Mladoty Podstatského z Prusinovic a na Spálově. V roce 1609 získal Spálov jako odúmrť Jan Bernard Podstatský z Prusinovic, od něhož jej v roce 1611 odkoupila Kristina z Rogendorfu, vdova po Hynku starším Bruntálském z Vrbna, čímž došlo k definitivnímu oddělení spálovského panství od potštátského.\n\nKristininy majetky držel Jiří Ehrenreich z Rogendorfu a na Dolních Kounicích, který ovšem panství zadlužil a po Bílé hoře o něj i přišel. V roce 1620 byla tvrz vypleněna císařskými Lisovčíky a na přelomu let 1623/1624 po nájezdu polských kozáků vypálena. V roce 1622 konfiskát získali Alžběta z Vrbna a její manžel Jan Gottfried Breiner ze Stubinku. Dozor nad panstvím držel František z Dietrichštejna. V dalším rabováním na zámku docházelo ve 40. letech 17. století. Po Breinerově smrti se poručníkem jeho dětí stal kardinál František z Dietrichštejna. V roce 1694 Spálov získal Karel Ferdinand Schertz, který v letech 1695 – 1698 nechal zámek barokně přestavět. V roce 1730 zámek zakoupil Rudolf Landelin z Fragštejna a Nimbsdorfu, za něhož došlo na panství k selským povstáním.\n\nV roce 1743 se majitelem stal Emanuel Kajetán Záviš z Osenice. V roce 1845 zámek vyhořel a tehdejším majitel Moritz Záviš jej nechal přestavět v duchu empíru. V roce 1883 odkoupil zadlužené panství Adolf Dubský z Třebomyslic a po něm ve stejném roce Filip Kinský, který nechal zámek opět upravit. Už v roce 1885 však znovu mění majitele, když jej odkoupil majitel kunínského panství rytíř Viktor Bauer. V roce 1921 se zámek dočkal novoklasicistní přestavby. V majetku rodu zůstal do května 1945, kdy jim byl zkonfiskován a od července 1945 v jeho prostorách funguje základní škola. V roce 1967 prošel úpravou, při které ztratil značné množství historických architektonických prvků a v roce 1976 došlo k přistavění tělocvičny.\n\n\n"}
{"id": "1367251", "url": "https://cs.wikipedia.org/wiki?curid=1367251", "title": "O filii et filiae", "text": "O filii et filiae\n\nO filii et filiae je křesťanský velikonoční hymnus z 15. století. Autorem hymnu je františkán Jean Tisserand. Bývá užíván v rámci katolických bohoslužeb v době velikonoční. \n\nHymnus je součástí mnoha kancionálů, český jednotný kancionál ho uvádí pod číslem 411.\n\n"}
{"id": "1367252", "url": "https://cs.wikipedia.org/wiki?curid=1367252", "title": "Kaltenbrunner", "text": "Kaltenbrunner\n\nPříjmení Kaltenbrunner nosí více různých osobností:\n\n"}
{"id": "1367253", "url": "https://cs.wikipedia.org/wiki?curid=1367253", "title": "Václav Nejtek", "text": "Václav Nejtek\n\nVáclav Nejtek (23. září 1899, Moskva – 26. srpna 1958, Praha) byl český sochař.\n\nVaclav Nejtek se narodil českým rodičům Eduardu Nejtkovi a jeho manželce Hubertě, rozené Hrabětové v Moskvě. Bratr Huberty Nejtkové Antonín Hrabě (1876–1940) zde byl rámařem a pozlacovačem (též uváděn jako „majitel závodu pro chrámovou výzdobu“); okolo Antonína Hraběte se soustřeďoval společenský život Čechů žijících před rokem 1917 v Rusku. Základní školní docházku absolvoval Václav Nejtek v Čechách, po jejím dokončení se vrátil ke strýci do Moskvy a vyučil se zde.\n\nPo vyučení v Moskvě Václav Nejtek nastoupil na Uměleckoprůmyslovou školu v Praze, kde byl žákem Josefa Mařatky a Bohumila Kafky, na studijních cestách navštívil Itálii a Francii. U profesora Kafky studoval znovu na Akademii výtvarných umění v roce 1928.\n\nByl členem Jednoty umělců výtvarných a jejích výstav se zúčastňoval od roku 1934.\n\nZemřel v Praze, pochován je ve Slaném.\n\nVáclav Nejtek byl ženat, s manželkou Milenou žil ve Slaném a (od nezjištěného roku) v Praze, v Bučkově ulici (dle adresáře 1937–38, dnes Rooseveltova). Měl dceru Milenu, provdanou Kalistovou.\n\n\n\n"}
{"id": "1367256", "url": "https://cs.wikipedia.org/wiki?curid=1367256", "title": "Discord (software)", "text": "Discord (software)\n\nDiscord je komunikační platforma převážně pro hráče. Je alternativou Skypu, TeamSpeaku a ostatních služeb. Protože je Discord převážně pro hráče, nabízí podporu Twitch botů, nebo jakýkoliv jiných botů pro hudbu, správu práv a jiných záležitostí. Discord běží na systémech Windows, MacOS, Android, iOS, Linux a ve webovém prohlížeči. Od 14. března 2018 bylo registrováno více než 250 miliónů uživatelů.\n\nKoncept Discordu pocházel od generálního ředitele Jason Citrona, který založil společenskou herní platformu pro mobilní hry - OpenFeint. Nakonec platformu OpenFeint prodal společnosti GREE v roce 2011 za 104 milionů dolarů. Společnost založila herní vývojové studio \"Hammer & Chisel\" - v roce 2012. Jejich originální hra byla \"Fates Forever\", která byla spuštěná v roce 2012. Společnost předpokládala, že by to mohla být první multiplayerová online bitevní aréna (MOBA) na mobilních platformách. Zatímco hra \"Fates Forever\" nebyla komerčně úspěšná z důvodu nízké popularity, Jason Citron zaznamenal potíže, které měl jeho tým při budování hry, když se snažil hrát jiné reprezentativní hry jako \"Final Fantasy XIV\" a \"League of Legends\". pro vypracování herních konceptů, konkrétně zdůraznit problematiku současných Voice over IP voleb, které byly k dispozici: Některé volby VoIP museli hráči sdílet různé IP adresy pro připojení, zatímco ostatní služby jako Skype nebo TeamSpeak byly zdrojově těžké a měly známé bezpečnostní problémy. To vedlo vývojáře k rozvoji chatové služby, která byla mnohem jednodušší na základě modernějších technologií. Pro vyvinutí Discordu, \"Hammer & Chisel\" získali dostatečné finanční prostředky z YouWebu, i Hammer & Chisel financoval z Benchmark a Tencent.\n\nNa Discordu je možné založit si, nebo připojit se k serveru. Servery slouží k tomu, že si lidé, kteří dostanou pozvánku na server, mohou chatovat. Servery je možné nějak vylepšit boty, a různými tzv. rolemi.\n"}
{"id": "1367269", "url": "https://cs.wikipedia.org/wiki?curid=1367269", "title": "1,1'-bi-2-naftol", "text": "1,1'-bi-2-naftol\n\n1,1'-bi-2-naftol (zkráceně BINOL) je organická sloučenina často používaná jako ligand při asymetrické syntéze katalyzované přechodnými kovy. Je chirální, jeho enantiomery se dají snadno oddělit a jsou odolné vůči racemizaci; jejich specifická rotace je ±35,5° (při jednotkové molární koncentraci v THF). BINOL je prekurzorem dalšího chirálního ligandu 2,2'-bis(difenylfosfino)-1,1'-binaftylu (BINAP).\n\nSyntéza BINOLu není tak náročná jako příprava jednotlivých enantiomerů.\n\n(\"S\") BINOL může být získán přímo asymetrickým oxidačním párováním 2-naftolu s chloridem měďnatým. Chirálním ligandem je v tomto případě (\"S\")-(+)-amfetamin.\n\nRacemický BINOL lze rovněž připravit při použití chloridu železitého jako oxidačního činidla. Mechanismus této reakce zahrnuje komplexaci Fe do hydroxylu následovanou radikálovou reakcí naftolových jader se současnou redukcí Fe na Fe.\n\nOpticky aktivní BINOL je také možné připravit z racemické směsi optickým rozlišením. V jedné metodě vytváří alkaloid \"N\"-benzylcinchonidiniumchlorid krystalickou inkluzní sloučeninu. Inkluzní sloučenina \"S\"-enantiomeru je na rozdíl od inkluzní sloučeniny \"D\"-enantiomeru rozpustná v acetonitrilu.\nV další metodě reaguje BINOL s pentanoylchloridem za vzniku diesteru. Následně se přidá enzym cholesterolesteráza, který zhydrolyzuje (\"S\")-diester, ovšem ne (\"S\")-diester. V druhém kroku je (\"R\")-dipentanoát hydrolyzován s methoxidem sodným. Při třetím způsobu se využívá vysokoúčinná kapalinová chromatografie s chirálními stacionárními fázemi.\n\nExistuje mnoho derivátů BINOLu, jedním z nich je BINAP.\n\nAluminium-lithium-BINOL komplex (\"„aluminium-lithium-bis(naftoxid)“\", ALB) se připravuje reakcí BINOLu s hydridem lithno-hlinitým.\n\nALB se používá jako katalyzátor při asymetrické Michaelově reakci cyklohexenonu a dimethylmalonátu:\n"}
{"id": "1367272", "url": "https://cs.wikipedia.org/wiki?curid=1367272", "title": "Office Park Nové Butovice", "text": "Office Park Nové Butovice\n\nOffice Park Nové Butovice je komplex kancelářských a administrativních budov na sídlišti Nové Butovice v okolí stejnojmenné stanice linky B pražského metra ve čtvrti Stodůlky městské části Praha 13. \n\nKomplex moderních prosklených budov tvoří panorama této části města viditelné zdaleka.\n\nAutorem architektonického návrhu bylo Studioacht. Projekt Office Park Nové Butovice byl dokončen v roce 2001 a v soutěži „Nejlepší z realit“ získal první cenu v kategorii nových administrativních center. Projekt se zároveň stal „Nejlepším kancelářským projektem“ časopisu Construction Journal.\n\nPůvodní část Office Parku tvoří (první fáze dokončena roku 2001), který se skládá ze čtyř kancelářských budov\n\nV další fázi výstavby přibyly další budovyː\n\n"}
{"id": "1367274", "url": "https://cs.wikipedia.org/wiki?curid=1367274", "title": "Pavlová (rozcestník)", "text": "Pavlová (rozcestník)\n\nPavlová může znamenat:\n\n\n"}
{"id": "1367285", "url": "https://cs.wikipedia.org/wiki?curid=1367285", "title": "Nikolaj Alexandrovič Chodorovič", "text": "Nikolaj Alexandrovič Chodorovič\n\nNikolaj Alexandrovič Chodorovič (někdy uváděn též jako Nikolaj Aleksandrovič Chodorovič) (15. prosince 1857, Kyjev – 21. července 1936, Praha) byl ruský generál, který byl jedním z těch, kdo se zasadil o vznik České družiny - předchůdkyně ruských československých legií. Po vítězství bolševiků v Rusku odešel do Československa. Zde mu byla přiznána penze a po jeho smrti mu byly vzdány stejné pocty jako kterémukoliv československému generálovi.\n\nNikolaj Alexandrovič Chodorovič se narodil 15. prosince roku 1857 v Kyjevě. \n\nStudium v petrohradském Konstantinovském učilišti ukončil v roce 1879 a stal se důstojníkem Leib-gardového Litevského pluku. Po absolvatoriu akademie generálního štábu (v roce 1890) sloužil jako štábní důstojník ve Varšavském vojenském okruhu, kde byl od roku 1894 starším pobočníkem štábu okruhu. Současně byl v té době redaktorem \"Vojensko-historického věstníku\". V roce 1898 byl Nikolaj Alexandrovič Chodorovič povýšen do hodnosti plukovníka. V letech 1901 až 1904 vykonával funkci náčelníka štábu 33. pěší divize. Během rusko-japonské války (ta probíhala v období od února 1904 do září 1905) velel 164. pěšímu Luckému pluku. V únoru roku 1905 byl (za úspěchy v bojích) povýšen do hodnosti generálmajora a byl určen do funkce náčelníka týlu 3. mandžurské armády, později pak vykonával funkci náčelníka služby spojení. Od září roku 1906 pracoval Nikolaj Alexandrovič Chodorovič v Kyjevě ve štábu Kyjevského vojenského okruhu, kde opět zastával funkci náčelníka spojení. Mimo službu založil a byl hlavním redaktorem \"Vojensko-historického věstníku\". V červnu roku 1911 byl povýšen do hodnosti generálporučíka a dosazen do funkce náčelníka štábu Omského vojenského okruhu. \n\nTěsně před vypuknutím první světové války (28. července 1914) byl Nikolaj Alexandrovič Chodorovič dne 19. července 1914 jmenován do funkce náčelníka štábu Kyjevského vojenského okruhu. Byl to právě generál Chodorovič, kdo dal v létě roku 1914 podnět, aby byli do ruské armády přijímáni českoslovenští dobrovolníci, kteří se hlásili z civilních povolání do armády. Chodorovič tehdy ocenil schopnosti Čechů jako rozvědčíků a prosadil vznik jednotky - České družiny. Česká družina se tedy formovala pod vedením štábu Kyjevského okruhu ruské armády. Organizaci této jednotky také generál Nikolaj Alexandrovič Chodorovič sám v počátcích osobně řídil. (Základem České družiny se stalo 720 dobrovolníků, zvaných Starodružiníci.) Dne 28. září 1914 (na svátek svatého Václava) se konala slavnostní přísaha několika set československých dobrovolníků. Prapor České družiny byl posvěcen popy a byly do něho zatlučeny zlaté hřeby. První z nich zatloukl právě generál Nikolaj Alexandrovič Chodorovič.\n\nVojenský kariérní postup Nikolaje Alexandroviče Chodoroviče pokračoval jeho jmenováním (v červnu 1915) do funkce pomocníka hlavního náčelníka Kyjevského vojenského okruhu a posléze (v dubnu 1916) do funkce hlavního náčelníka Kyjevského vojenského okruhu. Po únorové revoluci roku 1917 se Nikolaj Alexandrovič Chodorovič (kromě jiného) zasloužil o vybudování první ukrajinské vojenské jednotky. V květnu roku 1917 pak odešel z aktivní služby v armádě (byl penzionován) a žil poté v Kyjevě. Po obsazení Kyjeva Bělogvardějci (v srpnu roku 1919) byl formálně zařazen do hlavního velitelství Ozbrojených sil jihu Ruska. Spolu s Bělogvardějci pak ustoupil až na Krym. Odtud byl (spolu s dalšími důstojníky) evakuován. \nV listopadu roku 1920 emigroval Nikolaj Alexandrovič Chodorovič do Království Srbů, Chorvatů a Slovinců (do Dubrovníku). O dva roky později (v roce 1922) odešel natrvalo do Československa (do Prahy). \n\nČeši zajistili Chodorovičovi vojenskou penzi a pocty hodné penzionovaného generála. V roce 1932 mu k životnímu jubileu (75 let) blahopřál i sám T. G. Masaryk.\n\nGenerál Nikolaj Alexandrovič Chodorovič v Československu spolupracoval s Vojenským ústavem vědeckým; byl autorem několika knih, z nichž nejrozsáhlejší byla publikace \"Odbojové hnutí a československé vojsko v Rusku: (1914-1917)\" (vyšla roku 1928) a vystupoval zásadně proti lžím o československých legionářích, které uváděl generál Konstantin Vjačeslavovič Sacharov ve své knize \"České legie na Sibiři: česká zrada\". \n\nOd roku 1932 byl Nikolaj Alexandrovič Chodorovič předsedou VI. oddílu Ruského vševojenského svazu (ROVS) v Československu. Generál Nikolaj Alexandrovič Chodorovič zemřel dne 21. července 1936 v Praze, kde je i pochován (na Olšanském hřbitově). Po Chodorovičově úmrtí mu byly z rozhodnutí prezidenta Edvarda Beneše při pohřbu vzdány vojenské pocty náležející československým generálům.\n\n"}
{"id": "1367287", "url": "https://cs.wikipedia.org/wiki?curid=1367287", "title": "Růžena Bajcsy", "text": "Růžena Bajcsy\n\nRůžena Kučera Bajcsy (* 1933 Bratislava) je americká vědkyně v oboru matematické informatiky specializující se na robotiku. V současnosti pracuje jako emeritní ředitelka ústavu CITRIS (\"Centrum pro výzkum informačních technologií v zájmu společnosti\") na Kalifornské univerzitě v Berkeley. Je také vedoucím ředitelství Národní vědecké nadace v oblasti počítačů a informací a má pravomoc nad rozpočtem 500 milionů dolarů. V Pensylvánii dohlídala nejméně 26 doktorandů, kteří získali titul Ph.D. \n\nNarodila se do židovské rodiny. Její matku zavraždila služebná, když ji byly 3 roky. Otec se znovu oženil a rodina konvertovala ke křesťanství. Na podzim, 21. listopadu 1944 byli její rodiče zatčeni a o měsíc později popraveni gestapem. Od zatčení a smrti se zachránila tím, že byla se sestrou schovaná v zadní místnosti, kde si jich gestapo nevšimlo. Týden zůstaly schované v bytě a pak vyhledaly pomoc u známých, kteří se zprvu obávali jim pomoc, ale na jejich naléhání nakonec zkontaktovali Mezinárodní červený kříž, jehož zaměstnanci pro obě sestry našli místo v dětském domově ve Zvolenu. Po válce vystudovala obor technické inženýrství na Slovenské technické univerzitě v Bratislavě a než ji komunisté umožnili pokračovat v doktorandském studiu, musela 5 let manuálně pracovat. První doktorát získala v roce 1967. V témže roce využila nabídky práce na Stanfordově univerzitě. Přestože se chtěla vrátit zpět na Slovensko, po invazi vojsk Varšavské smlouvy do Československa se již nevrátila.\n\nPo rozhodnutí zůstat ve Spojených státech amerických získala v roce 1972 na Stanfordově univerzitě titul Ph.D. v informatice. Její práce byla \"\"Počítačová identifikace texturovaných vizuálních scén\"\", při niž byl jejím poradcem John McCarthy. V roce 2001 získala ve Slovinsku čestný doktorát na Lublanské univerzitě a v letech 2003–2005 byla členkou poradního výboru prezidenta pro informační technologie. V listopadu 2002 ji časopis Discover zařadil mezi 50 nejvýznamnějších žen ve vědě. V roce 2012 získala čestné doktoráty na Pensylvánské univerzitě a na Královském institutu technologií ve Švédsku. Později působila jako profesorka na katedře informatiky a inženýrství na universitě v Pensylvánii, kde byla zakládajícím ředitelem laboratoře obecné robotiky, aktivního smyslového vnímání a členem Neurosciences Institute in the School of Medicine. V roce 2013 získala cenu (IEEE Robotics and Automation Award) za její působení na poli robotiky a automatizace. V rámci své vědecké činnosti se podílela na mnoha vědeckých publikacích, nebo jejich částech, vydala mnoho vědeckých článků. \n\nMá dceru a syna. Dcera Klára je profesorkou počítačových věd na univerzitě v Illinois. \n\n"}
{"id": "1367295", "url": "https://cs.wikipedia.org/wiki?curid=1367295", "title": "Japonsko na Zimních olympijských hrách 2018", "text": "Japonsko na Zimních olympijských hrách 2018\n\nJaponsko na Zimních olympijských hrách 2018 reprezentovalo 124 sportovců v 13 sportech.\n\n"}
{"id": "1367297", "url": "https://cs.wikipedia.org/wiki?curid=1367297", "title": "Ivan Bortel", "text": "Ivan Bortel\n\nIvan Bortel (15. září 1943 Horná Lehota – 18. května 1970 Huascarán) byl československý horolezec, člen reprezentačního družstva a účastník Československé expedice Peru 1970.\n\nStudoval na gymnáziu v Banské Bystrici a v Bratislavě. V letech 1960–1965 na Fakultě strojního inženýrství na ČVUT v Praze. Lezl na pískovcových skalách Českého ráje a ve Vysokých Tatrách. Od roku 1966 lezl také v Alpách, kde navštěvoval oblast masivu Mont Blanc.\n\nIvan zahynul jako první, po nešťastném třicetimetrovém pádu z pěšiny, při túře pod horu Huandoy. Expedice měla za cíl výstup obtížnou jižní stěnou této hory, ale bez nejzkušenějšího horolezce se po jeho pohřbu rozhodla, že se pokusí o výstup na vrchol nejvyšší peruánské hory Huascarán. O několik dní později, 31. května kamenná lavina v základním táboře zasypala i dalších čtrnáct horolezců. Zemětřesení tehdy zasypalo celé údolí i přilehlé město.\n\n\nSpolečná pamětní tabule obětem hor v Peru, cedulka na Symbolickém hřbitově horolezců na Hruboskalsku, památník u Bedřichova a hrob na hřbitově v Praze Motole.\n\n"}
{"id": "1367311", "url": "https://cs.wikipedia.org/wiki?curid=1367311", "title": "Muhtereme Hatun", "text": "Muhtereme Hatun\n\nMuhtereme Hatun byla konkubína osmanského sultána Bayezida II.\n\nJejí syn Mehmed se narodil v Amasyi, když byl Bayezid ještě princem. Podle tureckých tradic museli všichni princové pracovat jako guvernéři provincií, aby byli připraveni na vládu. Mehmed byl poslán do Kefe a Muhtereme jej doprovázela. \n\nMehmed zemřel v roce 1505 a Muhtereme se odstěhovala do Bursy. Společně s Mükrime Hatun, manželkou prince Şehinşaha vybudovaly mešitu v Izniku. Byla pohřebena v Burse. \n"}
{"id": "1367312", "url": "https://cs.wikipedia.org/wiki?curid=1367312", "title": "Závada (zámek, okres Karviná)", "text": "Závada (zámek, okres Karviná)\n\nBývalý zámek Závada se nachází ve vesnici Závada, části obce Petrovice u Karviné, v okrese Karviná, v areálu bývalého zemědělského družstva.\n\nPrvní písemná zmínka o vsi pochází z roku 1447, kdy ji coby součást skočovského panství získal těšínský kníže Přemek II. a následně jej knížata jako léno udělovala nižším šlechticům. V roce 1487 je zde zmiňován Mikuláš Brodecký a v roce 1570 Bartoloměj Tamfeld z Tamfeldu. Existence panského sídla v této době není spolehlivě prokázána. V roce 1570 musel kníže Fridrich Kazimír postoupit ves městu Fryštát a od něj ji vzápětí kupuje Václav Cikán ze Slupska a připojuje k fryštátskému panství. Až do roku 1796 tedy nebyla potřeba panského sídla. V tom roce ji od Jana Larisch - Mönnicha jako samostatný závadský statek odkupuje Vojtěch Gussnar z Komora. Za něho nebo za dalšího majitele Jana Farníka patrně dochází v rámci dvora k výstavbě zámečku.\n\nOd roku 1874 opět statek tvořil součást fryštátského panství, takže zámeček ztratil svoji rezidenční funkci a sloužil pouze potřebám správce dvora. Po pozemkové reformě se majitelem dvora a zámečku stal T. Koziel, který po roce 1925 provedl modernizaci objektu. Po znárodnění po roce 1945 jej využívali státní zemědělské organizace, což mělo neblahý vliv na stav zámečku. Od roku 1989 je opět v soukromých rukách.\n\nZ bývalého dvora se mnoho staveb nedochovalo, většina byla zdemolována v průběhu 20. století. Zachována však zůstala střední část dvora s patrovou budovou s valbovou střechou – vlastním zámečkem. Během modernizace však objekt ztratil veškeré historické architektonické prvky, pouze v přízemí objektu se zbylo několik klenutých místností.\n\n\n"}
{"id": "1367320", "url": "https://cs.wikipedia.org/wiki?curid=1367320", "title": "Reginald Sprigg", "text": "Reginald Sprigg\n\nReginald (Reg) Claude Sprigg (1. března 1919 Stansbury, Austrálie – 2. prosince 1994 Glasgow, Skotsko, Spojené království) byl australský geolog a paleontolog, objevitel ediakarské fauny.\n\nReginald Sprigg se narodil 1. března 1919 v malém jihoaustralském městě Stansbury na poloostrově Yorke. Jeho rodiči byli Claude Augustus Sprigg a Pearl Alice Irene, rozená Germein. Pár byl sezdán 17. září 1913 v Stansbury. Reg byl jejich třetím a nejmladším dítětem, jeho starším bratrem byl D'Arcy Kingsley (1914–1951) a sestrou Constance Vera (Connie).\n\nSprigg absolvoval studium geologie na University of Adelaide, kde získal v roce 1942 titul Master of Science. Na univerzitě byl žákem Sira Douglase Mawsona, který prohlásil, že: „Sprigg byl jeho nejlepším studentem ze všech“. V roce 1940 vstoupil do jednotky „Královských ženistů“ Australské armády (\"Royal Australian Engineers\"). Do roku 1943 pracoval ve vládní Organizaci vědeckého a průmyslového výzkumu Commonwealthu (\"Commonwealth Scientific and Industrial Research Organisation\"). V letech 1944 až 1954 pracoval Reginald Sprigg pro báňský úřad Jižní Austrálie. V roce 1944 se podílel na opětovném otevření uranového dolu Radium Hill a mapování uranového pole Mount Painter. Uranu jako strategické suroviny bylo třeba pro americký projekt Manhattan.\n\nJeho největší objev přišel v roce 1946, kdy ho jihoaustralská vláda vyslala, aby prozkoumal ziskovost opuštěných dolů v oblasti Ediacara Hills ve Flindersově pohoří při použití nových technologií. Sprigg zde nalezl fosilie velmi starých organismů, které datoval do raného kambria či dokonce prekambria. Jeho práce ale nevzbudila velkou pozornost vědců, článek v časopise Nature byl odmítnut. Odjel do Londýna a představil své nálezy na Mezinárodním geologickému kongresu v roce 1948, ale jeho přednášky se setkaly s nedůvěrou nebo nezájmem. Teprve až práce profesora Martina Glaessnera na univerzitě v Adelaide prokázala skutečné stáří zkamenělin a Spriggovi se zpětně dostalo uznání. Ačkoliv byly nálezy předkambrických fosilií známy již dříve, všeobecně nebyly považovány za organické. Spriggův objev nakonec vyústil v oficiální definici a uznání období ediakara Mezinárodní komisí pro stratigrafii (ICS) v roce 2004. Šlo o první nové geologické období definované po více než sto letech.\n\nKromě jiných aktivit se stal Sprigg spoluzakladatelem firmy Santos (zkratka \"South Australia Northern Territory Oil Search\"), která objevila ložiska plynu v Cooper Basin, včetně pole Moomba, které poskytuje zemní plyn pro Jižní Austrálii, Nový Jižní Wales a Canberru. \n\nV roce 1954 založil Reginald Sprigg firmu \"Geosurveys of Australia\", která se zabývala prospektorskou činností, geologií a geofyzikou a poradenstvím. Společnost hledala také uran v Severním teritoriu a nikl v severozápadním cípu Jižní Austrálie a pracovala také pro Santos. V roce 1962 převzala Geosurveys of Australia firma Beach Petroleum Ltd. a Sprigg se stal výkonným ředitelem celé firmy Beach Energy. \n\nDíky ziskům ze svého podnikání se Sprigg v roce 1968 usadil na pronajaté farmě Arkaroola ve Flindersově pohoří, ve významné oblasti průzkumu uranu o rozloze 610 kilometrů čtverečních v okrese Flinders. Farmu přeměnil na přírodní útočiště a turistickou atrakci, ze stávajících budov byla vytvořena vesnička a ta byla zpřístupněna turistům. Sprigg se svým společníkem a manželkou zde také zřídil přírodní rezervaci.\n\nReg Sprigg zemřel 2. prosince 1994 na dovolené ve skotském Glasgow. Jeho popel byl rozptýlen na farmě Arkaroola.\n\nNa počest Reginalda Sprigga byly pojmenovány fosilní rody \"Spriggia\", \"Spriggina\" a \"Metaspriggina\". Jeho jméno nese i asteroid (5380) Sprigg.\n\nKrálovská společnost Jižní Austrálie Spriggovi v roce 1968 propůjčila medaili udělovanou na počest lékaře a konchologa Josepha Verca. V roce 1980 získal čestný doktorát Australské národní univerzity. V roce 1983 jej královna Alžběta II. jmenovala důstojníkem Řádu Austrálie.\n"}
{"id": "1367324", "url": "https://cs.wikipedia.org/wiki?curid=1367324", "title": "Reftarıdil Kadınefendi", "text": "Reftarıdil Kadınefendi\n\nReftarıdil Kadınefendi (5. června 1838 – 3. března 1936) byla druhá manželka osmanského sultána Murada V.\n\nReftarıdil se narodila v roce 1838 abchazskému knížeti, \"Hatkoyukovi Hatkovi\". Její rodina měla ve zvyku žít na pobřeží Černého moře. Měla dvě sestry – \"Terandil\" a \"Ceylanmelek\", které byly stejně jako ona poslány do paláce a poté provdány za vysoce postavené politiky. Byla milující dívkou s růžovou pletí, velkýma modrýma očima, dlouhým nosem a kulatým obličejem. Byla také milá a měla dobré srdce. \n\nPo několika letech v paláci si jí všiml princ Murad (později sultán Murad V.) a v únoru 1859 se stala jeho druhou manželkou. Porodila mu dva syny – Şehzade Mehmeda Selaheddina a Şehzade Suleimana Efendiho, který zemřel krátce po narození. Získala post \"İkinci Kadın\" (Její výsost druhá dáma konkubína), když usedl Murad V. na trůn. Po jeho abdikaci a po jeho smrti v roce 1904 byla stále uvězněna v paláci Çırağan společně s ostatními členy jeho rodiny. V roce 1910 její syn Selaheddin koupil sídlo v Örtakoy. \n\nV roce 1934 přijala nové jméno \"Hatgil\". Měla neteř \"Cemile Dilberistan\", která se provdala za prince Selaheddina Efendiho. Zemřela v Örtakoyském paláci v Istanbulu v březnu 1936. \n"}
{"id": "1367325", "url": "https://cs.wikipedia.org/wiki?curid=1367325", "title": "Jiří Eisenreich", "text": "Jiří Eisenreich\n\nJiří Eisenreich (* 26. března 1927 Plzeň – 4. července 2015) byl český architekt. Vystudoval fakultu architektury na Českém vysokém učení technickém v Praze. Byl členem České komory architektů. Spoluautorem komplexu budov Transgas (1970–1979) na pražských Vinohradech a již neexistující budovy telefonní ústředny (1975–1982) v pražských Dejvicích. \n\n"}
{"id": "1367326", "url": "https://cs.wikipedia.org/wiki?curid=1367326", "title": "Hubertov", "text": "Hubertov\n\nBývalý lovecký zámeček Hubertov se nachází naproti kapli sv. Huberta na okraji lázeňské obce Karlova Studánka, v okrese Bruntál.\n\nLovecký zámeček na půdorysu kříže nechal patrně spolu s kaplí postavit v letech 1757 – 1758 bruntálský komtur Řádu německých rytířů Riedheim, který poté na zámečku nějakou dobu žil. Příslušníkům řádu následně sloužil jako zázemí v době lovu a také ke správě řádových lesů. Na počátku 20. století přišel o západní křídlo. Ve vlastnictví řádu zůstal do roku 1938, poté připadl německému státu a v roce 1945 došlo ke konfiskaci.\n\n\n"}
{"id": "1367329", "url": "https://cs.wikipedia.org/wiki?curid=1367329", "title": "Římskokatolická farnost – děkanství Hlinsko", "text": "Římskokatolická farnost – děkanství Hlinsko\n\nŘímskokatolická farnost – děkanství Hlinsko je územním společenstvím římských katolíků v rámci chrudimského vikariátu královéhradecké diecéze.\n\nPůvodní farní kostel v Hlinsku byl dřevěný. Po třicetileté válce bylo Hlinsko centrem velmi rozsáhlé farnosti, která zahrnovala i území později osamostatněné farnosti Krucemburk. Na místě původního kostela byl postaven zděný kostel stejného zasvěcení, Narození Panny Marie. Stalo se tak v letech 1730-1733. Dne 8. prosince 1951 (tedy na slavnost Neposkvrněného početí Panny Marie) povýšil biskup Mořic Pícha hlineckou farnost na děkanství. V letech 1976-1979 byl interiér děkanského kostela adaptován podle liturgické reformy druhého vatikánského koncilu. V roce 1982 pak kněz kongregace redemptoristů, Karel Bříza, CSsR (rodák z blízkého Krucemburku) vedl renovaci varhan děkanského kostela. V letech 1995-2002 byla postavena kaple sv. Zdislavy v přifařených Studnicích.\n\nFarnost má sídelního duchovního správce, který je zároveň ex currendo administrátorem ve farnosti Včelákov. Ve farnosti jsou dále ustanoveni další dva kněží - farní vikář a výpomocný duchovní.\n\n"}
{"id": "1367337", "url": "https://cs.wikipedia.org/wiki?curid=1367337", "title": "Sergej Usťugov", "text": "Sergej Usťugov\n\nSergej Alexandrovič Usťugov (* 8. dubna 1992, Meždurečenskij, Chanty-Mansijský autonomní okruh, Rusko) je ruský běžec na lyžích. Je dvojnásobným mistrem světa z MS 2017 ve finském Lahti, kde triumfoval ve skiatlonu a ve sprintu dvojic (s Nikitou Krjukovem). Z mistrovství světa má ještě tři stříbra a bronz. V sezóně 2016/17 triumfoval na Tour de Ski.\n\nVšechny výsledky vychází z dat Mezinárodní lyžařské federace (FIS).\n"}
{"id": "1367340", "url": "https://cs.wikipedia.org/wiki?curid=1367340", "title": "Oss", "text": "Oss\n\nOss je město v Nizozemsku s 90 000 obyvateli. Nachází se v provincii Severní Brabantsko 17 km severovýchodně od města 's-Hertogenbosch a 5 km jižně od řeky Mázy, s níž je spojeno plavebním kanálem.\n\nArcheologické naleziště Vorstengraf svědčí o osídlení v době bronzové. První písemná zmínka o městě pochází z dopisu papeže Alexandra II. z roku 1069. Ve čtrnáctém století vznikl místní hrad a v roce 1399 udělila Ossu Johana Brabantská městská práva. Název města je odvozen z nizozemského slova \"os\" (vůl), který je vyobrazen v mluvícím znaku města. Rozvoj Ossu je spojen s výrobou margarínu od roku 1871; město je stále významným dopravním a průmyslovým centrem, největším zaměstnavatelem je továrna farmaceutické společnosti Merck & Co. Nachází se zde novogotický chrám Grote Kerk z roku 1859, kulturní dům Groene Engel a výtvarné muzeum Jana Cunena.\n\nVe městě působí fotbalový klub FC Oss, v roce 1984 Oss hostil mistrovství světa v cyklokrosu. V Ossu se narodili fotbalista Ruud van Nistelrooy, hudebník Coen Janssen a zpěvačka C. C. Catch. Vznikla zde rocková skupina The Gathering, o neblahé tradici organizovaného zločinu pojednává film \"Hříšní lidé města Oss\".\n\n\n"}
{"id": "1367341", "url": "https://cs.wikipedia.org/wiki?curid=1367341", "title": "Šelepicha (stanice metra v Moskvě)", "text": "Šelepicha (stanice metra v Moskvě)\n\nŠelepicha () je stanice moskevského metra na Velké Kolcevé lince (dříve známé pod názvem Třetí přestupní okruh) na jejím prvním zprovozněném úseku. Se stanicí je v budoucnu počítáno jako se součástí Rublovo-Archangelské linky. Stanice zajišťuje přestup mezi Velkou Kolcevskou linkou a Moskevským centrálním okruhem, kde již existuje stejnojmenná stanice.\n\nStanice Šelepicha se nachází v čtvrti \"Presněnskij\" () podél Moskevského centrálního okruhu severně od ulice \"Šmitovskij projezd\" (). Stanice disponuje dvěma podzemními vestibuly, jeden se nachází pod Šmitovským projezdem, druhý ústí k \"Šelepichinskoje šosse\" (). Nástupiště je s vestibuly propojeno pomocí eskalátorů a je laděno do bílé, žluté a černé barvy.\n\n"}
{"id": "1367342", "url": "https://cs.wikipedia.org/wiki?curid=1367342", "title": "Tomasz Padura", "text": "Tomasz Padura\n\nTomasz Padura, také Tymko Padura (zřídka \"Padurra\") (21. prosince 1801 v Illinci, gubernii kyjevské – 20. září 1871 v Kozjatynu, gubernii kyjevské) byl polsko-ukrajinský básník a skladatel. Autor písně \"Hej, sokoly!\".\n\nPocházel ze šlechtické rodiny. Otec byl soudním vykonavatelem v Braclavi. Absolvent lycea Krzemienieckého. Byl stoupenec společného boje za nezávislost Poláků a Rusínů. Zúčastnil se listopadového povstání, kde bojoval v oddílu Wacława Rzewuskiho. Po povstání byl dvakrát uvězněn carskými úřady, po propuštění se trvale usadil v Machniwce.\n\nByl „kozáckým zpěvákem”, který popularizoval ukrajinský folklór prostřednictvím hudební tvorby. Překládal poezii Adama Mickiewicza (například je autorem překladu do ukrajinštiny poemy Konrád Wallenrod).\n\nPsal polsky i ukrajinsky. Jeho polská tvorba se řadí do tzv. ukrajinské školy polského romantismu.\n\nAutor mnoha písní (cca 200 v polštině i ukrajinštině) i velmi populárních. Mnoho z Padurovy tvorby vešlo do ukrajinského folklóru a zlidovělo. Nejznámější je jeho skladba \"Hej, sokoly!\", kterou původně složil jako polskou.\n\nJe pochován v Machniwce.\n\n"}
{"id": "1367355", "url": "https://cs.wikipedia.org/wiki?curid=1367355", "title": "Bioconductor", "text": "Bioconductor\n\nBioconductor je bioinformatický software vyvinutý pro analýzu velkoobjemových genomických dat. Jedná se o nástavbu využívající programovací jazyk R, která je, stejně jako R, open-source s možností vytvoření vlastních uživatelsky specifických balíčků (packages), kterých bylo (k únoru 2018) dostupných celkem 1473. Každý rok vychází dvě nové verze Bioconductoru, na kterých spolupracuje široká uživatelská komunita.\n\nVětšina komponent softwaru Bioconductor sestává z bioinformatických balíčků pro programovací jazyk R uchovávaných na vlastním repozitáři. Balíčky se specializují na práci s velkým množstvím biologických dat, typicky genomických nebo microarray dat. Oproti R má Bioconductor vlastní metodu pro stahování balíčků – používají se příkazy: \n\nmísto příkazu využívaného v programu R:\n\nK nejčastějšímu využití softwaru Bioconductor patří analýza genové exprese (microarray), manipulace s DNA a RNA sekvenčními daty (např. anotace, variant calling), vyhodnocování dat z průtokové cytometrie, dále se využívá i v epigenetice (metylace, vazba transkripčních faktorů) nebo proteomice s důrazem na možnosti zpracování velkého množství dat získaného např. sekvenováním nové generace nebo již zmíněnou průtokovou cytometrií. \nKromě dokumentace s popisem funkcí jednotlivých balíčků existuje ke každému z nich také soubor s příklady k vyzkoušení. Dokumentace i testovací soubor jsou umístěné ve složce „doc“ daného balíčku. K nejčastěji využívaným analýzám byla vytvořena specifická workflow – metodický postup provádějící uživatele analýzou dat od jejich importování až po finální výsledky s využitím vhodných balíčků Bioconductoru. Některé postupy jsou dokonce zveřejněné ve formě videí na portálu YouTube. Další manuály a možnosti využití softwaru Bioconductor jsou zveřejněny např. na stránkách Kalifornské univerzity nebo laboratoře EMBL. V případě problémů je možné také využít stránky poskytující uživatelskou podporu projektu. \n"}
{"id": "1367359", "url": "https://cs.wikipedia.org/wiki?curid=1367359", "title": "Seznam medailistů na mistrovství světa v klasickém lyžování", "text": "Seznam medailistů na mistrovství světa v klasickém lyžování\n\nSeznamy medailistů na mistrovství světa v klasickém lyžování:\n\n"}
{"id": "1367363", "url": "https://cs.wikipedia.org/wiki?curid=1367363", "title": "Entandrophragma cylindricum", "text": "Entandrophragma cylindricum\n\nEntandrophragma cylindricum je strom z čeledi zederachovitých, rostoucí v tropické Africe, zejména v pralesích okolo Guinejského zálivu. Bývá známý také pod názvy sapeli nebo aboudikro. Dosahuje výšky 45, výjimečně až 60 metrů. Jeho tvrdé červenohnědé dřevo se prodává jako náhražka mahagonu, vyrábí se z něj nábytek, parkety, dveře, čluny nebo hudební nástroje. \n\n"}
{"id": "1367364", "url": "https://cs.wikipedia.org/wiki?curid=1367364", "title": "HB Reavis", "text": "HB Reavis\n\nHB Reavis je mezinárodní developerská společnost patřící slovenskému miliardáři Ivanu Chrenkovi. Firma působí na Slovensku, v České republice, Polsku, Maďarsku, Německu, Turecku a Velké Británii; oficiální sídlo firmy je pak v Lucembursku. Firma vznikla v 90. letech. Vedle výstavby objektů firma své stavby dále i spravuje. Mezi projekt HB Reavis patří výstavba kancelářské budovy Varso Place ve Varšavě, revitalizace bratislavské čtvrti Nivy, kancelářský projekt One Waterloo v Londýně, podobný projekt Agora v Budapešti. Diskusi vyvolává projekt s názvem Vinohradská, ve kterém jde o demolici komplexu budov známých pod označením Transgas, proti které se staví část veřejnosti. Developer zde hodlá vystavět nové kancelářské budovy.\n\n"}
{"id": "1367369", "url": "https://cs.wikipedia.org/wiki?curid=1367369", "title": "Římskokatolická farnost Havlíčkova Borová", "text": "Římskokatolická farnost Havlíčkova Borová\n\nŘímskokatolická farnost Havlíčkova Borová je územním společenstvím římských katolíků v rámci havlíčkobrodského vikariátu královéhradecké diecéze.\n\nKostel v Havlíčkově Borové je poprvé doložen již ve 12. století. Původní románská stavba byla přestavěna ve stylu pozdní gotiky na přelomu 15. a 16. století. V letech 1953-1981 ve farnosti působil jako farář R.D. Václav Slavíček, který byl na začátku padesátých let jednou z obětí brutálního vyšetřování událostí kolem tzv. Číhošťského zázraku.\n\nFarnost nemá vlastního duchovního správce. Je administrována ex currendo z Velké Losenice.\n\n"}
{"id": "1367372", "url": "https://cs.wikipedia.org/wiki?curid=1367372", "title": "Slavoj Černý", "text": "Slavoj Černý\n\nSlavoj Černý (* 19. prosince 1932 Praha, + 9.7.2019) je český fyzikální chemik.\n\nGymnaziální studium absolvoval v letech 1943 až 1951 na Jiráskově klasickém gymnáziu a Akademickém gymnáziu v Praze. Poté studoval na Matematicko-fyzikální fakultě Univerzity Karlovy chemii, obor fyzikální chemie (1951 – 1956), kde obhájil diplomovou práci „Studium polarografických vlastností lipofilních listových barviv“. Po krátkém zaměstnání ve Výzkumném ústavu potravinářské technologie v Praze pak pracoval do roku 1961 jako výzkumný pracovník ve Výzkumném ústavu vzduchotechniky v Praze, kde se zabýval adsorpcí plynů na aktivním uhlí. V roce 1958 byl přijat do externí a v roce 1961 do řádné aspirantury v Ústavu fyzikální chemie Československé akademie věd. Po obhájení kandidátské práce „Adsorpční kalorimetrie na napařených filmech kovů“ v roce 1963 (hodnost CSc.) se stal vědeckým pracovníkem tohoto ústavu, jemuž zůstal věrný až do definitivního odchodu do důchodu v roce 2017. Zavedl zde metodu kalorimetrického stanovování velmi malých množství tepla uvolňovaného při interakci plynů s povrchy tenkých vrstev kovů a studoval zejména systémy přechodové kovy / uhlovodíky. Získané údaje mají význam pro objasňování mechanismu dějů probíhajících na katalyzátorech v chemickém průmyslu.\n\nJe autorem či spoluautorem téměř 60 publikací zahrnujících články v převážně zahraničních časopisech, kapitolu „Energy and Entropy of Adsorption“ v monografii „The Chemical Physics of Solid Surfaces and Heterogeneous Catalysis“ (editors D.A.King, D.P.Woodruff, vol.2, Elsevier, Amsterdam 1983), dále knihu M. Smíšek, S. Černý: „Aktivní uhlí“, SNTL, Praha 1962, (rozšířenou anglickou verzi „Active Carbon“, vydal Elsevier, Amsterdam 1970) a knihu V. Ponec, Z. Knor, S. Černý: „Adsorpce na pevných látkách“, SNTL, Praha 1968 (rozšířenou anglickou verzi „Adsorption on Solids“ vydal Butterworths, London 1974).    \n\nByl činný i překladatelsky. Knihu „Elektrony, fonony, magnony“, kterou přeložil z ruského originálu M. I. Kaganova, vydalo v roce 1985 SNTL v Praze, stejně jako předtím v roce 1964 učebnici „Chemická kinetika a katalýza“ ruských autorů G. M. Pančenkova a B. P. Lebeděva, kterou přeložil společně se Z. Knorem a V. Poncem.  \n\nV letech 1988 až 1991 byl zaměstnán na malý úvazek ve vedlejším pracovním poměru v Institutu hygieny a epidemiologie v Praze, kde se zabýval vlivem etanolu na kinetiku metabolismu vdechovaných par styrenu (publikace v časopise Int.Arch.Occup.Environ.Health 62, 243, 1990).\n\nV Ústavu fyzikální chemie ČSAV a jeho nástupců zastával funkce vědeckého tajemníka (1968 – 1971), předsedy Vědecké rady (1990), zástupce ředitele (1990 – 1996) a znovu vědeckého tajemníka (1996 – 2004).\n\nV orgánech Akademie byl členem Komory volených zástupců (1990 – 1993), Legislativní komise (1994 – 2001), Ediční komise (1994 – 1999) a dále atestačních komisí Ústavu makromolekulární chemie a Ústavu anorganické chemie.\n\nByl členem výboru Odborné skupiny pro termodynamiku Čs. společnosti chemické při ČSAV (1975 – 1990), členem organizačního výboru 1. československé kalorimetrické konference (1977) a organizačního výboru konference 10th IUPAC Conference on Chemical Thermodynamics (1988), a hlavním organizátorem Česko-německých letních akademií (1997 – 2003).\n\nV roce 1963 sňatek s  MUDr, Taťánou Jirkovskou, lékařkou Radioterapeutického ústavu v Praze. Synové Ing. Ivan Černý (1964), Ing. Martin Černý (1969).\n\n\n\n\n"}
{"id": "1367381", "url": "https://cs.wikipedia.org/wiki?curid=1367381", "title": "Milan Vranka", "text": "Milan Vranka\n\nMilan Vranka (* 7. dubna 1959 Trenčianske Teplice) je slovenský sportovní novinář, publicista a spisovatel, věnoval se převážně horolezectví (ač nehorolezec), ale také hokeji. Od roku 1982 pracoval v redakci denníku Šport, v devadesátých letech jako zástupce šéfredaktora.\n\nV letech 1974–1978 absolvoval Gymnázium v Trenčíně, 1978–1982 žurnalistiku na Filozofické fakultě Univerzity Komenského v Bratislavě. Knižně se představil jako spoluautor ročenky \"Šport vo svete\" (1985) a \"Albumu slávnych športovcov\" (1990), poté napsal třicítku knih. Byl oceněn prémií slovenského Literárního fondu za rok 2011 za kihu \"Nezvestní z Everestu\". Jeho kolegou byl např. Juraj Kardhordó, který zůstal na Manáslu (mezi jinými o něm psal v \"Pavoucích\").\n\n\"výběr\"\n\n"}
{"id": "1367388", "url": "https://cs.wikipedia.org/wiki?curid=1367388", "title": "Paralelní společnost", "text": "Paralelní společnost\n\nParalelní společnost (německy \"Parallelgesellschaft\") je pojem, který popisuje samoorganizaci etnické nebo náboženské menšiny typicky přistěhovaleckého původu, která minimalizuje svou společenskou, kulturní a prostorovou začleněnost do většinové společnosti a jejich morálních norem a zvyklostí. Tento pojem se liší od subkultury, kontrakultury a undergroundu.\n\nParalelní komunity, které existují ve společenských enklávách neboli ghettech bez výrazné interakce se svým okolím, se vytváří v zemích západní Evropy od 2. poloviny 20. století a jsou kontroverzním tématem politických i společenských debat.\n\nTermín paralelní společnost poprvé zmínil německý sociolog Wilhelm Heitmeyer v 90. letech 20. století. Téma paralelní společnosti vstoupilo do společenské a vědecké debaty o integraci imigrantů v 90. letech 20. století především v Evropě a je kontroverzním tématem.\n\nParalelní společnosti se vytvářejí v západní Evropě od 2. poloviny 20. století a vznikají v ghettech s převážně muslimským obyvatelstvem, kde se mezi místními obyvateli vyskytuje vysoká míra kriminality, nezaměstnanosti, vandalismu a násilí, podprůměrná vzdělanost a nízké příjmy. Vznik sociální „podtřídy“ znevýhodněných a diskriminovaných, nespokojených a zklamaných etnických menšin žijících v nejchudších oblastech vede k nepokojům a následně také vytváření teroristických sítí. S vytvářením paralelní společnosti však souvisí také to, že členové vzdělané střední třídy přistěhovaleckého původu mají často znemožněnou sociální mobilitu směrem vzhůru většinovou společností. Vytváří se následně stínová ekonomika v přistěhovaleckých čtvrtích a ghettech, které jsou mimo vládní kontrolu, a tím pádem se vytváří paralelní společnost.\n\nVe Spojených státech amerických oproti Evropě nevznikají značné paralelní společnosti muslimů díky jejich lepší integraci do americké multikulturní společnosti (viz melting pot).\n\nParalelní společnosti, u kterých nedochází k asimilaci, integraci nebo výrazné interakci s většinovou společnosti, jsou popsány a analyzovány mainstreamovými žurnalistickými zdroji v řadě zemí, jako jsou Švédsko, Dánsko, Nizozemsko, Belgie, Francie, Německo či Rakousko.\n\nPři neúspěšné integraci menšin do většinové společnosti existuje alternativa pro soužití různých skupin ve formě multikulturalismu. Proveditelnost a úspěšnost asimilace cizinců do společnosti a to, do jaké míry je eventuální multikulturalismus v Evropě žádoucí, jsou témata trvajících politických i společenských debat.\n\n"}
{"id": "1367389", "url": "https://cs.wikipedia.org/wiki?curid=1367389", "title": "Artur Mikhaylov", "text": "Artur Mikhaylov\n\nArtur Mikhaylov je baskytarista kapely Dymytry, ve které vystupuje v masce a pod jménem „R2R“. V kapele se podílí na skládání hudby, přičemž jsou jeho skladby jasně rozpoznatelné (obsahují často prvky jeho dalších oblíbených žánrů - dubstepu a elektronické hudby), mezi nejznámější patří \"„Strážná věž“\" nebo \"„Barikády“\". \n\nVyrůstal v Moskvě. Od 7 do 14 let se učil hru na klavír (jeho matka byla učitelkou v tomto oboru), od 14 let potom na klasickou kytaru. V 16 letech dostal svou první elektrickou kytaru, u které vydržel více než 10 let.\nNa baskytaru přesedlal, až když v jeho tehdejší kapele chyběl baskytarista. Zkusil si to a natolik oblíbil, že se baskytara stala od té doby jeho hlavním nástrojem. V lednu 2008 se přes konkurz dostal na pozici baskytaristy do své současné kapely, Dymytry.\n\nS kolegou z Dymytry, Janem Macků, se podílel na vzniku mobilní aplikace VeryHero, která má lidi motivovat k vykonávání a sdílení dobrých skutků. \n\nMá vystudovanou Fakultu psychologie na SGA Moskva. \n\nDříve působil v kapelách: No Name (školní kapela v Moskvě, 1996-1997), Black Pearl (ČR) \n\nOblíbené kapely: Metallica, Kiss, Rammstein, Megadeth, Nickelback \n"}
{"id": "1367390", "url": "https://cs.wikipedia.org/wiki?curid=1367390", "title": "Římskokatolická farnost Štoky", "text": "Římskokatolická farnost Štoky\n\nŘímskokatolická farnost Štoky je územním společenstvím římských katolíků v rámci havlíčkobrodského vikariátu královéhradecké diecéze.\n\nKraj kolem Štoků je uváděn v roce 1197 jako majetek řádu Německých rytířů. V roce 1233 se staly součástí majetkového zázemí kláštera v Želivu, kde tehdy působili benediktini. Součástí klášterního majetku zůstaly Štoky i poté, co byli benediktini v Želivě vystřídáni premonstráty. V roce 1250 je ve vsi doložena plebánie, ke které patronátní právo vykonával rod Lichtenburků. V 16. století začali farnost spravovat nekatoličtí duchovní. V roce 1623 byla farnost rekatolizována. Sídelní duchovní správce působil ve Štokách ještě koncem 80. let 20. století.\nFarnost je administrována ex currendo z Úsobí v sousedním humpoleckém vikariátu.\n\n"}
{"id": "1367391", "url": "https://cs.wikipedia.org/wiki?curid=1367391", "title": "Církev Nová naděje", "text": "Církev Nová naděje\n\nCírkev Nová naděje je registrovanou církví v České republice. Byla zaregistrována dne 3. září 2009 a tvoří ji v současnosti 10 sborů. Církev patří do skupiny tzv. protestantských církví pentekostálního (letničního nebo charizmatického) směru a v užším spektru spadá do Hnutí Víry. V čele církve od počátku stojí biskup Jerry William Lillard (nar. 8. srpna 1956). Při sčítání obyvatelstva v roce 2011 se k církvi přihlásilo 430 obyvatel České republiky.\n\nCírkev je tvořena 10 sbory. V minulosti zanikl sbor ve Velké Kraši, který existoval v letech 2009 až 2012. Současné sbory sídlí v Opavě, Humpolci, Jeseníku, Kroměříži, Olomouci, Ostravě, Příboře, Zlatých Horách, Praze a Jihlavě.\n\nCíkrev Nová naděje je sdružena s církví \"Church of God\" se sídlem v Clevelandu.\n\n\n"}
{"id": "1367397", "url": "https://cs.wikipedia.org/wiki?curid=1367397", "title": "Jaroslav Lukeš", "text": "Jaroslav Lukeš\n\nJaroslav Lukeš (5. únor 1912) byl československý lyžař.\n\nNa IV. ZOH v Garmisch-Partenkirchen 1936 skončil ve skocích na lyžích na 27. místě. Na V. ZOH ve Svatém Mořici 1948 skončil ve skocích na lyžích na 21. místě, v severské kombinaci na 35. místě a v běhu na lyžích na 18 km skončil na 78. místě.\nNa mistrovství světa v klasickém lyžování v roce 1935 ve Vysokých Tatrách skončil ve skoku na lyžích na 19. místě a v severské kombinaci na 15. místě.\n\n"}
{"id": "1367399", "url": "https://cs.wikipedia.org/wiki?curid=1367399", "title": "Francie na Zimních olympijských hrách 2018", "text": "Francie na Zimních olympijských hrách 2018\n\nFrancii na Zimních olympijských hrách v roce 2018 reprezentovala výprava 106 sportovců v 11 sportech.\n\n"}
{"id": "1367412", "url": "https://cs.wikipedia.org/wiki?curid=1367412", "title": "S.P.A.L.", "text": "S.P.A.L.\n\nSocietà Polisportiva Ars et Labor je italský fotbalový klub hrající v sezóně 2019/20 ve nejvyšší ligu sídlící ve městě Ferrara v regionu Emilia-Romagna.\n\nKlub byl založen salesiánským knězem v březnu roku 1907 jako \"Ars et Labor\" (umění a dílo).\nFotbalové odvětví bylo založeno v květnu 1910. Zpočátku fotbalový klub měl název \"Ferrara Foot-Ball Club\". Klub se již v sezoně 1920/21 zúčastnil nejvyšší ligy. Strávil v ní pět sezon po sobě. Sestoupil a hrál i třetí ligu. Do nejvyšší ligy se vrátil na sezonu 1951/52 a hrál ji až do 1963/64.\nNa konci sezony 2004/05 klub hlásí bankrot a končí. Je založen klub nový - \"SPAL 1907\" a hrají čtvrtou ligu. Ale i tento nový klub je 13. července 2012 z důvodu ekonomických problémů vyloučena ze Serie D.\nDíky starostovi města Ferrara je 9. srpna roku 2012 založen amatérský klub \"Società Sportiva Dilettantistica Real SPAL\". Do nejvyšší ligy se vrátili v sezoně 2017/18.\n\nV nejvyšší soutěži klub hrál celkem 24 sezon (prvně 1920/21). Nejlepší umístění je dělené 5. místo v sezoně 1959/60. V Italském poháru je největší úspěch finále v sezoně 1961/62.\n\nVe druhé lize klub odehrál 25 sezon a vyhrál ji 2x.\n\n\n\n\n"}
{"id": "1367416", "url": "https://cs.wikipedia.org/wiki?curid=1367416", "title": "České kluby v hokejové lize mistrů", "text": "České kluby v hokejové lize mistrů\n\nHokejová liga mistrů je evropská mezinárodní hokejová soutěž. Česko bylo v sezoně 2019/20 zastoupeno 4 týmy, které si postup vybojovaly na základě svého umístění v ELH.\n\nČeská hokejová extraliga je jedná z členské hokojové ligy a stála u zrodu CHL.\n\nTyto 4 týmy měly až do sezóny 2016/17 pokaždé zajištěnou účast v CHL, jelikož jsou zakládajícími kluby. To se změnilo v sezóně 2017/18, odkdy se do CHL postupuje už jen podle dosažených výsledků v ELH.\n\n"}
{"id": "1367419", "url": "https://cs.wikipedia.org/wiki?curid=1367419", "title": "Jižní Korea na Zimních olympijských hrách 2018", "text": "Jižní Korea na Zimních olympijských hrách 2018\n\nJižní Koreu na Zimních olympijských hrách v roce 2018 reprezentovala výprava 123 sportovců v 15 sportech.\n\n"}
{"id": "1367424", "url": "https://cs.wikipedia.org/wiki?curid=1367424", "title": "Rover 400/45", "text": "Rover 400/45\n\nRover 400 a později Rover 45 je řada malých rodinných automobilů nižší střední třídy, které v letech 1990-2005 vyráběla britská automobilka Rover. Vozidlo bylo výsledkem společného vývoje během spolupráce Roveru s automobilkou Honda. První generace řady 400 byla postavena na společné platformě s modelem Honda Concerto a řada 400 Mk2 byla založena na modelu Honda Domani/Civic.\n\nV některých modelech Rover byly použity zážehové motory Honda a naopak vznětové motory řady Rover L series v automobilech Rover i Honda byly navrženy a vyráběny Roverem a to do doby než Honda navrhla vlastní vznětový motor.\n\nPrvní generace řady 400, která byla vyráběna jako čtyřdveřový sedan od dubna 1990 byla prakticky jen upravenou verzí druhé generace hatchbacků řady Rover 200. Obě řady také během vývoje sdílely kódové označení R8, přičemž řada 200 přišla do výroby o 6 měsíců dříve.\n\nStejně jako model 200 byl i tento navržen ve spolupráci s automobilkou Honda (která vyráběla svůj sdílený model Concerto určený pro Evropu) a oba modely sdílely i výrobní linky v továrně Rover v Longbridge. Oba modely využívaly stejnou platformu podvozku a mechaniku jako Honda, ale zadní část karoserie modelu 400 byla navržena Roverem a řada 400 se tím od ostatních modelů odlišovala. Interiér vozu a elektrická instalace byly shodné s vozem Rover 200 \"R8\".\n\nVarianta combi byla následně vyvinuta dceřinou firmou Rover Special Products. S označením \"Rover 400 Tourer\" zůstal ve výrobě vedle druhé generace řady 400 do roku 1998, protože za něj nebyla v druhé generaci vyvinuta žádná náhrada. Mnoho z těchto combi bylo vyvezeno do Japonska.\n\nRover 200 a 400 verze R8 byly prvními vozidly, kde byla použita nová řada motorů K-Series. První agregáty byly šestnáctiventilové o objemu 1.4 litru (1,396 cc) se dvěma vačkovými hřídeli v hlavě válců. Verze s motorem 1.6 litru (1.590 cc) byly osazovány motory Honda D16A6 a D16Z2 SOHC nebo D16A8 DOHC, zatímco řada motorů Rover M-Series o objemu 2.0 litru z modelové řady Rover 800 byla osazována nejprve v roce 1991 a to ve sportovních verzích.\n\nVšechny modely Rover 400 měly pohon předních kol, přičemž verze s motorem 1.4 litru měly instalovánu převodovku R65 vyvinutou Roverem ve spolupráci s Peugeotem a verze s motory 1.6 a 2.0 litry převodovku Rover PG1. Rover 420 GSI turbo a GSI Sport turbo, vyrobené v omezeném počtu, byly vybaveny motory řady Rover T-Series s turbodmychadlem a výkonem 197 k (147 kW).\n\nK dispozici byly také dva dieselové motory s nepřímým vstřikováním (neelektronicky řízené vstřikovací čerpadlo Lucas CAV) vyráběné koncernem PSA. Na výběr byl atmosférický naftový motor XUD9 o objemu 1,9 litrů nebo přeplňovaný 1,8 XUD7T. Tyto motory byly ve vozech Peugeot a Citroën vrcholem modelových řad, ale u Roveru tomu tak nebylo a to kvůli častým poruchám a také stávkám ve výrobě.\n\nDo těchto motorů bylo také instalováno, namísto neelektronicky řízeného, vstřikování Bosch HPVE Direct Injection Rover MDi / Perkins Prima použité již v modelech Austin Maestro a Montego, protože původní motor, ač s nižší spotřebou paliva byl příliš hlučný a pro nové modely byl jeho chod shledán příliš nekultivovaným.\n\nZhruba v druhé polovině roku 1992 prošla řada faceliftem (společně s řadou Rover 200) a zavedl se opět design typický pro dřívější modely automobilů Rover, mřížka nasávaní vzduchu vpředu, která se také objevila na faceliftu řady 800 (\"R17\"). Tato změna byla provedena bez zásahu do stávající konstrukce, ale poskytla výraznější příklon k tzv. \"rodinnému vzhledu\" Roveru a určité odlišení se od modelu Honda Concerto.\n\nDruhá generace řady 400 s kódovým označením Theta nebo HH-R, byla představena v létě roku 1995 jako hatchback a později jako sedan. Tentokrát byla založena na společné platformě s vozem Honda Domani, který byl představen v Japonsku v roce 1992 a byl prodáván jako součást evropské řady Honda Civic jako pětidveřový hatchback. Tato řada již tak úzce nesouvisela s řadou 200, která byla Roverem nezávisle na Hondě přepracována, ale stále sdílela mnohé součásti s vozy řady 400.\n\nByly osazeny benzínovými motory řady Rover K-Series o objemech 1,4 a 1,6 litru, dále 1,6 litru Honda D-Series SOHC (pouze s automatickou převodovkou) a 2,0 litru Rover T-Series a také naftovým motorem 2,0 litru Rover L-Series turbodiesel, který pocházel z luxusnější řady Rover 600.\n\nNasazení tohoto nového modelu bylo způsobeno tím, že nabídka Roveru v segmentu automobilů nižší střední třídy v té době bylo pouze stárnoucí Montego a tuto mezeru společnosti na trhu bylo třeba vyplnit. Model ve verzi sedan pro řadu 400 byl představen až později. Honda Civic, která s řadou sdílela stejnou platformu a techniku nebyla ve Velké Británii ve verzi sedan vůbec prodávána, ačkoli čtyřdveřové verze byly na jiných trzích k dispozici. Celkově tato strategie pomohla zvýšit atraktivitu automobilky Rover na trhu v segmentu automobilů vyšší střední třídy a lépe rozlišovat mezi těmito vozy řady 400 a 600.\n\nV říjnu 1999 byl Rover 400 faceliftován a vznikla tak modelová řada Rover 45. Byl opět uveden na trh jako konkurence vozů Ford Focus a Vauxhall Astra, jelikož větším vozům jako Ford Mondeo a Vauxhall Vectra svými proporcemi konkurovat nemohl. Od léta 2001 byla spuštěna také výroba a prodej sportoního derivátu pod značkou MG. Tento model byl pojmenován MG ZS.\n\nBenzínové motory o objemu 1,4, 1,6 a 1,8 litru zdědil z řady 400 (kromě motoru Honda), ale benzínový čtyřválcový dvoulitr byl nahrazen vidlicovým šestiválcem z většího Rover 75 přičemž tato pohonná jednotka byla k dispozici pouze na verzi sedan. Model 45 byl vybaven lepšími sedačkami z modelu 75 a i když byla už řada 400 velmi dobře ovladatelná, podvozek byl přenastaven tak, aby poskytoval mnohem lepší kontrolu jízdních vlastností s rychlejší odezvou řízení.\n\nRover 45 byl od roku 1999 k dispozici s převodovkou Rover/PSA R65 z předešlé řady, ale od roku 2003 byla nahrazena modernější IB5, která vznikla ze společného vývoje firem Getrag a Ford. Dále byla dodávána převodovka německého výrobce ZF Sachs AG s plynule proměnným převodovým poměrem (CVNT), která byla dříve použita i v roadsteru MG F. Tato zvláštní konstrukce automatické převodovky CVT se skládá z olejem chlazeného laminovaného ocelového pásu (s externím olejovým chladičem), který běží na proměnných řemenicích. U modelů s motorem 2.0 V6 však byla používána pětistupňová automatická převodovka Jatco JF506E.\n\nPřepracovaný model se vyznačoval zdokonalenými úrovněmi vybavení, pohodlným interiérem a sníženými cenami ve srovnání s předcházejícími modely řady 400. Přestože cena byla nyní ve srvonání s jinými malými rodinnými vozy na stejné či nižší úrovni, Rover 45 i tak ztrácel podíl na trhu, jelikož jeho šance na úspěch snižoval v té době již stárnoucí design.\n\nFacelift na jaře roku 2004 byla poslední snaha společnosti MG Rover o zvýšení prodejů modelu Rover 45. Byl přepracován design včetně nové přední a zadní masky, nově navržená palubní deska, přepracovaný podvozek, vylepšené vybavení a snížené ceny. Některé z těchto změn byly zapotřebí také kvůli ukončení výroby modelu Honda Domani v Japonsku, protože Honda odmítla pokračovat v dodávkách některých dílů.\n\nVýroba automobilu byla zastavena v dubnu 2005 kvůli bankrotu společnosti MG Rover. Honda rychle ukončila licenční smlouvu s MG Rover a zbavila se zbývajících nástrojových a montážních linek pro výrobu vozu z Longbridge a to ještě před prodejem MG Roveru čínské společnosti Nanjing Automotive, což znamenalo, že žádná verze modelu Rover 45 / MG ZS už nikdy nebyla společností Nanjing Automotive vyráběna.\n\nModely Rover 45 byly testovány třemi nezávislými testy organizace Thatcham's New Vehicle Security Ratings (NVSR) a dosáhly těchto hodnocení:\n\nV modelech Rover 400 (1995–1999) a Rover 45 (2000–2005) byly použity tyto pohonné jednotky:\n\nNa konci devadesátých let byl jako náhrada za modely Rover 25 a 45 společností Rover Group vyvíjen prototyp pod kódovým označením R30. Měli být uvedeny na trh v roce 2003 jako Rover 35 a 55 a měli být založeny na zcela nové platformě. Při uvedení do provozu měla tato řada používat motory K-Series, avšak do roku 2006 je měla nahradit nová řada motorů Valvetronic. Projekt R30 byl zrušen, když BMW v březnu 2000 rozprodalo svůj podíl v Rover Group. \n\nJe možné, že některé části z vývojových prací byly nakonec použity v BMW řady 1. \n\nPo ukončení projektu R30 od roku 2001 MG Rover plánoval nahradit modelovou řadu 45 modelovou řadou založenou na platformě Rover 75. Kolektivně označovaný jako projekt \"RD/X60\" project (někdy také psaný jako \"RDX60\"). Modelová řada měla zahrnovat následující varianty::\n\n\nNáhled toho, jak mohl vypadat RD62 \"Tourer\", bylo možné vidět při uvedení na autosalonu v Ženevě v roce 2002 ve formě koncepčního vozu Rover TCV (Tourer Concept Vehicle).\n\nBěhem vývojových prací se však projektový partner, společnost Tom Walkinshaw Racing (TWR) dostal do konkurzu. Tím MG Rover ztratil přístup k většině počítačem již vytvořených a zpracovaných projektových prací pro své nové vozidlo. Bylo sice vynaloženo nemalé úsilí o jejich zpětné získání od správců konkurzní podstaty, avšak výsledná nejistota a zdržení znemožnily jakýkoliv pokrok v projektu.\n\nNakonec neúspěšná dohoda s čínskou automobilkou SAIC z roku 2004 měla zahrnovat mimo jiné i uvedení náhrady za stárnoucí model 45 a projekt RD/X60 byl pravděpodobně nejvhodnějším kandidátem. Nakonec z jednání sešlo a žádná taková společná dohoda nebyla uzavřena. Po zhroucení společnosti MG Rover koupila společnost SAIC část duševního vlastnictví společnosti a uvedla koncept nazvaný Roewe W2. Stejně jako RD/X60 byl koncept částečně založen na platformě Rover 75. W2 byl zaveden do výroby v roce 2008 jako Roewe 550. Hatchback derivát 550 byl v roce 2009 uveden jako MG6.\n\n\n"}
{"id": "1367426", "url": "https://cs.wikipedia.org/wiki?curid=1367426", "title": "Pavla Melková", "text": "Pavla Melková\n\nPavla Melková (* 18. února 1964, Praha) je česká architektka, výzkumnice a teoretička architektury. Od roku 2011 vyučuje na Fakultě architektury ČVUT, a zároveň od roku 1996 působí v architektonickém ateliéru MCA, který založila a vlastní spolu s doc. ing. arch. Miroslavem Cikánem. V roce 2012 založila Kancelář veřejného prostoru na Institutu plánování a rozvoje hlavního města Prahy. V témže roce se stala spolu s Miroslavem Cikánem držitelkou absolutní Grand Prix Obce architektů za revitalizaci Bastionu u Božích muk v Praze 2. Od roku 2018 je členkou Kolegia ředitele, místopředsedkyní Gremiální rady a vedoucí Odborně-vzdělávacího programu Institutu plánování a rozvoje hlavního města Prahy. Věnuje se také volné umělecké tvorbě, vydala mj. sbírku básní \"Hrany dne\" a vytváří výtvarné objekty.\n\nVystudovala Fakultu architekturu ČVUT v Praze (1987), kde absolvovala doktorské studium a habilitovala se s titulem doc. (2017). V roce 2014 absolvovala semestrální pobyt na Kolumbijské univerzitě v New Yorku, kde pracovala pod vedením britského architekta a profesora architektury Kennetha Framptona na Graduate School of Architecture and Planning. Zároveň byla i na odborné stáži na New York City Department of City Planning, který se zabývá urbanismem a architekturou města.\n\nÚstředním tématem, který se prolíná jak teoretickou, tak praktickou tvorbou Pavly Melkové, je zkoumání vlivu architektury na člověka a společnost. Na toto téma vydala řadu knih a pravidelně přednáší pro odborníky i veřejnost, například na konferenci reSITE. Prosazuje veřejný prostor jako důležitou součást měst, která je klíčovým prvkem k tomu, aby se v něm obyvatelé cítili dobře. Podporuje také rekonstrukce nebo revitalizace starší zástavby. Ve své vědecké práci se kromě role architektury v životě člověka zabývá také rolí komunikace v architektuře. Na FA ČVUT v té souvislosti založila nový předmět Koncept a interpretace, který propojuje odborníky z praxe se studenty.\n\nPavla Melková se v rámci svého působení v architektonické kanceláři MCA atelier (spolu s Miroslavem Cikánem) podílí na řadě staveb, revitalizací či návrhů úprav veřejných prostor, památníků apod., a to jak v České republice, tak v zahraničí (zejména v Rakousku). V České republice je oceňovaná zejména revitalizace Bastionu XXXI v letech 2009-10 pro Městskou část Praha 2. Součástí revitalizace byla obnova veřejných prostor bývalého opevnění, jehož historie sahá až do doby Karla IV., a stavba nové kavárny. Revitalizace umožnila zpřístupnit veřejnosti dříve zanedbaný prostor a vytvořila novou stavbu zapuštěním do svahu tak, aby nebránila ve výhledu na město.\n\nZ dalších prací ve veřejném prostoru jsou významné například rekonstrukce Husova sboru architekta Pavla Janáka na Vinohradech (v letech 2000-2009), Národní památník hrdinů heydrichiády v Praze (realizovaný v roce 2012) či památník Jana Palacha v jeho rodném domě ve Všetatech. Návrh na památník Jana Palacha získal první místo v architektonicko-umělecké soutěži, vyhlášené Národním muzeem v roce 2015. Jeho realizace je plánovaná na rok 2019. \n\n\n"}
{"id": "1367431", "url": "https://cs.wikipedia.org/wiki?curid=1367431", "title": "Luděk Matura", "text": "Luděk Matura\n\nLuděk Matura (9. srpna 1920 – 2. července 1942 Pardubice) byl úředník a během druhé světové války účastník protinacistického odboje, spolupracovník skupiny Silver A.\n\nLuděk Matura byl úředníkem městského popisného úřadu v Pardubicích, který se narodil a žil v tehdy samostatné obci Svítkov v dnešním čp. 502 v Přerovské ulici. V mládí absolvoval hospodářskou školu v Chrudimi. Během druhé světové války se zapojil do protinacistického odboje. Mmj. pomáhal jednatelce pardubického ochotnického spolku Áje Žváčkové obstarat falešné dokumenty pro parašutisty. 17. června 1942 jel na kole do vesnice Ležáky varovat radistu Jiřího Potůčka. Společně během noci odvezli ze Švandová mlýna radiostanici \"Libuše\" opět na kolech do Mnětic, kde jí společně s Josefem Chrbolkou zakopali v lese.\n\nLuděk Matura byl zatčen 20. června během představení svítkovského kina. Přihlásil se až na druhou výzvu poté, co zasahující příslušníci Gestapa pohrozili zastřelením nevinných diváků. Po výsleších a věznění v pardubické věznici byl Luděk Matura popraven na pardubickém Zámečku 2. července 1942. Ve stejný den byli popraveni i Ája Žváčková a Josef Chrbolka.\n\nNa jeho počest byla na pardubickém sídlišti Dubina pojmenována jedna z ulic. Na jeho domě ve Svítkově byla po válce umístěna pamětní deska. Během let 2015/16 proběhla demolice domu a výstavba nového. Pamětní deska byla v roce 2017 přenesena na kamenný blok ve svítkovském parku. Jeho jméno je uvedeno i na blízkém pomníku věnovaném obětem první i druhé světové války.\n\n"}
{"id": "1367466", "url": "https://cs.wikipedia.org/wiki?curid=1367466", "title": "Josef Kolář", "text": "Josef Kolář\n\nJosef Kolář (15. března 1830 Sylvárův Újezd – 23. dubna 1910 Praha) byl český slavista, překladatel a pedagog.\n\nJeho otec byl chalupník František Kolář ze Sylvárova Újezdu (Aujezd-Sylwaru) č. 8 (dnes katastr obce Ostroměř u Hořic), matka Františka, roz. Bičišťová pocházela z Chlumu. Josef Kolář měl čtyři mladší sourozence a byl předurčen k učitelskému povolání. V letech 1844–1850 studoval na gymnáziu v Jičíně, po přestěhování do Prahy maturoval s vyznamenáním v r. 1852 na Akademickém gymnáziu. Po studiích přírodních věd a filologie na pražské univerzitě v letech 1852–1856 se stal gymnaziálním suplentem na Jungmannově soukromém ústavu a na Akademickém gymnáziu. V letech 1861 podnikl jako zástupce Muzea Království českého výpravu do Nového Sadu, Bělehradu a dalších významných míst v Srbsku. 1863–64 podnikl studijní cestu do Polska (Krakov, Varšava) a Ruska, (Petrohrad, Moskva, Nižný Novgorod, Kazaň), při níž mimo jiné navštívil Bachčisaraj. Důkladné studijní pobyty uskutečnil též v Německu (1864-65), v r. 1867 se zúčastnil etnografické výstavy v Moskvě a r. 1874 archeologického sjezdu v Kyjevě.\n\nV prosinci 1864 byl jmenován učitelem, později docentem slovanských jazyků na Královské zemské polytechnice v Praze. Od roku 1868 vyučoval na technice polštinu s platem 400 zl. ročně a zároveň se stal mimořádným členem Královské české společnosti nauk. Kromě výuky na polytechnice začal v roce 1867 působit na filozofické fakultě pražské univerzity jako vyučující polštiny, r. 1868 se stal lektorem ruštiny a od r. 1883 též srbochorvatštiny (s platem 600zl ročně. Působil jako soudní překladatel při Zemském soudu v Praze (1870–1873) a navíc vyučoval ruštinu i na Česko-slovanské obchodní akademii v Praze (1872-1874). Souběžně s pedagogickou činností působil od r. 1893 v knihovně, později jako knihovník a sekretář Muzea Království českého.\n\n11. července 1871 se v kostele Panny Marie Vítězné oženil s Marií roz. Strachovou (1852 Praha–1922 Praha). Svědkem byl Kolářův přítel, sólista petrohradské opery Josef Václav Paleček, též Осип Осипович Палечек, (1842 Jestřábí Lhota u Kolína-1915 Petrohrad). Dospělosti se dožily čtyři děti Josefa Koláře – významnějšími se stali syn Miroslav Josef Kolář (1875 Praha–1928 Praha) jako náměstek ředitele Zemské banky království Českého; dcera Růžena Kolářová (1872 Praha–1959 Bratislava), provdaná za slovenského právníka a pozdějšího rektora Univerzity Komenského v Bratislavě Prof. JUDr. Augustína Rátha, žila na Slovensku a věnovala se etnologii a literatuře; nadějný absolvent konzervatoře, skladatel (např. 1909-Šumařovo dítě) a majitel hudební houslové školy na pražských Vinohradech Bohuslav \"Bohuš\" Kolář (1877 Praha-1919 Praha).\n\nJako slavista byl Josef Kolář uznáván nejen v Čechách, ale i v zahraničí. Byl členem Svobodné společnosti přátel ruské slovesnosti (Volnoje obščestvo ljubitělej rossijskoj slovesnosti), která vznikla již r. 1804 s cílem oživení vědeckého myšlení vysokoškolských studentů a profesorů a byla propojena s děkabristy, Moskevské archeologické společnosti při Moskevské univerzitě a Společnosti srbské literatury v Bělehradě. Za kulturní práci byl vyznamenán rytířským stupněm Řádu knížete Danila I. za nezávislost Černé Hory. V pedagogické činnosti se zabýval filologií, praktickou výukou jazyků a rozbory literárních děl, ve své době byl nejdéle učící polonista na pražské univerzitě. Jeho snaha získat profesuru v oborech srovnávacího jazykozpytu slovanského pro praktické učení jazyků slovanských na pražské univerzitě byla však zamítnuta s odůvodněním, že činnost univerzitního profesora je vědecká, a nikoliv praktická. Od 15.3.1893 vypomáhal také v knihovně Muzea Království českého.\n\nV roce 1908 byl na vlastní žádost zproštěn univerzitních povinností s císařem vyměřenou penzí ve výši 2 700 korun, a až do své smrti v dubnu 1910 působil v Muzeu Království českého. Je pohřben v rodinném hrobě na Olšanských hřbitovech (VI/2) v Praze. Literární pozůstalost a další památky jsou uloženy v Památníku národního písemnictví pod heslem Kolář Josef, č. fondu 818.\n\nVlastní básně a velké množství překladů publikoval zejména v časopisech \"Lumír\", \"Zlaté klasy\" a \"Časopis Musea Království českého\", psal též do \"Národních listů\" a \"Pražských novin\". Jako přispívatel do \"Ottova slovníku naučného\" zpracoval pod značkou \"Kol.\" hesla: \"Akadémie\" (část) a \"Borodino\". Napsal i několik operních libret, nejvýznamnější se stal text k opeře \"Marie Potocká\". Zkomponované verše vycházely z Puškinovy sbírky \"Bachčisarajská fontána\" a Miczkiewiczových \"Krymských znělek\". Libreto zhudebnil v roce 1868 Leopold Měchura (Opus 107), avšak dílo nebylo přijato hudebními kritiky s valným nadšením. \n\nPřehled díla:\n\nPřeklady\n\n"}
{"id": "1367468", "url": "https://cs.wikipedia.org/wiki?curid=1367468", "title": "Kirov (rozcestník)", "text": "Kirov (rozcestník)\n\nKirov může znamenat:\n\n"}
{"id": "1367474", "url": "https://cs.wikipedia.org/wiki?curid=1367474", "title": "Švédsko na Zimních olympijských hrách 2018", "text": "Švédsko na Zimních olympijských hrách 2018\n\nŠvédsko se účastnilo Zimních olympijských her 2018 v Pchjongčchangu v Jižní Koreji od 9. do 25. února 2018.\n\n"}
{"id": "1367481", "url": "https://cs.wikipedia.org/wiki?curid=1367481", "title": "Obsah (rozcestník)", "text": "Obsah (rozcestník)\n\nObsah může označovat:\n\n"}
{"id": "1367487", "url": "https://cs.wikipedia.org/wiki?curid=1367487", "title": "Jinyunpelta", "text": "Jinyunpelta\n\nJinyunpelta („štít z oblasti Jinyun“) byl rod ptakopánvého dinosaura ze skupiny ankylosauridů. Zahrnuje zatím jediný známý druh (\"J. sinensis\"), formálně popsaný v roce 2018 týmem čínských paleontologů. Fosilie tohoto býložravého obrněného dinosaura byly objeveny v sedimentech souvrství Liangtoutang na území čínské provincie Če-ťiang. Stáří nálezu je křídové, konkrétně pochází z geologického stupně alb až cenoman (před 125 až 94 miliony let). Jde o prvního a nejlépe dochovaného ankylosaurida z jihu Číny. Dochovaly se také fosilie ocasní palice tohoto dinosaura.\n\nProvedená fylogenetická analýza ukázala, že \"Jinyunpelta\" je vývojově nejprimitivnějším známým zástupcem podčeledi Ankylosaurinae v rámci čeledi Ankylosauridae.\n\n\n"}
{"id": "1367490", "url": "https://cs.wikipedia.org/wiki?curid=1367490", "title": "Manuel Azaña", "text": "Manuel Azaña\n\nManuel Azaña Díaz (10. ledna 1880 Alcalá de Henares, Španělsko – 3. listopadu 1940 Montauban, Francie) byl levicový politik, španělský prezident a předseda vlády v období druhé republiky. V době jeho prezidentování propukla ve Španělsku občanská válka. Po porážce republikánů v roce 1939 rezignoval na funkci prezidenta republiky a uprchl do exilu ve Francii. Už o rok později zde zemřel.\n\nPocházel z bohaté rodiny, stal se však brzo sirotkem. V důsledku přísné výchovy mnichy Řádu augustiniánů v Escorialu ztratil podle svého pozdějšího doznání křesťanskou víru. Začal se věnovat studiu práv, které dokončil v roce 1897 na univerzitě v Zaragoze. Stal se advokátem a promoval v roce 1900 na Universidad Complutense Madrid. Byl pak úředníkem.\n"}
{"id": "1367493", "url": "https://cs.wikipedia.org/wiki?curid=1367493", "title": "Kostel svatého Josefa (Úherce)", "text": "Kostel svatého Josefa (Úherce)\n\nKostel svatého Josefa je novorománský kostel z roku 1901, který stojí v severozápadním koutu návsi v Úhercích.\n\nObec Úherce, ležící asi 1,5 km jižně od Nýřan, je poprvé připomínána v roce 1213, kdy král Přemysl Otakar I. potvrdil darování obce ženskému premonstrátskému klášteru v Chotěšově. Do roku 1782 patřila ves Úherce do majetku tohoto kláštera. V roce 1785 byla udělena expozitura a od roku 1787 je v Úhercích fara s podacím právem opatu kláštera Teplá. \n\nNa místě současného kostela stával barokní kostel, který byl podle pramenu 11/\" malý a skládal se z presbytáře třemi boky zakončeného, z obdélné lodi a z věže v průčelí. Původně měl malou vížku na střeše, hlavní věž byla přistavena teprve roku 1827. Místa v něm bylo pro 480 osob. Roku 1899 byl již ve stavu tak chatrném, že musel být uzavřen a v následujícím roce zbořen, aby uvolnil místo pro novostavbu. Po dobu stavby se bohoslužby konaly v dřevěném prozatímním kostelíku vystavěném pro tento účel.\n\nV roce 1900 bylo přikročeno ke stavbě kostela nového, k němuž 19. března opat tepelský Alfred Ambros Clementso slavnostně položil základní kámen. Stavba byla provedena podle plánu Františka Josefa Erharta z Plzně, jiné prameny uvádí jako architekt Josefa Schaffera z Mariánských Lázní.\n\nKoncem roku 1901 byl kostel dokončen a dne 15. prosince jej konsekroval světící biskup dr. Václav Frind. Nový kostel byl zasvěcen sv. Josefu.\n\nBohoslužby skončily v padesátých letech vystěhováním německého obyvatelstva. Objekt byl zemědělsky využíván do roku 2002. Kostel byl v akutním ohrožení existence, převzala jej obec a zahájila rozsáhlé záchranné práce. V roce 2006 byla ustavena nadace,která se zabývá obnovou kostela. Za dobu činnosti nadace se podařila kompletní střecha, osadit část vitrážových oken, hodiny a zvon na věži.\n\nKostel je vystavěn v novorománském slohu. Loď má v půdorysu tvar kříže, obě prostory příčné i podélné mají trámový strop. V jihovýchodním rohu mezi presbytářem a příčnou lodí stojí věž. Okna jsou trojitá, vyplněná malbami na skle. V okně severním je malba představující sv. Hroznatu s pohledy na klášter tepelský a chotěšovský. V okně jižním je malba představující sv. Norberta. Uvnitř příčné lodi je umístěn oltář sv. Vojtěcha a sv. Jana Nepomuckého. Naproti těmto oltářům jsou výklenky, v jednom je křtitelnice, ve druhém socha panny Marie Lourdské.\n\nČtveřice nových zvonů byla ulita u Petra Hölzera, c. k. dvorního zvonaře, ve Vídeňském Novém Městě v roce 1901. Všechny jsou ozdobené znakem tepelským, největší z nich je zdoben reliéfy znázorňující skutky milosrdenství.\n\n"}
{"id": "1367495", "url": "https://cs.wikipedia.org/wiki?curid=1367495", "title": "Rover 8", "text": "Rover 8\n\nRover 8 byl malý vůz s jednoválcovým motorem o objemu 1327 ccm o výkonu 8 koní vyrobený britskou automobilkou Rover. Jednalo se o první vůz Roveru. Na tomto modelu bylo pozoruhodné, že nebyl vybaven v té době běžným šasi, ale páteřovým rámem. První model byl vyráběn v letech 1904 až 1912. V roce 1911 a 1912 byla nabídka rozšířena o motor typu Daimler-Knight s šoupátkovým rozvodem.\n\nPo první světové válce byl nabízen od roku 1919 do roku 1925 s novým dvouválcovým motorem o objemu 998 ccm a výkonu 8 koní (později 1134 ccm). V roce 1924 byl nahrazen modelem Rover 9 s čtyřválcovým motorem o objemu 1074 ccm.\n\nAutomobil s neobvyklou strukturou byl navržen Edmundem Woodwardem Lewisem (1870–1941), který k Roveru přešel od firmy Daimler. Namísto konvenčního podvozku měl automobil páteřový rám, který byl tvořen klikovou skříní motoru, skříní převodovky, skříní kardanu a skříní zadní nápravy přičemž vše bylo spojeno v jedno jako součást nosníku. Neodpružený páteřový rám, v zadní části oddělený od pneumatik, byl nezávisle zavěšen na přední nápravě v jediném bodě otočnou příčnou listovou pružinou, což nepřispělo k příčné stabilitě a celé vozidlo se tedy opíralo o pouhé tři body.\nTělo bylo pomocí vlastního pomocného rámu namontováno na zadní nápravě pomocí půleliptických listových pružin.\n\nAutomobil byl poháněn jednoválcovým motorem o objemu 1327 cm³ s vývrtem 114,3 mm a zdvihem 127,0 mm. Sací a výfukové ventily byly mechanicky ovládané.\n\nVůz měl neobvyklé ovládání pedálu, které ovládalo vačkovou hřídel a tím zajišťovalo přídavnou motorovou brzdu.\n\nKdyž bylo potřeba zpomalit motor, nožní páka řidiče nejprve posunula vačky aby tak snížila zdvih ventilu, a pak se při dalším tlaku na páku ventily úplně zavřely a motor se tím pádem stal účinným vzduchovým kompresorem zpomalující zadní kola.\nPři běžné rychlosti motoru 900 ot/min produkoval 8 koňských sil. Pokud však bylo třeba vyššího výkonu, šlo motor zrychlit až na 1500 ot/min pomocí opatrného nastavení škrtící klapky a předstihu. Nad spalovacím prostorem je hliníková deska po jejímž odstranění je možno kontrolovat prostory vodního chlazení při zablokování nebo kvůli potenciálnímu zablokování. Klikový hřídel a vačkový hřídel byly vybaveny velkými kuličkovými ložisky. Zapalovací svíčka se nachází těsně nad přívodním ventilem. Elektrický proud je zajištěn akumulátorem a vysokorychlostní indukční cívkou Bassée-Michel a časovým spínáním. Vodiče tedy mohou být velmi krátké. Pokud by došlo k nějakému zkratu, vypínač na středu volantu by automaticky vypnul zapalování.\n\nVodní pumpa na bázi šroubu čerpá vodu ze základny chladiče a tlačí ji přes chladicí kanálky motoru k jeho horní nádrži odkud se opět dostane do základny přes dvanáct měděných trubek, které jsou opatřeny hliníkovým žebrováním. Řemenice na konci klikové hřídele pohání ventilátor, který tak žene vzduch skrz radiátor.\n\nCeloocelová mokrá spojka má tvar zvonku s pružinami a na výstupním hřídeli se spojuje s plovoucím litinovým kotoučem, který přenáší energii na třírychlostní převodovku. Rychlosti převodovky jsou pak:\n\nNejvyšším převodovým stupněm je přímý pohon ze spojky do zadního zkosení na diferenciálu v hliníkovém odlitku zadní nápravy. Ekonomická výroba byla zajištěna tím, že se převodovka vyráběla ze tří velikostí jednoho typu ozubeného kola. Řadicí páka je umístěna ve spodní části volantu a ovládá tím soustřednou trubici kolem sloupku řízení.\n\n\nPřední náprava je tvořena ocelovou trubkou. Oba konce nápravy jsou opatřeny malou sadou otočných čepů s kuličkovými ložisky ve věnci a každé kolo je pak s řídícím mechanismem spojeno příčným táhlem. Táhlo je spojeno s patkou hřídele řízení dvojitým lankem, které se otáčí kolem této hřídele. Jeden konec lanka je opatřen pružinou a lanko druhého kola je připojeno pevně. Malý průměr hřídele řízení byl zkonstruován pro zmírnění účinku otřesů na řízení vozidla.\n\nPodvozek je vybaven kompresními tyčemi, které jsou připevněné na pouzdro převodovky a to tak, aby drželi stabilizovaný každý konec přední nápravy a tím se minimalizovalo vychýlení při přejezdu nerovností.\n\nZadní nápravy jsou zavěšeny na čepech s kuličkovými ložisky a jsou společně s diferenciálem zabudovány v jednom hliníkovém odlitku. Šroub, který upevňuje dlouhé poloeliptické pružiny, které jsou nosnou částí zadní nápravy i karoserie, je upevněn na stejném pouzdře. Kryt diferenciálu má snímatelný kontrolní kryt stejně jako převodovka a spojka.\n\n\nMotor je mazán vstřikovacím systémem. Během pravidelné údržby se přivádí mazivo kontrolními kryty do skříně spojky, pouzdra převodovky a zadní nápravy s diferenciálem.\n\n\nBrzdy na zadních kolech jsou vyrobeny ze svářkové oceli zabudované do temperovaných železných bubnů. Jsou řízeny pedálem, který ovládá tažná lanka.\n\n\nDvousedadlový vůz je vybaven tvarovanými polstrovanými sedadly, přičemž řidičovo místo je mělčí a méně komfortní než místo spolucestujícího. Obě strany karoserie jsou tvořeny odlitým hliníkovým skeletem na dřevěném rámu z jasanového dřeva. Obě strany jsou vyztuženy od předních sedadel až po zadní část hliníkovými lištami. V zadní části je základna tvořena větší částí dílů dřevěného rámu z jasanu o čemž tehdejší automobilka Rover tvrdila, že na tento rám lze namontovat i rozměrnější tělo jednoduché konstrukce. Zadní pružiny jsou pak značně prodloužené.\n\nZkušební řidiči firmy The Autocar testovali dvoumístný vůz po dobu deseti dnů, během kterých najezdili zhruba 640 km. Ovládání vzduchové brzdy pomocí otáček motoru se projevilo jako dostatečné pro většinu účelů a dvojitá brzda byla potřebná pouze u nejstrmějších kopců nebo při nouzovém zastavení. Otáčení vozu ve velmi ostrém úhlu způsobovalo potíže ovládání zapalování nebo škrticí klapky a otáčky motoru se tak nedali dobře regulovat. Automobil byl však poměrně rychlý a měl extrémně dobrou stoupavost do kopce.\n\nPři první modifikaci vozu byla odstraněna skříň převodovky z původního uložení v části páteřového rámu a tím se zlepšilo řazení a také přístup ke karburátoru.\n\nV roce 1907 Rover ukončil výrobu páteřového rámu a začal používat dřevěný podvozkový rám z jasanového dřeva prokládaný ocelovými deskami. Robert Jefferson a Robert Weallas poté přejeli s vozem Rover 8 z Coventry do Istanbulu, čímž se stali prvními lidmi, kteří přejeli Evropu v automobilu.\n\nVětšina z této řady vozů Rover 8 se vyráběla pouze v základní výbavě jako otevřený dvoumístný vůz bez čelního skla nebo jiné ochrany před povětrnostními vlivy.\n\nPři uvedení na trh byla cena vozu na domácím trhu 200 liber.\n\nV roce 1911 se Rover 8 začal nabízet také s motorem Daimler-Knight s šoupátkovým rozvodem o objemu 1052 ccm, které vyráběla společnost Daimler.\n\nVozy s těmito motory měli delší rozvor a měli celkově větší rozměry.\n\nNově vyvinutý a lehčí Rover 8, jehož výroba byla oznámena v říjnu 1919 byl navržen Jackem Sangsterem a to do značné míry předtím, než se připojil k Roveru. Vyvinut a postaven byl v nové továrně v Tyseley v Birminghamu a odtud byl odvezen do Coventry k finální montáži. Pro společnost to byl velký prodejní úspěch.\n\nVzduchem chlazený plochý dvouválec s postranními ventily měl horizontálně protilehlé válce a původně měl obsah 998 ccm s vrtáním 85 mm a zdvihem 88 mm, nicméně v roce 1923 byl obsah zvýšen na 1134 ccm a zdvih měl 100 mm přičemž originální motor dával výkon 13hp (9,7kW) při 2600 ot/m. Ačkoliv měl vůz vestavěný konvenčně vypadající chladič, byla to pouze maketa. Ve skutečnosti byl motor chlazen pomocí vzduchových otvorů na boku kapoty a tradovalo se, že po delší jízdě bylo v noci vidět skrz tyto otvory do ruda rozpálené hlavy válců. Dva příčníky rámu nesly na třech bodech upevněnou motorovou jednotku se spojkou a třístupňovou převodovku se zpátečkou. Zadní kola byla poháněna šnekovým převodem z univerzálního kloubu, který byl hnán z motoru pomocí hnací hřídele se spojovacím kloubem z tvrdé tkaniny. Dynamo bylo poháněno řemenem z hřídele ventilátoru. Elektrický startér byl na objednávku od roku 1923. Vůz byl vybaven šestivoltovým elektrickým rozvodem pro světla.\n\nPodvozkem byl jednoduchý obvodový rám odpružený čtvrteliptickými listovými pery. Tato konzolová pera a řízení s hřebenem a pastorkem byly v té době považovány za neobvyklá. Kola byla ocelová a vyměnitelná což v té době také nebylo pravidlem. Brzdy byly namontovány pouze na zadní kola se samostatným obložením pro ruční brzdu. V roce 1924 byl rozvor prodloužen z 2 200 mm na 2 400 mm, aby bylo možné rozšířit nabídku o čtyřmístné vozy včetně čtyřsedadlového sedanu s textilními potahy.\n\nOtevřené dvoumístné karoserie se sklopnými zadními sedátky byly již v té době běžné, ale otevřené tří nebo čtyřsedadlové karoserie s o šest palců delším rozvorem byly uvedeny až v říjnu 1922 na autosalonu Motor Show. Od roku 1923 byly ve výrobě také dvousedadlová kupé a dokonce i malé dodávkové vozy.\n\nCena vozu byla v roce 1919 230 liber, ale do roku 1925 byla snížena na 139 liber. Vůz dosahoval rychlosti 72 km/h a jeho spotřeba byla pouhých 5,3 l/100km. Bylo možno objednat i volitelné doplňky jako např. nestandardní barva za 5£, rychloměr za 7£, boční závěsy, které zcela uzavírali kabinu za 3£. V listopadu 1921 došlo ke zdokonalení mazání motoru a karoserie byla upravena aby bylo uvnitř více prostoru. Rovněž byl vylepšen vzhled a tvar vozu.\n\nOd října 1922 byly montovány vylepšené ventily ze speciální oceli čímž byl odstraněn problém s přehříváním.\n\nRover 8 byl mezi lety 1921 a 1923 mimo jiné vyráběn licenčně firmou Peter-und-Moritz i v Německu s mírně větším motorem.\n\nMotoristický žurnalista časopisu The Times informoval v říjnu 1922, že chování vozu na silnici bylo příjemným překvapením. Bylo pro něj překvapující, jak málo pociťoval absenci dalších dvou válců (již tehdy byly motory většinou čtyřválcové). I přesto, že vůz postrádal rychloměr, odhadl maximální rychlost na rovné silnici okolo 65 km/h. Sedadla byla pohodlná a prostor dostatečný. Vůz neměl postranní dveře řidiče, ale novinář ocenil vůz jako celkově skvělé malé auto.\n\n\n"}
{"id": "1367502", "url": "https://cs.wikipedia.org/wiki?curid=1367502", "title": "Simonetta Stefanelliová", "text": "Simonetta Stefanelliová\n\nSimonetta Stefanelliová (* 30. listopadu 1954 Řím) je italská herečka a podnikatelka.\n\nFilmovat začala jako třináctiletá, vystupovala především v kriminálních a komediálních filmech, často na sebe upozorňovala v odvážných erotických scénách; pózovala také pro časopis \"Playboy\". Její nejvýznamnější rolí byla Apollonia, manželka Michaela Corleoneho (Al Pacino) v oskarovém filmu Francise Forda Coppoly \"Kmotr\" (1972).\n\nV letech 1989–1994 byl jejím manželem italský herec a režisér Michele Placido, mají syny Brenna a Michelangela a dceru Violante, která je úspěšnou zpěvačkou a herečkou.\n\nV roce 1992 ukončila hereckou kariéru a zaměřila se na módní návrhářství, stala se majitelkou římského boutique Simo Bloom. \n\n\n"}
{"id": "1367508", "url": "https://cs.wikipedia.org/wiki?curid=1367508", "title": "Nizozemsko na Zimních olympijských hrách 2018", "text": "Nizozemsko na Zimních olympijských hrách 2018\n\nNizozemsko na Zimních olympijských hrách 2018 reprezentovalo 33 (16 mužů a 17 žen) ve 4 sportech.\n\n"}
{"id": "1367510", "url": "https://cs.wikipedia.org/wiki?curid=1367510", "title": "Klára Kristalová", "text": "Klára Kristalová\n\nKlára Kristalová (* 15. srpna 1967 Praha, Československo) je švédská sochařka a malířka českého původu.\n\nKlára Kristalová se narodila v Praze, ale po vojenském zásahu armád Varšavské smlouvy v roce 1968 emigrovala s rodiči, umělci Helenou Křišťálovou a Eugenem Krajčíkem, z Československa do Švédska. V letech 1988–1994 vystudovala malířství na Vysoké škole výtvarných umění na Královské univerzitě \"(Kungliga Konsthögskolan)\" ve Stockholmu. V současné době žije a pracuje ve Švédsku v obci Länna u města Norrtälje, severně od Stockholmu. V roce 2012 se stala členkou Švédské akademie výtvarných umění ve Stockholmu, obecně známé jako královská akademie \"(Konstakademien)\". Akademie usiluje o podporu umění ve Švédsku.\n\nKlára Kristalová, přestože vystudovala malířství, se věnuje sochařství. Vedle jiných materiálů pracuje s pálenou a glazovanou keramickou hlínou a porcelánem. Proslavila se zejména keramickými plastikami s barevným glazovaným povrchem. Plastiky převážně vypovídají o traumatech dospívajícího jedince, těžce nesoucího tlak společnosti. V jejím díle se rovněž odrážejí tradiční mýty, pohádky a další literární prameny, jejichž autory, kterými se při své práci inspiruje, jsou například Hans Christian Andersen, Selma Lagerlöf a Oscar Wilde. Její postavy jsou převážně dívky, které přecházejí do flóry, fauny a dalších přírodních prvků.\n\nPodle kritika umění Anderse Olofssona \"„Klára Kristalová je vyprávěčkou, která využívá plastičnost sochařství k budování mikrosvětů, kde se něco stalo nebo se stalo něco zvláštního“\".\n\nNa mezinárodním fóru vystoupila Klára Kristalová jak na sólových, tak i na skupinových výstavách v Londýně, Paříži, Miami, New Yorku, Tokiu, Amsterdamu, Santa Fe a Santa Barbaře.\n\nDíla Kláry Kristalové jsou součástí např. FNAC – Fonds National d’Art Contemporain v Paříži či Národního muzea \"(Nationalmuseum)\" ve Stockholmu nebo Muzea moderního umění ve Stockholmu \"(Moderna Museet\"), dále je zastoupena v Muzeu umění v Göteborgu \"(Göteborgs konstmuseum).\"\n\nJejí díla jsou v řadě dalších veřejných i privátních sbírkách ve Švédsku i v zahraničí.\n\nSamostatnou výstavu jí připravila například galerie současného umění Bonniers Konsthall ve Stockholmu (2012) či San Francisco Museum of Modern Art (2011). \n\nByla představena na mnoha společných projektech, mezi jinými na výstavě Le Sang d’un poète ve francouzském Nantes (2009) či Ceramix v Bonnefantenmuseum v nizozemském Maastrichtu (2015).\n\nV roce 2015 dále prezentovala své dílo společně s českou malířkou Veronikou Holcovou a chilskou autorkou žijící v Berlíně Sandrou Vásquez de la Horra v Galerii hlavního města Prahy na výstavě Pandora’s Vox (Pandořin hlas).\n\n\n"}
{"id": "1367514", "url": "https://cs.wikipedia.org/wiki?curid=1367514", "title": "Hindustan Aircraft G-1", "text": "Hindustan Aircraft G-1\n\nHindustan Aircraft G-1 byl transportní kluzák vzniklý v době druhé světové války v Indii. Jednalo se o první konstrukci společnosti Hindustan Aircraft Limited, postavenou pouze v jednom exempláři.\n\nG-1 byl navržen v letech 1941 až 1942 a jednalo se o desetimístný kluzák s poloskořepinovým trupem, jehož potah tvořily dvě vrstvy překližky, a svislé i vodorovné ocasní plochy byly potaženy plátnem.\nJednonosníkové samonosné křídlo mělo na horní ploše spoilery. Kokpit tandemového uspořádání byl vybaven dvojím řízením, pro pilota i kopilota, a jeho odklopný překryt byl v případě nouze odhoditelný.\nV zadní části trupu, přístupné rozměrnými dveřmi na pravém boku, byl prostor pro přepravu osmi pasažérů. V trupových oknech, vyrobených z plastu, byly střílny, umožňující přepravovaným vojákům palbu z ručních zbraní za letu.\n\nDošlo ke stavbě prototypu a dílů pro výrobu dalších deseti kusů, ale vzlétl pouze prototyp, a k výrobě dalších exemplářů nebylo přikročeno.\nÚdaje podle\n\n"}
{"id": "1367525", "url": "https://cs.wikipedia.org/wiki?curid=1367525", "title": "Akademické mistrovství světa v orientačním běhu 2008", "text": "Akademické mistrovství světa v orientačním běhu 2008\n\n16. Akademické mistrovství světa v orientačním běhu proběhlo ve Estonsku ve dnech 29. července až 2. srpna 2008. Centrem závodů AMS bylo Tartu.\n\nZávodů se zúčastnilo celkem 221 závodníků (123 mužů a 98 žen) z 28 zemí.\n\nProgram mistrovství světa:\n\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČesko reprezentovalo 6 mužů a 5 žen.\n\n"}
{"id": "1367529", "url": "https://cs.wikipedia.org/wiki?curid=1367529", "title": "Kamures Kadınefendi", "text": "Kamures Kadınefendi\n\nKamures Kadınefendi (5. března 1855 − 30. dubna 1921) byla manželka třicátého pátého osmanského sultána Mehmeda V. a matka Şehzade Mehmeda Ziyaeddina. \n\nNarodila se v roce 1855 do rodiny čerkeského beye. Ve velmi nízkém věku byla darována jako služebná do paláce sultána. Nicméně tam si jí brzy všiml sultán Mehmed V. a oženil se s ní v září 1872 v paláci Örtakoy. Rok po sňatku porodila Kamures prince Mehmeda Ziyaeddina a poté v roce 1876 prince Mehmeda Necmeddina Efendiho. V roce 1918 akceptovala návštěvu bulharského krále Borise III., když přijel do Istanbulu a návštěvu císařovny Zity Bourbonsko Parmské v harému. Byla babičkou Safiye Ünüvar, která byla učitelkou palácové školy. Svého času byla prezidentkou společnosti \"Hilal-i Ahmer\" pro ženy. Po smrti sultána v roce 1918 dlouho v paláci nezůstala a přestěhovala se do paláce svého syna Mehmeda Necmeddina, kde žila až do své smrti v dubnu 1921. Byla pohřbena na hřbitově Eyüp vedle svého manžela. \n\n"}
{"id": "1367531", "url": "https://cs.wikipedia.org/wiki?curid=1367531", "title": "Rákoš (okres Revúca)", "text": "Rákoš (okres Revúca)\n\nRákoš je obec na Slovensku v okrese Revúca. První písemná zmínka pochází z roku 1318.\nV obci se nachází klasicistní evangelický kostel z roku 1819. Nejvýznamnější památkou je pozdně románský římskokatolický kostel Nejsvětější Trojice se zachovalými gotickými freskami pocházející z poloviny 13. století. Nachází se na vyvýšenine nad obcí.\n\nNad obcí se nacházejí ruiny středověkého hradu.\n\n"}
{"id": "1367535", "url": "https://cs.wikipedia.org/wiki?curid=1367535", "title": "Dürrüaden Kadınefendi", "text": "Dürrüaden Kadınefendi\n\nDürrüaden Kadın, rodným jménem Hatice Voçibe (16. května 1860 Soči - 17. října 1909 Istanbul) byla druhá manželka osmanského sultána Mehmeda V. a matka Şehzade Necmeddin. \n\nNarodila se jako dcera \"Mustafy Beye Voçiba\". Její bratři \"Murad Bey\" a \"Aziz Bey\" obývali vesničku Masukiye na pobřeží jezera Sapanca. Její neteř Inşirah Hanımefendi (dcera bratra Azize) se provdala za sultána Mehmeda VI. Její rodina se odstěhovala do Istanbulu kvůli ruskému útlaku. Když jí byly tři nebo čtyři roky, byla darována do paláce. \n\nSloužila v harému, kde si jí všiml sultán Mehmed V. a oženil se s ní v říjnu roku 1876 v paláci Veliahd, když jí bylo devět let a jemu třicet dva. Dva roky po svatbě porodila svého jediného syna, prince Şehzade Necmeddina. Ten se narodil s pokřivenou páteří, která mu znemožnila chůzi a tak se nikdy neoženil. Kvůli jeho nemoci byla velmi zarmoucená. V roce 1909 onemocněla tuberkulózou a v říjnu téhož roku této nemoci podlehla. Je pohřbena na hřbitově Eyüp. \n\n"}
{"id": "1367538", "url": "https://cs.wikipedia.org/wiki?curid=1367538", "title": "Okan Yalabık", "text": "Okan Yalabık\n\nOkan Yalabık (* 13. prosince 1978) je turecký herec. Vystudoval divadlo na státní konzervatoři na univerzitě v Istanbulu. Od roku 2001 se objevil ve více než dvaceti filmech. Nejvíce je známý rolí Pargali Ibrahima Paši v seriálu Velkolepé století (2011-2014). \n\n"}
{"id": "1367541", "url": "https://cs.wikipedia.org/wiki?curid=1367541", "title": "Kaple Bolestné Panny Marie (Beroun)", "text": "Kaple Bolestné Panny Marie (Beroun)\n\nKaple Bolestné Panny Marie je novogotická stavba na kopci Průhon nad Berounem. Nahradila dřívější poutní kapli u údajně léčivého pramene. Spolu s kapličkou nad studánkou (studničním stavením) je chráněna jako kulturní památka České republiky. \n\nV r. 1723 spatřil místní ovčák u studánky poutníka, který si omýval zraněný bok, ale zjevení vzápětí zmizelo. Mezi lidmi se rozneslo, že to byl svatý Ivan, studánce začala být připisována zázračná moc a někteří nemocní se skutečně uzdravili. Místo pojmenovali U Boží vody. R. 1724 zde nechal berounský děkan Jiří Procházka postavit kapli Panny Marie Bolestné a vztyčit dubový kříž. Kopec pojmenoval Kalvárie, ale název se neujal. Později byla zřízena křížová cesta, byly sem pořádány i poutě. V blízkosti byly postaveny chaloupky pro dva poustevníky a svíčkovou bábu, která prodávala svíčky a obětiny. V letech 1786-87 byly kaple i poustevny josefínskými reformami zrušeny. Kaple zchátrala a byla stržena. V letech 1893-95 byla opodál postavena nynější novogotická kaple podle projektu známého architekta Josefa Mockera. Věhlas studánky i kaple však začal upadat a procesí se přestala konat. Dnes je pramen nepřístupný, ukrytý v uzamčené kapličce.\n\nKaple v novogotickém slohu je postavena z režných cihel, typických pro díla Josefa Mockera. Skládá se z předsíně, lodi a trojbokého presbytáře, po straně je připojena sakristie. Vysoká sedlová střecha se strmým štítem a sanktusovou vížkou podtrhuje její výškovou orientaci. Poblíž kaple stojí studniční stavení, kryjící studánku - drobná obdélníková stavba ze světlých cihel s výraznou valbovou střechou.\n\nS poutním místem je kromě léčivé vody spojován i jiný \"zázrak\". Když se v roce 1744 na Beroun chystalo zaútočit pruské vojsko, na kopci U Boží vody se objevila zářící koule. Lidé, kteří se modlili k Panně Marii, v ní viděli obrys ženské postavy. Zjevení prý trvalo celou hodinu. Prušáci záři považovali za signalizaci rakouské armády a dali se na ústup. (Pravděpodobně však Prušáci ustoupili proto, že když velitelé z návrší obhlíželi případné bojiště, uviděli za městem u Králova Dvora rakouské vojsko, které mělo zřejmou přesilu).\n"}
{"id": "1367544", "url": "https://cs.wikipedia.org/wiki?curid=1367544", "title": "Boulevard (film)", "text": "Boulevard (film)\n\nBoulevard je americký hraný film z roku 2014, který režíroval Dito Montiel. Ve filmu hraje Robin Williams muže, který si až v pokročilém věku přizná svoji sexuální orientaci. Snímek měl světovou premiéru na filmovém festivalu Tribeca 20. dubna 2014.\n\nŠedesátiletý Nolan nežije nijak zvláštní život. Pracuje v bance a čeká ho povýšení. Pravidelně dochází do pečovatelského domu, kde po infarktu leží jeho otec. S manželkou Joy nemají děti. Stýkají se s dlouholetým přítelem Winstonem, který si právě našel o mnoho let mladší přítelkyni. Nolan jednoho večera při cestě z práce nechtěně srazí autem mladého prostituta. S výčitkami svědomí mu nabídne pomoc. Tím začne jejich vztah, přičemž Nolan odmítá mít s Leem sexuální kontakt. Nolan cítí, že konečně nachází smysl života a chce Leovi pomoct. Ten však jeho pomoc odmítá. Nolanův dosavadní život se rozpadá. Přichází o místo v bance, opouští ho manželka a nakonec se vytratí i Leo. Nicméně pro Nolana teprve nyní začíná opravdový život dle jeho představ.\n"}
{"id": "1367547", "url": "https://cs.wikipedia.org/wiki?curid=1367547", "title": "Dinosaurus (seriál)", "text": "Dinosaurus (seriál)\n\nDinosaurus (v anglickém originále Dinosaurs) je americký televizní sitcom, jehož autory jsou Michael Jacobs a Bob Young. Premiérově byl vysílán v letech 1991–1994 na stanici ABC. Celkově bylo ve čtyřech řadách natočeno 65 dílů.\n\nV Česku byl seriál \"Dinosaurus\" premiérově uveden v polovině 90. let na TV Nova. Je také znám pod názvy \"Dinosaurové\" nebo \"Dinosauři\".\n\nSeriál se zaměřuje na Sinclairovy, obyčejnou rodinu antropomorfních dinosaurů, žijících v roce 60 000 003 př. n. l. na Pangei. Otec Earl pracuje ve společnosti Wesayso Corporation, v níž poráží stromy. Žije v domě se svou manželkou Fran a třemi dětmi, synem Robbiem, dcerou Charlene a nejmladším synem, malým Sinclairem.\n\nUvedené obsazení je hlasové. Fyzické role v dinosauřích oblecích ztvárnili jiní herci a loutkaři.\n\n"}
{"id": "1367553", "url": "https://cs.wikipedia.org/wiki?curid=1367553", "title": "Jindřich Lidický", "text": "Jindřich Lidický\n\nJindřich Lidický (9. prosince 1937 – 15. srpna 1991) byl český lední hokejista a trenér. Patřil k tzv. obojživelníkům, nejvyšší soutěž hrál rovněž ve fotbale. Jeho syn Jindřich Lidický ml. (* 18. ledna 1962) se také věnuje lednímu hokeji (trenér a bývalý hráč).\n\nV nejvyšší soutěži hrál za Baník/SONP Kladno (1955–1958 a 1960–1970), Duklu Jihlava (1958–1960) a Motor České Budějovice (1970–1971). V sezoně 1959/60 byli společně s Jaroslavem Volfem na děleném 4. místě nejlepších střelců ročníku s 20 brankami. V Kladně byl členem útoku Vimmer – Karas – Lidický. Přišel o první kladenský titul v ročníku 1958/59, jelikož během základní vojenské služby nastupoval za jihlavskou Duklu. Za Kladno dal 190 prvoligových branek ve 354 startech.\n\nV sezoně 1982/83 vedl Kladno jako hlavní trenér po odvolaném Františku Pospíšilovi (od 27. října 1982). V ročníku 1984/85 zvítězil s mužstvem PS Poprad v I. SNHL. V následné kvalifikaci o postup do nejvyšší soutěže Poprad neuspěl.\n\nV československé lize nastoupil jednou za Baník Kladno a vstřelil jednu prvoligovou branku, která byla zároveň vítězná. Toto utkání se hrálo v sobotu 1. září 1956 v Kladně proti Dynamu Žilina.\n\n\n"}
{"id": "1367554", "url": "https://cs.wikipedia.org/wiki?curid=1367554", "title": "Dinosaurus (rozcestník)", "text": "Dinosaurus (rozcestník)\n\nDinosaurus nebo dinosaur může být:\n"}
{"id": "1367557", "url": "https://cs.wikipedia.org/wiki?curid=1367557", "title": "Jamie Andersonová", "text": "Jamie Andersonová\n\nJamie Louise Andersonová (* 13. září 1990 South Lake Tahoe) je americká snowboardistka. Má osm sourozenců, sestra Joanie Andersonová je vítězkou X Games ve snowboardcrossu. Snowboardingu se věnuje od devíti let, od roku 2006 startuje v závodech Mezinárodní lyžařské federace. Na Zimních olympijských hrách 2014 vyhrála zlatou medaili při olympijské premiéře disciplíny slopestyle, vítězství obhájila na ZOH 2018 a stala se první dvojnásobnou olympijskou vítězkou ve snowboardingu. Na pchjongčchangské olympiádě se také zúčastnila první soutěže v big airu, kde obsadila druhé místo za Rakušankou Annou Gasserovou. Vyhrála celkovou klasifikaci Světového poháru v sezóně 2015/16. Je pětinásobnou vítězkou X Games ve slopestylu (2007, 2008, 2012, 2013 a 2018). V letech 2012, 2014 a 2016 získala ESPY Award v kategorii akčních sportů.\n\n"}
{"id": "1367559", "url": "https://cs.wikipedia.org/wiki?curid=1367559", "title": "Resan Hanımefendi", "text": "Resan Hanımefendi\n\nResan Hanimefendi (28. března 1860 Artvin – 31. března 1910 Istanbul) byla manželka osmanského sultána Murada V.\n\nNarodila se v březnu 1860 v Artvinu do gruzínské šlechtické rodiny. Její rodné jméno bylo \"Ayşe\". Jejím otcem byl \"Ömer Bey\", matkou \"Fatma Hanım\". Měla sestru \"Rabii Gülten Hanım\" a ještě nevlastní sestru \"Şayeste Hanım\". Ve velmi nízkém věku byla společně se sestrami poslána do Istanbulu, kde je vybrali do harému sultána. Byla přejmenována na \"Resan\", jak to kázaly turecké a muslimské tradice. Sloužila princezně Senize Sultan. Když dospěla, všiml si jí sultán Murad V. Na přání jejich rodičů se musela stát jeho manželkou. \n\nSeniha Sultan ji poslala do paláce Çırağan, kde se v listopadu 1877 za sultána Murada provdala. Po sňatku se její sestra Rabia Gülten stala její dvorní dámou. Dva roky po sňatku se jí narodila dcera Fatma Sultan a o rok později další dcera Aliye Sultan. Po smrti Murada v roce 1904 žila nadále v paláci Çırağan až do roku 1908. \n\nV roce 1909 se odstěhovala do Bursy, kde žila v paláci své dcery Fatmy. později se vrátila di Istanbulu, kde v březnu 1910 zemřela na tuberkulózu. Je pohřbena na hřbitově Eyüp. \n"}
{"id": "1367576", "url": "https://cs.wikipedia.org/wiki?curid=1367576", "title": "St Mary's Church (Cardiff)", "text": "St Mary's Church (Cardiff)\n\nKostel svaté Marie v Cardiffu (anglicky \"St Mary's Church\"; velšsky: \"Eglwys Fair\") je kostel na jihu města Cardiff ve Walesu. Je to anglikánský kostel, který byl znovu postaven v roce 1843, jelikož původní kostel z roku 1107 byl zničen po povodních roku 1701.\n"}
{"id": "1367578", "url": "https://cs.wikipedia.org/wiki?curid=1367578", "title": "Kostandin Kristoforidhi", "text": "Kostandin Kristoforidhi\n\nKostandin Kristoforidhi (1826, Elbasan, Osmanská říše – 1895, tamtéž) byl albánský překladatel, polyglot a učenec. Proslavil se především díky tomu, že přeložil Nový zákon do albánštiny. Překlad uskutečnil do dvou hlavních nářečí jazyka gegštiny a toskštiny. Jeho pravé jméno bylo Nelko Kristoforidhi, změnit si jej nechal později.\n\nKristoforidhi se narodil v Elbasanu v rodině řemeslníků. Až do roku 1847 studoval na řecké škole Zosimea v Ioannině. Učil se od něho albánsky Johann Georg von Hahn, který sepisoval německo-albánský slovník, a který se zabýval albánskou kulturou.\n\nV roce 1857 odcestoval Kristoforidhi do Istanbulu, kde sepsal memorandum albánského jazyka. Poté při návštěvě Izmiru vstoupil do kontaktu s britskou biblickou společností, která poptávala překladatele pro biblické texty do albánštiny. Poté nějakou dobu pobýval na Maltě v protestantském semináři (ještě při svých studiích v Řecku konvertoval k protestantství). Na Maltě dokončil překlad Nového zákona do obou albánských dialektů. Vypracovat překlad do obou verzí mu nečinilo větší problém, neboť sám Kristoforidhi byl původem z Elbasanu, kde se nacházelo rozhraní mezi oběma nářečí a obě dvě velmi dobře ovládal. Kristoforidhi v téže době také podporoval přijetí latinky jako vhodného písma pro albánský jazyk (v závěru 19. století albánští učenci navrhovali několik písem pro zápis svého jazyka) \n\nAž do roku 1865 pracoval Kristoforidhi jako učitel v Tunisu. V překladech biblických textů do albánského jazyka pokračoval i později. Přeložil několik starozákonních knih. V roce 1904 vyšel jeho Slovník albánského jazyka (řecky Λεξικόν της Αλβανικής Γλώσσης, albánsky Fjalori i Gjuhës Shqipe). V roce 1882 také vydal gramatiku toskského nářečí albánštiny.\n"}
{"id": "1367579", "url": "https://cs.wikipedia.org/wiki?curid=1367579", "title": "Na konci světa", "text": "Na konci světa\n\nNa konci světa (\"God's Own Country\") je britský hraný film z roku 2017, který režíroval Francis Lee podle vlastního scénáře. Film popisuje vztah mezi mladým farmářem z Yorkshiru a rumunským námezdním dělníkem. Snímek měl světovou premiéru na Filmovém festivalu Sundance 23. ledna 2017.\n\nJohnny Saxby žije se svým přísným otcem Martinem a babičkou Deirdre na rodinné ovčí farmě v Yorkshiru. Poté, co otec po infarktu částečně ochrnul, zůstává starost o celé hospodářství na Johnnym. Pro Johnnyho je celá situace bezvýchodná a své frustrace vybíjí vyhledáváním anonymního sexu s muži a častou konzumací alkoholu. Otec rozhodne, že pro jarní práce najmou pomocnou sílu. Johnny je sice proti, musí se ale podřídit otcovu pokynu. Jako jediný zájemce se přihlásí Gheorghe z Rumunska. Johnny a Gheorghe spolu odjíždějí na několik dní na pastviny, aby se postarali o březí ovce. Zde se po počáteční nedůvěře intimně sblíží. Po návratu na farmu jejich utajovaný vztah pokračuje. Náhodou jej odhalí Deirdre, která ale vše tiše toleruje, neboť Johnnyho nálada a chování se Gheorghovým vlivem zjevně zlepšuje. Jednoho dne postihne otce druhý infarkt a je převezen do nemocnice. Johnny a Gheorghe jdou jednoho večera do městečka do hospody, kde mezi nimi dojde k vážnému konfliktu. Gheorgius druhého dne z farmy zklamaně odchází. Johnny se rozhodne jej vyhledat, omluvit se mu a přemluvit jej k návratu na farmu.\n\n\n"}
{"id": "1367581", "url": "https://cs.wikipedia.org/wiki?curid=1367581", "title": "Chorošovskaja (stanice metra v Moskvě)", "text": "Chorošovskaja (stanice metra v Moskvě)\n\nChorošovskaja () je stanice moskevského metra na Velké Kolcevé lince (dříve známé pod názvem Třetí přestupní okruh) na jejím prvním zprovozněném úseku. Ve stanici je zajištěn přestup mezi Velkou Kolcevou linkou, Moskevským centrálním okruhem (stanice \"Chorošovo\" ()) a Tagansko-Krasnopresněnskou linkou (stanice Poležajevskaja).\n\nStanice Chorošovskaja se nachází v čtvrti \"Chorošovskij\" () na jih k stanici Poležajevskaja, paralelní k ní pod \"Chorošovským šosse\" () mezi jeho křížením s \"ulicí Kuusinena\" () a \"Čtvrtou Magistrálnou ulicí\" (). Stanice disponuje dvěma podzemními vestibuly, které ústí na obě strany Chorošovského šosse a k němu přimykajícím ulicím. Východní vestibul je vyzdoben kompozicemi v duchu prací Kazimira Maleviče a západní bude vyzdoben v duchu konstuktivismu. Nástupiště je s vestibuly propojeno pomocí eskalátorů. Stanice je obložena fialovým (barva Tagansko-Krasnopresněnské linky) a světle šedým mramorem a světle šedou žulou. Ke konci roku 2020 je naplánováno zprovoznění přestupního uzlu na ploše 70 tisíc m², v rámci kterého bude otevřeno nové společensko-obchodní centrum spolu s parkovištěm. Stavba by měla začít v roce 2018.\n\n"}
{"id": "1367585", "url": "https://cs.wikipedia.org/wiki?curid=1367585", "title": "Václav Kučera (malíř)", "text": "Václav Kučera (malíř)\n\nVáclav Kučera (22. října 1903 Příbram – 1983 Praha) byl český akademický malíř.\n\nPo studiích na reálném gymnáziu v Příbrami, během kterých se již školil u akademického malíře J. Vacka, pracoval jako zubní technik. V roce 1929 zahájil studia na Akademii výtvarných studií u Maxe Švabinského. Ta zdárně dokončil v roce 1936. Věnoval se především krajinářské i figurální tvorbě, rád navštěvoval kraj kolem Čelákovic, kde i nějakou dobu pobýval. Několik jeho perokreseb po roce 1935 vydal na pohlednicích Okrašlovací spolek v Čelákovicích.\n\n"}
{"id": "1367586", "url": "https://cs.wikipedia.org/wiki?curid=1367586", "title": "Prrenjas", "text": "Prrenjas\n\nPrrenjas (také Përrenjasi, nebo Përrenjas, resp. Prrenjasi) je malé město ve východní Albánii, v blízkosti průsmyku Thanë. Hornické město v okrese Librazhd se nachází poblíž severomakedonských hranic. Má 5847 obyvatel.\n\nPërrenjas nachází na západním stoupání do průsmyku Thanë v nadmořské výšce 937 m n. m. na ploše Domodovského pole. Obklopují jej hory s nadmořskou výškou překonávající okolo 1000 m. Severně od města se nachází pohoří Shebenik, součást národního parku Shebenik-Jablanica. \n\nMěsto je v současné době zastávkou na hlavním silničním dopravním tahu (silnice SH3) ve směru z Elbasanu do Pogradce a dále do Severní Makedonie. Z historického hlediska se zde nacházela silnice Via Egnatia. V 15. století přes toto město procházeli turečtí vojáci do albánského vnitrozemí v rámci obsazování celého Balkánského poloostrova. Současné moderní město bylo založeno v rámci projektů socialistické výstavby v roce 1953. Vznikly zde bytové domy v pravoúhlém plánu. Název získalo město podle nejbližší vesnice. Důvodem pro výstavbu nového města byly především doly železa a niklu, který byl namístě částečně zpracováván. \n\nOd roku 1974 má město napojení na železniční síť. Ta má význam především pro nákladní dopravu. Extenzivní těžba probíhala až do roku 1990, po ekonomickém pádu Albánie a změně politického systému země byly přerušeny. Od konce 90. let ve spolupráci s italským investorem došlo k obnově těžby. \n"}
{"id": "1367595", "url": "https://cs.wikipedia.org/wiki?curid=1367595", "title": "Rory Miller", "text": "Rory Miller\n\nRory Miller je bývalý americký seržant, spisovatel, instruktor sebeobrany a odborník na problematiku násilí. Celosvětově je považován za kapacitu v oblasti reálné sebeobrany (Reality-Based Self Defense). U nás vešel do povědomí svou první knihou \"Realita násilí: K čemu jsou bojová umění ve skutečném světě\". Ve svých knihách klade důraz na pochopení, že skutečná sebeobrana a násilí jsou opředeny mýty z filmů a bojových umění, kvůli čemuž bývá sebeobrana nesprávně chápána a vyučována. Miller má dvě děti a se svou ženou Kami (která má kořeny v České republice) žije na americkém Severozápadě. Spolupracuje s významnými americkými autory a instruktory na poli sebeobrany, jako jsou Marc MacYoung, Lawrence Kane a další. \n\nMiller sloužil sedmnáct let (od roku 1991) u vězeňské služby v americkém Oregonu. Sloužil ve věznici se zvýšenou ostrahou, kde byl roku 1998 jmenován do vězeňské zásahové jednotky CERT. V roce 2002 se stal jejím velitelem. Vedl výcvik svého týmu v oblasti neozbrojeného boje a sebeobrany. Je držitelem certifikátů pro použití prostředků na rozhánění davu (zásahové výbušky, tzv. „flashbang“) a dalších nesmrtících prostředků a zbraní. Absolvoval kurz krizového transportu, dělal poradce pro pátrací a záchranný tým, účastnil se kurzů policejních vyjednavačů a pořádal kurzy krizové komunikace, donucovacích služebních zásahů a defenzivních taktik. Čtrnáct let působil též jako vězeňský poradce v iráckých věznicích v Bagdádu a Sulajmáníje. Po celém světě pořádá semináře zaměřené na sebeobranu, komunikaci v konfliktních situacích a teorii násilí. \n\nRory Miller zasvětil svůj život násilí a rozšiřování povědomí o tom, že skutečná násilí a sebeobrana nemají nic společného s tím, co často učí příručky sebeobrany a instruktoři bez zkušeností. Sám si ve službě prošel mnoha přímými střety a během nich si ověřil, že se fyzické i psychické možnosti jedince v krajně stresové situace značně mění a spousta „populárních“ technik sebeobrany vůbec nefunguje. Sám drží černý pás v japonském jiu-jutsu (s bojovým uměním začal v roce 1981). Toto rozepsal ve své nejúspěšnější knize \"Realita násilí\", ve které mimo jiné řeší pozadí a dynamiku konfliktních situací.\n\nMiller přistupuje k sebeobraně nanejvýš systematicky a jeho teorie mají především sloužit praxi. Rozlišuje dvě základní motivace k násilnému jednání – sociální a asociální. \n\nV případě asociálních motivací útočník nepovažuje svou oběť za soupeře. Smýšlí jako predátor. Predátoři nebojují, oni loví. Tyto útočníky je možné rozdělit na dvě základní skupiny. V prvním případě vnímá útočník svou oběť jako zdroj prostředků, oběť má něco, co útočník chce nebo potřebuje, a proto si to jde vzít. Obvykle jsou to peníze a cennosti. U začínajících zločinců se objevuje prvek racionalizace, kdy sami sebe ubezpečují o tom, že mají právo si to vzít a vlastně je jim společností křivděno, přičemž oni jsou oběti. Takováto „mentální gymnastika“ silně ulevuje svědomí. V druhém případě se útočník zaměřuje na proces, který s obětí zamýšlí. Vraždy prováděné dlouhotrvajícím trýznivým způsobem nebo znásilnění jsou typickými příklady. Takoví útočníci páchají své zločiny z vnitřních pohnutek, prostě je to baví nebo naplňuje (sériové vraždy, mučení, znásilňování, fyzická napadení „jen tak“). \n\nSociálně motivované konflikty často nevedou (nebo nemusí vést) k vážnějšímu násilí. Obvykle jde o vzájemné provokace, či přímo útoky, jejichž smyslem je zvýšit svůj společenský status\nv rámci dané skupiny, nicméně vhodnou psychologickou manipulací a prevencí se fyzickému kontaktu dá většinou předejít. Útočník tu bere protivníka jako rivala, kterého se snaží porazit a získat si tak respekt přihlížejících. \n\nNezbytné je vhodně rozeznat situaci, a tudíž i pravděpodobnou motivaci pachatele (asociální / sociální), neboť taktiky, jak čelit jednomu typu útočníků, budou fatální nebo neúčinné v případě druhého, což rozebírá ve svých knihách.\n\nTrénink sebeobrany by měl být co možná nejpodobnější skutečným krizovým situacím, přičemž by tomu měla odpovídat i jeho atmosféra - cílem je dostat člověka do co možný nejvyšší tepové frekvence a největší produkce adrenalinu do krve (přičemž se zásadně mění fyziologické možnosti lidského těla, odpadá jemná i hrubá motorická dovednost, zhoršují se schopnosti vnímání i myšlení, v krajním případě jedná člověk pudově), aby byla simulována nejhorší možná situace a tělo si postupem tréninku navykalo na toto nastavení. Jakékoliv složitější dovednosti jako jsou páky z aikidó nebo složité kombinace technicky náročných pohybů jsou pouze zdržující a nefunkční, neboť je tělo nedokáže správně provést a často spoléhají na způsobení bolesti, kterou ale tlumí adrenalin v těle útočníka. Miller v \"Realitě násilí\" popisuje situaci ve věznici, kdy se dva vězni porvali a až po více než hodině si útočník uvědomil, že má polámané kosti v ruce - v daný okamžik ho to vůbec nebolelo. Doporučenou úderovou plochou je patka dlaně, nikoliv pěst, právě z tohoto důvodu (i boxerům se bez rukavic snadno lámou zápěstí, klouby pěsti a záprstní kůstky, neboť toto všechno u nich jinak fixuje a chrání rukavice). Ideální je celotělový chránič figuranta (tzv. \"red man\") nebo jeho obdoby, aby se člověk naučil vést údery plnou silou i kadencí na správná místa a nemusel se bát, že figuranta zraní. Neschopnost a morální překážka při užití násilí (byť proti útočníkovi) je silně paralyzující faktor lidské civilizované psychiky, tedy i k tomu je nutné zaujmout správný postoj a chápat násilí spíše jako prostředek komunikace, kterému jako jedinému určitá sorta lidí rozumí, a nikoliv jako apriori zavrženíhodné jednání.\n\n\n\n\n\n"}
{"id": "1367596", "url": "https://cs.wikipedia.org/wiki?curid=1367596", "title": "Železniční trať Budapešť–Kelebia", "text": "Železniční trať Budapešť–Kelebia\n\nŽelezniční trať Budapešť–Kelebia (maďarsky Budapest–Kelebia-vasútvonal) je jednokolejná elektrifikovaná (25 kV 50 Hz) železniční trať, která zajišťuje spojení z maďarského hlavního města směrem k hranici se Srbskem. Obsluhuje několik měst (Kunszentmiklós, Fülöpszállás, Kiskőrös a Kiskunhalas. Trať je vedena severo-jižním směrem v krajině Panonské nížiny. Dlouhá je 158,735 km. V maďarské železniční síti je evidována pod číslem 150. \n\nTrať byla vybudována v 19. století jako hlavní trať, která zajišťovala spojení s dolními Uhrami, s oblastmi, které jsou dnes součástí autonomní oblasti Vojvodina. Budována začala být v 30. letech 19. století; dokončena byla ale až téměř o padesát let později, kdy byla zahájena výstavba navazující trati za řekou Sávou do Niše.\n"}
{"id": "1367597", "url": "https://cs.wikipedia.org/wiki?curid=1367597", "title": "Şehzade Mehmed Ziyaeddin", "text": "Şehzade Mehmed Ziyaeddin\n\nŞehzade Mehmed Ziyaeddin (26. srpna 1873–30. ledna 1938) byl osmanský princ. Byl synem sultána Mehmeda V. a jeho konkubíny Kamures Kadınefendi.\n\nMehmed Ziyaeddin žil převážně v Istanbulu v prostorách paláce Dolmabahçe. Narodil se v apartmánech v paláci Ortaköy a v roce 1909 se přestěhoval do hlavního sídla svého otce. Vzdělání získal na koleji Habibiye v Istanbulu. Byl také jmenován generálem osmanské armády a vyučen byl kožním lékařem. Společně se svým bratrem se snažili podpořit svého otce během první světové války. Po vzniku Turecké republiky a pádu Osmanské říše a Osmanského chalífátu, byli členové Osmanské dynastie poslání v roce 1924 do exilu. Život v exilu byl pro něj jiný od té doby, co rodina přišla o finanční zázemí a vše museli přenechat své domovině. Zemřel ve čtyřiceti šesti letech v Alexandrii v lednu 1938 a byl pohřben v mauzoleu Chediv Tawfik v Káhiře. \n\nMehmed Ziyaeddin se oženil celkem pětkrát:\n"}
{"id": "1367599", "url": "https://cs.wikipedia.org/wiki?curid=1367599", "title": "David Strang", "text": "David Strang\n\nDavid Strang (* 13. prosince 1968) je bývalý britský atlet, běžec na střední tratě, halový mistr Evropy v běhu na 1500 metrů z roku 1994.\nV první polovině 90. let 20. století patřil do evropské mílařské špičky. V roce 1993 vybojoval stříbrnou medaili v běhu na 1500 metrů na halovém mistrovství světa. O rok později se stal evropským halovým šampionem v této disciplíně.\n"}
{"id": "1367600", "url": "https://cs.wikipedia.org/wiki?curid=1367600", "title": "If You Have Ghost", "text": "If You Have Ghost\n\n\n\n"}
{"id": "1367601", "url": "https://cs.wikipedia.org/wiki?curid=1367601", "title": "Nevvare Hanımefendi", "text": "Nevvare Hanımefendi\n\nNevvare Hanımefendi (4. května 1901 Derbent – 22. dubna 1992 Derbent) byla konkubína osmanského sultána Mehmeda VI. \n\nNarodila v květnu 1901 v Derbentu do abchazské rodiny. Její rodné jméno bylo \"Ayşe Çıhcı\" a byla dcerou \"Mustafy Beye Çıhcıho\" a jeho manželky \"Hafize Kap\". Přes jejího dědečka \"Süleymana Beye\" byla příbuzná s Müveddetou Kadınefendi, konkubínou sultána Mehmeda VI, jejíž dědeček byl bratrem Süleymana Beye. Měla také 3 bratry, \"Ahmeta Şükrü Beye\", \"Hasana Beye\" a \"Fikriho Beye\" a tři sestry, \"Şefika Hanim\", \"Halime Hanim\" a \"Hacer Nüvit Hanim\". Byla vysoká, měla zelené oči a dlouhé černé vlasy. \n\nByla unesena z Ruska do Istanbulu, kde byla darována do paláce prince Mehmeda Vahideddina (později Mehmeda VI.), a kde se dostala do péče Müveddety Kadinefendi. Byla přejmenována na \"Nevvare\", jak to bylo podle tureckých a muslimských tradic v harému zvykem. I když byl sultán Mehmed o čtyřicet let starší než ona, na přání jejích rodičů se za něj provdala. Svatba se konala v červenci 1918 v paláci Dolmabahçe v Istanbulu. Z tohoto manželství, ale žádné dítě nevzešlo. Když Mehmed nastoupil na trůn, nosila titul \"Üçüncü Kadın.\" Když byl Mehmed sesazen z trůnu, následovala jej do exilu v Itálie, kde se v květnu 1924 rozvedli.\n\nV roce 1926 se provdala podruhé za Mevlüda Beye a změnila si jméno na \"Leyla Sönmezler\". Usadili se ve městě Şişli. Na začátku 70. let 20. století si koupili dům ve vesnici Derbent, kde žila až do své smrti. Zemřela v dubnu 1992 a je pohřbena na hřbitově v Derbentu. \n"}
{"id": "1367605", "url": "https://cs.wikipedia.org/wiki?curid=1367605", "title": "Gortynský zákoník", "text": "Gortynský zákoník\n\nGortynský zákoník je nejstarší dochovaný evropský normativní právní akt a téměř úplně zachovalá epigrafická památka, jejíž vznik se datuje do zhruba poloviny 5. stol. př. Kr. Text zákoníku se dochoval na stěnách ódeia, jež se nachází v severní části agory, v blízkosti akropole, v severní části archeologické zóny v Gortyně na Krétě. V literatuře bývá nápis někdy označován rovněž jako \"Velký nápis\" (), \"Královna nápisů\" (), \"Deltoi\" nebo \"Dvanáct sloupců\" ().\n\nZákoník je vyryt na vnitřní zdi gortynského ódeia. Stavba ódeia sloužila jako místo k produkci hudby, provozování divadla, jakož i ke scénické recitaci poesie. Není ale jasné, jestli i v době, kdy byl zákoník poprvé vyryt, sloužila stavba k tomuto účelu. V literatuře se objevují i závěry, že stavba dříve sloužila jako shromaždiště (ekklésiastérion) či místo určené k poradám představených města (búleutérion). Stavba prošla už ve starověku několika rekonstrukcemi, při nichž mohlo dojít i k opětovnému vyrytí textu zákoníku do rekonstruovaných zdí. Pravděpodobně k nim došlo v 1. stol. př. Kr., 1. stol. po Kr. (za vlády císaře Traiána) a ve 3. stol. po Kr. Během 6. stol. po Kr. byla budova opuštěna.\n\nDesky s nápisem textu zákona se nyní nacházejí na místě, kde byly nalezeny, tedy v ódeiu. Chrání je cihlová stavba postavená v roce 1889 a kovový plot.\n\nPrvní fragment nápisu (15 řádků sloupce IX) byl objeven Francouzi Perrotem a Thenonem v roce 1857 na kameni zastavěném do nedalekého mlýna. Tento fragment byl odvezen z Kréty a publikován v \"Revue archélogique\" v roce 1867. Tento zlomek se nyní nachází v pařížském muzeu Louvre. Nápis jako celek objevil v ódeiu italský akademik Federico Halbherr v září 1884. Mezi prvními vydáními textu zákoníku lze zmínit publikaci německým inskripcionistou E. Fabriciem v \"Athenische Mitteilungen\" (1884) či Comparettim a Halbherrem v \"Monumenti Antichi\" (1893). Text zákoníku byl rovněž vydán jako součást publikace \"Inscriptiones Creticae\" (svazek IV „Tituli Gortynii“) autory F. Halbherrem, M. Guarduccim. Následně, v letech 1888 a 1891 zákoník přeložili Alexandros Rangavis a Andreas Skias. Za zmínku rovněž stojí edice historika Ronalda Willetse (1967).\n\nModerním pohledem lze Gortynský zákoník označit za předpis pokrývající více oblastí práva, přičemž nejšířeji se jeho regulace dotýká soukromoprávních vztahů (rodinné právo, dědění). Kodex ovšem obsahuje i ustanovení z oboru práva procesního (např. pariční lhůty nebo pravidla hodnocení důkazů). Některá ustanovení postihují jednání (např. znásilnění), která jsou dnes předmětem regulace odvětví práva veřejného (např. trestního) práva. R. Dareste vyslovil myšlenku, že s ohledem na to, že zákoník nepokrývá některé oblasti soukromého práva (např. práva věcná) ani trestního práva, je pravděpodobně, že nahradil co věcného rozsahu své regulace starší předpis.\n\nZ přechodného ustanovení k darování (sloupec XII) je zjevné, že tehdejší zákonodárce dbal na to, aby v dotčené oblasti nebyl zákon aplikován retroaktivně. Ustanovení rovněž naznačuje, že darování bylo před účinností zákoníku upraveno jiným předpisem, neboť z něj plyne, že darování učiněná před účinností zákoníku zůstávají nedotčena,\n\nAdonis S. Vasilakis vytvořil tematickou osnovu zákoníku rozčleněnou podle jednotlivých sloupců textu. Citace uvedená níže obsahuje její český překlad. Římská číslice značí sloupec, arabská řádek:\n\nNíže se pokusíme přiblížit obsah právní regulace některých právních institutů hmotného práva, jak vyplývá ze zákoníku. Jako inspirativní zdroj normativní informace byl použit anglický překlad Adonise S. Vasilakise a francouzský překlad R. Daresteho. Značná část reguluce zákoníku se věnuje postavení otroků, manželskému majetkovému právu a právu dědickému.\n\nNikdo nemohl být zbaven osobní svobody soukromou osobou. Stalo-li se to, vystavoval se věznitel pokutě odlišné podle toho, zda uvěznil svobodného občana nebo otroka, a soud měl nařídit propuštění uvězněného do tří dnů. Neuposlechnutí soudního příkazu se vymáhalo donucovací pokutou udělovanou za každý den prodlení, případně ještě v kombinaci s jednorázovou pokutou. Zákoník obsahuje pravidla pro výpočet pokut a pro hodnocení důkazů ve sporech týkajících se takovéhoto omezení osobní svobody. Jestliže byl věznitelem svobodného nebo otroka či majitelem uvězněného otroka jeden z tzv. κόσμοι [kosmoi], tj. vrcholných představitelů městského státu, projednával se spor o omezení osobní svobody až po skončení jeho mandátu. Omezení osobní svobody osoby odsouzené za dluh nebo zástavního dlužníka nepodléhalo tomuto režimu. (sloupec I)\n\nPokud otrok vstoupil do domu svobodné ženy a vzal si ji, jejich děti byly svobodné. Pokud svobodná žena vstoupila do domu otroka (domu jeho pána) a vzala si ho, jejich děti byly otroci. (sloupec VII) V literatuře se však někdy status dítěte spojuje s místem jeho narození, nikoliv s místem sňatku rodičů.\n\n\"Poznámka:\" Otroci byli na starověké Krétě rozděleni do dvou kategorií: 1) \"mnoitai\" (otroci) a 2) \"afamiotai\" (domácí, usazení otroci, \"oikeis\"). Na rozdíl od prvních mohli \"afamiotai\" vlastnit majetek a vstupovat do manželství. Neměli však způsobilost právně jednat. Výraz \"dólos\" (ř. δῶλος), který se v zákoníku objevuje, znamená podle P. Olivy totéž, co \"afamiótés\" (usazený otrok). R. Dareste je jiného názoru a pojem \"dólos\" přiřazuje pojmu \"mnoités\".\n\nOba delikty jsou upraveny ve sloupci II. Pokud jde o nevěru, zákoník výslovně uvádí případy, kdy muž svede ženu. Naproti tomu, u znásilnění se výslovně hovoří o znásilnění ženy či muže. Jakého pohlaví mohl být pachatel, aby byl skutek považován za znásilnění, se neuvádí.\n\nOba delikty byly stíhány pokutou, která představovala soukromoprávní nárok. Pokuta za znásilnění byla odstupňována podle toho, kdo byl jeho obětí (svobodný občan/-ka, otrok,-kyně, domácí otrokyně či domácí otrokyně, která již byla svedena a kdo byl jeho pachatelem (otrok, svobodný občan). Pokuta za nevěru byla odstupňována podle toho, zda byla svedena svobodná občanka nebo otrokyně, zda byla pod ochranou příbuzného či nikoliv, či zda ke svedení došlo v domě příbuzného (vyšší pokuta) či jinde (nižší pokuta).\n\nU nevěry navíc bylo možno přistiženého svůdce zadržet v domě. Poté bylo třeba před svědky přísahat jeho rodině, že bude propuštěn ve lhůtě pěti dnů ode dne zaplacení výkupného. Pro případ, že výkupné zaplaceno nebylo, dával zákoník právo zadržiteli naložit se svůdcem podle svého uvážení.\n\nZvláštní režim platí pro tyto delikty, byly-li spáchány tzv. \"apetairem\" (1. pád \"apetairos\", ř. ἀπεταίρος) či spáchány na ženském příslušníku jeho rodiny.\n\nPokud se dvojice rozvedla, byla žena oprávněna si ponechat majetek, který vlastnila, když se vdávala, a k tomu až polovinu hospodářského výsledku rodiny v rozsahu, v jakém vzešel z jejího majetku. Nadto jí připadala polovina rukodělných výrobků, které vytvořila. K tomu mohla žádat ještě 5 statérů v případě, že za rozvod byl odpovědný manžel. Odcizila-li však rozvedená manželka něco z manželova majetku, co jí s rozvodem nepřipadlo, byla stižena pokutou. Jestliže ji z toho někdo vinil a ona však popřela, že by vzala více, než jí podle práva připadalo, mohla se pokuty zprostit zápůrčí přísahou před sochou Artemidy Toxie (1. pád \"Artemis Toxia\") v chrámu v Amyklaiu (1. pád \"Amyklaion\", 2. pád \"Amykláia\" – dnešní Kommos). Jestliže jí z dotčených věcí někdo něco odňal poté, co se zapřísáhla, byl pokutou naopak stižen on. (sloupec III)\n\nJestliže zemřel ženatý muž, který měl děti, mohla se manželka po jeho smrti znovu vdát před třemi dospělými svědky. Zároveň si mohla ponechat svůj majetek a všechno, co jí manžel za života dal v souladu s právem. Pokud si vzala něco, co náleželo dětem, mohly se obrátit na soud. Jestliže ženatý muž zemřel bezdětný, připadala ženě příslušná část majetku v pozůstalosti, její vlastní majetek a polovina rukodělných výrobků, které vytvořila. Jestliže vdaná žena zemřela bezdětná, musel její manžel vrátit jejím \"epiballontům\" (1. pád j. č. \"epiballón\", 2. pád. j. č. \"epiballonta\"), to jest osobám, jež by jinak měly podle zákona právo si ji vzít, kdyby byl zemřel manžel, její majetek, polovinu rukodělných výrobků a polovinu hospodářského výsledku, který vzešel z jejího majetku.\n\nOtec měl otcovskou moc nad dětmi, matka však jen nad svým vlastním majetkem. Jestliže neprovdaná otrokyně porodila dítě, bylo v moci pána jejího otce. Jestliže otec nebyl naživu, potom v moci pána jejího bratra. Porodila-li rozvedená žena dítě, musela jej přinést bývalému manželu za přítomnosti třech svědků. Pokud ten dítě nepřijal, bylo pod mateřskou mocí. Jestliže dítě porodila rozvedená otrokyně, muselo být dítě přineseno za přítomnosti dvou svědků pánovi jejího bývalého manžela. Pokud je tento nepřijal, bylo dítě v opatrování pána matky. (sloupec III)\n\nOdhalila-li žena dítě dříve, než jej takto prezentovala k přijetí příslušné osobě, byla stíhána pokutou. Výjimkou byla situace, kdy tento muž neměl dům, kde by dítě vychoval, nebo nebyl k nalezení. (sloupec IV)\n\nAdopci bylo možno vykonat prohlášením na agoře před občany města na speciálním pódiu a za dodržení určitého rituálu (oběti). Obdržel-li osvojenec po smrti osvojitele veškerý jeho majetek proto, že zde nebyly jeho zákonné děti, potom byl zavázán splnit všechny osvojitelovy závazky k bohům i lidem. Neučinil-li to, připadl zděděný majetek příbuzným osvojitele. Zemřel-li osvojenec bezdětný, majetek, který po osvojiteli zdědil, přecházel zpět na rodinu/dědice osvojitele. Adopci bylo možno odvolat prohlášením učiněným na agoře (na stejném pódiu, jako byla učiněna). Bylo k tomu nutno složit částku 10 statérů soudu. Úředník, který měl na starosti věci cizinců, ji potom vyplatil bývalému osvojenci. (sloupec X - částečně poškozen, sloupec XI)\n\nDědická posloupnost byla asi takováto:\nDědická posloupnost brala za dědice členy \"oiku\" zesnulého, mezi něž se ovšem nepočítala manželka. Ta připadala v úvahu jen tehdy, pokud \"oikos\" zesnulého vymřel.\n\nJestliže se pozůstalí nemohli dohodnout na tom, zda majetek v pozůstalosti rozdělit, či nikoliv, přiřkl jej soud až do rozdělení těm, kdo jej rozdělit chtěli. Pokud se nemohli dohodnout na tom, jakým způsobem jej rozdělit, přikazoval jim zákon prodat jej v dražbě za nejvyšší nabídkovou cenu a ponechat si příslušný podíl z výtěžku dražby. Při dělení majetku museli být přítomni 3 nebo více svědků. (sloupec V)\n\nMěla-li zemřelá matka svobodné i otročí děti, dědily pouze děti svobodné. (sloupec VII)\n\nBylo-li dceři za života později zemřelého otce dáno tímto otcem věno, neměla právo na nic dalšího z pozůstalosti po otci. (sloupec IV)\n\nŽena, která zdědila majetek a zároveň neměla manžela ani bratra (z krve svého otce), se musela vdát. Byla stanovena pravidla určující, koho si má vzít. Úprava byla vybudována na zásadě, že majetek musí zůstat v její rodině. Základní pravidlo tedy znělo, že si musí vzít nejstaršího bratra svého otce. Nebyl-li tu bratr, potom jeho syna. Bylo-li dědiček i bratrů (synů bratrů) více, potom rozhodoval věk (od nejstaršího). Každý takový ženich mohl pojmout za choť jen jednu dědičku. Odmítnout takový svazek bylo možno zásadně jen z důvodu nedostatečného věku, a to oboustranně. Odmítl-li příslušný příbuzný dědičku pojmout za manželku, ačkoliv měla dostatečný věk a přála si s ním vstoupit do manželství, mohli se její příbuzní obrátit na soud a ten mu přikázal manželství uzavřít ve lhůtě dvou měsíců. Odmítnutá dědička si rovněž mohla vzít dalšího příbuzného v pořadí a nebyl-li takový, potom kohokoliv ze svého kmene, kdo o to požádal. Jestliže sama dědička příslušného ženicha odmítla, mohla si vzít někoho jiného, pokud odmítnutému dala podíl ze svého majetku. Nebylo-li zákonných ženichů a nenašel-li se ve kmeni nikdo, kdo by si chtěl dědičku vzít, její příbuzní museli vyhlásit ve kmeni výzvu k podávání nabídek ke sňatku. Byla-li nějaká nabídka dána, musel být sňatek uzavřen do 30 dnů. Nebyla-li dána, musela si dědička vzít kohokoliv jiného (vně kmene), kdo o to požádal. Do doby, než dědička dospěla do věku na vdávání, spravovali její majetek její příbuzní a jí připadala polovina výnosů. Pojal-li někdo dědičku za manželku v rozporu se zákonem, mohla se její rodina obrátit na příslušného magistráta (úřad). (sloupce VII, VIII)\n\nJestliže se dědicové zemřelého rozhodli splnit po jeho smrti jeho dluh, mohli to učinit a majetek v pozůstalosti připadal jim. Jestliže to udělat nechtěli, majetek v pozůstalosti připadl věřitelům a dědicové už nebyli povinni k dalšímu peněžitému plnění. Dluhy zesnulého otce se uspokojovaly z pozůstalosti po otci, dluhy zesnulé matky z pozůstalosti po matce. (sloupec XI)\n\nJestliže někdo zprostil jiného (nalezeného za hranicemi svého domovského města) jeho dluhu tak, že jej za něj splnil, mohl jej mít v moci do té doby, než mu poskytl náhradu. (sloupec VI)\n\nPředmětem soudního sporu mohlo být, pokud někdo koupil na trhu otroka a nesplnil své povinnosti (zřejmě zaplatit kupní cenu) do 60 dní anebo pokud se otrok choval, jak neměl (vady předmětu koupě). (sloupec VII)\n\nPro darování synem matce a manželem manželce byl stanoven maximální limit 100 statérů. Jestliže byl překročen, mohli si dědicové dárce ponechat to, oč dar limit překročil. Darování dlužníkem, osobou, jež byla odsouzena k zaplacení pokuty, či osobou, jež vystupovala jako účastník soudního řízení, bylo neplatné, pokud majetek této osoby nepostačoval k úhradě dluhu. (sloupec X - částečně poškozen)\nZákoník je uveden zvoláním \"Bohové!\" (ΘΙΟΙ), což je jeden z typických způsobů, kterým byly uvozovány krétské juristické texty.\n\nText zákoníku je psán způsobem zvaným \"bústrofedon\". Alfabeta, jíž je text zákoníku zaznamenán, používá dlouhé samohlásky Ε, ε (e psílon) a Ο, ο (o mikron) namísto znaků Η, η (éta) a Ω, ω (o mega). Namísto znaků pro aspirované hlásky Φ, φ (fí) a Χ, χ (chí) používá text znaky Π, π (pí) a Κ, κ (kappa). Namísto písmene Z, ζ (zéta) používá text geminované (zdvojené) písmeno Δ, δ (delta), tedy spřežku ΔΔ, δδ. Namísto znaků zachycujících v attičtině afrikáty, tj. Ξ, ξ (ksí) a Ψ, ψ (psí), používá text spřežky ΚΣ [ks] a ΠΣ [ps].\n"}
{"id": "1367606", "url": "https://cs.wikipedia.org/wiki?curid=1367606", "title": "Ellen Tittelová", "text": "Ellen Tittelová\n\nEllen Tittelová (* 28. června 1948) je bývalá západoněmecká atletka, běžkyně, která se věnovala středním tratím.\nJejí nejoblíbenější disciplínou byl běh na 1500 metrů. V roce 1971 v této disciplíně obsadila čtvrté místo na halovém mistrovství Evropy v Sofii, na evropském šampionátu pod širým nebem v Helsinkách pak vybojovala bronzovou medaili. V roce 1973 se stala halovou mistryní Evropy v této disciplíně, o dva roky později získala na evropském halovém šampionátu bronzovou medaili v běhu na 1500 metrů. Celkem čtyřikrát vylepšila národní rekord v této disciplíně – nejlépe pak v roce 1972 na 4:06,65.\nJejím prvním mužem byl německý mílař Paul-Heinz Wellmann, druhým rovněž západoněmecký reprezentant v běhu na 1500 metrů Thomas Wessinghage.\n\n"}
{"id": "1367607", "url": "https://cs.wikipedia.org/wiki?curid=1367607", "title": "Mateo Cañellas", "text": "Mateo Cañellas\n\nMateo Cañellas Martorell (* 27. dubna 1972) je bývalý španělský atlet, běžec na střední tratě, halový mistr Evropy v běhu na 1500 metrů z roku 1996.\nV roce 1991 se stal juniorským mistrem Evropy v běhu na 1500 metrů. O čtyři roky později vybojoval na halovém mistrovství světa v této disciplíně druhé místo. V roce 1996 se stal halovým mistrem Evropy v běhu na 1500 metrů.\n"}
{"id": "1367609", "url": "https://cs.wikipedia.org/wiki?curid=1367609", "title": "Ostrozobka ohnivotemenná", "text": "Ostrozobka ohnivotemenná\n\nOstrozobka ohnivotemenná (\"Oxyruncus cristatus\", araponga-do-horto) je zpěvný pták, který obývá tropické deštné lesy v podhorských oblastech Střední a Jižní Ameriky. Živí se ovocem a hmyzem, často visí hlavou dolů mezi epifytními rostlinami a pátrá po potravě. Dosahuje délky 16–18 cm a váhy okolo 42 gramů, horní část těla je zbarvená olivově zeleně až šedohnědě a břicho přechází od žluté po bílou s černými skvrnami. Charakteristickými znaky jsou vztyčitelné jasně oranžové peří na hlavě a kuželovitý zašpičatělý zobák. Samci se ozývají pronikavým voláním „ziiiiiiu-uuuuu“. Ostrozobky často vytvářejí společná hejna s tangarami, hrnčiříky a dalšími drobnými ptáky. \n\nSystematika druhu je nejasná, bývá řazen do čeledi \"Tityridae\", mezi kotingovité nebo do monotypické čeledi \"Oxyruncidae\". Rozlišují se následující geografické poddruhy:\n\n\n"}
{"id": "1367611", "url": "https://cs.wikipedia.org/wiki?curid=1367611", "title": "Václav Kučera (rozcestník)", "text": "Václav Kučera (rozcestník)\n\nJméno a příjmení Václav Kučera má více osob:\n\n"}
{"id": "1367612", "url": "https://cs.wikipedia.org/wiki?curid=1367612", "title": "Salih Muslim Muhammad", "text": "Salih Muslim Muhammad\n\nSalih Muslim Muhammad je vrcholným představitelem politické strany PYD (Sjednocená demokratická strana), která je rozhodující silou v kurdské oblasti Rojava na severu Sýrie. Salih Muslim je v občanské válce v Sýrii nejvýznamnějším představitelem syrské kurdské opozice.\nJeho dětství je spojeno s městem Kobani a jeho okolím. V letech 1970-1977 vystudoval chemické inženýrství v Istanbulu. Mezi lety 1978-1990 pracoval v Saúdské Arábii a v roce 1993 si otevřel kancelář v Aleppu. Je ženatý a má čtyři děti, jeho syn Shervan zemřel v bojích YPG proti islamistické Al-Nusrá v roce 2013.\nČlenem nově vytvořené strany PYD se stal v roce 2003, v roce 2010 byl zvolen jejím předsedou. Poté, co byl i se ženou uvězněn, uprchl do kurdské části Iráku. V letech 2012-2015 se účastnil neúspěšného dialogu s tureckou vládou. Turecká vláda poté údajně plánovala jeho vraždu, ale tyto plány byly včas odhaleny tajnými službami dvou evropských států. Na konci roku 2016 na něj turecká vláda vydala zatykač, v únoru 2018 ho umístila na seznam nejnebezpečnějších teroristů a na jeho hlavu vypsala odměnu 4 milióny tureckých lir (asi 22 mil. Kč). \n\nSalih Muslim je v současnosti častým hostem v evropských hlavních městech a na půdě různých evropských institucí. V únoru 2018 byl na soukromé konferenci v Praze a na žádost turecké strany byl policií zadržen, pražský soud však po dvou dnech rozhodl o jeho propuštění na svobodu.\n"}
{"id": "1367613", "url": "https://cs.wikipedia.org/wiki?curid=1367613", "title": "Baidu", "text": "Baidu\n\nBaidu, Inc. ( ; pinyin: Bǎidù) je čínská nadnárodní technologická společnost specializující se na vývoj internetových služeb a umělé inteligence. Baidu založil v roce 2000 Robin Li a Eric Xu se sídlem v Pekingu.\n\nWebový vyhledávač baidu.com je čtvrtou nejnavštěvovanější stránkou na internetu a druhým největším vyhledávačem po Googlu. Baidu je indexován na NASDAQ-100.\n\n"}
{"id": "1367614", "url": "https://cs.wikipedia.org/wiki?curid=1367614", "title": "Tencent", "text": "Tencent\n\nTencent Holdings Limited ( ; pinyin: Téngxùn Kònggǔ Yǒuxiàn Gōngsī) je čínská nadnárodní akciová holdingová společnost, jejíž dceřiné společnosti se specializují na vývoj internetových služeb, médií, softwaru a umělé inteligence. Tencent byl založen v roce 1998 se sídlem v Šen-čenu a stal se jedním ze tří čínských internetových „gigantů“ spolu se společnostmi Baidu a Alibaba Group.\n\nNejvětší podíly akcií Tencent vlastní jihoafrická holdingová společnost Naspers (31,2%), zakladatel Ma Huateng (8,6%) a mezi akcionáře s menším podílem patří také americká investiční banka JPMorgan Chase.\n\nTencent vyvíjí aplikace a sociální média jako Tencent QQ, WeChat a microbloggingovou platformu Tencent Weibo. Tencent ovládá on-line počítačové hry od Supercell (Clash of Clans, apod.) a vlastní podíly v Discord, Reddit, Snapchat, TikTok, Activision Blizzard (5%), Riot Games (100%) a Epic Games (40%). \n\nRoku 2019 Tencent investoval 150 mil. amerických dolarů do sociální platformy Reddit, v pořadí třetí nejpopulárnější v USA s tržní hodnotou 3 miliardy dolarů. Mezi uživateli Redditu to vyvolalo obavy z cenzury.\n\nRoku 2016 Amnesty International hodnotila úroveň šifrování, ochrany soukromí a lidských práv u jedenácti největších světových technologických firem v pěti různých kategoriích a firmě Tencent ze sta možných bodů přidělila 0.\n\nFirma je průkopníkem ve využívání umělé inteligence ke sledování a sbírání uživatelských dat. Jeho největší a nejznámější produkt komunikační aplikace WeChat je založen na registraci skrze telefonní čísla a umožňuje tak masové sledování i sledování konkrétních osob. Tencent je povinen nasbírané informace sdílet s čínskými úřady. Ke sledování osob slouží také kumulování dat ze systému elektronických plateb prostřednictvím aplikace WeChat Pay.\n\nTencent – jakožto společnost registrovaná se sídlem v Číně – podléhá čínským zákonům a jeho služby na území Číny podléhají místním zákonům, tedy i lokální cenzuře. WeChat je ze strany čínské vlády nejsledovanější sociální platformou. Používá umělou inteligenci k identifikaci a vymazání obrázků, které uživatelé sítě užívají, aby se vyhnuli cenzuře psaných vzkazů. Zavírá účty, které nejsou v souladu s čínskými zákony a cenzurou. Z iniciativy The University of Hong Kong byl zřízen tzv. \"WeChatscope\", který uchovává zcenzurované (smazané) příspěvky ve veřejně dostupné databázi. \n\nPodle kanadské výzkumné instituce Citizenlab blokuje WeChat konkrétní slovní spojení, která jsou ve vládním seznamu nevhodných výrazů.\n"}
{"id": "1367618", "url": "https://cs.wikipedia.org/wiki?curid=1367618", "title": "Římskokatolická farnost Smrčná", "text": "Římskokatolická farnost Smrčná\n\nŘímskokatolická farnost Smrčná je územním společenstvím římských katolíků v rámci pelhřimovského vikariátu českobudějovické diecéze.\n\nVe 14. století je ve Smrčné doložena plebánie, ke které měl patronátní právo Želivský klášter. Želivští premonstráti zde také vykonávali duchovní správu. Plebánie později zanikla. V roce 1789 byla ve vsi zřízena lokálie, která byla v roce 1889 povýšena na samostatnou farnost. Původní farní kostel vyhořel v roce 1916 a jeho zbytky byly strženy. V roce 1931 byl vysvěcen kostel nový, pojatý v tehdy moderním stylu. Farnost Smrčná až do roku 1993 byla součástí královéhradecké diecéze. V uvedeném roce byla převedena do pelhřimovského vikariátu diecéze českobudějovické.\nFarnost je administrována ex currendo z Nového Rychnova.\n\n"}
{"id": "1367620", "url": "https://cs.wikipedia.org/wiki?curid=1367620", "title": "Kostel Nanebevzetí Panny Marie (Stálky)", "text": "Kostel Nanebevzetí Panny Marie (Stálky)\n\nKostel Nanebevzetí Panny Marie je farní kostel v římskokatolické farnosti Stálky, nachází se v centru obce Stálky. Kostel je gotickou stavbou, která byla později přestavěna v barokním slohu. Kostel je v rámci areálu spolu s křížem chráněn jako kulturní památka České republiky.\n\nPůvodně byl kostel jednolodní, později při přestavbě bylo zřejmě uvažováno o dobudování druhé lodě, pozůstatky plánů na druhou loď lze najít v případě opěrných sloupů dnešní lodi kostela. Kostel má pětistranný presbytář. Sakristie je na jižní straně kostela a věž byla později přistavěna na západní straně kostela. Věž je zakončena zděným kuželem střechy, ve zvonicovém patře jsou okna s okenicemi.\n\nKostel byl postaven v pozdní gotice, v roce 1631 byl barokně přestavěn. \n\nV roce 1715 byl rekonstruován hlavní oltář a oltářní obrazy, znovu obnoven byl pak také v roce 1769. V roce 1882 byl zasvěcen boční oltář Panny Marie Lurdské, v roce 1884 druhý pak svatému Josefu. Roku 1872 byly do kostela zakoupeny nové varhany, původní byly zakoupeny již v roce 1699. Nové však byly poruchové a tak byly v letech 1888 a 1893 opraveny. V roce 1872 byl pořízen největší zvon. V roce 2008 byl na věži znovu vztyčen zlatý kříž. \n\n\n"}
{"id": "1367621", "url": "https://cs.wikipedia.org/wiki?curid=1367621", "title": "Khalil bey Khasmammadov", "text": "Khalil bey Khasmammadov\n\nKhalil bey Khasmammadov (; 1875 – 1945) byl ázerbájdžánský politik, státník a diplomat. V roce 1918 byl zvolen ministrem spravedlnosti a vnitřních věcí Ázerbájdžánské demokratické republiky.\n\nKhalil bey Khasmammadov se narodil v roce 1875 ve městě Ganja. Vystudoval právnickou fakultu Moskevské státní univerzity a poté pracoval jako právník.\n\nS důrazem na správnou funkci systému spravedlnosti, bylo zřízeno Ministerstvo spravedlnosti ve stejný den (28. května 1918), kdy byla založena Ázerbájdžánská Demokratická republika (první demokratická republika na východě) a Khalil bey Khasmammadov byl jmenován prvním ministrem spravedlnosti.\n\nBěhem svého života usiloval Khalil bey o dosažení autonomie Ázerbájdžánu. Nejdůležitějším obdobím jeho politické činnosti bylo založení Ázerbájdžánské republiky. Zastával funkci ve čtyřech z pěti funkčních období nezávislé vlády, dvakrát jako ministr spravedlnosti a dvakrát jako ministr vnitra.\nZasloužil se o úzkou spolupráci orgánů ministerstva vnitra s ministerstvem obrany a s orgány bezpečnosti a zvláštních služeb. Tato spolupráce byla kritická pro předejití vzpourám a akcím proti nové vládě, jelikož mnoho protivládních hlasů přicházelo od vojáků, důstojníků, policistů atd., kteří byli členy národní armády a podobných organizací .\n\nKdyž nová republika padla byl Khalil bey v Baku. Jeho dům se nacházel na ulici A. Javad (Vrangelskaja, 22). V polovině dubna 1920 byl jmenován velvyslancem v Istanbulu, kam kvůli nepříznivé situaci doma přijel až koncem června 1920. Zbytek svého života prožil v Istanbulu, kde zemřel v roce 1945. Byl pohřben na hřbitově Fari Koy v Istanbulu.\n"}
{"id": "1367622", "url": "https://cs.wikipedia.org/wiki?curid=1367622", "title": "Spojené státy americké na Zimních olympijských hrách 2018", "text": "Spojené státy americké na Zimních olympijských hrách 2018\n\nSpojené státy americké na Zimních olympijských hrách 2018 reprezentovalo 241 sportovců v 15 druzích sportu.\n\n"}
{"id": "1367626", "url": "https://cs.wikipedia.org/wiki?curid=1367626", "title": "Bagaudové", "text": "Bagaudové\n\nV pozdním období Římské říše byli bagaudové (latinsky \"bagaudae\" či \"bacaudae\") ozbrojenými skupinami lokálních selských povstání v méně romanizovaných oblastích Galie a Hispánie. Pojmenování vzešlo z keltského jazyka galštiny (\"bagad\"), kdy se slovo ještě významově vztahovalo k bojovníkům. Ozbrojené skupiny označované latinsky jako \"bagaudae\" se však poprvé objevily až v 1. století n. l. a jednalo se o povstalce, jejichž úmyslem nebylo nahradit upadající římskou moc ani sesazení místní správy, ale jen vlastní obohacení ve formě plenění. Kromě sedláků a lidí nižších společenských vrstev mohly v krajních případech tyto nepravidelné voje početně zesílit o uprchlé otroky, zbojníky nebo dokonce dezertéry z řad římských legií. Se střídavými úspěchy se bagaudové dovedli prosadit v dobách nestability během rozpadu Západořímské říše.\n"}
{"id": "1367627", "url": "https://cs.wikipedia.org/wiki?curid=1367627", "title": "EP Cargo", "text": "EP Cargo\n\nEP Cargo a.s. (VKM: EPCI) se sídlem v Praze je český železniční dopravce a speditér. Patří do Energetického a průmyslového holdingu. Společnost je rovněž spoluvlastníkem půjčovny lokomotiv LokoTrain.\n\nSpolečnost byla založena 9. srpna 2010 pod názvem EŽC a.s., ke změně názvu na EP Cargo a.s. došlo k 10. září 2014. Jako dopravce se EŽC podílelo například na přepravě lokomotivy Newag Griffin na Železniční zkušební okruh Cerhenice. V roce 2015 získalo EP Cargo většinový podíl ve společnosti LokoTrain, což je největší česká půjčovna lokomotiv. V témže roce si společnost podepsala kontrakt na pronájem 70 kontejnerových vozů a 280 kontejnerů od společnosti InnoFreight, které měly sloužit pro přepravu hnědého uhlí mezi dolem MIBRAG a elektrárnou Buschhaus. Elektrárna Buschhaus však musela být odstavena, proto se vozy s kontejnery přesunuly do Česka, kde začaly v roce 2017 jezdit na přepravách uhlí z Lomu Nástup - Tušimice a Dolu Silesia do Elektrárna Opatovice nad Labem.\n\nNa základě smlouvy uzaveřené s firmou Siemens v listopadu 2015 firma v únoru 2016 zakoupila lokomotivu typu Vectron MS č. 193 823. Lokomotiva je registrována na držitele LokoTrain. 31. ledna 2018 pak EP Cargo podepsalo se společností Bombardier Transportation kontrakt na dodávku dvou nových lokomotiv TRAXX AC3 určených pro provoz v Německu.\n\nEP Cargo je rovněž provozovatelem několika vleček – viz tabulka:\n"}
{"id": "1367634", "url": "https://cs.wikipedia.org/wiki?curid=1367634", "title": "Portland Timbers", "text": "Portland Timbers\n\nPortland Timbers je americký profesionální fotbalový tým, který vznikl v roce 2009. Klub sídlí v Portlandu v americkém Oregonu. Klub soutěží v lize nazvané Major League Soccer (MLS), konkrétně v její západní části. Domovským stadionem je Providence Park.\n\n"}
{"id": "1367635", "url": "https://cs.wikipedia.org/wiki?curid=1367635", "title": "Rodrigo Ely", "text": "Rodrigo Ely\n\nRodrigo Ely (* 3. listopadu 1993 Lajeado) je italský fotbalový obránce španělského fotbalového klubu Deportivo Alavés. Reprezentoval mládežnické reprezentace Itálie a také Brazílie.\n\n\n\n"}
{"id": "1367639", "url": "https://cs.wikipedia.org/wiki?curid=1367639", "title": "Seversky XP-41", "text": "Seversky XP-41\n\nSeversky XP-41 byl stíhací letoun vzniklý v roce 1939 ve Spojených státech amerických. Jediný prototyp vznikl úpravou z posledního vyrobeného Seversky P-35 přidáním aerodynamičtějšího překrytu kokpitu, instalací motoru Pratt & Whitney R-1830-19 s dvourychlostním turbokompresorem, a úpravou podvozku. XP-41 poprvé vzlétl v březnu 1939. Letoun byl vyvíjen současně s P-43 Lancer a práce na něm byly zastaveny poté co USAAC dalo přednost druhému uvedenému typu.\n\nÚdaje podle\n"}
{"id": "1367641", "url": "https://cs.wikipedia.org/wiki?curid=1367641", "title": "Kálmán Mészöly", "text": "Kálmán Mészöly\n\nKálmán Mészöly (* 16. července 1941 Budapešť) je bývalý maďarský fotbalový obránce. \n\nCelou seniorskou kariéru strávil v klubu Vasas SC, s nímž získal čtyři tituly mistra Maďarska (1961, 1962, 1965 a 1966), vyhrál Středoevropský pohár 1962, 1965 a 1970 a hrál čtvrtfinále Poháru mistrů evropských zemí 1967/68. V maďarské fotbalové reprezentaci odehrál 61 zápasů, je bronzovým medailistou z olympijských her 1960, startoval na mistrovství světa ve fotbale 1962 (čtvrtfinále), mistrovství Evropy ve fotbale 1964 (třetí místo) a mistrovství světa ve fotbale 1966 (čtvrtfinále). V roce 1962 byl zvolen maďarským fotbalistou roku.\n\nPo skončení hráčské kariéry se stal trenérem. Maďarskou reprezentaci vedl v letech 1980–1983, 1990–1991 a 1994–1995, působil také v Turecku a Saúdské Arábii. V roce 2011 mu byl udělen Záslužný kříž Maďarské republiky. Jeho manželka Gyöngyi Bardiová hrála závodně volejbal, jejich syn Géza Mészöly byl také maďarským fotbalovým reprezentantem, od roku 2015 působí jako trenér Szombathelyi Haladás VSE\n\n"}
{"id": "1367642", "url": "https://cs.wikipedia.org/wiki?curid=1367642", "title": "Tenkrát v Hollywoodu", "text": "Tenkrát v Hollywoodu\n\nTenkrát v Hollywoodu (v anglickém originále Once Upon a Time in Hollywood) je americký film režiséra Quentina Tarantina podle jeho vlastního scénáře. V červenci 2017 bylo uvedeno, že Tarantino pracuje na snímku, který se soustředí na vraždy Mansonovy rodiny. V únoru 2018 bylo oznámeno, že roli herce Ricka Daltona hraje Leonardo DiCaprio. Nedlouho poté byla potvrzena spekulace, že do role Cliffa Bootha byl obsazen Brad Pitt. Tarantino uvedl, že na scénáři pracoval pět let. Také prohlásil, že o složení hudby k filmu požádal Ennia Morriconeho. Snímek původně měl být uveden 8. srpna 2019, tedy u příležitosti padesátého výročí vražd Mansonovy rodiny.. Film byl uveden na mezinárodním filmovém festivalu v Cannes. Premiéra v kinech byla později změněna na 26. červenec 2019. Do českých kin byl film uveden 15. srpna 2019. Roli George Spahna měl původně ztvárnit Burt Reynolds, který před zahájením natáčení svých scén zemřel. Roli proto získal Bruce Dern.\n\n"}
{"id": "1367643", "url": "https://cs.wikipedia.org/wiki?curid=1367643", "title": "Německo na Zimních olympijských hrách 2018", "text": "Německo na Zimních olympijských hrách 2018\n\nNěmecko na ZOH 2018 reprezentovalo 153 sportovců, kteří soutěžili v 14 olympijských sportech.\n\n"}
{"id": "1367652", "url": "https://cs.wikipedia.org/wiki?curid=1367652", "title": "Římskokatolická farnost Lukavec", "text": "Římskokatolická farnost Lukavec\n\nŘímskokatolická farnost Lukavec je územním společenstvím římských katolíků v rámci pelhřimovského vikariátu českobudějovické diecéze.\n\nV roce 1350 je v Lukavci doložena plebánie. Farnost patřila původně do královéhradecké diecéze, odkud byla v roce 1993 převedena do pelhřimovského vikariátu diecéze českobudějovické.\n\n\nFarnost má sídelního duchovního správce, který je zároveň ex currendo administrátorem ve farnostech Křešín a Vyklantice.\n\n"}
{"id": "1367656", "url": "https://cs.wikipedia.org/wiki?curid=1367656", "title": "Vladimír Eminger", "text": "Vladimír Eminger\n\nVladimír Eminger (* 3. dubna 1992 v Litvínově) je český hokejový obránce.\n\nRodák a odchovanec z Litvínova, začínal s hokejem ve tří letech, v klubu setrval do svého juniorského věku. V roce 2011 odcestoval do Finska, kde se dohodl na angažmá s klubem Kärpät Oulu, který hraje domácí nejvyšší soutěž. Ještě před odchodem do ciziny, dostal nabídku od mateřského klubu Litvínov smlouvu, která byla pro Emingera nepřijatelné a odcestoval. Vedení klubu na to ihned reagovalo a zakázal mu tím start v reprezentaci v jakékoliv kategorii. První ročník hrával ještě v juniorské soutěži, od ročníku 2012/13 se stal jedním ze základním hráčů kádru. Největšího úspěchu s Kärpät Oulu zažil v ročníku 2013/14, se kterým se stal mistrem soutěže. Po mistrovském titulu se do nadcházející sezony moc nevedlo, byl dokonce poslán na dva zápasy do nižší soutěže Mestis k týmu Hokki. 26. listopadu 2014 se vrátil do Česka, podepsal dlouhodobý kontrakt s pražskou Spartou. Ve sparťanském kádru se hned zabydlel a hrával pravidelně. V sezoně 2015/16 mohl přidat do své sbírky další titul z domácí nejvyšší soutěže, ale nezvládli závěr playoff proti Bílí Tygři Liberec. Na začátku sezony 2017/18, se v klubu BK Mladá Boleslav zranil slovenský obránce Oldrich Kotvan, vedení klubu musel najít náhradu za zraněného Kotvana. Nakonec se dohodli se Spartou o uvolnění Emingera formou hostování do konce října 2017. Po vypršení hostování se vedení klubu rozhodlo prodloužit jeho hostování až do konce sezony 2017/18. Eminger nakonec dokončil ročník 2017/18 v dresu Mladé Boleslavi. V Mladé Boleslavi se mu zalíbilo a projevil přání setrvat v klubu pro nadcházející ročník 2018/2019. Sportovní manažer Mladé Boleslavi Jaromír Látal se domluvil s vedením Pražské Sparty o prodloužení hostování do sezony 2018/2019. \n\n"}
{"id": "1367657", "url": "https://cs.wikipedia.org/wiki?curid=1367657", "title": "Salatín (Nízké Tatry)", "text": "Salatín (Nízké Tatry)\n\nSalatín (1630 m n. m.) je výrazná hora v západní části Nízkých Tater a také stejnojmenná národní přírodní rezervace v Národním parku Nízké Tatry.\n\nNachází se v katastrálním území obcí Partizánska Ľupča, Liptovská Štiavnica a Liptovská Lúžna v okrese Liptovský Mikuláš a v okrese Ružomberok v Žilinském kraji. Území bylo vyhlášeno v roce 1982 na rozloze 1192,99 ha. Ochranné pásmo nebylo stanoveno.\n\nSalatín je dobře přístupný, přímo přes vrchol vede červená a zelená turistická značka. Nejkratší cesta vede z osady Železnô po zelené značce. Měří 5 km s převýšením necelých 700 metrů.\n\n"}
{"id": "1367659", "url": "https://cs.wikipedia.org/wiki?curid=1367659", "title": "Šigirský idol", "text": "Šigirský idol\n\nŠigirský idol () je nejstarší dochovaná dřevěná socha, zhotovená před asi 11 tisíci lety z modřínu sibiřského.\n\nUložena je ve Sverdlovském oblastním muzeu v ruském Jekatěrinburgu, konkrétně v Muzeu historie a archeologie středního Uralu v areálu tzv. Městečka čekistů.\n\nŠigirský idol byl objeven nedaleko města Kirovgrad (tehdy vesnice Kalata) na tzv. Šigirském rašeliništi na východním úpatí středního Uralu. Od poloviny 19. století se zde těžilo zlato a již od počátku dělníci nacházeli neobyčejné předměty z parohů, kostí, dřeva, kamene i keramiky. Roku 1879 se o těchto nálezech dozvěděla Uralská společnost milovníků přírodopisu, díky čemuž následujícího roku proběhly na místě první vykopávky Imperátorské ruské geografické společnosti. Výsledky záhy vyvolaly senzaci a přitáhly pozornost archeologů z celé země. Nalezené předměty jsou dnes uloženy v muzeích Kazaně, Moskvy, Petrohradu, Paříže a Helsinek, největší část ovšem získala Uralská společnost milovníků přírodopisu, jejíž sbírky dnes spravuje Sverdlovské oblastní muzeum.\n\nSamotný idol byl nalezen 5. února 1890 v hloubce čtyř metrů. Na příkaz majitele pozemku, hraběte Alexeje Alexandroviče Stenbok-Femora, byla soška předána Uralské společnosti milovníků přírodopisu. Vzhledem k tomu, že se jednalo o množství jednotlivých úlomků, trvalo mnoho let, než se podařilo rekonstruovat přibližnou podobu sošky. Rekonstrukce Vladimira Tolmačjova z roku 1914 předpokládala výšku 5,3 m, některé fragmenty se ovšem později ztratily, a tak je v současnosti vystavována socha vysoká 3,4 m.\n\nŠigirský idol je zhotoven z jediného kmene modřínu sibiřského, nejméně 157 let rostlého. Zpracován byl krátce po pokácení kamennými nástroji. Dochovala se horní část trupu s hlavou a spodní část, zobrazující pravděpodobně nohy.\n\nIdol je ze všech stran pokryt vyřezávaným geometrickým ornamentem. Na širokých stranách jsou vyobrazeny črty sedmi obličejů s trupy v podobě kostry. Celkem tak Šigirský idol zahrnuje 8 postav - horní s plastickou hlavou na vrcholu, tři figury vepředu, čtyři vzadu.\n"}
{"id": "1367660", "url": "https://cs.wikipedia.org/wiki?curid=1367660", "title": "Přísaha viceprezidenta Spojených států amerických", "text": "Přísaha viceprezidenta Spojených států amerických\n\nPřísaha viceprezidenta Spojených států amerických\n\nI (name) do solemnly swear (or affirm) that I will support and defend the Constitution of the United States against all enemies, foreign and domestic; that I will bear true faith and allegiance to the same; that I take this obligation freely, without any mental reservation or purpose of evasion; and that I will well and faithfully discharge the duties of the office on which I am about to enter. So help me God.\n\nČeský překlad:\nJá (jméno) slavnostně přísahám (nebo prohlašuji), že budu podporovat a bránit Ústavu Spojených států proti všem nepřátelům, cizím a domácím, že budu mít pravou víru a oddanost k tomu, že jsem tuto povinnost přijal svobodně bez mentální výhrady nebo účelu vyhnutí, a že budu dobře a věrně plnit povinnosti úřadu, do kterého se chystám nastoupit. K tomu mi dopomáhej Bůh.\n\nOd roku 1937 skládá viceprezident přísahu krátce před prezidentskou přísahou.\n\nPokud připadá den přísahy na neděli, přísaha probíhá soukromě a druhý den, tedy v pondělí probíhá veřejně.\n"}
{"id": "1367661", "url": "https://cs.wikipedia.org/wiki?curid=1367661", "title": "Curyšská vysočina", "text": "Curyšská vysočina\n\nCuryšská vysočina ( \"Zürcher Oberland\", švýcarsky \"Züri-Oberland\") je kopcovitý region ve Švýcarsku. Zaujímá jihovýchodní část kantonu Curych a hraničí s Toggenburgem. Nejvyšším vrcholem je Schnebelhorn (1292 m n. m.), dalšími tisícovkami jsou Bachtel a Hörnli. Největším městem regionu je Uster, dalšími významnými centry jsou Wetzikon, Volketswil a Hinwil. Pramení zde řeka Töss, krajině dominují lesy, rašeliniště a jezera, z nichž jsou největší Pfäffikersee a Greifensee. \n\nDíky zachované přírodě a zároveň dobrému dopravnímu spojení s Curychem směřuje do oblasti množství výletníků, kterým vysočina nabízí agroturistiku nebo pěší a cyklistické túry, provozují se rovněž zimní sporty. K historickým památkám patří středověký hrad Kyburg, Ritterhaus Bubikon, zřícenina Alt-Landenberg nebo lazaritský kostel ve Gfennu, zachovala se řada původních statků zvaných \"flarzhaus\", zdejší prehistorická kůlová obydlí v Alpách byla zapsána na seznam Světové dědictví. Jezdí zde historická železnice Dampfbahn-Verein Zürcher Oberland (DVZO), ve vesnici Aathal se nachází muzeum dinosaurů. Dochoval se rázovitý folklor i původní nářečí, život místních sedláků a řemeslníků popisovali spisovatelé Otto Schaufelberger a Olga Meyerová. Oblast produkuje mléčné výrobky, med, houby a lokální odrůdu jablek \"Usterapfel\", kulinářskými specialitami jsou pečivo tirggel a nápoj rivella.\n\n"}
{"id": "1367665", "url": "https://cs.wikipedia.org/wiki?curid=1367665", "title": "Shazam! (film)", "text": "Shazam! (film)\n\nShazam! je americký akční film z roku 2019 režiséra Davida F. Sandberga, natočený na motivy komiksů z vydavatelství DC Comics o superhrdinovi jménem Shazam. V hlavní roli se společně představili Asher Angel a Zachary Levi, přičemž Angel ztvárnil chlapce Billyho Batsona, jenž se dokáže přeměnit v superhrdinu (Levi). V dalších rolích se objevili Mark Strong, Ron Cephas Jones, Grace Fulton, Jack Dylan Grazer a Ian Chen. Jedná se o sedmý snímek filmové série DC Extended Universe.\n\nDo amerických kin byl film uveden 5. dubna 2019.\n\n"}
{"id": "1367671", "url": "https://cs.wikipedia.org/wiki?curid=1367671", "title": "Kanada na Zimních olympijských hrách 2018", "text": "Kanada na Zimních olympijských hrách 2018\n\nKanada se účastnila Zimní olympiády 2018. Zastupovalo ji 225 sportovců ve 14 sportech.\n"}
{"id": "1367673", "url": "https://cs.wikipedia.org/wiki?curid=1367673", "title": "Milion chvilek pro demokracii", "text": "Milion chvilek pro demokracii\n\nMilion chvilek pro demokracii je kampaň za odstoupení Andreje Babiše z funkce předsedy vlády České republiky vedená od 25. února 2018 spolkem Milion Chvilek, a to zejména prostřednictvím sběru podpisů pod výzvu Chvilka pro rezignaci a pořádáním demonstrací, z nichž dosud největší se uskutečnila 23. června 2019 v Praze za účasti okolo 250 tisíc lidí a stala se největším protestním shromážděním v české historii od revoluce v roce 1989. Své požadavky protestující odůvodňují tím, že je nepřijatelné, aby premiérem byl \"„trestně stíhaný člověk, vedený jako agent StB“.\"\"\" \n\nPo vítězství hnutí ANO 2011 ve volbách do poslanecké sněmovny v říjnu 2017 jmenoval prezident České republiky Miloš Zeman předsedou vlády lídra hnutí Andreje Babiše a pověřil ho sestavením vlády. Tak vznikla v prosinci 2017 menšinová vláda opírající se pouze o poslance hnutí ANO 2011, která však v lednu 2018 nedostala důvěru a dále vládla v demisi, než ji v červnu 2018 vystřídala druhá menšinová vláda Andreje Babiše, složená z koalice ministrů za ANO 2011 a ČSSD, opírající se o toleranci ze strany poslanců KSČM. Poprvé od pádu komunistického režimu v Československu v roce 1989 tak komunisté znovu získali podíl na moci ve státě.\n\nKrátce po volbách, na 28. výročí sametové revoluce 17. listopadu 2017, zveřejnila skupina studentů vedená studentem filozofické a evangelické teologické fakulty Univerzity Karlovy Mikulášem Minářem výzvu \"Chvilka pro Andreje\". Ta požadovala po Andreji Babišovi plnění předvolebního slibu \"„podporovat a rozvíjet demokracii v ČR“\", vysvětlení svého pocitu neviny v kauze Čapí hnízdo a dodržování demokratických mantinelů. Za sto dní výzvu podepsalo několik desítek tisíc občanů, avšak i poté Andrej Babiš odmítal veřejné setkání či veřejnou odpověď a podle autorů výzvy nabízel jen vágní vyjádření a setkání za zavřenými dveřmi.\n\nK rozvoji demokracie Andrej Babiš podle oponentů nepřispíval tím, že nerespektoval ústavní zvyklosti, když prováděl rozsáhlé změny ve státní správě a dosazoval „své“ lidi do dozorčích rad a dalších významných míst, aniž by k tomu měl důvěru parlamentu (odvolal šéfa České pošty, dosazoval nové lidi do správní rady VZP atd.). Na přelomu let 2017 a 2018 navíc byla zveřejněna zpráva Evropského úřadu pro boj proti podvodům (OLAF), která ukázala, že Babišovo trestní stíhání je dobře odůvodněné. Bratislavský krajský soud v únoru 2018 zamítl Babišovu žalobu, že je neoprávněně veden jako agent StB.\n\nAbsenci žádané odpovědi na výzvu \"Chvilka pro Andreje\" si její autoři vyložili tak, že Babiš promrhal svou šanci ukázat se jako premiér, kterému záleží na demokracii. Na konci ledna proto založili spolek \"Milion Chvilek, z. s.\", a přišli s novou výzvou \"Chvilka pro rezignaci\", jejímž zveřejněním odstartovali dlouhodobější kampaň nazvanou \"Milion chvilek pro demokracii.\"\n\nKampaň Milion chvilek pro demokracii byla spuštěna 25. února 2018 při příležitosti 70. výročí komunistického puče z roku 1948 a zároveň sto dní po vyhlášení předchozí výzvy \"Chvilka pro Andreje,\" na niž navázala a jíž se nepodařilo dosáhnout hledaného dialogu s Andrejem Babišem. Kampaň si stanovila za cíl ukázat, že lidí, pro něž je premiérovo chování nepřijatelné, je obrovské množství, a spojit hlas těchto lidí v jasný a silný požadavek. Organizátoři kampaně deklarovali svůj respekt k výsledku demokratických voleb, uznali, že premiér by měl vzejít z vítězného hnutí ANO, ale pokládali za nepřijatelné, aby to byl právě \"trestně stíhaný\" člověk s minulostí agenta StB.\n\nNa počátku byla kampaň soustředěna kolem výzvy \"Chvilka pro rezignaci\", v níž autoři vznesli požadavek na odstoupení Andreje Babiše z funkce předsedy vlády České republiky. Deklarovaným cílem kampaně bylo získat pro tuto výzvu za sto dní milion podpisů. Během prvních dvou týdnů od startu kampaně narůstal počet podpisů pod výzvou \"Chvilka pro rezignaci\" nečekanou rychlostí. Signatáři výzvy se rekrutovali napříč celou společností – objevilo se mezi nimi mnoho známých a významných osobností od umělců (např. Jan Svěrák, Jiří Suchý, Vojtěch Dyk, Františka Jirousová) přes vědce (např. Jiří Grygar, Ivan Štampach, Pavel Jungwirth) a duchovní (např. Ladislav Heryán, Václav Malý, Zdeněk Bárta) až po sportovce (např. Vavřinec Hradilek) a politiky. Stanoveného cíle sice nakonec za sto dní dosaženo nebylo, ale do 5. června 2018 výzvu podepsalo více než 254 tisíc lidí. Organizátoři se rozhodli pokračovat ve sběru podpisů i po tomto termínu a dalšími prostředky rozvíjet kampaň upozorňující na trvání situace, na niž výzva reaguje.\n\nDalší desítky tisíc podpisů pod výzvu \"Chvilka pro rezignaci\" přibyly v listopadu 2018, kdy se začaly ve sdělovacích prostředcích šířit zprávy o pobytu premiérova syna Andreje na Krymu. K 20. listopadu 2018 bylo pod peticí podepsáno 310 tisíc lidí, v květnu 2019 bylo podpisů přes 340 tisíc. Týden po velké červnové demonstraci na Letné bylo podepsaných už přes 420 tisíc. Pod petici přibyla jména dalších významných signatářů – umělců (např. Milan Knížák, Pavel Žalman Lohonka, Honza Nedvěd, Alice Nellis, Aneta Langerová), vědců (např. Libor Grubhoffer, Jan Sokol), duchovních (např. Joel Ruml, Marcel Puvák, Marek Vácha, Edita Marie Mendelová, Martin Prudký), sportovců (např. Zuzana Hejnová, Michal Šlesingr, David Navara) a politiků. V červnu 2019 pod peticí určitou dobu figuroval i podpis prezidentova mluvčího Jiřího Ovčáčka, ověřený standardní cestou, tedy kontrolním e-mailem odeslaným na adresu dotyčného. Někdo totiž podepsal petici jeho jménem a Ovčáček došlou ověřovací zprávu zveřejnil na svém účtu na sociální síti Twitter, přičemž ale v obrázku z nevědomosti ponechal ověřovací odkaz, čehož využil neznámý recesista a Ovčáčkovými slovy „podvod dokonal“.\n\nKdyž se na jaře 2018 Andreji Babišovi nedařilo sestavit druhou vládu poté, co ta první v lednu nezískala důvěru poslanecké sněmovny a podala demisi, měl prezident Zeman 10. dubna oznámit, zda nepověří sestavením vlády někoho jiného. Na předchozí den 9. dubna 2019 svolala iniciativa Milion chvilek pro demokracii na Václavské náměstí v Praze protestní shromáždění s názvem „Za slušného premiéra a slušnou vládu“. Na něm se sešlo několik tisíc lidí, další se zúčastnili podobných akcí konaných ve dvou desítkách měst Česka. Povzbuzením protestujícím byla nedávná rezignace komunistického poslance Zdeňka Ondráčka na pozici předsedy Komise pro kontrolu činnosti Generální inspekce bezpečnostních sborů (GIBS), ke které došlo v návaznosti na demonstrace uskutečněné v 11 českých městech 5. března 2018.\n\nDalší protesty v květnu a červnu 2018 byly směřovány proti podobě připravované druhé Babišovy vlády, která spoléhala na tichou podporu hlasy poslanců KSČM. Šlo o tzv. „němý protest“ (22. května), ke kterému se připojily stovky lidí v Praze a dalších velkých městech, tzv. „pokličkový protest“ (29. května), na kterém se opět sešly stovky lidí v Praze, a setkání signatářů petice \"Chvilka pro rezignaci\" (5. června), jehož účastníci zaplnili horní polovinu Václavského náměstí a podobné demonstrace se uskutečnily i v dalších městech. Vláda Andreje Babiše opírající se o toleranci KSČM však byla nakonec 27. června 2018 skutečně jmenována a komunisté tak poprvé od sametové revoluce v roce 1989 získali podíl na moci ve státě.\n\nV listopadu 2018 požadovali lidé na dvou demonstracích odchod Andreje Babiše z postu předsedy vlády, mj. i v souvislosti s čerstvě prezentovanými zprávami o údajném únosu premiérova syna na Ruskem okupovaný poloostrov Krym, kam měl být odstraněn v souvislosti s vyšetřováním premiérovy kauzy Čapí hnízdo.Od 29. dubna do 11. června 2019 se demonstrovalo každý týden, někdy centrálně v Praze a jindy v dalších místech Česka. Tato série demonstrací začala jako reakce na výměnu na postu ministra spravedlnosti, když namísto dosavadního ministra Jana Kněžínka, který podal demisi, jmenoval Babiš ministryní spravedlnosti Marii Benešovou. Benešová přitom podle organizátorů protestů v posledních dvou letech zpochybňovala Babišovo trestní stíhání v kauze Čapí hnízdo, k jejímu jmenování došlo krátce po policejním návrhu na podání obžaloby v této věci a Benešová bezprostředně po nástupu do funkce projevila úmysl provést úpravy české justiční soustavy. Série protestů byla završena 23. června 2019 demonstrací s názvem „Je to na nás!“ konanou na Letenské pláni v Praze, jež se s počtem přibližně 250 tisíc účastníků stala největší v české historii od revolučních shromáždění z 25. a 26. listopadu 1989.\n\nDalší velká demonstrace svolaná s názvem Letná 2 – znovu za demokracii! se konala 16. listopadu 2019 v předvečer 30. výročí Sametové revoluce, opět v Praze na Letné. Účastníků demonstrace bylo přes 250 tisíc lidí, protestovalo se proti současnému stavu politiky a především krokům premiéra Andreje Babiše.\n\n\nOrganizátorem kampaně je spolek Milion Chvilek, z. s., jehož deklarovaným účelem je \"„podpora a kultivace demokratické kultury, občanské angažovanosti a veřejné diskuse v České republice“.\" Spolek byl založen 31. ledna 2018. Předsedou spolku je student a aktivista Mikuláš Minář, místopředsedou Benjamin Roll; o produkci, PR a částečně dramaturgii pražských demonstrací spolku se stará Robin Suchánek. \n\nPřidružené demonstrace v regionech organizují též jednotlivci, neformální skupiny a místní spolky; například v Brně je to spolek Společně Brno. Zástupcem Milionu chvilek pro zahraničí je Michaela Lebeda, designérka žijící v Belgii, kde pracuje v projektu Duo for a job.\n\nKampaň je podle organizátorů apolitická a jejím cílem není mocenská změna. Organizátoři deklarují, že hnutí nemá vlastní politický program a nechce vytvořit politický subjekt. Na svých vystoupeních jen velmi omezeně spolupracuje s opozičními politiky. Kritici hnutí v tom vidí neochotu převzít skutečnou odpovědnost a obviňují kampaň Milion chvilek z navazování na tzv. nepolitickou politiku Václava Havla. Ačkoli vůdcové spolku Milion Chvilek odmítají zařazení na pravolevou politickou osu.\nSpolek Milion chvilek je financován výhradně z dobrovolných příspěvků soukromých dárců. Tyto příspěvky jsou zasílány buď na transparentní účet nebo na běžný účet skrze portál Darujme.cz. Nepřijímá žádné peníze z veřejných rozpočtů (ani zahraničních), od politických stran či nátlakových skupin. Jedná se o standardní způsob financování veřejně prospěšných organizací. V případě běžného i transparentního účtu jde převážně o částky v řádech stokorun, které však díky svému množství pokryjí veškeré náklady na chod spolku. V roce 2018 činila průměrná výše daru na transparentním účtu 982 Kč.\nV roce 2019 bylo proti Milionu Chvilek šířeno několik lží. V rozhovoru na televizní stanici Prima například Václav Klaus uvedl, že demonstranti byli na místo demonstrací sváženi zdarma. Následně se za lež veřejně omluvil. Premiér Andrej Babiš v rozhovoru pro TV Nova uvedl, že demonstranti jsou zřejmě finančně motivováni. Jedna z demonstrantek, Jana Filipová, Babiše následně žalovala a soud vyhrála, přičemž se jí má premiér omluvit. Objevilo se také mnoho koláží a upravených obrázků, které například měly naznačovat sympatii předsedy Mikuláše Mináře s nacistickou ideologií.\n\n\n"}
{"id": "1367705", "url": "https://cs.wikipedia.org/wiki?curid=1367705", "title": "Startup roku", "text": "Startup roku\n\nStartup roku nebo Nápad roku je několik soutěží s různými cenami, porotami a pořadateli, které v Česku hodnotí a oceňují nejlepší nové firmy respektive startupy za uplynulý rok.\n\nNázvy soutěže pro startupy se postupně měnily, od roku 2010 je název \"Nápad roku\":\n\nNejlepší startup roku je celorepubliková soutěž vyhlašovaná od roku 2016 v rámci soutěže Vodafone Firma roku a Česká spořitelna Živnostník roku. Účastníci musí splňovat podmínky::\nSoutěž pořádá agentura Communa, vyhlašovatel je deník Hospodářské noviny. Další partneři soutěže:\nVýběr nejlepších startupů provádí porota, ve které jsou top investoři a zástupci velkých korporací a akcelerátorů z ČR i zahraničí.\n\nNejlepší startupy roku 2017 podle webu Tyinternety:\n\n"}
{"id": "1367706", "url": "https://cs.wikipedia.org/wiki?curid=1367706", "title": "Cleverlance Enterprise Solutions", "text": "Cleverlance Enterprise Solutions\n\nCleverlance Enterprise Solutions a.s. je společnost zabývající se informačními technologiemi, se sídlem v České republice a pobočkami v Praze, Brně, Bratislavě a Brémách. Cleverlance se věnuje vývoji vlastních produktů, integraci IT platforem, analýze požadavků a také testování softwaru. Klientela Cleverlance se pohybuje napříč spektrem od finančních institucí, přes telekomunikace až k energetice či automobilovému průmyslu. Velký důraz klade firma na inovativní přístupy k řešení problémů a využívání moderních technologií. Odráží se to například v zájmu společnosti o virtuální a rozšířenou realitu – od 30. října 2017 se Cleverlance stala členem Asociace virtuální a rozšířené reality a pracuje na několika různých využitích těchto technologií. \n\nCleverlance vznikla na začátku roku 2000 v Česku, jako společnost specializující se na práci s Java EE. Zakladateli byli Jakub Dosoudil, Jan Šeda a Dobromil Podpěra. Jan Šeda posléze svůj podíl ve firmě odprodal dvěma zbývajícím zakladatelům. Původně se firma orientovala na zahraniční trh, postupně ale začala spolupracovat s českými klienty. Prvním významným českým klientem byla Komerční Banka, pro níž Cleverlance vytvořila systém internetového bankovnictví. Do roku 2003 se Cleverlance etablovala jako největší dodavatel řešení na platformě J2EE jak v České republice, tak na Slovensku. Profesionalizace a růst firmy pokračoval s příchodem Jiřího Bíby, který nastoupil jako tzv. „hlavní obchodník“ a staral se o obchodní management Cleverlance. V roce 2004 pak vznikla Cleverlance Group, která sdružuje skupinu IT firem spojených s Cleverlance akvizicí, popř. založením samostatné startupové společnosti pro projekty vzniklé v rámci společnosti. \n\nO Vánočních svátcích 2004 se jeden ze zakladatelů Cleverlance, Jakub Dosoudil (27 let), vydal spolu se svojí přítelkyní Michaelou Beránkovou (25 let, také zaměstnaná v Cleverlance) na dovolenou do Thajska. Zde oba tragicky zahynuli a stali se jedněmi z českých obětí zemětřesení v Indickém oceánu, jež v roce 2004 vyvolalo extrémně silné vlnění tsunami a zabilo téměř 230 tisíc lidí. Ostatní zaměstnanci a majitelé Cleverlance se během doby, kdy bylo nahlášeno zmizení páru, aktivně snažili spolu s rodinami Dosoudila a Beránkovou nalézt. Těla páru byla nalezena a identifikována během roku 2005. Pro firmu znamenala ztráta zakladatele výraznou ránu.\n\nCleverlance byla časopisem Inside označena za nejrychleji rostoucí společnost v oboru IT v Česku. a dostala se na seznam „Technology Fast 50“ pro střední Evropu, v němž se umístila nejvýše ze všech českých společností. V roce 2017 měla Cleverlance Group obrat přes 1 miliardu korun. V roce 2019 došlo k zakoupení většinového podílu v Cleverlance ES a sesterské společnosti AEC skupinou KKCG.\n\nInvinit Group je skupina firem, spojených se zakladatelskou firmou Cleverlance. Jedná se o uskupení společností, jež se zabývají různými oblastmi IT tématiky. Do skupiny patří:\n\nZakladatelská společnost zabývající se IT řešeními v široké oblasti oborů. Většinovým vlastníkem je od roku 2019 skupina KKCG.\n\nSpolečnost zabývající se vývojem softwaru poskytování SW služeb. Vyvinula univerzální front-end Sm@rtClient a univerzální platformu pro softwarová řešení Cleverlance Community Platform. Většinovým vlastníkem je od roku 2019 skupina KKCG.\n\nAEC je česká IT firma, která vznikla v roce 1991 a zabývá se komplexní tématikou počítačové bezpečnosti. Součástí Cleverlance Group se AEC stala v roce 2007, skrze dohodnutou akvizici mezi firmami. Většinovým vlastníkem je od roku 2019 skupina KKCG. \n\nAEC SK je samostatně fungující slovenská pobočka AEC\n\nClever Power poskytuje IT řešení v oblasti energetiky a infrastruktury. Zabývá se např. regenerací fotovoltaických elektráren a jejich servisem, datovou komunikaci po silových vodičích či problematikou tzv. smart cities neboli využívání informačních technologií pro zlepšení života ve městech. \n\nFirma CTS TRADE ITvznikla v inkubátoru Cleverlance v roce 2013 a zabývá se vývojem softwarových řešení, která pokrývají problematiku obchodování na kapitálových trzích. Všechna nabízená řešení sdílejí jednu modulární platformu – systém Clever Trading Solution (CTS), což umožňuje snadnější parametrizaci a přizpůsobení pro konkrétní potřeby klientů. CTS nabízí různé produkty založené na bázi této základní platformy. .\n\nSpolečnost Eicero je součásti Cleverlance Group od roku 2010. Firma se zabývá komplexní diagnostikou fotovoltaických elektráren a eliminaci jevu PID (Potential induced degradation), který má za následek snížení výkonnosti. Hlavním produktem Eicero je tzv. PID Doctor, zařízení vyráběné na míru klientům s různými typy FV elektráren. Po zapojení PID Doctor regeneruje panely poškozené PID a vrací jim jejich původní výkonnost. \n\nTrustPort se stal součástí skupiny v roce 2008. Společnost vznikla jako nový samostatný subjekt v rámci Cleverlance Group po akvizici AEC, od níž se TrustPort osamostatnil. Firma se zabývá vývojem softwarových bezpečnostních řešení. Produkty TrustPortu jsou postavené na kontinuálně vyvíjených antivirových a šifrovacích technologiích, antispamových metodách a zapojení umělé inteligence pro sledování odchylek od běžného chování.\n\nCleverlance získala několik ocenění jak za svoje jednotlivé produkty, tak za samotný podnikatelský projekt. \n\nAgentura CzechInvest a Ministerstvo průmyslu a obchodu udělilo Cleverlance cenu za Podnikatelský projekt roku 2012 v kategorii ICT a strategických služeb. \n\nSdružení CzechInno ve spolupráci s partnery udělila společnosti Cleverlance  H2B, členovi skupiny Cleverlance Group, ocenění Vizionář Roku 2013. Cena byla udělena za technologický přínos v oblasti využití informačních technologií ve finančních službách spočívající ve vyvinutí a uvedení na trh platformy Sm@rtClient jako nástroje pro rychlé prototypování softwarových aplikací.\n\nInternetový odborný magazín Business IT udělil cenu Pozoruhodný IT produkt 2018 chatbotu Cleverlance s názvem Empeena. Chatbot Empeena je automatizované rozhraní péče o zákazníky, přes které mohou klienti řešit svoje požadavky například v oblasti rezervací, zákaznické samoobsluhy, internetového bankovnictví nebo asistence při výběru a doporučení adekvátního produktu na stránkách poskytovatele. \n\nCleverlance pořádá tzv. Akademie v jejichž rámci se může široká veřejnost seznámit s IT tématikou a získat osvědčení o absolvování intenzivního kurzu. Těm nejlepším absolventům je posléze nabídnuta práce v Cleverlance. Nejčastěji pořádanými akademiemi jsou Testing Clever Akademie, kde se účastníci během týdne seznámí s prací IT testera a Testing Java Akademie, zaměřená na začínající vývojáře. Cleverlance také organizuje vzdělávací program v oblasti .NET analýzy či databází. \n\nNázev Cleverlance byl vymyšlen zakladatelem Jakubem Dosoudilem. Jedná se o složeninu anglických slov „clever“, znamenající „chytré“ a „lance“ neboli „kopí“. Podle Dosoudila ho toto jinak neexistující spojení napadlo při cestě autobusem v Mexiku.  \n"}
{"id": "1367712", "url": "https://cs.wikipedia.org/wiki?curid=1367712", "title": "Milan Kanás", "text": "Milan Kanás\n\nMilan Kanás (1937–2007) byl slovenský fotbalový útočník.\n\nDo Nového Bydžova přišel ze Slovenska za studii. V československé lize hrál za Duklu Pardubice a Spartak Praha Sokolovo (dobový název Sparty), aniž by skóroval. Poté se vrátil do Nového Bydžova.\n\n"}
{"id": "1367728", "url": "https://cs.wikipedia.org/wiki?curid=1367728", "title": "Ben van der Burg", "text": "Ben van der Burg\n\nBen van der Burg (* 20. dubna 1968 Schipluiden) je bývalý nizozemský rychlobruslař.\n\nV roce 1986 se představil na Mistrovství světa juniorů, na mezinárodní scéně mezi dospělými závodil od roku 1988. Téhož roku začal startovat na Světovém poháru. Největších úspěchů dosáhl na začátku 90. let. V roce 1990 byl na Mistrovství Evropy pátý a na Mistrovství světa ve víceboji získal stříbrnou medaili, roku 1991 skončil na kontinentálním šampionátu čtvrtý. Poslední závody absolvoval na přelomu let 1991 a 1992. Je několikanásobným mistrem Nizozemska.\n\n"}
{"id": "1367729", "url": "https://cs.wikipedia.org/wiki?curid=1367729", "title": "Pentanoylchlorid", "text": "Pentanoylchlorid\n\nPentanoylchlorid je organická sloučenina, chlorid kyseliny valerové; patří tedy mezi acylhalogenidy. Je to bezbarvá, těkavá a žíravá kapalina.\n"}
{"id": "1367731", "url": "https://cs.wikipedia.org/wiki?curid=1367731", "title": "Dave Silk (rychlobruslař)", "text": "Dave Silk (rychlobruslař)\n\nDavid William „Dave“ Silk (* 18. října 1965 Butte, Montana) je bývalý americký rychlobruslař.\n\nV roce 1983 startoval na juniorském světovém šampionátu. O dva roky později se poprvé zúčastnil Mistrovství světa ve víceboji, kde obsadil šestou příčku. Od roku 1985 závodil ve Světovém poháru, přičemž hned v úvodním ročníku dosáhl celkového vítězství na dlouhých tratích 5000 a 10 000 m. Největšího úspěchu dosáhl v sezóně 1987/1988, kdy získal bronzovou medaili na MS ve víceboji. Startoval také na Zimních olympijských hrách 1988 (1500 m – 15. místo, 5000 m – 6. místo, 10 000 m – 14. místo). Následující sezónu zcela vynechal, poslední závod absolvoval v roce 1990, kdy se zúčastnil světového vícebojařského šampionátu.\n"}
{"id": "1367734", "url": "https://cs.wikipedia.org/wiki?curid=1367734", "title": "Invinit Group", "text": "Invinit Group\n\nInvinit group (dříve známá jako Cleverlance Group) je uskupení společností, jež se zabývají různými oblastmi IT tématiky.\n\nCleverlance Enterprise Solutions a.s. je společnost zabývající se informačními technologiemi, se sídlem v České republice a pobočkami v Praze, Brně, Bratislavě a Brémách. Cleverlance se věnuje vývoji vlastních produktů, integraci IT platforem, analýze požadavků a také testování softwaru. Klientela Cleverlance se pohybuje napříč spektrem od finančních institucí, přes telekomunikace až k energetice či automobilovému průmyslu. Většinovým vlastníkem je od roku 2019 skupina KKCG. \n\nSpolečnost zabývající se vývojem softwaru poskytování SW služeb. Vyvinula univerzální front-end Sm@rtClient a univerzální platformu pro softwarová řešení Cleverlance Community Platform.Většinovým vlastníkem je od roku 2019 skupina KKCG.\n\nAEC je česká IT firma, která vznikla v roce 1991 a zabývá se komplexní tématikou počítačové bezpečnosti. Součástí Cleverlance Group se AEC stala v roce 2007, skrze dohodnutou akvizici mezi firmami. \n\nAEC provádí analýzu bezpečnostních rizik, forenzní analýzu v oblasti kyberzločinu a analýzu dopadů. Bezepečnostní analýza AEC zahrnuje kompletní audit rizik a testování slabých míst v systémech klientů. Kromě analytických služeb nasazuje AEC vlastní řešení a pomáhá integrovat bezpečnostní opatření v rámci celého systému. Většinovým vlastníkem je od roku 2019 skupina KKCG. \n\nAEC SK je samostatně fungující slovenská pobočka AEC\n\nClever Power poskytuje IT řešení v oblasti energetiky a infrastruktury. Zabývá se např. regenerací fotovoltaických elekráren a jejich servisem, datovou komunikaci po silových vodičích či problematikou tzv. smart cities neboli využívání informačních technologií pro zlepšení života ve městech. \n\nV případě CleverPower se jedná o sběr nejrůznějších typů informací o dopravě, počasí, kvalitě ovzduší, jakosti výroby a dalších vstupů, na jejichž základě se pak vyhodnotí výstupy, skrze něž se řídí zabezpečení železničních přejezdů, řízení hustoty dopravy, regulace osvětlení nebo zvyšování kvality výroby.\n\nFirma CTS TRADE ITvznikla v inkubátoru Cleverlance v roce 2013 a zabývá se vývojem softwarových řešení, která pokrývají problematiku obchodování na kapitálových trzích. Všechna nabízená řešení sdílejí jednu modulární platformu – systém Clever Trading Solution (CTS), což umožňuje snadnější parametrizaci a přizpůsobení pro konkrétní potřeby klientů. CTS nabízí různé produkty založené na bázi této základní platformy. .\n\nSpolečnost Eicero je součásti Cleverlance Group od roku 2010. Firma se zabývá komplexní diagnostikou fotovoltaických elektráren a eliminaci jevu PID (Potential induced degradation), který má za následek snížení výkonnosti. Hlavním produktem Eicero je tzv. PID Doctor, zařízení vyráběné na míru klientům s různými typy FV elektráren. Po zapojení PID Doctor regeneruje panely poškozené PID a vrací jim jejich původní výkonnost. \n\nTrustPort se stal součástí skupiny v roce 2008. Společnost vznikla jako nový samostatný subjekt v rámci Cleverlance Group po akvizici AEC, od níž se TrustPort osamostatnil. Firma se zabývá vývojem softwarových bezpečnostních řešení. Produkty TrustPortu jsou postavené na kontinuálně vyvíjených antivirových a šifrovacích technologiích, antispamových metodách a zapojení umělé inteligence pro sledování odchylek od běžného chování.\n\nŘešení vyvíjené v TrustPortu získala ocenění v rámci testů nezávislých testovacích laboratoří, např. Virus Bulletin (ocenění VB100 award), AV-Comparatives(ocenění AV-Comparatives Advanced+ award), PC Security Labs (ocenění PC Security Labs Excellent), West Coast Labs (ocenění Checkmark award). Sídlo firmy je v Brně.\n"}
{"id": "1367739", "url": "https://cs.wikipedia.org/wiki?curid=1367739", "title": "Viktor Šašerin", "text": "Viktor Šašerin\n\nViktor Vladimirovič Šašerin ( ; * 23. července 1962 Alma-Ata, Kazašská SSR) je bývalý sovětský rychlobruslař.\n\nV roce 1981 se zúčastnil Mistrovství světa juniorů, o rok později se sedmým místem poprvé představil na seniorském Mistrovství světa ve víceboji. Startoval na Zimních olympijských hrách 1984 (1000 m – 6. místo, 1500 m – 8. místo). Na Mistrovství Evropy 1986 skončil čtvrtý, z vícebojařského světového šampionátu si téhož roku přivezl bronz. Od roku 1987 startoval na Světovém poháru. Poslední závody absolvoval v roce 1991.\n"}
{"id": "1367742", "url": "https://cs.wikipedia.org/wiki?curid=1367742", "title": "Dimethyl-malonát", "text": "Dimethyl-malonát\n\nDimethyl-malonát (systematický název dimethyl-propandioát) je diester kyseliny malonové; lze jej vyrobit reakcí dimethoxymethanu s oxidem uhelnatým.\n\nČasto se používá jako reaktant v organické syntéze, například k výrobě kyseliny barbiturové. Z této látky se rovněž připravují estery kyseliny malonové.\n\nDimethyl-malonát se velmi často používá jako výchozí surovina na výrobu jasmonátů následně sloužících jako složky vůní a parfémů; například methyldihydrojasmonát se syntetizuje reakcí cyklopentanonu, pentanalu a dimethyl-malonátu.\n"}
{"id": "1367748", "url": "https://cs.wikipedia.org/wiki?curid=1367748", "title": "Şehzade Mehmed Selaheddin", "text": "Şehzade Mehmed Selaheddin\n\nŞehzade Mehmed Selaheddin (6. srpna 1861 - 29. dubna 1915) byl osmanský princ. Byl jediným synem sultána Murada V. a jeho druhé manželky Reftarıdil Kadınefendi. Byl vyučován soukromě a stal se generálem osmanské armády. \n\nŞehzade Mehmed Selaheddin strávil většinu svého života v paláci Çırağan v Istanbulu. Tento palác sloužil jeho otci sultánu Muradovi jako rezidence, když byl v roce 1876 sesazen z trůnu a nahrazen jeho bratrem Abdulhamidem II. Ten ho v tomto paláci společně s jeho rodinou uvěznil a museli zde žít až do jeho smrti v roce 1904. Během těchto časů napsal Mehmed deník, který popisuje každodenní život uvězněné rodiny. \n\nZemřel ve věku 53 let v paláci Feneryolu v dubnu 1915 a byl pohřben v mauzoleu Kemaleddin. \n\nMehmed Selaheddin se oženil šestkrát:\n"}
{"id": "1367749", "url": "https://cs.wikipedia.org/wiki?curid=1367749", "title": "Frederick Graff", "text": "Frederick Graff\n\nFrederick Graff (27. srpna 1775 Filadelfie – 13. dubna 1847 tamtéž) byl americký inženýr. Pracoval jako tesař a kreslič, ve dvaceti letech se stal asistentem architekta Benjamina Henryho Latrobea při práci na zásobování města Filadelfie vodou. Navrhl městskou vodárnu Fairmount Water Works u řeky Schuylkill River, nahradil dřevěné vodovodní potrubí kovovým a jako první zavedl pouliční hydranty k hašení požárů. Jeho patenty později převzala další americká města, filadelfská radnice nechala ve čtvrti Fairmount postavit Graffův pomník. Jeho nástupcem ve funkci byl syn Frederick Graff Jr.\n\n"}
{"id": "1367750", "url": "https://cs.wikipedia.org/wiki?curid=1367750", "title": "Andreas Ehrig", "text": "Andreas Ehrig\n\nAndreas Ehrig (* 20. října 1959 Langenbernsdorf) je bývalý východoněmecký rychlobruslař.\n\nNa mezinárodní scéně startoval od roku 1977, kdy se poprvé představil na seniorském Mistrovství Evropy. Zúčastnil se Zimních olympijských her 1980 (1500 m – 9. místo, 5000 m – 10. místo, 10 000 m – 8. místo) a 1984 (1500 m – 5. místo, 5000 m – 4. místo, 10 000 m – 11. místo). Na Mistrovství Evropy 1984 skončil čtvrtý, z vícebojařského světového šampionátu si téhož roku přivezl stříbrnou medaili. Poslední závod absolvoval počátkem roku 1985.\n\nJeho manželkou je bývalá rychlobruslařka Andrea Ehrigová-Mitscherlichová.\n"}
{"id": "1367752", "url": "https://cs.wikipedia.org/wiki?curid=1367752", "title": "Římskokatolická farnost Horní Cerekev", "text": "Římskokatolická farnost Horní Cerekev\n\nŘímskokatolická farnost Horní Cerekev je územním společenstvím římských katolíků v rámci pelhřimovského vikariátu českobudějovické diecéze.\n\nPlebánie v Horní Cerekvi existovala již ve 13. století. Původní zdejší kostel byl, jak svědčí jméno \"Cerekev\", dřevěný, již ve 14. století však již byl zděný. Ve farnosti působil jako duchovní správce církevní historik Jaroslav Kadlec, rodák z blízké Dolní Cerekve (farnost Dolní Cerekev patřila původně do českobudějovické diecéze, v roce 2011 pak byla převedena do brněnské diecéze).\n\nFarnost má sídelního duchovního správce, který je zároveň administrátorem ex currendo ve farnostech Počátky a Rynárec.\n\n"}
{"id": "1367754", "url": "https://cs.wikipedia.org/wiki?curid=1367754", "title": "Jindřich Strniště", "text": "Jindřich Strniště\n\nJindřich Strniště (17. listopadu 1902 Třebíč – 1. května 2003 Vimperk) byl český běžec na střední tratě. Byl bratrem dvojčetem Viktora Strništěho, který se také věnoval závodně atletice.\n\nV roce 1922 se začal věnovat závodně atletice v klubu SK Achilles v Třebíči, kde byli trénování doktorem Kostínkem a profesorem Sedlákem, ve stejný rok začal v klubu působit také jeho bratr. Od roku 1924 pak působil v klubu SK Prostějov a následně od téhož roku působil v klubu SK Židenice v Brně. Tam pak působil opět spolu se svým bratrem a také Vilémem Šindlerem a Václavem Vohralíkem. V roce 1929 pak překonal československý rekord v běhu na 1500 metrů, tuto trať zaběhl za 4:01 minuty. Roku 1930 se stal mistrem Československé republiky v běhu na 1500 metrů. Od roku 1931 pak působil v klubu SK Moravská Slavia a v roce 1932 pak působil v klubu AC Sparta, kde zakončil kariéru. Po skončení kariéry působil jako instruktor běžců v AC Slavia Praha. Do padesátých let dvacátého století byl majitelem prodejny sportovních potřeb v Praze v domě YMCA v ulici Na Poříčí.\n\n\n"}
{"id": "1367762", "url": "https://cs.wikipedia.org/wiki?curid=1367762", "title": "SES-16", "text": "SES-16\n\nSES-16, nebo také GovSat-1, je telekomunikační družice lucemburské společnosti SES a LuxGovSat. Družici vyrobila firma Orbital ATK. Její pracovní pozice je nad 21,5. stupněm východní délky na geostacionární oběžné dráze Země, kde má zajišťovat komunikaci i pro lucemburskou armádu a NATO pro oblast Evropy, Středního východu a Afriky.\n\nSES-16 byl uveden na přechodovou dráhu ke geostacionární dráze pomocí nosné rakety Falcon 9 Block 3 společnosti SpaceX, sídlem v kalifornském Hawthornu. Ten samý první stupeň vynášel i satelit NROL-76. I když byl i při této misi první stupeň vybaven roštovými kormidly a přistávacími nohami, tak došlo jen k testovacímu přistání na mořské hladině. Bylo testováno přistání se třemi aktivními motory při finálním zážehu. Stupeň přistání přečkal a ploval na hladině, ale nakonec byl zničen, protože nebyla zaručena bezpečnost při případné následující manipulaci se stupněm. Statický zážeh před letem proběhl 26. ledna kolem 18:00 SEČ.\n\nSES-16 byl navrhnut a vyroben společností Orbital ATK a je postavený na platformě GEOStar-3. Při startu vážil 4230 kg a životnost je plánována na více než 15 let. K pohonu slouží konvenční motor BT-4 a čtyři hallovy motory XR-5. Přístrojům dodávají energii dvě pole solárních panelů. Na satelitu je umístěn i dokovací port, ke kterému se v budoucnu může připojit další náklad.\n"}
{"id": "1367766", "url": "https://cs.wikipedia.org/wiki?curid=1367766", "title": "Olympijští sportovci z Ruska na Zimních olympijských hrách 2018", "text": "Olympijští sportovci z Ruska na Zimních olympijských hrách 2018\n\n168 ruských sportovců nastupovalo na zimních olympijských hrách 2018 v Pchjongčchangu pod olympijskou vlajkou v rámci týmu Olympijských sportovců z Ruska, neboť Rusko bylo z olympijských her vyloučeno kvůli skandálu se státem organizovaným dopingem na zimních olympijských hrách v Soči 2014.\n\n"}
{"id": "1367770", "url": "https://cs.wikipedia.org/wiki?curid=1367770", "title": "Ivan Kafka", "text": "Ivan Kafka\n\nIvan Kafka (* 29. února 1952 v Praze) je český výtvarník.\n\n"}
{"id": "1367774", "url": "https://cs.wikipedia.org/wiki?curid=1367774", "title": "Pesa Tramicus", "text": "Pesa Tramicus\n\nPesa Tramicus je polská nízkopodlažní tramvaj, kterou v letech 2005 až 2008 vyráběla firma Pojazdy Szynowe Pesa Bydgoszcz v Bydhošti. Celkem bylo vyrobeno 33 vozů. Tramvaje jsou v provozu v Bydhošti, Elblągu, Lodži a ve Varšavě.\n\nKoncepce tramvaje umožňuje variabilitu, takže je možné vyrobit různě dlouhé vozy se třemi až pěti články.\n\n\nPesa 120N je jednosměrný, článkový, zcela nízkopodlažní tramvajový motorový vůz. Skládá se z pěti článků, které jsou spojené klouby a krycími měchy. Rám a bočnice vozu jsou vytvořeny ze svařovaných ocelových profilů, přední i zadní čelo (jsou shodná) jsou vyrobena z laminátu. Pro vstup a výstup cestujících slouží šestery předsuvné dveře na pravé straně vozové skříně. První, třetí a pátý článek je posazen na podvozcích, druhý a čtvrtý je zavěšen mezi okolní články. První a poslední podvozky (typ DKCBZ 0211-4 od firmy VEM Sachsenwerk) jsou hnací, prostřední je bezmotorový. V obou krajních podvozcích se nachází dva asynchronní motory (typ FT-105-600 od firmy Medcom), každý pohání jednu nápravu. Elektrický proud je z trolejového vedení odebírán pantografem (typ Fb 700 od firmy Stemmann) umístěným na střeše předního článku. Elektrická výzbroj založená na IGBT tranzistorech pochází od firmy Medcom. Kabina řidiče se nachází v jednom čele vozidla, v zadním čele je umístěn pouze manipulační panel. Vozidla jsou určena pro normální rozchod kolejí 1435 mm. Vozy jsou vybaveny klimatizací kabiny řidiče i salónu pro cestující. Vůz má klimatizaci a kamerový systém.\n\nJedná se o jednosměrný čtyřnápravový motorový nízkopodlažní tramvajový vůz skládající se ze tří článků, které jsou navzájem spojeny kloubem a krycím měchem. Vozová skříň je tvořena zejména ze svařovaných ocelových uzavřených profilů, obě čela vozu jsou vyrobena z laminátu. V pravé bočnici se nacházejí čtvery předsuvné dveře (ve středním článku dvoje dvoukřídlé, v krajních jsou vždy jedny jednokřídlé). Střední článek je zavěšen mezi krajní články, které jsou umístěny na podvozcích. Tramvaj je čtyřnápravová; každou nápravu pohání jeden trakční motor s výkonem 105 kW. Do tohoto typu tramvaje je možno montovat podvozky pro úzký rozchod kolejí 1000 mm. Proud je z trolejového vedení odebírán polopantografem. Vůz má kamerový systém a ruční řadič pro řízení vozu. Kabina řidiče je uzavřená a oddělená od salónu. Vozidlo je standardně vybaveno elektronickým a akustickým informačním systémem.\n\nJedná se o stoprocentně nízkopodlažní, pětičlánkovou jednosměrnou tramvaj se třemi podvozky, z nichž oba krajní jsou hnací, střední je běžný. Každou nápravou hnacích podvozků pochází motor o výkonu 105 kW. Nástup a výstup cestujících umožňují šestery dveře, v krajních článcích jednokřídlé, v obou nesených článcích dvoukřídlé. Oproti vozům 120N mají tramvaje 122N úzký rozchod kolejí 1000 mm.\n"}
{"id": "1367798", "url": "https://cs.wikipedia.org/wiki?curid=1367798", "title": "Tommy a Pentlička", "text": "Tommy a Pentlička\n\nTommy a Pentlička () jsou smyšlené postavy detektivů, vystupující v několika románech a povídkách Agathy Christie. Jejich plná jména jsou Thomas Beresford a jeho žena Prudence (za svobodna Cowleyová). Poprvé se objevili v roce 1922 v románu \"Tajemný protivník\". Touha po dobrodružství a penězích je zpočátku dovedla do pozice neúmyslných vyděračů, ale role detektivů se posléze ukázala jako ještě výnosnější a zábavnější.\n\nTommy a Pentlička se společně objevili ve čtyřech románech a v jedné sbírce povídek. \n\n\nPentlička je je charismatická, impulzivní a předvídavá, zatímco Tommy zrovna nevyniká představivostí, která by ho mohla odvést od pravdy (jejich protivník v prvním románu ho popsal těmito slovy: „On není chytrý ale nic nezabrání jeho očím, aby viděly fakta“). Vzájemně se tedy velmi dobře doplňují a tvoří sehraný tým. V prvním příběhu \"Tajemný protivník\" jsme svědky jejich náhodného setkání nedlouho po válce, a ačkoliv do této chvíle byli pouze přáteli, tak se do sebe zamilují.\n\nNa rozdíl od mnoha jiných slavných detektivů, včetně těch z pera Agathy Christie, Tommy a Pentlička stárnou v souladu s rokem vydání jednotlivých příběhů. V prvním románu je jim něco málo přes dvacet let, zatímco v poslední knize \"Brána osudu\" jsou čerstvými sedmdesátníky. V raných příbězích jsou zobrazeni jako typická zlatá mládež dvacátých let, a atmosféra oné doby je v nich prostoupena více než v jiných autorčiných dílech. Později se dozvídáme, že společně vychovali tři děti (dvojčata Deborah a Derek a adoptovanou dceru Betty). Ve všech příbězích se objevuje postava Alberta, který zpočátku pracuje jako obsluha výtahu a později je zaměstnán jako asistent v jejich detektivní kanceláři.\n\n"}
{"id": "1367799", "url": "https://cs.wikipedia.org/wiki?curid=1367799", "title": "Roman Hašek", "text": "Roman Hašek\n\nRoman Hašek, vlastním jménem Josef Hašek (7. květen 1883 Praha – 13. květen 1919 Praha), byl český básník a prozaik, předseda literárního sdružení \"Syrinx\".\n\nNarodil se 7. 5. 1883 v Praze do rodiny Jana Haška (1854–1933), vrchního metéra deníku \"Národní politika\", a jeho manželky Johanny Josefy, rozené Haškové. \n\nByl bratrancem spisovatele Jaroslava Haška. V roce 1902 maturoval na pražském Akademickém gymnáziu. Zaměstnán byl jako účetní revident na pražském magistrátu.\n\n22. února 1908 se oženil s Annou, rozenou Turnerovou. Ta zemřela po pětiletém manželství 17. 11. 1913.\n\nTrpěl vleklou plicní chorobou, smrt ho však zastihla neočekávaně. Když se 13. 5. 1919 ve večerních hodinách vracel z divadelního představení, dostal záchvat sdeční slabosti a krátce po převozu domů zemřel. Jako příčina smrti byla v matrice uvedena tuberkulóza.\n\nDo literatury vstoupil na počátku XX. století a byl ovlivněn zejména tvorbou Viktora Dyka a jeho družiny. S epigonskou vlnou dekadentní symbolické lyriky sdílel motivy zádumčivých nálad nad marností života a hořkých pocitů zbytečnosti. Kromě této lyriky však psal i frivolní verše o milostných loučeních a básně smutné erotiky. Arne Novák Haška charakterizoval jako trpkého erotika a snílka.\n\nV roce 1903 se stal jedním ze zakladatelů volného literárního sdružení Syrinx, což byl spolek literátů nejmladší generace, a byl zvolen jeho předsedou (místopředsedou se stal Jiří Mahen). Tiskovým orgánem sdružení byl časopis \"Moderní život\", jenž vycházel v letech 1902–1903, a Hašek redigoval jeho druhý ročník; v roce 1902 redigoval také \"Letáky\", což byly nepravidelně vydávané sešity obsahující především básně mladých autorů.\nPodílel se i na redakci ilustrovaného satirického týdeníku \"Svítilna\" (1906–1907). Kromě toho přispíval do řady novin a časopisů (Máj, Moderní revue, Národní politika, Nový kult, Právo lidu, \"Pražská lidová revue\", \"Rudé květy\", \"Srdce\").\n\nKnižně debutoval básnickou sbírkou \"Umírající království\" (1902). Viktor Dyk v recenzi napsal, že „obsahem nejsou verše p. Haškovy ani zvlášť hluboké, ani zvlášť nové. Ale forma p. Haškova dává nám vycítiti patrný talent, schopný rozvoje. Jistá elegance a lehkost výrazu karakterizuje ho.\"\n\nNásledovaly sbírky \"Pohádka zelených očí\" (1904) a \"Nebe a dudy\" (1913); tuto poslední sbírku charakterizuje ironický vztah ke skutečnosti, zejména k lásce, i vtipné bonmoty.\n\nKromě básní publikoval Hašek také humoristické povídky. Knižně vyšly v souborech \"Historie \"Modrého velblouda\"\" (1908), \"Potměšilé historky\"\n(1910) a \"Svatební píseň\" (1911). Někdy to jsou burleskní příběhy ze života pražské bohémy, mnohdy však jen dosti krotké historky hospodských kumpánů, kteří poznali nezbytnost podřídit se zavedenému způsobu měšťáckého života. Dobová kritika některým humoreskám vyčítala rozvláčnost a upovídanost.\n\n"}
{"id": "1367802", "url": "https://cs.wikipedia.org/wiki?curid=1367802", "title": "Oktobas", "text": "Oktobas\n\nOktobas je strunný smyčcový nástroj, který byl vynalezen v roce 1850 v Paříži francouzským houslařem Jeanem-Baptistou Vuillaumem. Má tři struny a v základu je zvětšeninou kontrabasu (exemplář v Cité de la Musique v Paříži měří 3,48 m, zatímco kontrabas zpravidla měří kolem 2 m). Kvůli extrémně dlouhému hmatníku a tlustým strunám se na něj hraje za využití systému pák a pedálů. Oktobas nebyl nikdy masově produkován či využíván skladateli. Kromě pařížského kusu existuje ještě ve sbírce Musical Instrument Museum ve Phoenixu a v Uměleckohistorickém muzeu ve Vídni.\n\nV říjnu 2016 se Montrealský symfonický orchestr stal jediným orchestrem na světě, který vlastní oktobas, poté, co mu firma Canimex jeden darovala (vyrobený ve Francii v roce 2010).\n\nSkladatel Hector Berlioz používal oktobas laděný v C, G a C. Toto ladění mu dalo rozsah o oktávu nížší než violoncello a stejný s moderním kontrabasem rozšířeným o strunu C. Avšak v době, kdy byl oktobas vynalezený, byly nejnižšími možnými tóny na kontrabasu E nebo G. Mechanismus dovolil každé struně chromaticky pokrýt rozsah čisté kvinty, takže se oktobas ve svém rozsahu dostal až k tónu G. Takto je naladěn i exemplář v Cité de la Musique v Paříži, který používá dobové střevové struny.\n\nNástroj v Musical Instrument Museum v Phoenixu, na kterém jsou moderní kovové struny je naladěný v C, G a D. To mu dává rozsah 2 oktávy níž, než violloncello a o oktávu níž, než moderní kontrabas. Berlioz výslovně zapsal toto ladění do svého díla \"Traité d'instrumentation\", ale nakonec ladění změnil. Nejnižší tóny v tomto přesahují průměrnou nejnižší člověkem slyšitelnou frekvenci zvuku 20 Hz, ale jsou slyšitelné díky podtónům.\n\nOktobas v Montreal Symphony Orchestra využívá střevové struny a je laděný v A. E a H a má rozsah až do Fis\n"}
{"id": "1367803", "url": "https://cs.wikipedia.org/wiki?curid=1367803", "title": "Sídliště Hloubětín", "text": "Sídliště Hloubětín\n\nSídliště Hloubětín je sídliště z let 1961–1965 v katastrálním území Hloubětín v Praze 14. Hlavním architektem byl Miloslav Hudec.\n\nSídliště bylo vystavěno ve třetí pětiletce v letech 1961–1965 podle projektu architektů Miloslava Hudce, Josefa Poláka (1923–1994) a Karla Štefce. Výstavbu schválil IX. sjezd Ústředního národního výboru 27. dubna 1959. Generálním projektantem byl Pražský projektový ústav Praha (dříve SÚPNO Praha), jím schválenou zastavovací studii schválila Rada bývalého Ústředního národního výboru 26. května 1959. Generálním dodavatelem byl Stavební podnik MV – Stavobyt. \n\nSídliště má rozlohu 22,9 hektarů. Tvoří ho čtyřpodlažní (typ TO-2B), šestipodlažní (typ TO-3B) a dvanáctipodlažní věžové domy s plochými střechami. Průměrná podlažnost je 4,5. Sídliště se skládá ze 33 objektů a obsahuje 1724 bytových jednotek pro 5400 obyvatel. \n\nVýstavba probíhala v okolí dnešní stanice metra Hloubětín podél ulice Poděbradská na východ od původního památkově chráněného centra obce a jižně od ulice Kolbenova. Domy podél Poděbradské a v okolních ulicích musely být kvůli výstavbě zbořeny. Později byla zbořena i východní fronta náměstí Ve Starém Hloubětíně. Sama ulice Poděbradská byla rozšířena. Domy mají většinou 3 až 7 vchodů. Velice podobné domy byly postaveny například v novém Mostě. Ve stejné době bylo budováno i sídliště Malešice (1961–1966) a Spořilov (1961–1967). \n\nDopravní obslužnost se zlepšila v roce 1976, když byla dokončena tramvajová trať vedoucí ulicí Poděbradskou na Lehovec. V roce 1999 byla uvedena do provozu stanice metra Hloubětín na žluté lince B.\n\nObčanskou vybavenost po dokončení tvořilo patnáct objektů. Mezi nimi byla jedna základní devítiletá škola (pro 1440 žáků s 36 třídami), tři mateřské školy (každá pro 60 dětí), dvoje jesle (pro 35 a 70 dětí), obchodní centrum, dům služeb, restaurace a zdravodní středisko s osmi ordinacemi a lékárnou. Až v roce 1980 byla dokončna výstavba Ubytovny pro pracovníky ČKD (pozdější Ubytovna Areál Hloubětín v ulici Slévačská 744). Podle původních plánů měl v budoucnu vzniknout i kulturní dům s kinem, divadlem a klubovnami pro zájmovou činnost. \n\nTechnickou vybavenost po dokončení tvořilo šest trafostanic, dvě plynové regulační stanice, deset výměníkových stanic zabudovaných v objektech a jedna automatická telefonní ústředna. Sídliště bylo napojeno teplovodem na teplárnu spalovny. \n\nCentrem čtvrti se stalo Vetiškovo náměstí, po roce 1990 neoficiálně označované jako \"náměstí Hloubětín\". Náměstí dělí ulice Poděbradská na severní a jižní část, z jedné části na druhou už tehdy bylo možné projít podchodem. Severní část tvořil dům obchodních prodejen \"Střed\", restaurace \"Havana\" s kulatým pavilonem kavárenské cukrárny, jižní část náměstí uzavírá obchodní dům a dům služeb a středem vede průchod do ulice Čertouská. Na sídliště byla umístěna umělecká díla, severní část náměstí ozdobila plastika \"Ležící (Koupající se) žena\" od Otty Soukupa, jižní \"Fontána\" a \"Fuga\" od Arnošta Košíka.\n\nV době, kdy vznikaly plány sídliště, proběhla Kubánská revoluce. Hloubětínská restaurace Havana s kruhovou cukrárnou se vyznačuje stejným duchech jako železobetonové stavby kubánského architekta Maria Girony. Proslulý je především Zmrzlinový palác Coppelia v Havaně. Karibskou náladu šedesátých let připomíná barevnost betonu, štíhlá svislá železobetonová žebra, mezi kterými jsou velká okna u kruhové stavby, štíhlé válcové sloupy u kvádrové stavby, dobovým písmem vyvedený nápis \"Havana\" a za ním malá nástavba se stříškou v podobě mořské vlny.\n\nSepětí s Kubánskou revolucí demonstroval také název tramvajové zastávky \"Havana\".\n\n648 bytů bylo postaveno tradičním cihlovým způsobem (typ TO-2B), 901 bytů způsobem typu TO-3B a 175 bytů v atypických věžových domech.\n\nSložení bytů:\n\n\n"}
{"id": "1367805", "url": "https://cs.wikipedia.org/wiki?curid=1367805", "title": "Světový pohár v běhu na lyžích 2014/2015", "text": "Světový pohár v běhu na lyžích 2014/2015\n\nSvětový pohár v běhu na lyžích 2014/15 byl seriálem závodů v běhu na lyžích během zimní sezóny. Organizovala jej Mezinárodní lyžařská federace (FIS). Bylo odjeto celkem 27 závodů (26 individuálních, jeden týmový). Celkovými vítězi se stali Švýcar Dario Cologna a Norka Marit Bjørgenová. Pro oba šlo již o čtvrtý triumf.\n\nVýsledky se dodatečně měnily, původní vítěz mezi muži Martin Johnsrud Sundby byl v létě 2016 kvůli dopingovému nálezu dodatečně diskvalifikován z Tour de Ski 2015 a díky odepsaným bodům přišel i o celkový triumf ve Světovém poháru. \n\nDne 20. července 2016 byl Martin Johnsrud Sundby na dva měsíce vyloučen ze všech soutěží pod hlavičkou FIS za nepovolený způsob užívání léku na astma během sezóny 2014/15. Byl také diskvalifikován ze dvou závodů: 15 km klasicky 13. prosince 2014 v Davosu, kde vyhrál, a 25 km volně stíhací závod 8. ledna 2015 v Toblachu, kde skončil třetí. Diskvalifikace ze závodu v Toblachu znamenala i ztrátu titulu z Tour de Ski, včetně ztráty veškerých bodů za celkové umístění. Sundby odepsal celkem 616 bodů, což jej stálo i vítězství v celkovém hodnocení Světového poháru. \n\nTabulka ukazuje bodování jednotlivých závodů v sezóně 2014/15. Sprint dvojic a štafeta se započítávají do Poháru národů, nikoliv však do individuálního hodnocení jednotlivých závodníků. Bonusové body mohou být udělovány v závodech s hromadným startem za umístění na předem určených metách v průběhu závodu.\n\nZávody na mistrovství světa či olympijských hrách nejsou součástí Světového poháru a nebodují se.\nVýznamní lyžaři, kteří během sezóny 2014/15 oznámili ukončení kariéry:\n"}
{"id": "1367810", "url": "https://cs.wikipedia.org/wiki?curid=1367810", "title": "Miroslav Koštíř", "text": "Miroslav Koštíř\n\nMiroslav Koštíř (* 18. února 1961) je český fotbalový trenér a bývalý prvoligový záložník.\n\nV československé lize hrál za Slavii Praha, aniž by skóroval. Ve druhé nejvyšší soutěži hrál za TJ DP Xaverov Horní Počernice.\n\nPo skončení hráčské kariéry se stal trenérem.\n\n"}
{"id": "1367811", "url": "https://cs.wikipedia.org/wiki?curid=1367811", "title": "Ľuboš Macháč", "text": "Ľuboš Macháč\n\nĽuboš Macháč (* 2. srpna 1959) je bývalý slovenský fotbalový útočník.\n\nV československé lize hrál za Slovan Bratislava, aniž by skóroval. Nastoupil v jediném prvoligovém utkání, které se hrálo v neděli 10. června 1979 v Plzni a domácí Škoda v něm se Slovanem hrála nerozhodně 0:0. Hrál také za trnavský Spartak.\n\n"}
{"id": "1367815", "url": "https://cs.wikipedia.org/wiki?curid=1367815", "title": "Nasib bey Yusifbeyli", "text": "Nasib bey Yusifbeyli\n\nNasib Yusif oglu Yusifbeyli (1881 Gandža - 31. května 1920 Kürdəmir, Ázerbájdžán) byl ázerbájdžánský publicista, politik a státník, významná postava v Ázerbájdžánské demokratické republiky.\n\nNarodil ve městě Gandža v roce 1881. Středoškolské vzdělání získal na gymnáziu v Gandže. V roce 1902 nastoupil na Právnickou fakultu Císařské univerzity v Oděse, ale univerzitu nemohl dokončit. Poté, co carská vláda dočasně zavřela univerzitu ze strachu z revolucionářských aktivit studentů, odešel do Bahchesaraje (Krym), kde si našel práci v novinách \"Tercuman\" Ismaila Gaspiraliho. \n\nV roce 1908 se přestěhoval do Istanbulu, kde pokračoval v práci publicisty a také založil „\"Turecké sdružení\"“. Oženil se s Shafigou Soltan khanum, dcerou Ismaila Gaspiraliho a usadil se v Istanbulu. V roce 1909 se vrátil do Gandži, kde pracoval v městské radě. V roce 1911 psal články pro časopis „\"Molla Nasreddin\"“ a jiné noviny, úzce se podílel na aktivitách „\"Muslimské charitativní společnosti\"“, „\"Společnosti školství muslimů\"“ a „\"Společnosti herců\"“. V té době se seznámil s Mammadem Aminem Rasulzadem a začal se zajímat o politiku.\n\nV březnu 1917 založil spolu se svými příbuznými tzv. \"\"Tureckou stranu národních federalistů\"\" v Gandže. Hlavním cílem nově vytvořené strany byla národně územní autonomie Ruského impéria. V červenci 1917 se tato strana pod vedením Mammada Amina Rasulzada spojila s \"\"Muslimskou demokratickou musavatskou stranou\"\" a získala jméno \"Musavat\". V programu byl ovšem zachován hlavní požadavek nacionalistických federalistů, národně územní autonomie Ruského impéria. Po zvolení Mammada Amina Rasulzada na pozici předsedy ústředního výboru strany \"Musavat\" se Nasib bey Yusifbeyli stal vedoucím strany v Gandže. Poté, co se v roce 1917 dostali v Rusku k moci bolševici, změnila strana svůj program a začala požadovat úplnou nezávislost Ázerbájdžánu.\n\nByl členem Transkavkazského sejmu, ministrem školství v Transkavkazské federativní vládě, ministrem školství ve vládě Ázerbájdžánské demokratické republiky od 28. května 1918 do března 1919, premiérem od března 1919 do března 1920 a také ministrem vnitra od 16. června 1919 do 22. prosince 1919. Po okupaci Ázerbájdžánu Sovětským svazem v roce 1920 a ustavení komunistického režimu, opustil Baku, aby unikl stíhání, přesto byl 31. května 1920 ve vesnici Garkun v Kurdamiru zadržen a zavražděn.\n\nMěl rodinu s Shafigou Gasprinskayou, dcerou Ismaıla Gasprinského.\n"}
{"id": "1367817", "url": "https://cs.wikipedia.org/wiki?curid=1367817", "title": "Jan Görgel", "text": "Jan Görgel\n\nJan Görgel je kytarista kapely Dymytry (od roku 2009), ve které vystupuje v masce a pod jménem „Gorgy“. V kapele se podílí na skládání hudby, jeho hudební rukopis připomíná severské kapely. Významně se také podílí na programování světelné a vizuální show pro živá vystoupení a v kapele platí za odborníka přes pódiovou techniku.\n\nS kolegou z Dymytry, Jiřím Urbanem, spoluzaložil televizní stanici Rebel 2 Slušnej kanál (dříve Slušnej kanál, původně Fajnrock TV), kde pracoval jako dramaturg.\n\nMá vystudovanou střední průmyslovou školu, obor Ekonomika strojírenství. \n\nDříve působil v kapelách XXXX a NOID. \n\nJeho kytarovým idolem je David Gilmour (Pink Floyd). \n\nOblíbené kapely: Pink Floyd, Pantera, In Flames, Slayer \n"}
{"id": "1367821", "url": "https://cs.wikipedia.org/wiki?curid=1367821", "title": "Teresa Stadloberová", "text": "Teresa Stadloberová\n\nTeresa Stadlober, přechýleně Stadloberová (* 1. února 1993, Schladming), je rakouská běžkyně na lyžích.\n\nPochází ze sportovní rodiny − je dcerou Roswithy Steinerové a Aloise Stadlobera. Její bratr Luis Stadlober je také běžkař. Jako dítě vyzkoušela řadu sportů − judo, plavání, tenis, skialpinismus a běh na lyžích. Tréninky na běžeckých tratích Skiclubu Sparkasse Radstadt ji nadchly nejvíce, dostavily se i první úspěchy v mládežnických závodech a Teresa se rozhodla pokračovat v běhu na lyžích pod vedením svého otce na vrcholové úrovni. Na Mistrovství světa juniorů v klasickém lyžování 2013 se stala juniorskou mistryní světa ve skiatlonu a v běhu na 5 km volně vybojovala stříbrnou medaili. V následující sezóně debutovala ve Světovém poháru v běhu na lyžích. Absolvovala i Tour de Ski 2013/14, při níž získala první pohárové body a do cíle na Alpe Cermis dojela na 27. místě. Už při tomto premiérovém startu na Tour předvedla, že závěrečný výběh na Alpe Cermis jí vyhovuje. Od této sezóny absolvovala všechny ročníky Tour de Ski a postupně se zlepšovala − v sezóně 2017/18 byla celkově pátá a v etapě na Alpe Cermis měla druhý nejrychlejší čas.\n\nZúčastnila se dvou olympiád (2014 a 2018) a tří Mistrovství světa (2013, 2015 a 2017). Jejím cílem je navázat na medailová umístění z juniorských šampionátů. Zatím nejblíže byla na MS 2017 v Lahti − ve skiatlonu byla šestá. Životní úspěch měla na dosah v závodě na 30 km klasicky na ZOH 2018 v Pchjongčchangu − na 23. kilometru jela na druhém místě a zvyšovala svůj náskok před soupeřkami, ale při sjezdu zvolila špatný směr, než si svou chybu uvědomila a vrátila se na správnou trať, šest soupeřek ji předstihlo. Poté ještě jednou zaváhala na stadionu a do cíle nakonec dorazila až devátá, zcela zklamaná.\n\n"}
{"id": "1367825", "url": "https://cs.wikipedia.org/wiki?curid=1367825", "title": "Gülyalı", "text": "Gülyalı\n\nGülyalı je město a distrikt v Turecku, v Černomořském regionu na severovýchodě provincie Ordu, ležící na břehu Černého moře.\n\nOd roku 2015 je zde v provozu letiště \"Ordu - Giresun Havaalanı / Ordu-Giresun Airport\" postavené na umělém ostrově za přibližně 360 milionů tureckých lir, jako teprve sedmé takové letiště na světě a první v Evropě. Přistávací dráha je dlouhá 3 km a široká 45 metrů, díky speciálním stavebním technologiím může umělý ostrov odolávat černomořským vlnám.\n\n"}
{"id": "1367827", "url": "https://cs.wikipedia.org/wiki?curid=1367827", "title": "Janja (rozcestník)", "text": "Janja (rozcestník)\n\nJanja může být\n"}
{"id": "1367833", "url": "https://cs.wikipedia.org/wiki?curid=1367833", "title": "LokoTrain", "text": "LokoTrain\n\nLokoTrain s.r.o. (VKM: LTEU) je česká společnost se sídlem v České Třebové, která se zabývá pronájmem lokomotiv a železničního personálu, především lokomotiv. Prostřednictvím mateřské firmy EP Logistics International patří do Energetického a průmyslového holdingu. Působí rovněž jako nákladní železniční dopravce.\n\nSpolečnost byla založena v roce 2009 a jejím 100% vlastníkem byl Evžen Nečas. 27. července 2015 odkoupila podíl 65 % společnost EP Cargo, zbývající část si ponechal Evžen Nečas. 15. července 2016 přešel podíl EP Cargo na firmu EP Logistics International.\n\nSpolečnost zpočátku pronajímala dopravcům lokomotivy, které byly majetkem PKP Cargo. Šlo především o elektrické lokomotivy řad ET22 a ET41. Od roku 2014 pak začala budovat park vlastních lokomotiv (buď dlouhodobě pronajatých nebo přímo vlastněných). Prvním strojem byl EuroSprinter 189 841 pronajatý od října 2014 od společnosti MRCE Dispolok. Od roku 2015 začal stavět na vícesystémových lokomotivách Siemens Vectron. Nejdříve šlo o tři stroje pronajaté od ELL Austria, které doplnil v únoru 2016 stroj č. 193 823 téhož typu zakoupený mateřskou firmou EP Cargo, ale registrovaný na držitele LokoTrain. Vedle toho si společnost začala pořizovat starší stroje řady 242. V roce 2019 koupila mateřská společnost EP Cargo Invest další stroje Siemens Vectron registrovaných v CZ s novým označením 383.. \n\nV roce 2019 je stav lokomotiv nabízených společností následující (podle výrobců):\n"}
{"id": "1367846", "url": "https://cs.wikipedia.org/wiki?curid=1367846", "title": "Jadar", "text": "Jadar\n\nJadar může být:\n\n"}
{"id": "1367869", "url": "https://cs.wikipedia.org/wiki?curid=1367869", "title": "Pehr Evind Svinhufvud", "text": "Pehr Evind Svinhufvud\n\nPehr Evind Svinhufvud af Qvalstad (15. prosinec 1861 Sääksmäki – 29. únor 1944 Luumäki) byl finský právník a politik. V letech 1931–1937 zastával úřad prezidenta Finské republiky. V době Finského velkoknížectví v rámci Ruského impéria působil jako právník, soudce a politik. V letech 1917–1918 sehrál důležitou roli v hnutí za nezávislost Finska. Byl prvním předsedou senátu a regentem nezávislého Finska (1918). V letech 1930–1931 byl předsedou vlády.\nVystudoval historii a práva. Poté pracoval jako právník. Byl členem tajné protiruské organizace Kagaali (Finsko bylo v té době součástí Ruské říše). Roku 1894 byl prvně zvolen do finského parlamentu. Kvůli svým protiruským postojům byl poslán do vyhnanství na Sibiři, do města Tomsk. Pobýval tam v letech 1914–1917.\n\nPo návratu, 27. listopadu 1917, byl zvolen premiérem nově vznikajícího státu. Vzápětí vedl stranu „bílých“ ve vypuklé občanské válce, z „rudých“ Helsinek se přitom musel zachránit útěkem na ledoborci. Utekl do Německa, s nímž chtěl Finsko geopoliticky zejména spojit. V občanské válce však Svinhufvudova strana zvítězila a 18. května 1918 byl Svinhufvud zvolen „prozatímním vedoucím státu“ (regentem). Z této pozice jmenoval premiérem Juho Kusti Paasikiviho. Poté usiloval o to, aby se Finsko stalo monarchií se synem německého císaře v čele. Po německé porážce v první světové válce však tyto plány padly a Finsko se vydalo na republikánskou cestu. Sám Svinhufvud to reflektoval tím, že rezignoval na post regenta, aby uvolnil místo generálu Mannerheimovi, který byl v kontaktu s vítěznými mocnostmi. Poté se vrátil k právničení a pokoušel se i o podnikání, poměrně neúspěšně. Nakonec získal státní důchod a stáhl se z veřejného dění.\n\nV roce 1925 se stal kandidátem na prezidenta, ale neuspěl. Protože byl vždy silně antikomunisticky orientován, byl prezidentem Lauri Kristianem Relanderem povolán ke druhému premiérského mandátu (1930-1931), když se po světové hospodářské krizi zdálo, že komunistické nebezpečí kulminuje. Vláda v parlamentu neprosadila protikomunistické zákony, a tak prezident vyhlásil nové volby. Po nich byly tyto zákony schváleny a Svinhufvud byl zvolen prezidentem.\n\nKvůli svému antikomunismu Svinhufvud podporoval i krajně pravicové hnutí Lapua, ale tvrdě mu oponoval, když se roku 1932 pokusilo o protidemokratický puč v Mäntsälä. Převzal nejen vedení armády v krizovém momentě, ale svým naléhavým rozhlasovým projevem rozdrobil též řady povstalců (které zpočátku podpořila i řada důstojníků, ba v řadách povstalců byl i Svinhufvudův syn).\n\nV prezidentské funkci usiloval o sblížení s ostatními severskými zeměmi, zejména se Švédskem. Prezidentské volby v roce 1937 ovšem prohrál, z velké části kvůli svému sporu se sociálními demokraty, kterým nejprve slíbil, že se po vyhraných volbách budou moci účastnit na vládě, ale pak svůj slib nesplnil. Po nezvolení se opět stáhl do ústraní. Po vypuknutí zimní války se Sověty v roce 1940 se pokusil vyjednat podporu u Hitlera a Mussoliniho, ale ani jeden z nich ho nepřijal (Němci měli tehdy se Sověty spojeneckou smlouvu – pakt Ribbentrop-Molotov).\n\nMěl přezdívku Ukko-Pekka (Staroušek Pekka).\n"}
{"id": "1367888", "url": "https://cs.wikipedia.org/wiki?curid=1367888", "title": "R2Y", "text": "R2Y\n\nSpojení znaků R, 2 a Y může mít různé významy:\n\n"}
{"id": "1367889", "url": "https://cs.wikipedia.org/wiki?curid=1367889", "title": "Ludvík Kunc", "text": "Ludvík Kunc\n\nLudvík Kunc (* 17. května 1935, Olešná u Rakovníka) je český zoolog, publicista a výtvarník. Je jakýmsi guru ochranářů rysů a dalších velkých šelem v České republice. Respekt získal i mezi odbornými zoology a myslivci. Svojí tvorbou a činností dokázal inspirovat generace následovníků a vzbudit mezi nimi zájem o ochranu a studium života velkých šelem, a to nejen u nás, ale i v zahraničí. \n\nVýrazně se zasloužil o to, aby proběhly evropské projekty reintrodukce rysa v oblastech, kde tato šelma před desítkami let vymizela. Zasadil se o odchyt a dodání živých rysů ze Slovenska, a ti byli následně v rámci reintrodukčních programů vypouštěni v několika evropských zemích. V rámci svého působení v ostravské zoologické zahradě rysům zajišťoval karanténu a veterinární vyšetření a zprostředkoval jejich dodání do místa vypouštění. \n\nUskutečnění plánu pomohl i fakt, že Ludvík Kunc je znalcem života těchto šelem. Jejich každodenní chování, lovecké zvyklosti i povahu sledoval jednak v beskydské přírodě, kde je stopoval stovky kilometrů a chránil, ale vhled do rysí povahy mu poskytl i Sixi – jedno z rysích mláďat, které se narodilo v ostravské Zoo. Své zkušenosti s péčí o rysa popsal v knize \"Můj přítel rys\". \n\nZákladní vzdělání získal v Rakovníku. Rodina Ludvíka Kunce se starala o hospodářství s koňmi, kozami i drůbeží. Každodenní šestikilometrová cesta z Olešné do Rakovníka přinášela Ludvíkovi první příležitosti detailně pozorovat a následně výtvarně ztvárňovat život zvířat. \n\nNesporný výtvarný talent umožnil Ludvíkovi studovat v Praze grafickou školu a později také Vysokou školu uměleckoprůmyslovou. Vystudoval knižní grafiku a ilustraci. Zájem o zvířata a malování ho nejčastěji přiváděly do pražské zoologické zahrady. \n\nPo ukončení studia nezískal v Praze adekvátní pracovní nabídku, a tak se odstěhoval na sever Moravy - do Rýmařova v podhůří Jeseníků. Na místní škole působil mj. jako učitel kreslení. V Rýmařově se také oženil, dlouho zde však nezůstal. Pracovní uplatnění nalezl v Zoo Ostrava, kde působil až do sedmdesáti let, tj. celkem 43 roků (1961-2004). V roce 1968 po písemném protestu proti vstupu sovětských vojsk na naše území mu bezprostředně hrozil vyhazov ze Zoo. V současnosti žije a stále tvoří v Ostravě. \n\nOd konce 60. let stál Ludvík Kunc u zrodu dlouhodobého projektu zaměřeného na návrat rysa ostrovida do několika oblastí v Evropě, odkud tato šelma před desítkami let vymizela. Rysi byli chycení ve slovenských lesích a putovali do několika oblastí přes ostravskou Zoo. Za celou dobu reintrodukčního programu až do roku 1984, kdy tato činnost ustala (částečně kvůli nasycení “trhu” a částečně kvůli úřednímu zákazu), bylo na Slovensku odchyceno zhruba sto jedinců rysa ostrovida, do volné přírody se vrátila zhruba polovina. Na Slovensku odchycení a ostravskou karanténou prošlí rysi byli vysazeni v Německu (Bavorský národní park), Slovinsku, Francii, Rakousku, Itálii a Švýcarsku. Ludvík Kunc se osobně vypouštění rysů do volné přírody z politických důvodů nemohl účastnit.\n\nLudvík Kunc inicioval založení dobrovolných Vlčích a Rysích hlídek Hnutí DUHA, které od roku 1999 pravidelně v terénu monitorují velké šelmy. „Když jsem s tím začínal, žilo u nás jen pár rysů. A protože jsou Beskydy přeci jen rozsáhlé území, vybral jsem si oblast Smrku a Kněhyně, kde se mi to zdálo rysům nejbližší. Měl jsem dost času, takže jsem tudy procházel dvakrát třikrát týdně. Tlapal jsem všude. Polesný, co tam tehdy byl, mi říkal, že měl kolikrát na mě namířeno, že mi hlavu ustřelí, vzteky, jenom prostě proto, že jsem tam byl pořád. A o to mi šlo, aby nikdo z těchto lidí neměl jistotu, že jsou v lese sami.\" O pět let později navázaly na činnost beskydských Vlčích hlídek tzv. Rysí hlídky na Šumavě, které zejména v první fázi reagovali na pytláctví šumavské rysí populace. Hnutí DUHA dnes organizuje Vlčí a Rysí hlídky ve všech oblastech výskytu velkých šelem v České republice. \n\nRys Sixi byl jeden ze dvou rysích sourozenců, kteří se narodili v Zoo Ostrava. Matka se o ně po poradu přestala starat, a proto přešli do lidské péče a starost o jejich výchovu převzal Ludvík Kunc. S rysem Sixim pořádal Ludvík Kunc dlouhé až několikatýdenní výlety do lesů, nezřídka za účelem filmování. Například dokumentární filmy německé a rakouské produkce vzniklé díky Sixiho záběrům nemalou měrou přispěly ochraně rysů v těchto zemích. Ludvík Kunc vychovával Sixiho polokrotkým způsobem, díky čemuž rys neztratil své přirozené chování a instinkty a dokázal si ulovit vlastní kořist. Právě pozorování chování divokého rysa poskytlo Ludvíku Kuncovi velmi cenné poznatky pro další práci na ochraně rysů. Rys Sixi doprovázel Ludvíka Kunce 13 let a také díky získaným zkušenostem se Ludvík Kunc stal odborným poradcem při evropských reintrodukčních programech. Sixiho sourozenec Pišta byl umístěn do olomoucké Zoo. Rys Sixi se dožil 13 let a v roce 1984 uhynul. \n\nLudvík Kunc je autorem 8 publikací, ve kterých popisuje své zážitky se zvířaty, výsledky svých pozorování i poznatky.\n\n\nLudvík Kunc je veřejnosti známý také jako malíř s naprosto typickým “rukopisem”. Na stovkách akvarelových obrazů a perokreseb vyobrazuje běžné i vzácné druhy zvířat zasazené do jejich přirozeného prostředí. Jeho kresby a malby jsou také určitými studiemi chování divoce žijících zvířat, vždy vystihují charakteristický detail či pohyb ztvárňovaného zvířete. Malůvka rysího kotěte se stala symbolem projektu reintrodukce rysa na Šumavu (Projekt Lynx) a portrét rysí hlavy od Ludvíka Kunce byl několik let logem ostravské zoologické zahrady (po jeho odchodu do důchodu byl rysí portrét nahrazen hrochem). Jeho výtvarná tvorba zahrnuje i ilustrátorskou činnost: kromě svých vlastních knih ilustroval i 12 děl jiných autorů (Miloš Nevrlý, Jaroslav Monte Kvasnica, Věra Koutecká a další).\n\n\nSpolupracoval též na seriálu Přátelé Zeleného údolí.\n\n\nJe autorem více než dvou set odborných článků zaměřených především na velké šelmy.\n\n"}
{"id": "1367892", "url": "https://cs.wikipedia.org/wiki?curid=1367892", "title": "Muditá", "text": "Muditá\n\nMuditá (v páli a sanskrtu: मुदिता) znamená radost, zejména zprostředkovanou radost. Jedná se o jeden ze „Čtyř vznešených příbytků“ (\"brahmavihára\").\n\nKlasickým příkladem tohoto stavu mysli je postoj rodičů při pozorování úspěchů svého dospívajícího dítěte. Tento stav mysli by neměl být zaměňován s hrdostí, jelikož člověk prožívající zprostředkovanou radost nemusí mít žádný zájem na úspěších ostatních nebo přímý zisk z nich.\n\nOpakem muditá je škodolibost.\n\nMuditá meditace je používána k pěstování vděčné radosti při úspěchu a štěstí druhých.\n\nBuddhističtí učitelé interpretují muditá šířeji jako vnitřní pramen nekonečné radosti, která je vždy k dispozici každému, bez ohledu na okolnosti.\n\n„Čím více člověk pije z tohoto pramene a čím bezpečněji se člověk cítí ve vlastní hojnosti štěstí, tím se stává štědřejším a více si libuje v radosti jiných lidí.“\n\nRadost se také tradičně považuje za nejobtížnější ke kultivaci ze čtyř stavů mysli (\"brahmavihārā\": také „čtyři vznešené postoje“). Ukázat radost znamená oslavovat štěstí a úspěch u jiných, i když sami čelíme tragédii.\n\nPodle učitele buddhismu Ayya Khema místo projevování radosti k sadistickému potěšení by se měl projevovat soucit (Karuná).\n\n„Vzdálení nepřátelé“ radosti jsou žárlivost (závist) a chamtivost, stavy mysli, které jsou v evidentní opozici. „Blízký nepřítel“ radosti, kvalita, která se povrchně podobá radosti, ale při hlubším pohledu je k ní protikladná, je rozjaření, které je definováno jako hledání příjemného zážitku kvůli pocitu nedostatečnosti nebo nedostatku.\n"}
{"id": "1367898", "url": "https://cs.wikipedia.org/wiki?curid=1367898", "title": "T. Harv Eker", "text": "T. Harv Eker\n\nT. Harv Eker (* 10. června 1954 Toronto) je autor, podnikatel a motivační řečník známý svými teoriemi o bohatství a motivaci. Je autorem knihy \"Secrets of the Millionaire Mind\", kterou publikoval v nakladatelství Harper Collins. Dílo vyšlo také v češtině pod názvem \"Jak myslí milionáři\".\n\n"}
{"id": "1367903", "url": "https://cs.wikipedia.org/wiki?curid=1367903", "title": "Manžel na zkoušku", "text": "Manžel na zkoušku\n\nManžel na zkoušku (v anglickém originále Overboard) je americký romantický komediální film z roku 2018. Režie se ujal Rob Greenberg, který také spolupracoval na scénáři s Bobem Fisherem a Leslie Dixon. Ve snímku hrají hlavní role Eugenio Derbez, Anna Faris, Eva Longoria, John Hannah a Swoosie Kurtz. Film je remakem filmu z roku 1987 \"Přes palubu\". Ve Spojených státech měl premiéru dne 4. července 2018 a v České republice o den déle.\n\nRozmazlený playboy z bohaté mexické rodiny skončí s amnézií, poté co spadne ze své jachty. Svobodná, pracující matka ho přesvědčí, že jsou svoji.\n\n\nV březnu roku 2017 bylo oznámeno, že Anna Faris a Eugenio Derbez si zahrají v remaku filmu z roku 1987 \"Přes palubu\". Hlavní role jsou však opačné od původního filmu. Natáčení bylo zahájeno ve Vancouveru v květnu roku 2017.\n\nPůvodní premiérové datum filmu bylo stanoveno na 20. dubna 2018, později bylo přesunuto na 13. dubna 2018. Nakonec měl film premiéru ve Spojených státech dne 4. července a v České republice o den déle.\n"}
{"id": "1367907", "url": "https://cs.wikipedia.org/wiki?curid=1367907", "title": "Vila Ladislava Jerieho", "text": "Vila Ladislava Jerieho\n\nVila Ladislava Jerieho v Ostravici čp. 832 se nachází v okrese Frýdek-Místek. Je prohlášena kulturní památkou ČR.\n\nVila pro generálního ředitele Severní dráhy Ferdinandovy Ladislava Jerieho (1878–1969) byla projektována architektem Karlem Kotasem (1894–1973) v roce 1929. Vlastní realizace proběhla ve dvou etapách. Základní podoba jednopatrové stavby byla postavena v letech 1929–1930. Jelikož postupem doby byly na využití vily kladeny vyšší nároky, přestala brzy vyhovovat. V roce 1934 byla rozšířena opět Karlem Kotasem. Vila byla pomocí teras propojena s exteriérem, který tvořila parková zahrada sbírkového charakteru doplněná ovocným sadem. V roce 1937 byl v severní části vybudován plavecký bazén a zahradní altán, který byl necitlivě přestavěn v osmdesátých letech 20. století. \n\nVila se stala významným společenským a odpočinkovým místem v Ostravici. Mezi návštěvníky patřili významní i začínající výtvarníci a další významné osobnosti společenského života (malíř Václav Špála, Karel Dvořák, Jan Lauda, Josef Šíma). Mezi pravidelné návštěvníky patřil i architekt Karel Kotas. Mnozí umělci dotvářeli jak interiér tak i exteriér vily. Např. sochař Jan Bauch vytvořil bronzový reliéf \"Ruka s kahanem\" (1939) nebo vitráže (1935), které se nacházejí v pracovně či na schodišti. V exteriéru byly dívčí akty \"Sen\" od sochaře Karla Dvořáka a \"Eva\" od sochaře Jana Laudy (1896–1959). Z dochovaných plastik je socha \"Sedící dívka\" od Elvíry Tůmové. Dne 23. července 1934 se konala ve vile 255. schůze Rotary Clubu, Ladislav Jerie byl zakládajícím členem klubu v roce 1929.\n\nPo ukončení druhé světové války a zvláště po roce 1948 se rodina Jeriových potýkala s nedostatkem prostředků, které byly nutné na údržbu vily. V letech 1961 až 1964 byly některé plastiky prodány do sbírek Galerie výtvarného umění v Ostravě. Po smrti Ladislava Jerieho v roce 1969 byla vila prodána Ostravským vodárnám a kanalizacím, které objekt využívaly k rekreačním účelům.\n\nV roce 2009 byla vila se zahradou a sadem včetně ochranných zídek, bazénem a okrasným jezírkem, sochou \"Sedící dívka\" prohlášena kulturní památkou České republiky.\n\nJednopatrová stavba z režného zdiva na nepravidelném půdorysu s vyloženými terasami, v druhé fázi výstavby byly použité funkcionalistické prvky. Stavba krytá valbovou střechou, původní pálené tašky byly nahrazeny měděným plechem. Fasády na jižní straně, východní a rizalitu východní strany jsou v přízemí prolomena třídílná okna. Na pravé straně východního průčelí vystupuje rizalit krytý valbovou střechou. okna v patrech mají okenice v přízemí rolety. Většina oken je rámována plochými šambránami. Terasy jsou přistavěny k jihozápadnímu nároží a k jihovýchodní straně domu. Vchod do vily se nachází na severní straně.\n"}
{"id": "1367910", "url": "https://cs.wikipedia.org/wiki?curid=1367910", "title": "Danil Lysenko", "text": "Danil Lysenko\n\nDanil Lysenko ( , * 19. května 1997 v Birsku) je ruský atlet, výškař. Je halovým mistrem světa (2018).\n\nNa juniorském mistrovství Evropy v roce 2015 obsadil v soutěži výškařů páté místo. Mezi dospělými zaznamenal první úspěch na světovém šampionátu v Londýně v roce 2017, kde získal stříbrnou medaili. V březnu 2018 se v Birminghamu stal halovým mistrem světa ve skoku do výšky.\n\n"}
{"id": "1367911", "url": "https://cs.wikipedia.org/wiki?curid=1367911", "title": "Girona FC", "text": "Girona FC\n\nGirona FC, celým názvem Girona Futbol Club, S.A.D., je španělský fotbalový klub sídlící ve španělské Gironě. Založen byl 23. července 1930 a od počátku sezóny 2017/2018 hraje v La Lize. Jejím domovským stadionem je Estadi Montilivi. Girona má též svůj ženský fotbalový klub.\n\n"}
{"id": "1367917", "url": "https://cs.wikipedia.org/wiki?curid=1367917", "title": "Fatali khan Khoyski", "text": "Fatali khan Khoyski\n\nFatalikhan Isgandar oglu Khoyski nebo Fatali khan Khoyski (nebo Fatali khan Khoylu; 1875–1920) byl ázerbájdžánský politik, poslanec druhé státní dumy (dolní komora parlamentu) Ruské říše; Komisař pro veřejné školství na Zakavkazském komisariátu (1917–1918), Ministr spravedlnosti Zakavkazské demokratické federace (1918). Po vyhlášení Ázerbájdžánské demokratická republiky (ADR) byl jmenován prvním předsedou vlády a ministrem vnitra (1918–1919), také fungoval jako ministr obrany, ministr spravedlnosti (1918) a ministr zahraničí (1918–1919 a 1919–1920) ADR.\n\nFatali khan Khoyski se narodil 7. prosince 1875 ve městě Nukha. Jeho otec Iskandar khan Khoyski byl generálporučíkem kazašské císařské gardy Ruské říše. Jeho matka byla Sharabani-khanum Haji Molla Zeynal gizi. Je potomkem khanů – podnikatelů z Khoy a Shaki. Jeho pradědeček Jafargulu, který byl Khojským khanem, odešel do azylu v Echmiadzině, poté co jej i s 20 000 vojskem porazil perský šáh Fatali. Po ukončení studia na gymnáziu v Yelizavetpolu (Gandža) vystudoval Fatali khan právnickou fakultu Moskevské státní univerzity. Vysokou školu dokončil v roce 1897 s červeným diplomem a v srpnu téhož roku byl předsedou tribunálu v Tiflisu jmenován soudcem Yelizavetpolského okresního soudu. \n\nPo několika letech právnické praxe v Kutaisi, Zugdidi a Suchumi byl Fatali khan zvolen nezávislým poslancem druhé státní dumy Ruské říše za provincii Yelizavetpol. Byl členem nejrůznějších komisí, včetně komise vytvořené k projednání návrhu zákona o amnestii členů Státní dumy – pojednával o zapojení 55 členů Státní dumy do trestní odpovědnosti, kontrole jejich financí a poslanecké imunitě.\nByl členem Muslimské frakce, postavil se proti politice znovuosídlování a prosazoval stranu kadetů. Zúčastnil se 1. kavkazského kongresu muslimů (duben, Baku) po revoluci v únoru 1917; byl členem Výkonného výboru Ruské muslimské rady na 1. ruském muslimském kongresu, který se konal v květnu v Moskvě. Účastnil se také 1. kongresu strany Musavat (26.-31. října) a podpořil požadavek musavatistů na udělení autonomie Ázerbájdžánu v Rusku. Vedl Bakuskou Dumu (říjen 1917 – duben 1918). Byl komisařem pro veřejné školství v Transkavkazském komisariátu (15. listopadu 1917 – 10. února 1918), členem Transkavkazského sejmu (10. února – 26. května 1918); připojil se ke straně „Musavat“ a k demokratické neutrální frakci. V dubnu byl jmenován ministrem spravedlnosti Transkavkazské vlády. Byl členem dočasné Ázerbájdžánské národní rady (27. května – 7. prosince). Od 27. května byl předsedou Výkonného výboru Národní rady.\n\nPo rozpuštění Transkavkazského sejmu dne 27. května 1918 svolali členové muslimské frakce teď už bývalého Transkavkazského sejmu mimořádnou schůzi, aby diskutovali o politické situaci v zemi. Bylo rozhodnuto, že členové převezmou vládu nad východními oblastmi jižního Kavkazu a utvořila se Prozatímní národní rada Transkavkazských muslimů. Při Národní radě byl vytvořen také Výkonný orgán z 9 osob. Úkolem tohoto orgánu bylo realizovat plány pro různé oblasti fungování republiky. F. Khoyski byl zvolen předsedou Výkonného orgánu. \nPrvní schůze Národní rady se konala následující den. Hlavními body programu byly likvidace Sejmu, prohlášení nezávislosti Gruzie a situace v Ázerbájdžánu. Někteří členové rady usilovali o deklaraci nezávislosti Ázerbájdžánu. Fatali khan Khojski navrhl nejdříve založit plnohodnotnou vládu, aby se v první řadě vyjasnili některé důležité otázky a zahájilo se jednání s ostatními zeměmi. Až poté by přišlo na řadu prohlášení nezávislosti Ázerbájdžánu. Nakonec Rada rozhodla 24 hlasy (včetně F. Khoyského) o okamžitém prohlášení Ázerbájdžánu za nezávislou demokratickou republiku.\n\nFatali khan oznámil složení Prozatímní vlády, kde se ujmul funkce předsedy vlády a ministra vnitra. 30. května poslal předseda Ministerské rady Fatali khan Khoyski několika zahraničním ministrům telegram o prohlášení státní nezávislosti Ázerbájdžánu. Mezi příjemci byli zástupci z Konstantinopole, Berlína, Vídně, Paříže, Londýna, Říma, Washingtonu, Sofie, Bukurešti, Teheránu, Madridu, Haagu, Moskvy, Stockholmu, Kyjeva, Christianie, Kodaně.\nFatali khan Khoyski byl 26. května 1918 současně jmenován předsedou Ministerské rady, ministrem vnitra (28. května – 17. června) a ministrem zahraničí (26. prosince 1918–14. března 1919). 16. září vstoupily jednotky Kavkazské islámské armády do Baku. Den poté se tam přemístila Ázerbájdžánská vláda. Podle Bakyova, jezdil F. Khoyski po městě v autě a vítal radostné muslimy. Z funkce odstoupil, když vyšlo najevo, že členové vlády nelegálně obchodovali s ropou.\n\nBěhem jeho vlády bylo dosaženo osvobození Kavkazských muslimských oblastí od okupace Tureckem v červnu a červenci; a osvobození města Baku v září 1918. Byl členem Ázerbájdžánského parlamentu (7. prosince 1918 – 27. dubna 1920) a ministrem zahraničních věcí (24. prosince 1919 – 30. března 1920). Byl také členem Ázerbájdžánské delegace na konferenci zástupců Transkavkazských republik (25. dubna – 30. května, Tiflis).\n\nPo založení sovětské vlády se Fatali Khan Khoyski přestěhoval do Tiflisu, kde byl zavražděn 19. června 1920. Vrahy byli Aram Erkanyan a Misak Grigoryan, členové strany „Dashnaksutun“. Střelili Fatali khana Khoyski do zad na náměstí Iravan v Tiflisu. Byl pohřben na starém muslimském hřbitově na území dnešní botanické zahrady v Tbilisi. Jeho pohřeb byl zařízen íránským konzulátem v Tiflisu.\n\nFatali khan Khoyski byl šíitský muslim. Uměl rusky a ázerbájdžánsky; ázerbájdžánštinu ovšem používal jen výjimečně. Během ADR byli někteří příbuzní F. Khoyského jmenováni do prominentních státních a správních funkcí. Jeho starší bratr Husayngulu khan Hoyski byl na nějakou dobu náměstkem guvernéra města Ganja. Jeho mladší bratr Rustam khan Khoyski sloužil v jeho vládě jako ministr obrany. \n\nFatali khan Khoyski měl tři děti: dceru Tamara (1902–1990) a dva syny – Murada (1910–1973) a Anvara (1914–1935). \n\nJeho dcera byla provdána za Mirzu Davuda Huseynova, který vykonával funkci předsedy ústřední komise Ázerbájdžánské komunistické strany SSR, byl také lidový komisař financí Ázerbájdžánu a první tajemník ústřední komise Tádžické komunistické strany SSR Jeho syn Murad pracoval na dopravním úřadu v Baku. Mladší syn Anvar zemřel v Moskevské nemocnici – kvůli operaci byl uveden do anestézie, z níž se už nevzbudil.\n\n"}
{"id": "1367920", "url": "https://cs.wikipedia.org/wiki?curid=1367920", "title": "Mateusz Przybylko", "text": "Mateusz Przybylko\n\nMateusz Przybylko * 9. března 1992 v Bielefeldu, je německý atlet, výškař. \n\nDo evropské výškařské špičky pronikl v roce 2017 - na jaře obsadil sedmé místo na halovém mistrovství Evropy v Bělehradě, v létě skončil pátý na světovém šampionátu v Londýně. V březnu 2018 na halovém mistrovství světa v Birminghamu získal bronzovou medaili ve skoku do výšky. V srpnu téhož roku se v Berlíně v této disciplíně stal mistrem Evropy.\n\n"}
{"id": "1367922", "url": "https://cs.wikipedia.org/wiki?curid=1367922", "title": "Římskokatolická farnost Paršovice", "text": "Římskokatolická farnost Paršovice\n\nŘímskokatolická farnost Paršovice je územní společenství římských katolíků s farním kostelem svaté Markéty v děkanátu Hranice. \n\nJiž v 11. století zde stál dřevěný kostel – jeden z nejstarších kostelů v okolí, v období reformace přeměněný na českobratrský, poté opět na katolický. Nový kostel z roku 1826 v létě roku 1900 vyhořel a po šest let byl budován kostel nynější.\n\nSoučasným duchovním správcem je od července 2017 je jako administrátor excurrendo R. D. Mgr. Josef Červenka.\n\nVe farnosti se pravidelně̟ koná tříkrálová sbírka. V roce 2017 se vybralo více než 13 000 korun. O rok později dosáhl výtěžek sbírky 14 150 korun.\n\nV květnu 2017 udílel ve farnosti svátost biřmování olomoucký arcibiskup Jan Graubner.\n\n"}
{"id": "1367923", "url": "https://cs.wikipedia.org/wiki?curid=1367923", "title": "833 (číslo)", "text": "833 (číslo)\n\nOsm set třicet tři je přirozené číslo. Římskými číslicemi se zapisuje DCCCXXXIII a řeckými číslicemi ωλγ'. Následuje po čísle osm set třicet dva a předchází číslu osm set třicet čtyři.\n\n833 je:\n\n\n"}
{"id": "1367924", "url": "https://cs.wikipedia.org/wiki?curid=1367924", "title": "Grifo", "text": "Grifo\n\nGrifo (726 až 753) byl synem franského majordoma Karla Martela a jeho druhé manželky Swanachildy, bavorské princezny z rodu Agilolfingů.\n\nRoku 725 franský majordomus Karel Martel uspořádal válečné tažení proti Bavorsku, konkrétně proti té části, kde vládl vévoda Grimoald. Jeho porážkou se Frankové podíleli na znovusjednocení rozděleného vévodství.\n\nKarel Martel si z tohoto tažení přivezl mezi jinými zajatci i Swanachildu, neteř poraženého vévody. Ovdovělý majordomus si pravděpodobně ještě téhož roku vzal bavorskou princeznu za svoji druhou manželku. Svazek to nebyl rovnocenný. I když Agilolfingové byli do jisté míry podřízeni franským Merovejcům, jednalo se o vladařský rod, čehož Karlovci (zatím) nedosáhli. Synové z prvního Karlova manželství Pipin III. Krátký a Karloman k maceše nikdy nepřilnuli, stejně jako k jejich nevlastnímu bratrovi Grifovi, což se později projevilo na jejich vzájemném vztahu. Ovšem sňatek byl účelný z politického hlediska, založil přátelský vztah mezi Karlem Martelem a Luitprandem, langobardským králem. Swanachilda byla neteří jeho manželky.\n\nSwanachilda se snažila svým vlivem na Karla Martela posílit pozici svého syna i agilolfinského rodu. Hiltruda, Karlova dcera z předchozího manželství, si na Swanachildin popud vzala za manžela bavorského vévodu Odila, což se sice stalo až po smrti majordoma, ale oba se znali z předešlých let, kdy Odilo musel na franském dvoře vyhledat azyl.\n\nKarel Martel roku 737 uspořádal své politické dědictví (tedy rozdělení území a vlivu) pouze mezi své dva starší syny, ovšem působením Swanachildy. názor změnil a nejmladšímu synu Grifovi vyčlenil rozsáhlé panství v dnešním centru Francie, kdy z každého tradičního území (Neustrie, Austrasie a Burgundska) oddělil část, aby tak vzniklo spojené dominium. Stalo se tak těsně před jeho smrtí, ale když zemřel, toto rozhodnutí Pipin ani Karloman nehodlali respektovat, co víc, obou nepohodlných aktérů se zbavili, když ti uprchli se svými stoupenci do Laonu a snažili se zde podnítit neúspěšné povstání.\n\nSwanachilda skončila v klášteře Chelles u Paříže, odkud již nikdy nevyšla, přibližně patnáctiletý Grifo byl uvězněn v rodinném sídle v Chèvremontu (dnes Vaux-sous-Chèvremont) u Lutychu. Na podporu jeho práv (ale také jako reakce na smrt Karla Martela a snahy o větší nezávislost) se bouřili vévodové v Alemanii, Bavorsku i Akvitánii. Ve všech taženích byli oba společní majordomové a bratři úspěšní, v Alemanii zasahovali dokonce dvakrát, když se zde roku 746 na tzv. krvavém soudu v Cannstattu (dnes součást Stuttgartu) Karloman tvrdě vypořádal s alamanskými předáky. Alamanskou šlechtu fakticky vyhladil a agilolfinské alamanské vévodství zaniklo, rozdělené tradičně na hrabství v rukou Franků.\n\nZda ho dohnalo svědomí či zapůsobila přehnaná zbožnost, nelze s jistotou tvrdit, ale každopádně roku 747 učinil Karloman závažné životní rozhodnutí, vzdal se hodnosti majordoma, syna Droga svěřil do výchovy bratra a odešel do kláštera Monte Cassino v Itálii.\n\nGrifo se tak stal vedle Pipina jediným dospělým mužským členem rodiny, který mohl zastávat nějakou správní funkci. Získal od Pipina svobodu, toto gesto smíření však neocenil. Ještě téhož nebo následujícího roku uprchl do Saska, kde se pokusil podnítit vzpouru. Pipin přitáhl s vojskem k dnešnímu Schöningenu (jih Dolního Saska) a Grifo následně uprchl do Bavorského vévodství. Když vévoda Odilo zemřel (nebo v době příchodu Grifa už byl po smrti), pokusil se vévodství ovládnout na úkor malého syna vévody (a svého nevlastního synovce) Tassila, ale Pipin roku 749 zasáhl i zde. \n\nAni tentokrát svého nevlastního bratra nepotrestal. K uspokojení jeho ambicí mu vyčlenil hrabství Le Mans a dalších jedenáct hrabství, což v podstatě představovalo velikost vévodství. Grifo tento svůj úděl nikdy nenavštívil, místo toho utekl do Akvitánského vévodství pod ochranu věčně nezkrotného vazala Franské říše Waiofara, který ho majordomovi odmítl vydat (roku 750).\n\nPipinovy aktivity se však ubíraly jiným směrem. Roku 751 s posvěcením a pomazáním papeže Zachariáše ukončil na franském trůnu éru Merovejců, když Childerichovi III., poslednímu žijícímu muži tohoto rodu, nechal vystříhat tonzuru, poslal jej do kláštera a sám se stal prvním franským králem z rodu Karlovců.\n\nEpitaf životní dráhy vzpurného Grifa je spojen s místem Saint-Jean-de-Maurienne (dnes u hranic Francie - Itálie), když se tudy roku 753 pokusil proniknout do Langobardského království, aby odtud podněcoval nové boje. Dva příznivci krále, hrabata Theodo z Vienne a Friederich z Transjury, svedli s Grifem bitvu, v niž padl.\n\nO jeho rodině nejsou žádné věrohodné zprávy, jisté však je, že žádný další Karlovec nenesl jméno Grifo. \n\n\n"}
{"id": "1367926", "url": "https://cs.wikipedia.org/wiki?curid=1367926", "title": "Skautská stezka", "text": "Skautská stezka\n\nSkautská stezka je pomocný materiál při skautské výchově, pomáhající rozvoji a seberozvoji skautů v České republice. Jedná se o sešitek se seznamem úkolů, znalostí, kompetencí a dovedností, které by měl skaut určité věkové kategorie ovládat. Splnění bodu se obvykle potvrzuje podpisem (vedoucího, ale u některých bodů třeba rodiče, učitele, kamaráda nebo samotného plnícího skauta). Snahou stezky je všestranný rozvoj osobnosti v různých oblastech (osobní, skautské, občanské, ekologické, sociální...). Stezka se dle věku a vyspělosti skauta dělí na stupně. Za splněný celý stupeň stezky získává skaut nášivku či odznáček na kroj. Používání stezky není povinné a mnohé oddíly s ní nepracují, popř. mají stezky vlastní, tzv. novou stezku platnou od roku 2008 používá při své činnosti více než polovina oddílů. \n\nPro mladší členy jsou určeny stezka vlčat a stezka (cestička) světlušek. Před rokem 1994 nebyla podoba skautské stezky ujednocena a každý oddíl (používal-li vůbec stezku) měl vlastní verzi.\n\nV České republice se od roku 1994 (1997) používala \"Stezka skautů a skautek\". Dělila se na 3 části - Nováček, 1. stupeň a 2. stupeň. Splnění bodu podepisoval skautovi rádce či vůdce. Jako podpůrný materiál sloužila kniha Skautskou stezkou od Václava Břicháčka. \n\nTzv. nová stezka se používá od roku 2008. Stezka je motivovaná symbolickým rámcem a existuje v základní nebo fantasy variantě. Je dělena na části Nováček (doba plnění cca 3 měsíce) a 4 stupně pojmenované dle živlů - Cesta země, vody, vzduchu a ohně, každý stupeň se plní asi jeden rok. Na novou stezku je navázána karetní hra Sacculus (hra).\n\nOd roku 2016 probíhá revize skautské stezky a vzniká nová verze, známá jako experimentální stezka, která se bude několik let testovat než bude uvedena do ostrého provozu.\n"}
{"id": "1367929", "url": "https://cs.wikipedia.org/wiki?curid=1367929", "title": "Seznam hor a kopců v Arménii", "text": "Seznam hor a kopců v Arménii\n\nToto je seznam významných hor a kopců v Arménii řazený podle jejich nadmořské výšky.\n"}
{"id": "1367932", "url": "https://cs.wikipedia.org/wiki?curid=1367932", "title": "Maejor", "text": "Maejor\n\nBrandon Green známý spíše pseudonymem Maejor dříve Bei Maejor a později Maejor Ali (23. července 1987 Detroit) je americký zpěvák, rapper a hudební skladatel z Detroitu. Je společně s Martinem Garrixem členem elektronického tanečního dua AREA21.\n\nNapsal a produkoval skladby pro několik amerických hudebních skupin a umělců, například skupinu Big Time Rush, či umělce Justina Biebera, Trey Songze, Tinie Tempaha, Keri Hilsonovou, LeToya Luckettovou, Siedah Garrettovou, Ciaru, Cody Simpsona, Elle Varnerovou, Chrisette Michellovou, T-Paina, Ne-Yo, Wiz Khalifu, Tiësta, Three 6 Mafiu, Iggy Azaleu či Draka. Produkoval také hudbu pro reklamu společnosti Pepsi či oficiální sountrack pro basketbalový tým Boston Celtics. Podílel se také na tvorbě filmových soundtracků pro filmy Bratz (2007), Princezna a žabák (2009) a Mysli jako on (2012), kromě toho produkoval hudbu pro videohry série NBA 2K a FIFA.\n\nV roce 2008 absolvoval univerzitu v Michiganu Ann Arboru. Po ukončení studia se přestěhoval do Atlanty, kde nastoupil do týmu producenta Ne-Yo. Dne 4. srpna 2010 vydal svůj první mixtape s názvem \"Upside Down\", který obsahuje skladby Keri Hilsonové, Trey Songze, Draka a T-Paina. Svou první zlatou desku získal ještě v době studií na Michiganské univerzitě, v roce 2005 za produkci alba \"Trill\", zpěváka Bun B. V roce 2010 byl nominován na cenu Grammy, za práci na albu \"Passion, Pain & Pleasure\" zpěváka Trey Songze, nominován na cenu Grammy byl nominován i v roce 2011 za album \"Still Standing\" zpěvačky Monici. V roce 2012 vydal dvě písně na albu \"Believe\" Justina Biebera a singl \"Say Somethin\" pro Austina Mahona. Jeho singl \"Lights Down Low\" byl použit jako oficiální soundtrack pro basketbalový tým Boston Celtics během National Basketball Association playoffs. V letech 2010 a 2013 spolupracoval na reklamě pro společnost Pepsi. S Justinem Bieberem v roce 2013 produkoval singl \"Heartbreaker\". V roce 2017 spolupracoval na singlu \"Vai Malandra\", který byl do maloobchodu a streamovým službám vydán online dne 18. prosince 2017. Tento singl během prvního dne po vydání dosáhl na Spotify více než jednoho milionu přehrání, tím v Brazílii dosáhl nejvíce přehrání v průběhu jednoho dne. Druhý den skladba dosáhla dvou milionů přehrání, čímž se stala nejprodávanější skladbou. Vzhledem k množství přehrání v prvních dnech se píseň dostala do žebříčku Top 50 ve službě Spotify a zároveň se stala první písní v portugalštině, která se dostala do žebříčku Top 20.\n"}
{"id": "1367933", "url": "https://cs.wikipedia.org/wiki?curid=1367933", "title": "Armen Sarkisjan", "text": "Armen Sarkisjan\n\nArmen Sarkisjan (* 23. června 1953 Jerevan) je arménský politik, bývalý premiér a od dubna 2018 prezident Arménie.\n\nV letech 1996–1997 byl arménským premiérem, v minulosti působil i jako vyslanec Arménie v Spojeném království.\n\nV lednu 2018 si jej vybral jako svého nástupce úřadující prezident Serž Sarkisjan. V prezidentských volbách v březnu 2018 byl podpořen vládní Republikánskou stranou Arménie; Sarkisjan byl v těchto volbách jediným kandidátem a podpořilo jej 90 ze 105 poslanců. Podle kritiků Serže Sarkisjana se předchozí prezident tímto krokem snaží udržet si moc a zajistit si plynulý přechod do funkce předsedy vlády.\n\nSarkisjan je profesorem fyziky.\n"}
{"id": "1367934", "url": "https://cs.wikipedia.org/wiki?curid=1367934", "title": "Auxiliary power unit", "text": "Auxiliary power unit\n\nAuxiliary power unit (APU), \"pomocná motorová jednotka\", je zařízení, které poskytuje energii pro jiné funkce než je pohon, např. letounu. Obvykle se vyskytují na velkých letadlech a námořních lodích, stejně jako na některých velkých pozemních dopravních prostředcích. V letectví pohání např. elektrický generátor, který roztáčí hlavní motory, zajištuje běh klimatizace než naskočí hlavní motory nebo poskytuje elektrickou energii v případech, kdy není letoun napojen na pozemní zdroj (GPU). Jednotky APU pro provoz elektrických systémů letadla poskytují zpravidla 115 V střídavého proudu (AC) při 400 Hz (spíše než 50/60 Hz v napájecí síti), jiné mohou produkovat stejnosměrný proud (DC) o 28 V. Jednotky APU mohou dodávat energii prostřednictvím jedno nebo třífázových systémů.\n"}
{"id": "1367942", "url": "https://cs.wikipedia.org/wiki?curid=1367942", "title": "The Prodigal Son", "text": "The Prodigal Son\n\nThe Prodigal Son je studiové album amerického hudebníka Ry Coodera. Vydáno bylo 11. května roku 2018 společností Fantasy Records. Vydání alba bylo oznámeno 1. března 2018, kdy byla zároveň zveřejněna první píseň – „Shrinking Man“. Kromě autorských písní, což je mimo jiné případ tohoto singlu, bude album obsahovat coververze písní například od Blind Willieho Johnsona, Blind Roosevelta Gravese či Alfreda Reeda. Spoluautorem několika písní je Cooderův syn Joachim, který je rovněž spolu se svým otcem producentem alba. Jde o Cooderovo první album po šesti letech – to předchozí, nazvané \"Election Special\", vydal roku 2012.\n\n\n"}
{"id": "1367944", "url": "https://cs.wikipedia.org/wiki?curid=1367944", "title": "Rolf Falk-Larssen", "text": "Rolf Falk-Larssen\n\nRolf Falk-Larssen (* 21. února 1960 Trondheim) je bývalý norský rychlobruslař.\n\nV roce 1980 se představil na juniorském světovém šampionátu. V roce 1982 debutoval na seniorských mistrovstvích, přičemž na evropském šampionátu získal stříbrnou medaili a o několik týdnů později si na Mistrovství světa dobruslil pro bronz. V následující sezóně se stal mistrem světa a v roce 1984 vybojoval na Mistrovství Evropy své druhé stříbro. Startoval na Zimních olympijských hrách 1984 (500 m – 23. místo, 1500 m – 17. místo, 5000 m – 15. místo) a 1988 (1000 m – 26. místo, 1500 m – 21. místo, 5000 m – 12. místo). Od roku 1985 se účastnil Světového poháru. Poslední závody absolvoval v sezóně 1993/1994.\n\n"}
{"id": "1367945", "url": "https://cs.wikipedia.org/wiki?curid=1367945", "title": "Alexandr Baranov (rychlobruslař)", "text": "Alexandr Baranov (rychlobruslař)\n\nAlexandr Baranov ( ; * 15. května 1960) je bývalý sovětský rychlobruslař.\n\nNa mezinárodní scéně se poprvé představil v sezóně 1982/1983, kdy debutoval sedmým místem na Mistrovství Evropy. O několik týdnů později získal bronzovou medaili na Mistrovství světa. V dalších letech se až na výjimky účastnil pouze domácích závodů a šampionátů. Je rychlobruslařským mistrem Sovětského svazu z roku 1983. V roce 1992 startoval na Mistrovství Evropy, což byl také jeho poslední absolvovaný start.\n"}
{"id": "1367947", "url": "https://cs.wikipedia.org/wiki?curid=1367947", "title": "Alexandr Baranov", "text": "Alexandr Baranov\n\nAlexandr Baranov může být:\n"}
{"id": "1367948", "url": "https://cs.wikipedia.org/wiki?curid=1367948", "title": "Vladimír Lysenko", "text": "Vladimír Lysenko\n\nVladimír Lysenko (Lýsa; * 14. listopadu 1940 Mladá Boleslav) je český geolog, speleolog a publicista, v devadesátých letech působil také na ministerstvu životního prostředí a v zastupitelstvu města Berouna.\n\n\n\n\nzejména odborná publikační činnost\n\n\n"}
{"id": "1367949", "url": "https://cs.wikipedia.org/wiki?curid=1367949", "title": "Dmitrij Bočkarjov", "text": "Dmitrij Bočkarjov\n\nDmitrij Jevgenějevič Bočkarjov ( ; * 28. prosince 1958 Leningrad, Ruská SFSR) je bývalý sovětský rychlobruslař.\n\nV roce 1979 startoval na Mistrovství světa juniorů, od následující sezóny se účastnil seniorských závodů. Na Mistrovství světa 1982 získal stříbrnou medaili, téhož roku byl na evropském šampionátu šestý. Startoval na Zimních olympijských hrách 1984 (10 000 m – 6. místo) a 1988 (5000 m – 17. místo). Na podzim 1987 absolvoval svůj jediný start ve Světovém poháru, naposledy závodil na jaře 1988.\n"}
{"id": "1367956", "url": "https://cs.wikipedia.org/wiki?curid=1367956", "title": "Miloš Matras", "text": "Miloš Matras\n\nMiloš Matras (4. října 1933 Praha – 31. května 1970 Huascarán) byl československý horolezec, účastník Československé expedice Peru 1970 a zasloužilý mistr sportu.\n\nV roce 1961 se stal členem horolezeckého oddílu \"TJ Lokomotiva Ústí nad Labem\", v roce 1966 přestoupil s Jaroslavem Budínem do \"HO TJ Lokomotiva Teplice\" kvůli expedicím, které oddíl připravoval. Zaměstnán byl jako inženýr u dopravních staveb, se svou ženou bydlel nejprve v Ústí nad Labem a poté v Teplicích. Horolezectví se věnovali také jeho dva synové Miloš – řada prvovýstupů v 80. letech, později v USA, po autonehodě přišel o nohu; a Martin – v březnu 2018 oslavil padesátiny s horolezci v Tisé.\n\n\n\n\n\n"}
{"id": "1367957", "url": "https://cs.wikipedia.org/wiki?curid=1367957", "title": "Antonio Rebollo", "text": "Antonio Rebollo\n\nAntonio Rebollo Liñán (* 19. června 1955 Madrid) je španělský lukostřelec. V důsledku dětské obrny trpí omezenou schopností chůze. Na Paralympijských hrách získal v roce 1984 stříbro mezi jednotlivci, v roce 1988 bronz mezi jednotlivci a v roce 1992 stříbro v soutěži družstev. Při zahajovacím ceremoniálu Letních olympijských her 1992 v Barceloně byl pověřen zapálením olympijského ohně, které proběhlo netradičním způsobem, když Rebollo na ztemnělém stadionu Estadi Olímpic Lluís Companys vystřelil hořící šíp do vysoko umístěné nádrže s hořlavinou. \n"}
{"id": "1367958", "url": "https://cs.wikipedia.org/wiki?curid=1367958", "title": "Benedik", "text": "Benedik\n\nPříjmení Benedik, přechýleně Benediková, nosí více osobností:\n\n\n"}
{"id": "1367962", "url": "https://cs.wikipedia.org/wiki?curid=1367962", "title": "New York Open", "text": "New York Open\n\nNew York Open je profesionální tenisový turnaj mužů konaný v americkém městě Uniondale, ležícím na newyorském Long Islandu.\n\nNa okruhu ATP World Tour se turnaj od sezóny 2018 řadí do kategorie ATP World Tour 250. Probíhá v únorovém termínu na krytých dvorcích s tvrdým povrchem. Dějištěm se stala aréna Nassau Veterans Memorial Coliseum ve městě Uniondale na Long Islandu, která byla po osmnáctiměsíční renovaci s náklady 165 milionu dolarů otevřena v dubnu 2017. New York Open se stal první událostí v historii ATP, kde byl na kurty položen povrch černé barvy. \n\nK založení došlo v roce 2018 poté, co v kalendáři ATP Tour nahradil únorový Memphis Open, konaný od roku 1975. Memphiští organizátoři nenalezli generálního partnera pro zajištění finančního zázemí. \n\nDo soutěže dvouhry nastupuje dvacet osm hráčů a čtyřhry se účastní šestnáct párů. Celková dotace k roku 2018 činila 748 450 dolarů a prize money pak 668 460 dolarů. Premiérový ročník dvouhry vyhrál Jihoafričan Kevin Anderson a ve čtyřhře zvítězil bělorusko-rakouská dvojice Max Mirnyj a Philipp Oswald.\n\n"}
{"id": "1367966", "url": "https://cs.wikipedia.org/wiki?curid=1367966", "title": "Palech", "text": "Palech\n\nPalech (\"Па́лех\") je město v Rusku. Leží v Ivanovské oblasti 350 km severovýchodně od Moskvy na říčce Palešce a žije v něm 4821 obyvatel (rok 2017). Je tradičním centrem uměleckých řemesel a patří k historickým městům Zlatého kruhu Ruska.\n\nNázev města je pravděpodobně ugrofinského původu, význam však není jasný. Ve čtrnáctém a patnáctém století byl Palech centrem údělného knížectví, později patřil rodu Buturlinových. V letech 1762–1774 byl postaven chrám Nanebevstoupení Páně, ukázka barokní pravoslavné architektury. Od 18. století se vesnice proslavila také jako centrum malířů ikon. Po nástupu bolševiků k moci se místní umělci museli přeorientovat na světská témata a vytvořili nový žánr barevných lakovaných krabiček z papírmaše, zvaných \"palešská miniatura\". Od roku 1947 je Palech sídlem městského typu. Po rozpadu Sovětského svazu zanikl textilní a potravinářský průmysl, město tak žije především z turistického ruchu. Zdejším rodákem byl výtvarník Pavel Korin, jeho rodný dům slouží jako muzeum.\n\n"}
{"id": "1367968", "url": "https://cs.wikipedia.org/wiki?curid=1367968", "title": "Rudolf Lukeš", "text": "Rudolf Lukeš\n\nRudolf Lukeš může být:\n\n\n"}
{"id": "1367969", "url": "https://cs.wikipedia.org/wiki?curid=1367969", "title": "José Redolat", "text": "José Redolat\n\nJosé Antonio Redolat (* 17. února 1976) je bývalý španělský atlet, běžec na střední tratě, halový mistr Evropy v běhu na 1500 metrů z roku 2000.\nV roce 1995 získal stříbrnou medaili v běhu na 1500 metrů na juniorském mistrovství Evropy. Největším úspěchem v kariéře pro něj byl titul halového mistra Evropy v této disciplíně v roce 2000. Na přelomu 20. a 21. století se opakovaně umisťoval v finále běhu na 1500 metrů na evropských a světových soutěžích.\n"}
{"id": "1367970", "url": "https://cs.wikipedia.org/wiki?curid=1367970", "title": "Everard t'Serclaes", "text": "Everard t'Serclaes\n\nEverard t'Serclaes (kolem 1320 – 13. března 1388), byl pán na hradě Kruikenburg. Proslavil se osvobozením Bruselu od flanderských útočníků. \n\nVévoda Jan III. Brabantský zemřel dne 5. prosince 1355. Vévodský titul a s ním i vládu zdědila jeho dcera Johana. Spoluvládcem byl její manžel Václav I. Lucemburský. Nástupnictví bylo zpochybněno flanderským hrabětem Ludvíkem II. Ten Brabant napadl a rychle obsadil Brusel. V noci 24. října 1356 skupina vlastenců pod vedením Everarda t'Serclaes pobořila městské hradby, vnikla do města a flanderské vyhnala. To umožnilo Johaně a Václavovi po podepsání dokumentu Joyeuse Entrée ujmout se vlády. \n\nEverard se později stal pětkrát členem obecní rady v Bruselu. Jako starý muž vedl úspěšnou opozici proti prodeji části půdy patřící koruně proti Swederovi of Abcoude, pánu na hradě Gaasbeek. Skupina, kterou vedl Swederův nelegitimní syn, na Everarda zaútočila během jeho cesty z Lennika do Bruselu. Na následky zranění Everard o pět dní později zemřel. V reakci na tento zločin občané Bruselu i celého Brabantu zaútočili na hrad Gaasbeek a srovnali ho se zemí. Belgický sochař Julien Dillens (1849–1904) vytvořil pomník Everarda t'Serclaes na jeho památku. Památník se nachází nedaleko bruselské radnice v ulici Charlese Bulse. Mezi místními obyvateli se říká, že socha Everarda t'Serclaese přináší štěstí a plní přání všem, kdo se jí dotknou. Mnoho turistů se sochy dotýká, zvláště její ruky, protože legenda praví, že kdo pohladí soše ruku, ten se do Bruselu vrátí. Turisté se ale dotýkají i ostatních částí sochy, jako je tvář anděla, pes, nebo štít. Toto neustále dotýkání udržuje ležící tělo sochy lesklé ve srovnání se zbytkem památníku.\n"}
{"id": "1367971", "url": "https://cs.wikipedia.org/wiki?curid=1367971", "title": "Martin Glaessner", "text": "Martin Glaessner\n\nMartin Fritz Glaessner (25. prosince 1906 Ústí nad Labem – 23. listopadu 1989 Melbourne) byl australský geolog a paleontolog. Narodil se a vzdělání získal v Rakousko-Uhersku, většinu života ale strávil prací pro zahraniční „petrolejářské“ společnosti, věnoval se také studiu geologie jižního Pacifiku a Austrálie a korýšů těchto oblastí. Glaessner je autorem raných prací v oboru klasifikace předkambrických forem života, známých jako ediakarská fauna, které jsou považovány za skupinu předchůdců moderních forem života. Jeho autorská značka je „Glaessner“.\n\nMartin Glaessner se narodil v Ústí nad Labem () v tehdejším Rakousko-Uhersku. V roce 1925 začal studovat práva na Vídeňské univerzitě, doktorát získal v roce 1929, a titul Ph.D. v roce 1931. Od roku 1923 pracoval 9 let jako výzkumný pracovník v Přírodovědném muzeu ve Vídni. V letech 1930 až 1931 byl výzkumníkem londýnského Přírodopisného muzea. V roce 1932 odjel do Sovětského svazu\na v Moskvě začal pracovat jako geolog a mikropaleontolog pro „Státní institut ropného výzkumu“. Zde působil do roku 1934. V letech 1934 až 1937 byl jedním z vedoucích výzkumu v Institutu minerálních paliv Ruské akademie věd. V roce 1936 přednášel na Lomonosovově univerzitě. Glaessner se v Moskvě v témže roce oženil, jeho manželkou se stala tanečnice Tina Tupikinová. Sovětské zákony mu ale jako cizinci neumožňovaly získat občanství. Proto odjel v prosinci 1937 i se ženou do Vídně. \n\nPo anšlusu byl kvůli židovskému původu svého otce 19. března 1938 zatčen. Byl však díky pomoci britských přátel propuštěn a odjel pracovat pro \"Anglo-Iranian Oil Company\" (později British Petroleum) v Londýně. V témže roce odjel do Port Moresby na Nové Guineji (tehdy pod australskou správou), kde pracoval v mikropaleontologické laboratoři ropné společnosti \"Australasian Petroleum\". Po japonské invazi na Novou Guineu v roce 1942 uprchl do Melbourne, kde mu bylo v roce 1945 uděleno australské občanství. Pro ropné společnosti pracoval až do roku 1950. V letech 1950 až 1959 zastával různé funkce na univerzitě v Adelaide. Přitom byl v letech 1953 až 1989 výzkumným pracovníkem „Muzea Jižní Austrálie“.\n\nVe své vědecké práci se zabýval otázkami souvisejícími s paleobiologií, zejména ranými stopami života na Zemi. Od padesátých let 20. století se věnoval studiu nově objevených zkamenělin ediakarské fauny. Potvrdil také stáří těchto fosilií, které v oblasti Ediacara Hills ve Flindersově pohoří objevil geolog Reginald Sprigg. Ten tyto fosilie velmi starých organismů datoval do raného kambria až prekambria. Vědecká obec byla ale skeptická, Spriggovy údaje a přednášky se od roku 1948 setkávaly s nedůvěrou nebo nezájmem. Teprve poté, co profesor Glaessner prokázal a v roce 1958 publikoval práci o jejich skutečném stáří, se Spriggovi a jeho práci dostalo vědeckého uznání. \n\nJiž od 30. let 20. století se věnoval studium mikrofosilií (zejména dírkonošců), v této práci pokračoval i jako ropný geolog v Austrálii. Věnoval se i stratigrafii terciérních sedimentů v Jižní Austrálii. Nejdůležitějšími pracemi Martina Glaessnera jsou \"Principles of Micropalaeontology\" (1945) a \"The Dawn of Animal Life\" (1984). Je také autorem taxonomického popisu rodů \"Parvancorina\" a \"Spriggina\". \n\nMartin Glaessner za svou práci získal Lyellovu medaili londýnské Geologické společnosti, Walcottovu medaili americké Národní akademie věd (1982). Královská společnost Jižní Austrálie Glaessnerovi v roce 1970 propůjčila medaili udělovanou na počest lékaře a konchologa Josepha Verca. Rakouská geologická společnost jej v roce 1985 ocenila pamětní medailí Eduarda Suesse, se kterou je spojeno i doživotní čestné členství. V roce 1957 se stal členem Australské akademie věd a v letech 1960 až 1962 působil i v jejím vedení. V letech 1962 až 1977 byl i předsedou National Committee of Geological Sciences. V roce 1985 získal Řád Austrálie (\"Member of the Order of Australia\"). Byl čestným výzkumným pracovníkem Amerického přírodovědného muzea (1950–1970).\n\n\n"}
{"id": "1367979", "url": "https://cs.wikipedia.org/wiki?curid=1367979", "title": "CSKA (stanice metra v Moskvě)", "text": "CSKA (stanice metra v Moskvě)\n\nCSKA () je stanice moskevského metra na Velké Kolcevé lince (dříve známé pod názvem Třetí přestupní okruh) na jejím prvním zprovozněném úseku. Stanice je pojmenována podle sportovního klubu CSKA, jehož objekty se nacházejí v blízkosti stanice.\n\nStanice CSKA se nachází v čtvrti \"Chorošovskij\" () na území Chodynského pole, které je historicky významným územím, a stejnojmenného parku. Na místě stávající stanice se dříve nacházelo Centrální letiště M. V. Frunzeho. Stanice disponuje dvěma pozemními vestibuly, které jsou skryty v parkových kopcích. Pod oběma vestibuly se nachází pět pater, z nichž na dvou horních se nachází technické zázemí, na dalších dvou se nachází nákupní zóna a na nejnižším patře se nachází nástupiště. Jižní vestibul směřuje k novému parku na Chodynskému poli, jižní směřuje směrem k Megasport Areně. Vestibuly jsou s nástupištěm propojeny eskalátory a výtahem. Design stanice se odkazuje na slavnou minulost sportovnímu klubu CSKA. Hlavním barvami jsou zde červená a modrá. Na stropě jsou vyobrazeny různé druhy sportu. Na nástupišti se nacházejí bronzové sochy čtyř významných sportovců z klubu CSKA – lyžaře Nikolaje Pankratova, basketbalisty Viktora Chrjapy, hokejisty Děnise Děnisova a fotbalisty Vsevoloda Bobrova. Při stanici se plánuje vybudovat přestupní uzel spolu s pěším průchodem do stanice Moskevského centrálního okruhu \"Zorge\" (), která je od CSKA vzdálena přibližně 20 minut chůze.\n\n"}
{"id": "1367981", "url": "https://cs.wikipedia.org/wiki?curid=1367981", "title": "Seznam farářů u sv. Jiří v Hloubětíně", "text": "Seznam farářů u sv. Jiří v Hloubětíně\n\nToto je seznam římskokatolických kněží, kteří vykonávali funkci faráře v Hloubětíně.\n\n\n\n\n\n\n"}
{"id": "1367982", "url": "https://cs.wikipedia.org/wiki?curid=1367982", "title": "Juan Miguel Echevarría", "text": "Juan Miguel Echevarría\n\nJuan Miguel Echevarría (* 11. srpna 1998) je kubánský atlet, specializující se na skok daleký, halový mistr světa z roku 2018.\n\nJeho prvním startem v kategorii dospělých bylo mistrovství světa v Londýně v roce 2017, v kvalifikaci skočil 786 cm a skončil patnáctý. V březnu 2018 se stal mistrem světa v skoku dalekém na halovém šampionátu v Birminghamu výkonem 846 cm. Při svém startu na mítinku Zlatá tretra v Ostravě v červnu 2018 vylepšil svůj osobní rekord na 868 cm.\n\n10. března 2019 doletěl na závodech Copa Cuba v Havaně do vzdálenosti 892 cm, ovšem s nadlimitní podporou větru 3,3m/s.\n\n\n"}
{"id": "1367984", "url": "https://cs.wikipedia.org/wiki?curid=1367984", "title": "Švýcarská armáda", "text": "Švýcarská armáda\n\nŠvýcarská armáda ( \"Schweizer Armee\", \"Armée suisse\", \"Esercito svizzero\", \"Armada svizra\") představuje ozbrojené síly Švýcarska, které jsou charakteristické důrazem na obranu neutrality země a svým miličním systémem, v němž většinu vojáků tvoří branci a záložníci. V roce 2017 sloužilo ve švýcarské armádě 120 496 vojáků, z nichž bylo 9163 stálých zaměstnanců. Dalších 37 939 osob se nacházelo v záloze. Vojenská služba je ve Švýcarsku pro muže povinná, od roku 1990 však existuje alternativní možnost práce v sociálních službách. Vojáci v záloze mají doma tradičně – kromě uniformy – i své střelné zbraně.\n\nHistorie novodobé švýcarské armády sahá do roku 1815, přičemž ústava z roku 1848 sjednotila kantonální armády do federální armády a zároveň ustanovila všeobecnou brannou povinnost všech švýcarských občanů, kteří jsou povinni absolvovat základní vojenskou službu a následná vojenská cvičení záložníků.\n\nNa základě rozhodnutí z roku 2010 prochází švýcarská armáda programem „dalšího rozvoje armády“ – \"Weiterentwicklung der Armee\" (WEA). V souladu s WEA dochází k postupnému snižování početního stavu armády na 100 tisíc mužů a reorganizaci řady jednotek a útvarů. Rozpuštěno bude 69 vojskových těles (17 aktivních a 52 záložních), přičemž celkový počet praporů a oddílů má být snížen ze 177 na 109. WEA posiluje roli teritoriálních útvarů, které byly reorganizovány a přejmenovány na teritoriální divize, jejichž úkolem je pomoc při živelních pohromách, jakož i zajištění bezpečnostních či podpůrných operací ve prospěch civilních orgánů. S účinností od 1. ledna 2018 bylo restrukturalizováno také velení švýcarské armády.\n\nArmádní zpráva pro rok 2018 (\"Armeebotschaft 2018\") počítá s navýšením investic i připravenosti armády, vyřazováním či modernizací zastaralé výzbroje a akvizicí nové techniky. Pro vzdušné síly je plánováno pořízení primárních a sekundárních radarů systému řízení letového provozu a prostředků rádiové komunikace, modernizace 20 let starých vrtulníků AS532 Cougar a vyřazení 27 z 53 zbývajících stíhacích letounů F-5 Tiger. Pozemní síly by měly obdržet moderní modulární výstroj pro vojáky (především neprůstřelné vesty) a nové útočné a odstřelovací pušky. Vyřazeno bude naopak 106 stíhačů tanků na podvozku obrněných transportérů Piranha a 162 samohybných houfnic, přičemž ve výzbroji čtyř dělostřeleckých oddílů jich zůstane 96. V letech 2019 až 2024 budou – jakožto relikt studené války – odepsána také veškerá zbývající pevnostní děla.\n\n"}
{"id": "1367985", "url": "https://cs.wikipedia.org/wiki?curid=1367985", "title": "Isle of Man TT", "text": "Isle of Man TT\n\nThe International Isle of Man Tourist Trophy Race je motocyklový závod, který se jezdí na šedesátikilometrovém okruhu Snaefell Mountain Course na britském ostrově Man, start i cíl je v Douglasu. Byl založen v roce 1907, protože v korunní dependenci Man neplatil na rozdíl od zbytku Británie zákon omezující rychlost jízdy. Koná se každoročně na přelomu května a června (s výjimkou obou světových válek). Mezi lety 1949 až 1976 byl součástí seriálu Mistrovství světa silničních motocyklů. Kvůli členité trati s 219 zatáčkami je označován za nejnáročnější a nejnebezpečnější závod světa: do roku 2017 si vyžádal 250 obětí na životech. Historicky nejúspěšnějším závodníkem je Joey Dunlop, který získal 26 vítězství. \n\n"}
{"id": "1367987", "url": "https://cs.wikipedia.org/wiki?curid=1367987", "title": "Aleš Opata", "text": "Aleš Opata\n\nAleš Opata (* 9. září 1964 Hranice) je český voják, od května 2018 náčelník Generálního štábu Armády České republiky. V letech 2017–2018 byl zástupcem náčelníka Generálního štábu.\n\nV letech 1983 až 1987 vystudoval obor teorie řízení a použití bojových jednotek na Vysoké vojenské škole pozemního vojska ve Vyškově. Vzdělání si dále doplnil v letech 1998 až 1999 na Vysoké škole velení a štábu námořní pěchoty ve Virginii v USA a v roce 2004 na Královské akademii obranných studií v Londýně ve Spojeném království.\n\nMezi roky 1987 a 1990 působil u 4. tankové divize v Jihlavě, kde byl velitelem tankové čety až velitelem tankového praporu v rámci jednotek tankového pluku. V letech 1990 až 1992 byl velitelem praporu skupiny pro přípravu záloh 13. skladu tankového materiálu. Mezi roky 1994 a 1997 zastával pozice u 4. brigády rychlého nasazení v Havlíčkově Brodě, kde postupně vykonával funkce důstojníka skupiny výcviku mechanizovaného vojska, důstojníka skupiny padákové a výsadkové přípravy a důstojníka výsadkové přípravy.\n\nV roce 1998 se stal zástupcem velitele 43. výsadkového mechanizovaného praporu v Chrudimi, kterému pak v letech 1999 až 2003 velel. Mezi roky 2004 a 2008 byl velitelem 4. brigády rychlého nasazení v Žatci. V roce 2008 se stal zástupcem ředitele sekce – ředitel operačního odboru Sekce rozvoje druhů sil Ministerstva obrany.\n\nV letech 2009 až 2010 působil jako ředitel Sekce rozvoje druhů sil – Operační sekce Ministerstva obrany a v letech 2010 až 2014 jako zástupce náčelníka Generálního štábu – ředitel Společného operačního centra Ministerstva obrany. Mezi roky 2014 a 2017 působil jako národní vojenský představitel ČR na strategickém velitelství NATO SHAPE v Monsu v Belgii.\n\nNa začátku srpna 2017 byl jmenován zástupcem náčelníka Generálního štábu Armády České republiky.\n\nDne 1. března 2018 oznámila ministryně obrany ČR v demisi Karla Šlechtová, že navrhne Vládě ČR, aby jej s platností k 1. květnu 2018 jmenovala novým náčelníkem Generálního štábu Armády České republiky. O týden později jej Vláda ČR do této funkce schválila, nahradí tak Josefa Bečváře. Návrh na jmenování ve druhé polovině března podepsal prezident Miloš Zeman a kontrasignoval premiér v demisi Andrej Babiš. Prezident republiky jej pak dne 25. dubna 2018 na Pražském hradě také do funkce jmenoval, a to s účinností od 1. května 2018.\n\n\n\n"}
{"id": "1367989", "url": "https://cs.wikipedia.org/wiki?curid=1367989", "title": "Morris Gleitzman", "text": "Morris Gleitzman\n\nMorris Gleitzman (* 9. ledna 1953, Sleaford) je australský autor knih pro děti a mládež. Než se začal plně věnovat dráze spisovatele, psal filmové a televizní scénáře. Jeho publikace pro děti a mládež byly přeloženy do více než dvaceti jazyků a vyznamenány mnoha cenami. \n\nMorris se narodil v anglickém městě Sleaford 9. ledna 1953. V roce 1969 i se svou nejbližší rodinou emigroval do Austrálie, kde žije dodnes. V mládí vystřídal spoustu povolání například roznášel noviny, doplňoval zboží v obchodech, převlékal se za Santa Clause v obchodních domech, pracoval v cukrovaru a krátce i jako módní asistent. Nakonec však získal titul odborného psaní na univerzitě v Canberry (The Canberra College of Advanced Education) a začal tvořit scénáře.\n\nMorris odstartoval tedy svoji kariéru spisovatele psaním scénářů, například pro australský komediální televizní seriál The Norman Gunston Show. Tři ročníky seriálu se scénářem, který vytvořil, byly nejlépe hodnocené a oceněné. Jako scenárista filmů a seriálu se živil několik dalších let. Známějším se však stal díky svým sloupkům, které devět let psal pro časopisy The Age, Good Weekend a Sydney Morning Herald. Jeho sloupky byly tvořeny z části vlastní autobiografií a z části byly psány fiktivně. V angličtině se tento způsob psaní nazývá \"semi-autobiographical\". \n\nNejvíce se však Morris proslavil díky svým knihám pro děti a mládež, za které získal největší uznání a ocenění. Morris napsal svou první dětskou novelu v roce 1985. Kvůli svému humornému a odlehčenému stylu psaní si získal nejen děti a mládež, ale i dospělé a řadí se k australským nejúspěšnějším autorům, a to jak doma, tak v zahraničí. Skoro všechna jeho díla získala ocenění v kategorii knihy pro děti a mládež a zařadily na nejvyšší příčky v žebříčku dětských nejoblíbenějších knih, a to nejen v Austrálii, ale i jinde po světě. \nJeho knihy byly publikovány přibližně ve dvaceti zemích, včetně například Anglie, USA, Německa, Itálie, Japonska, Španělska, Portugalska, Nizozemska, Švédska, Finska, České republiky, Ruska, Islandu a Číny.\n\nCo se týká jeho osobního života je o něm známo, že se v roce 1994 oženil s australskou herečkou a spisovatelkou Mary-Anne Fahey, se kterou se však roku 2011 rozvedl a ona si pak vzala jeho přítele a spolupracovníka Paula Jenningse. Morris Gleitzman je otcem dvou dětí, dcery Sophie a syna Bena.\n\nMorris Gleitzman se věnuje psaní knih pro děti a mládež. Ve svých knihách zobrazuje a zkoumá často konfrontující a závažná témata dnešní společnosti, avšak důvtipným, neočekávaným a poněkud odlehčeným způsobem. Sám tvrdí, že takto vnímá on sám život, kde existují smutné věci, hned vedle vtipných a že do tohoto světa jsou zasazeny i jeho hlavní postavy a dle autora je tento směr tím správným způsobem, jak uchopit vážná témata a objasnit je dětem. Mimo např. závažného tématu AIDS, Morris píše o tématice holokaustu, tedy vlastně i tématice smrti, která je pro společnost jedním z témat tabu. Podobně jako například John Boyne ve své knize Chlapec v pruhovaném pyžamu, i Morris zobrazuje druhou světovou válku očima nevinného a nevědomého dítěte.\n\nPři začátcích své kariéry jako spisovatele bydlel ve dvou městech zároveň, Sydney a Brisbane, v každém bytě měl svoji malou kancelář, kde vznikala jeho díla. Údajně mu to v Sydney šlo lépe a většinu knih dokončoval zde. K psaní jeho děl hledal inspiraci sám v sobě, tedy hlavně ve vlastnostech, kterými neoponoval. Sám autor tvrdí, že důležitým prvkem, na kterém si u knih zakládal, byl charakter hlavní postavy. Přiděloval jí tedy vlastnosti, které by on sám chtěl mít plně rozvinuty jako například statečnost, vtipnost, rozpustilost, moudrost nebo sílu. Snažil se docílit toho, aby se čtenář do postavy vcítil a prožíval s ní celý příběh. Mimo to se snažil o to, aby se respondenti pobavili a poplakali si zároveň, aby se jim příběh vryl do paměti a uchovali si jej v povědomí a hlavně, aby sis jej užili plnými doušky. \n\nJedna z jeho prvních publikací byla kniha Dva týdny s královnou, za kterou se mu dostalo velkého uznání, jelikož se zde zabývá kontroverzním tématem AIDS a díky tomu se o tuto nemoc začali děti a mladiství více zajímat. Kniha se okamžitě stala mezinárodním bestsellerem a Morris dokonce na jejím základu vytvořil divadelní hru, která se hrála po několik sezón v Austrálii a poté byla produkována i v Národním divadle v Londýně. Zde hra rovněž sklidila oblibu a rozšířila se i do dalších zemí jako například do Kanady, Japonska či USA.\n\nGleitzman nevytvářel své knihy vždy sám, významným počinem v jeho kariéře byla spolupráce s autorem australského dětského filmu Paulem Jenningsem. Společně vytvořili světoznámou dětskou sérii knih s názvem Wicked!, což v češtině znamená čarovný a sérii zvanou Deadly, což v překladu znamená smrtící. Za další jeho úspěšnou sérii knih můžeme považovat ty z řady Toad (Toad Rage, Toad Heaven, Toad Away, Toad surprise, Toad Delight). Toad v českém překladu znamená ropucha a ropuchy jsou i hlavní postavy v knihách. Autor chtěl vykreslit každodenní problém nás všech, kterým je rozdíl mezi tím, co od nás velký svět potřebuje a co mu v rámci našich malých životů můžeme nabídnout a to vše chtěl autor vykreslit na nelidských hlavních postavách. Nejprve šlo o malý experiment, jak budou čtenáři reagovat na hlavní postavu v podobě žáby, ale z experimentu se vyklubala celá úspěšná řada. Sérii Toad se úspěšně vyrovnala série knih včele s hlavním hrdinou-polským židovským chlapcem Felixem, kterého si všichni čtenáři zamilují. Prvotním záměrem napsání této série byla snaha vylíčit opravdové dětské a upřímné přátelství. Nakonec jej autor zasadil do toho, pro děti a jejich přátelství nejhoršího období, a to období druhé světové války. Nejznámějším dílem z této série knih, které vycházely v průběhu deseti let, je kniha s názvem After, v českém znění Potom, která vyšla v originále v roce 2012.\n\nGleitzmana k napsání After inspiroval osud Janusze Korczaka, polského židovského lékaře a autora knih pro děti, který zasvětil svůj život péči o mladé lidi. Po mnoho let pomáhal ve Varšavě vést sirotčinec pro dvě stovky židovských dětí. Když německé úřady počátkem srpna 1942 nařídily transport dětí do vyhlazovacího tábora Treblinka, Korczak se rozhodl, že půjde s nimi, přestože nemusel. V Treblince byli všichni zavražděni v plynových komorách. Napínavá kniha o nezměrné odvaze a naději, inspirovaná skutečným příběhem se stala světovým bestsellerem. \n\nMnoho autorových knih vychází bez překladu v originálních názvech, proto i bibliografie je v angličtině.\nSÉRIE \"TOAD\":\n\nSÉRIE S FELIXEM:\n\nSÉRIE \"WICKED!\":\n\nSÉRIE \"DEADLY!\":\n\n\n"}
{"id": "1367990", "url": "https://cs.wikipedia.org/wiki?curid=1367990", "title": "Vojtěch Richtrmoc", "text": "Vojtěch Richtrmoc\n\nVojtěch Richtrmoc (* únor 1944) je bývalý český fotbalový útočník, dorostenecký reprezentant Československa a trenér.\n\nV československé lize hrál za SONP Kladno, vstřelil čtyři prvoligové branky. Svůj první prvoligový gól dal v neděli 15. července 1962 v Praze mužstvu ČKD Praha (dobový název Bohemians).\n\nZa Kladno nastupoval také ve druhé nejvyšší soutěži. Druhou ligu hrál i během základní vojenské služby ve VTJ Dukla Slaný.\n\nPo skončení hráčské kariéry se stal trenérem. Vedl mj. Poldi SONP Kladno (1979–1983).\n\n"}
{"id": "1367991", "url": "https://cs.wikipedia.org/wiki?curid=1367991", "title": "Světový pohár v běhu na lyžích 2017/2018", "text": "Světový pohár v běhu na lyžích 2017/2018\n\nSvětový pohár v běhu na lyžích 2017/18 byl seriálem závodů v běhu na lyžích během zimní sezóny 2017/18. Organizovala jej Mezinárodní lyžařská federace (FIS). Bylo odjeto celkem 28 závodů (27 individuálních, 1 týmový). Vítězství v celkové klasifikaci vybojovali Norové Johannes Høsflot Klæbo (první triumf) a Heidi Wengová (druhý triumf).\n\nTabulka ukazuje bodování jednotlivých závodů v sezóně 2017/18. Sprint dvojic a štafeta se započítávají do Poháru národů, nikoliv však do individuálního hodnocení jednotlivých závodníků. Bonusové body mohou být udělovány v závodech s hromadným startem za umístění na předem určených metách v průběhu závodu.\n\nZávody na mistrovství světa či olympijských hrách nejsou součástí Světového poháru a nebodují se.\n"}
{"id": "1367992", "url": "https://cs.wikipedia.org/wiki?curid=1367992", "title": "Ondrej Oslica", "text": "Ondrej Oslica\n\nOndrej Oslica (* 10. července 1937 Čičmany) je bývalý slovenský fotbalový obránce. Vystudoval vysokou školu v Nitře a od roku 1963 je inženýrem.\n\nV československé lize hrál za Slovan Nitra, aniž by skóroval. Nastupoval také za Žilinu.\n\n"}
{"id": "1367994", "url": "https://cs.wikipedia.org/wiki?curid=1367994", "title": "Adolf Frko", "text": "Adolf Frko\n\nAdolf Frko (* 9. června 1936 Porúbka) je bývalý slovenský fotbalový útočník.\n\nV československé lize hrál za Dynamo Žilina, aniž by skóroval.\n\n"}
{"id": "1367998", "url": "https://cs.wikipedia.org/wiki?curid=1367998", "title": "Sabine Brehmová", "text": "Sabine Brehmová\n\nSabine Brehmová (* 5. května 1963) je bývalá východoněmecká rychlobruslařka.\n\nNa mezinárodní scéně poprvé startovala v roce 1983, kdy se šestým místem představila na Mistrovství světa ve víceboji. V letech 1985 a 1986 vybojovala na vícebojařském světovém šampionátu bronzové medaile, roku 1985 navíc získala bronz na Mistrovství Evropy. Počátkem roku 1986 poprvé startovala ve Světovém poháru. Poslední závody absolvovala na konci téhož roku.\n\n"}
{"id": "1368000", "url": "https://cs.wikipedia.org/wiki?curid=1368000", "title": "Marion Dittmannová", "text": "Marion Dittmannová\n\nMarion Dittmannová (* 10. června 1956), provdaná Hochová, je bývalá východoněmecká rychlobruslařka.\n\nNa velkých mezinárodních závodech se poprvé objevila v roce 1978. Téhož roku získala bronz na Mistrovství světa ve víceboji, což byl její největší úspěch v kariéře. V roce 1979 skončila na vícebojařském MS na jedenáctém místě. Je mistryní NDR a několikanásobnou medailistkou východoněmeckých šampionátů. Poslední závody absolvovala v roce 1980.\n"}
{"id": "1368004", "url": "https://cs.wikipedia.org/wiki?curid=1368004", "title": "Sarah Docterová", "text": "Sarah Docterová\n\nSarah Beth Docterová (* 10. května 1964 Madison, Wisconsin), provdaná Williamsová, je bývalá americká rychlobruslařka.\n\nV roce 1979 se zúčastnila jak Mistrovství světa juniorů, tak seniorského Mistrovství světa ve víceboji. Startovala na Zimních olympijských hrách 1980 (500 m – 23. místo, 1000 m – 14. místo, 1500 m – 13. místo, 3000 m – 10. místo). Téhož roku získala na Mistrovství světa juniorů stříbro, o rok později juniorský šampionát vyhrála. V roce 1981 také vybojovala bronzovou medaili na Mistrovství světa ve víceboji. Poslední závody absolvovala v roce 1982, kdy byla na vícebojařském světovém šampionátu pátá.\n\nJejí sestra Mary Docterová byla rovněž rychlobruslařkou.\n"}
{"id": "1368010", "url": "https://cs.wikipedia.org/wiki?curid=1368010", "title": "Galina Nikitinová", "text": "Galina Nikitinová\n\nGalina Nikitinová ( ; * 1952) je bývalá sovětská rychlobruslařka.\n\nOd roku 1972 se účastnila sovětských šampionátů a dalších národních závodů. V roce 1975 byla ve víceboji na mistrovství Sovětského svazu čtvrtá, o rok později třetí. Startovala i na domácích sprinterských šampionátech, přičemž jejím nejlepším umístěním je sedmá příčka z roku 1976. Roku 1977 byla ve víceboji na sovětském mistrovství čtvrtá. Téhož roku se zúčastnila i Mistrovství světa ve víceboji, kde získala bronzovou medaili. Poslední závody absolvovala v roce 1979.\n"}
{"id": "1368014", "url": "https://cs.wikipedia.org/wiki?curid=1368014", "title": "Oukitel", "text": "Oukitel\n\nOukitel, celým názvem Shenzhen Yunji Intelligent Technology Co. Ltd, je čínský výrobce mobilních telefonů založený v roce 2007. Zaměřuje se na výrobu levnějších chytrých mobilních telefonů. V roce 2008 získala licenci GSM/CDMA na výrobu telefonů. V roce 2009 získali certifikaci kvality ISO 90001. Firma sídlí v Číně v Šen-čenu. Společnost zaměstnává přes 1000 osob.\n\n"}
{"id": "1368017", "url": "https://cs.wikipedia.org/wiki?curid=1368017", "title": "Elephone", "text": "Elephone\n\nElephone, celým názvem HK Elephone Communication Tech Co. Limited, je čínský výrobce smartphonů. založený v roce 2006. Firma sídlí v čínském Šen-čenu. Firma zaměstnává přes 1000 zaměstnanců a má kolem deseti produktových řad.\n\n"}
{"id": "1368018", "url": "https://cs.wikipedia.org/wiki?curid=1368018", "title": "Kostel Narození Panny Marie (Větrný Jeníkov)", "text": "Kostel Narození Panny Marie (Větrný Jeníkov)\n\nKostel Narození Panny Marie je farní kostel v římskokatolické farnosti Branišov - Větrný Jeníkov, nachází se v centru městyse Větrný Jeníkov na místním náměstí. Kostel je jednolodní obdélná stavba ve stylu lidového baroka s pravoúhlým presbytářem a hranolovou věží představěnou k západní stěně se vstupem. Na stranách presbytáře je umístěna sakristie a komora s oratoří. Kostel je chráněn jako kulturní památka České republiky.\n\nKostel byl postaven mezi lety 1720 a 1735. Stavitelem měl být Jan z Minetti. V roce 1792 bylo přistoupeno k jeho první rekonstrukci, další rekonstrukce proběhla po požáru kolem roku 1850, kdy kostel byl opraven v letech 1851 a 1852. Před kostelem na náměstíčku stojí další kulturní památka, socha svatého Jana Nepomuckého z roku 1721, na témže náměstí stojí i pomník padlým v první světové válce z roku 1921. Na konci roku 2017 byla do prostoru před kostelem umístěna a vysvěcena plastika Smíření od Leopolda Habermanna. \n\n\n"}
{"id": "1368021", "url": "https://cs.wikipedia.org/wiki?curid=1368021", "title": "Ulefone", "text": "Ulefone\n\nUlefone, celým názvem Gotron Group (HK) Co., Ltd.\", \"je čínský výrobce smartphonů založený v roce 2010. Sídlo firmy je v Šen-čenu, konkrétně v Shenzhen's Tsinghua Hi-tech Park. Ulefone vyrábí chytré telefony se systémem Android, které jsou dle jejich slov cenově přijatelné. Jejich produkty jsou prodávány do více než 40 zemí světa.\n\n"}
{"id": "1368023", "url": "https://cs.wikipedia.org/wiki?curid=1368023", "title": "Bluboo", "text": "Bluboo\n\nBluboo je dceřiná firma Huihua Exploit Technology Co. Ltd. Jde o čínského výrobce smartphonů. V roce 2009 vznikl z mateřské společnosti, která vznikla v roce 2006. Bluboo prodává své výrobky na tři desítku trhů po celém světě.\n\n\n"}
{"id": "1368024", "url": "https://cs.wikipedia.org/wiki?curid=1368024", "title": "Ediakarská fauna", "text": "Ediakarská fauna\n\nEdiakarská fauna je označení pro tajemné přisedlé organismy, které na Zemi žily v období ediakara, jež probíhalo před asi 635 až 542 miliony lety. Fosilie těchto organismů pocházejí z celého světa; zástupci fauny představují nejstarší známé mnohobuněčné organismy. Před 575 miliony lety, kdy se Země vymanila z globálního zalednění, možná ediakarská fauna prodělala evoluční radiaci během takzvané avalonské exploze. Zanikla při rychlém rozvoji živých organismů známém jako kambrická exploze. Zřejmě poslední zástupci ediakarské fauny jsou vzácně objevováni ve vrstvách ze středního kambria starých 510 až 500 milionů let, avšak dřívější komunity zanikly na konci ediakary a zanechaly po sobě pouze otisky kdysi prosperujícího ekosystému.\n\nVětšina současných tělních plánů živočišných těl se poprvé objevila až u kambrijských živočichů a ne u ediakarské fauny. Zdá se, že kambrijské organismy plně nahradily organismy dominující během ediakary, stále však o tom probíhají debaty. Existuje několik hypotéz, proč ediakarská fauna z fosilních záznamů vymizela, včetně měnícího se prostředí, nástupů predátorů či konkurence jiných forem života. Jedna hypotéza tvrdí i to, že ediakarská fauna mohla dále prosperovat, pouze již okolní podmínky zabraňovaly její fosilizaci.\n\nZařazení ediakarské fauny do fylogenetického stromu se ukázalo býti náročné. Není dokonce ani prokázáno, že se jednalo o živočichy. Mohlo jít také o lišejníky, řasy, protisty známé jako Foraminifera, houby, mikrobiální kolonie či hypotetický mezistupeň mezi rostlinami a živočichy. Stavba těla a návyky některých druhů (například \"Funisia dorothea\") vykazuje podobnost s houbovci (Porifera) nebo žahavci (Cnidaria), rod \"Kimberella\" se podobá měkkýšům (Mollusca). U některých ediakarských tvorů se mohla vyvinout bilaterální symetrie (dvoustranná souměrnost), i když to je sporné. Většina makroskopických ediakarských fosilií je stavbou těla odlišná od pozdějších živočišných forem: připomínají disky, trubky či baňky. Vzhledem k obtížnosti stanovení evolučních vztahů mezi těmito tvory a současnými organismy někteří paleontologové usoudili, že představují zvláštní vyhynulou linii, která není blízce příbuzná žádným jiným tvorům a navrhli je zařadit do samostatné říše Vendozoa (nyní přejmenované na Vendobionta). Pokud ediakarská fauna nazanechala žádné potomky, její vývoj by mohl být považován za „neúspěšný experiment” v evoluci mnohobuněčného života.\n\nPoprvé objevil nějakého zástupce ediakarské fauny, a sice druh \"Aspidella terranovica\", roku 1868 skotský geolog Alexander Murray na Newfoundlandu. Protože se však nález nacházel pod vrstvou nazvanou „Primordial Strata”, která dle tehdejších názorů obsahovala první známky života, názor kanadského paleontologa Elkanaha Billingse z roku 1872, že se jedná o živočichy, byl odmítnut a útvar tehdejší vědci považovali za bubliny po úniku plynu či konkreci. Jinde na světě podobné útvary nebyly pozorovány, a proto se o tento nález již nikdo nezajímal. Až roku 1933 objevil Georg Gürich objevil podobný otisk v Namibii, ale v souladu s všeobecným přesvědčením o vzniku mnohobuněčných organismů v kambriu jej datoval do tohoto období. Další nález učinil Reginald Sprigg, kterého v roce 1946 jihoaustralská vláda vyslala, aby prozkoumal ziskovost opuštěných dolů v oblasti Ediacara Hills ve Flindersově pohoří. Sprigg zde nalezl fosilie velmi starých organismů, které datoval do raného kambria až prekambria. Jeho práce ale nevzbudila velkou pozornost vědců a článek pro časopis \"Nature\" byl odmítnut. Sprigg představil své nálezy na Mezinárodním geologickému kongresu v Londýně v roce 1948, ale jeho přednášky se setkaly s nedůvěrou nebo nezájmem.\n\nPrekambrium nebylo za období, v němž existoval život, považováno až do roku 1957. Tehdy byla v Charnwoodském lese objevena slavná \"Charnia\" a díky pečlivému geologickému mapování od British Geological Survey bylo jisté, že se nález nácházel v prekambrijské vrstvě. Na spojitost mezi tímto a staršími nálezy přišel australský geolog a paleontolog Martin Glaessner roku 1959. V souvislosti se zlepšeným datováním a rozpoutáním zájmu okolo prekambrijských tvorů pak bylo nalezeno mnoho dalších zástupců fauny.\n\nVšechny exempláře objevené před rokem 1967 pocházely z hrubozrnného pískovce, kvůli čemuž nebyly zachovány jemné detaily, což ztěžovalo výzkum. Shiva Balák Misra však tehdy objevil v popelu v Newfoundlandu dobře zachovalé fosilie s viditelnými detaily, což umožnilo podrobnější studium fosilií.\n\nŠpatná komunikace mezi paleontology společně s odlišnými formacemi způsobila, že faunu nazývali různě. Roku 1960 bylo ke dvěma hlavním názvům: sinianská a vendianská, přidáno i francouzské slovo ediacarien po Ediacaran Hills v jižní Austrálii, kde fosilie nalezl Sprigg. Toto jméno pochází z domorodého jazyka, znamená \"přítomnost vody\" a přeneseno bylo na faunu. Název byl následně použit pro označení geologického období. Mezinárodní komise pro stratigrafii (ICS) uznala období v roce 2004. Šlo o první nově definované geologické období po více než sto letech.\n\nFosilizace ediakarské fauny je jedním z velkých divů vědy. Jako měkké organismy by normálně fosilie tvořit neměly a na rozdíl od jiných měkkých tvorů zachovaných například v Burgesských břidlicích neměly na jejich fosilizaci vliv neobvyklé místní podmínky, jednalo se o globální jev. Procesy, které při jejich fosilizaci probíhaly, musely být systémové a celosvětové. Během ediakary musely zřejmě panovat odlišné podmínky, které dovolily fosilizaci těchto tvorů. Pravděpodobně byli zachováni kvůli rychlému pokrytí popelem nebo pískem, které organismy pohřbily v bahně či mikrobiálních povlacích, kde ediakarská fauna žila. Jejich zachování snad napomohla vyšší koncentrace křemíku v oceánech, možná před širokým rozšířením organismů jako jsou mořské houby či rozsivky, které křemík pohlcují (a používají k výstavbě schránek). Fosilie s více zachovanými detaily jsou nacházeny ve vrstvách popelů, které mohou být snadno a přesně datovány do příslušného geologického období.\n\nMikrobiální povlak je označení pro sedimenty stabilizované pomocí kolonií mikrobů, kteří pomocí vylučovaných lepkavých kapalin či jiných způsobů vážou částice sedimentů k sobě. Je-li uložena příliš hustá vrstva sedimentu, která těmto mikroorganismům brání v růstu či rozmnožování, uhynou a zanechávají fosilie s charakteristickým vrásčitým povrchem (přirovnávaným ke sloní kůži) a bradavičnatou strukturou.\n\nNěkteré vrstvy z ediakary s touto charakteristickou texturou obsahují fosilie a fosilie ediakarské fauny jsou téměř vždy nacházeny v usazeninách společně s mikrobiálními povlaky. Přestože kdysi byly mikrobiální povlaky rozšířené, po rozšíření kambrijských organismů, kteří se těmito mikroorganismy živily, poklesl jejich počet. Nyní jsou mikrobiální povlaky rozšířeny v nehostinných refugiích, jako jsou stromatolity v rezervaci Hamelin Pool Marine Nature Reserve v Žraločí zátoce při pobřeží západní Austrálie, kde salinita vody může až dvakrát přesahovat obsah soli v okolním moři.\n\nRychlost usazení sedimentů společně s rychlostí rozkladu měkkých organismů určuje, jestli se zachová jejich horní nebo spodní část. Většina kruhovitých organismů se začala rozkládat ještě před usazením sedimentů a následně byly zasypány popelem či pískem. Tak byla zachována spodní strana daného tvora. Fosilie matracovitých organismů mají tendenci se rozložit i po usazení a stmelení nadložního sedimentu, díky čemuž jsou zachovány otisky jejich svrchních částí. Odolnost jejich těl se odráží v tom, že ve vzácných případech jsou jejich fosílie nacházeny v sedimentech uložených během splachu materiálu během silných bouří, kdy může docházet k rapidní sedimentaci. To, že byly schopné tuto rapidní sedimentaci přežít, napovídá, že musely být odolné. V některých případech srážení minerálů působením bakterií vytvořilo „posmrtnou masku“ vedoucí ke vzniku pozitivního fosilního otisku tehdejšího organismu.\n\nEdiakarská fauna vykazovala širokou škálu morfologických charakteristik. Velikost těchto organismů sahala od milimetrů do metrů, jejich těla měla tvar od jednoduchých kapkovitých těl až po těla složité stavby a mohla být jak tvrdá a odolná, tak měkká. Vyvinuly se téměř všechny formy symetrie. Rozlišeno bylo několik typů morfologií:\n\n\n\n\n\n\n\n\nSystematika ediakarské fauny je obtížná, a proto existují nejrůznější teorie o způsobech, jak je zařadit do fylogenetického stromu.\n\nV roce 1998 americký paleontolog a profesor geologie Mark McMenamin navrhl předpoklad, že se u ediakarské fauny nevyvinulo embryonální stádium, nešlo tedy o živočichy, ale zároveň šlo o organismy s nervovým systémem a mozkem, což znamená, že „cesta k inteligentnímu životu na této planetě byla zahájena více než jednou”.\n\nVzhledem k tomu, že nejprimitivnější zástupci podříše Eumetazoa jsou žahavci (Cnidaria), byli zprvu zástupci ediakarské fauny řazeni mezi medúzy či pérovníky. Příbuznost mezi některými zástupci ediakarské fauny a pérovníky byla nicméně zpochybněna několika důkazy. Další objevy prokázaly, že mnoho kruhovitých pozůstatků, považovaných za pozůstatek medúz, jsou pískem plněné vaky, které přidržovaly některé čeledi ediakarské fauny u mořského dna. Pozoruhodným příkladem této formy je tvor s názvem \"Charniodiscus\", kruhová fosilie, ke které byl později nalezen dlouhý „stonek”.\n\nNěmecký paleontolog Adolf Seilacher navrhl, že ediakarská fauna představovala obří protisty. Například moderní zástupci třídy Xenophyophorea jsou obřími prvoky, kteří žijí v oceánech celého světa, především u abyssálních plošin. Genetická studie naznačila, že se řadí do kmenu dírkonošců (Foraminifera). Existuje přibližně 42 uznaných druhů ve 13 rodech a 2 řádech. Jeden z nich, \"Syringammina fragilissima\", patří se svou velikostí až 20 cm mezi největší známé prvoky.\n\nSeilacher také navrhl, že by ediakarská fauna mohla představovat jedinečné a vyhynulé seskupení příbuzných forem vycházejících z jednoho společného předka, pro které vytvořil novou říši Vendozoa, pojmenovanou podle nyní zastaralého názvu fauny vendianská. Později z této systematiky vyřadil organismy identifikované jako živočichy a pro zbylé vytvořil kmen Vendobionta.\n\nTvory v něm popsal jako žahavce prošívaných tvarů, kteří však nemají knidocyty. Jejich nepřítomnost jim bránila současnému způsobu získávání potravy, proto Seilacher usoudil, že zástupci ediakarské fauny uzavírali symbiotické vztahy mezi fotosyntetizujícími a chemotrofními organismy. Americký paleontolog Mark McMenamin považoval tento způsob získávání potravy za typický pro celou ediakarskou faunu a tyto mořské organismy označil za „ediakarskou zahradu”.\n\nAustralský paleontolog a geolog Greg Retallack navrhl zástupce ediakarské fauny zařadit mezi lišejníky. Tato hypotéza však nezískala širší podporu. Podle argumentů pro tuto teorii nejsou fosilie ediakarské fauny tak rozmačkané jako fosilie známých medúz a spíše připomínají stlačené dřeviny. Retallack poukazuje na to, že pokud by byly některé lišejníkové kolonie chráněny chitinem, poskytlo by jim to větší odolnost proti stlačení. Také tvrdí, že velká velikost organismů (až 1,5 m) odporuje zařazení mezi živočichy. Navíc byly fosilie ediakarské fauny v některých oblastech, jako například ve Flindersově pohoří v Austrálii, nalezeny mezi červenými vápnitými a sádrovcovými fosilními usazeninami, interpretovanými jako suché půdy souše. V takových stanovištích mohli žít zástupci ediakarské fauny, jako \"Dickinsonia\", právě v podobě lišejníku či houby, jiné druhy ale mohly mít formu slizovitou či formu mikrobiální kolonie.\n\nEdiakarská fauna byla řazena i do jiných skupin, od řas, prvoků, hub, bakteriálních či mikrobiálních kolonií až k hypotetickému mezistupni mezi rostlinami a živočichy.\n\nRoku 2014 byl objeven nový žijící rod \"Dendrogramma\". Tým objevitelů ukázal na podobnost s některými medúzoidními zástupci známými z fosilního záznamu ediakarské fauny, jako jsou \"Albumares brunsae\", \"Anfesta stankovskii\" nebo \"Rugoconites enigmaticus\", a jednou z fylogenetických hypotéz proto bylo, že se jedná o přežívající zástupce některé z bazálních větví živočichů. Pozdější molekulárně genetická analýza ukázala, že se nejedná o neznámou vývojovou linii, ale prokázala příslušnost k řádu trubýšů, tedy žahavců třídy polypovci, a byla diskutována možnost, že i někteří zástupci ediakarské fauny patřili mezi podobné živočichy. V dendrogrammách však byly nakonec rozpoznány pouhé odlomené zploštělé konce obranných chapadel trubýšů, tedy nikoli dospělí jedinci ani jejich larvární stadia. Jako indicie pro zařazení některých ediakarských rodů do žahavců jsou proto dendrogrammy nepoužitelné.\n\nPrvní zástupci ediakarské fauny se objevili před 655 miliony lety, asi 4 miliardy let po vzniku Země. Přestože údajné pozůstatky života jsou hlášeny do doby před 3 460 miliony lety, nepochybné důkazy pocházejí až z dob před 2 700 miliony lety, přičemž eukaryota existovala před 1 200 miliony lety. Existuje několik hypotéz, proč vývoj složitějších organismů, jako ediakarské fauny, trval tak dlouho.\n\nŽádné zvláštní vysvětlení nemusí být zapotřebí. Pomalý proces evoluce jednoduše potřeboval 4 miliardy let k vývoji nezbytných adaptací. Zdá se, že se úroveň složitosti organismů pomalu zvyšovala a v průběhu času se vyvíjelo stále více složitějších forem života, jak ukazují stopy dřívějšího složitějšího života, jako \"Nimbia\" nalezená v 610 milionů let starém souvrství Twityy (a možná i ve starším souvrství z dob před 770 miliony lety), které pravděpodobně představovaly nejsložitější organismy doby. Globální zalednění mohla vývoj mnohobuněčných organismů brzdit nebo dočasně zastavit.\n\nDalší možností je, že zvětšování těl nebylo do vzniku ediakarské fauny výhodné, protože prostředí upřednostňovalo malé tvory před velkými. V současné době lze mezi podobné organismy zařadit plankton, jehož malá velikost mu umožňuje rychle se rozmnožovat a využívat na živiny bohatý vodní květ. Ovšem pokud by tehdejší doba vůbec nepodporovala velké organismy, muselo by být tehdejší prostředí velmi odlišné.\n\nPrimárním limitujícím faktorem bylo množství atmosférického kyslíku. Bez komplexního oběhového systému nebyly schopny organismy jeho malé množství čerpat dostatečně rychle, aby pokryl jejich metabolickou potřebu.\n\nNa rané Zemi existovaly reaktivní prvky, jako železo a uran, které reagovaly s atmosférickým kyslíkem produkovaným fotosyntezujícími organismy. Kyslík se nebyl schopen udržet v atmosféře, dokud železo a všechny ostatní reaktivní prvky nezoxidovaly. Geolog Donald Canfield zaznamenal, že v atmosféře poprvé výrazně narostlo množství kyslíku těsně předtím, než se objevila ediakarská fauna − přítomnost atmosférického kyslíku byla možným spouštěčem evoluční radiace ediakarských organismů. Zvyšování podílu kyslíku v atmosféře přišlo ve dvou etapách. Při první se vyvinuly první, přisedlé, organismy, pri druhé větší a pohyblivější tvorové. Předpoklady vlivu atmosférického kyslíku však sklízejí určitou kritiku opírající se o to, že jeho snížené množství během kambria či křídy nemělo vliv na tehdejší život.\n\nJako další překážka ve vývoji mnohobuněčných organismů byla navržena období glaciálů. Nejstarší známá „embrya” z Číny se objevují pouze milion let poté, co se Země vymanila z možného celkového zalednění, což by naznačovalo, že ledová pokrývka a studené oceány mohly zabránit vzniku mnohobuněčného života. Teoreticky se mohl komplexní život vyvinout ještě před tímto zaledněním a později být zničen. Teorie však sklidila i kritiku; například studené podmínky dnešní Antarktidy nikterak neovlivňují rychlost vývoje tamějších organismů.\n\nNa začátku roku 2008 zkoumala skupina vědců fosilie ediakarských organismů ze tří různých vrstev. Zkoumány byly fosilie z Avalonského poloostrova (Kanada) staré 575 až 565 milionů let, dále z Bílého moře na území Ruska z doby před 560 až 550 miliony lety a z Nama v Namibii (fosilie staré 550 až 542 milionů let), z období bezprostředně před začátkem kambria. Mezi těmito třemi skupinami nebyl objeven žádný významný rozdíl, z čehož vyplývá, že musely projít evoluční „explozí”, analogické slavné kambrické explozi.\n\nNedostatek fosilií ediakarské fauny po kambriu může být jednoduše způsoben změněnými podmínkami, které již neumožňovaly fosilizaci těchto organismů, které mohly nadále prosperovat, pouze se nedochovaly jejich fosilie. Pokud by však v této době byly běžné, lze přesto nějaké exempláře očekávat, například ve výjimečně dobře zachovalých vrstvách, jako jsou Burgesské břidlice v Kanadě či naleziště z čínského Čcheng-ťiangu v maotchienšanských břidlicích. Obecně se neuznává, že by ediakarská fauna přežívala ještě v kambrijském období, i když existuje několik sporných zpráv, například nepublikované pozorování „vendobionty” z doby před 535 miliony lety v Číně.\n\nČasné kambrijské organismy, stojící v potravinovém řetězci výše, mohly likvidovat mikrobiální povlaky. Když se tito tvorové s pasoucím se stylem života prvně objevili, počet ediakarské fauny začal klesat, což by mohlo naznačovat, že došlo k destabilizaci mikrobiálního substrátu. Mohlo dojít až k narušení ekosystému a vymírání.\n\nAlternativně by mohli obrnění tvorové lovit přímo ediakarské organismy, které nebyly před útoky predátorů dostatečně chráněné. Nicméně, pokud je interpetace rodu \"Kimberella\" jako pasoucího se tvora správná, byly ediakarské organismy již v předkambrijském obodobí vystaveny predaci, byť omezené.\n\nJe možné, že zvýšená konkurence v důsledku vývoje nových inovací u ostatních živočišných skupin (možná jako reakce na predaci) vedla až k vytlačení ediakarské fauny. Tento argument však nevysvětlil podobné jevy. Například převaha mlžů nad ramenonožci je nakonec považována za náhodný výsledek dvou nesouvisejících trendů.\n\nJe těžké odvodit vliv měnících měnících se planetárních podmínek na organismy, komunity a ekosystému, avšak na konci prekambria a na začátku kambria došlo k velkým změnám. Rozpad superkontinentu Rodinie, stroupající hladiny oceánů (vytváření mělkých moří), nedostatek živin, kolísání složení vzduchu včetně kyslíku a oxidu uhličitého či změny chemického složení oceánů mohly hrát roli při vymizení ediakarské fauny.\n\nEdiakarské fosilie byly nalezeny v 25 oblastech po celém světě v různých usazeninách a jsou uskupené do tří hlavních skupin pojmenované podle typických lokalit. Každá z těchto skupin se po počátečním výbuchu diverzifikace po zbytek své existence změnila jenom málo.\nSkupina avalonského typu je definována podle nálezů v Mistaken Point na území Kanady, kde se nachází velké množství pozůstatků této fauny. Datování zdejších organismů je jednoduché, protože tamější horniny obsahují mnoho jemných popílků s množstvím zirkonů, které lze využít při radioaktivní dataci. Tyto jemné zrnité horniny zároveň také fosilie výborně zachovávají a patrné jsou i detaily. Zdá se, že zástupci této skupiny ediakarské fauny přežili až do začátku kambria.\n\nBiota zahrnuje zástupce kladu Rangeomorpha (jako charnie), které vykazují fraktální růst. Zástupci byli pravděpodobně zachováni in situ, i když to není všeobecně přijato. Zástupci této skupiny byli méně rozmanití než organismy z Ediacara Hills či Namibie. Je možné, že se živili pomocí filtrace vody; většina těchto tvorů zřejmě žila ve vodách příliš hlubokých, než aby v nich mohla probíhat fotosyntéza. S hloubkou vody, jež mohla zpomalit vývoj, možná souvisí i nízká rozmanitost avalonských tvorů. Druhá hypotéza hovoří o tom, že tyto druhy existovaly příliš krátce, než aby se mohla rozvinout bohatá biota. Uznávány jsou oba protichůdné názory.\n\nSkupina ediakarského typu je pojmenována po australském pohoří Ediacara Hills a tvoří ji zkameněliny zachované zkameněliny ve faciích pobřežních lagun a řek. Typicky se nacházejí v červených pískovcových a vápencových fosilních půdách, které se vytvořily na spraších a náplavocých usazeninách během suchého, chladného a mírného paleoklimatu. Většina fosilií se zachovala jako otisky v mikrobiálních půdách, některé i v písečných celcích.\n\nSkupina typu Nama je nejvíce zastoupena v Namibii. Zdejší ediakarské organismy se nejčastěji zachovaly trojrozměrně v písečných vrstvách. Geolog Dima Grazhdankin se domnívá, že tyto fosilie představují organismy žijící v norách, jiný vědec, Guy Narbonne, je toho názoru, že žily na povrchu mořského dna. Vrstvy se nacházejí mezi pískovci, břidlicemi a jílovitými břidlicemi. Nacházejí se zde také mikrobiální povlaky, v nichž jsou také nalézány fosilie.\n\nV Bílém moři na území Ruska byli nalezeni zástupci všech těchto tři typů ediakarské fauny. To společně s velkým časovým překrytím značí, že pravděpodobně nepředstavovaly různé evoluční fáze či časově odlišné komunity. Jelikož byly fosilie těchto organismů nalezeny na všech kontinentech mimo Antarktidy, geologické hranice se nezdají býti faktorem; stejné fosilie se nalézají u všech tehdy shodných zeměpisných šířek a v oddělených sedimentárních pánvích.\n\nJe pravděpodobné, že tyto tři skupiny představují ve skutečnosti tvory adaptované na život v různých prostředích a že zdánlivá vysoká rozmanitost tvarů a stáří je ve skutečnosti dána tím, že se fosilií našlo málo. Analýza jedné pánve v Bílém moři – v níž se opakovaně střídala období, kdy byla částí kontinentálního šelfu a kdy příbřežní zóny – zjistila, že s každým prostředím byla spojená jiná skupina ediakarských organismů.\n\nVzhledem k tomu, že ediakarská fauna představuje počáteční fázi vývoje mnohobuněčného života, není překvapující, že se nevyvinuly jeho všechny možné způsoby. Na konci ediakary jich bylo vyvinuto ne více než tucet z celkem 92 odhadnutých. Během avalonské exploze byly zaznamenány jen čtyři. Největším faktorem omezujícím rozmanitost těchto tvorů byla možná absence tlaku ze strany predátorů.\n"}
{"id": "1368027", "url": "https://cs.wikipedia.org/wiki?curid=1368027", "title": "Karboanion", "text": "Karboanion\n\nKarboanion, také karbanion, je anion, ve kterém je třívazný uhlík a má formální záporný nápoj alespoň v jedné rezonanční struktuře. Karbanionty nemají π delokalizaci a jejich molekuly zaujímají tvar čtyřstěnu, pokřivenou či lineární strukturu, kde je karbaniontový uhlík navázán na tři (například methylový anion), dva (např. fenylový anion) nebo jeden (např. acetylidový anion) substituent. Karbanion je formálně konjugovanou zásadou karbonové kyseliny:\n\nkde B označuje zásadu. Karbanionty patří mezi reaktivní meziprodukty v organické chemii. V organické syntéze jsou organolithná a Grignardova činidla často považována za karbanionty, což je vhodné přiblížení, ovšem tyto látky téměř vždy tvoří vícejaderné částice s polárními kovalentními vazbami namísto karbaniontů.\n\nKarbanionty jsou obvykle nukleofilní a zásadité. Míra této nukleofility a zásaditosti je ovlivněna substituenty na uhlíku; vliv mají zejména:\n\n\nGeometrie molekul také ovlivňuje hybridizaci orbitalů aniontu. Čím silnější je s-charakter nabitého atomu, tím je anion stabilnější.\n\nOrganokovová činidla jako je butyllithium (v hexamerním shluku, [BuLi]) nebo methylmagnesiumbromid (etherový komplex, MeMgBr(OEt)) jsou často označována jako „karbanionty“. Ve skutečnosti však jde o shluky nebo komplexy s kovalentní vazbou, i když je jejich elektronová hustota značně polarizována směrem k uhlíkovému atomu. Methylový anion a jeho vlastnosti byly zkoumány v plynném skupenství. Jeho elektronová aktivitá má však hodnotu –2 až –8 kcal/mol, takže se v plynném skupenství roztkládá uvolněním elektronu a čistou „sůl“ iontu CH prakticky nelze izolovat. V kondenzované fázi mohou být takto izolovány pouze karbanionty, které jsou dostatečně stabilizovány delokalizací. Roku 1984 byla představena sůl „korunového etheru“ lithia a trifenylmethanidového aniontu aložená z trifenylmethanu, n-butyllithia a 12-crown-4 (který tvoří stabilní komplex s lithnými kationty), jež je stabilní při nízkých teplotách.\n\nPřidáním \"n\"-butyllithia k roztoku trifenylmethanu (p\"K\"(CHPh) = 30,6) v THF za nízké teploty a následným přidáním 12-crown-4 vzniká červený roztok a při -20 °C se vysráží komplex [Li(12-crown-4)][CPh]. Délka centrálních vazeb C-C je 145 pm s fenylovým kruhem odkloněným průměrně o 31,2°. Je rovněž známa krystalová struktura podobného difenylmethanidového iontu ([Li(12-crown-4)][CHPh]), připraveného z difenylmethanu (p\"K\"(CHPh) = 32,3). Pokus o izolaci komplexu s benzylovým aniontem [CHPh] získaným z toluenu (p\"K\"(CHPh) ~ 43) byl kvůli prudké reakci s vytvořeným aniontem neúspěšný.\n\nV letech 1904 a 1917 Wilhelm Schlenk připravil dvě různé červeně zbarvené soli, jejichž vzorce byly [NMe][CPh] a [NMe][CHPh] reakcí odpovídajících organosodných činidel s tetramethylamoniumchloridem. Jelikož tetramethylamoniové kationty nemohou tvořit chemickou vazbu s karbaniontovým centrem, předpokládá se, že tyto látky obsahují volné karbanionty. Když byla struktura první z nich o téměř století později ověřena rentgenovou krystalografií, bylo zjištěno, že druhá je tak nestabilní, že její strukturu nelze určit. Byla popsána reakce předpokládané „[NMe][CHPh]“ s vodou za vzniku toluenu a tetramethylammoniumhydroxidu a zjištěno, že Schlenk skutečně připravil sůl benzylového aniontu.\n\nKarbanionty přítomné v roztoku lze mimo jiné určit pomocí protonové NMR. Ve spektru cyklopentadienu v DMSO jsou patrné čtyři vinylové protony na 6,5 ppm a dva methylenové můstky na 3 ppm, tzatímco cyklopentadienylový anion má jedinou rezonanci na 5,50 ppm. Použitím Li a Li NMR lze získat údaje o struktuře a reaktivitě řady organolithných sloučenin.\n\nV podstatě každá sloučenina obsahující vodík se může deprotonací přeměnit na svou konjugovanou zásadu. Sloučenina je karbonovou kyselinou, pokud se při deprotonaci odštěpí proton z uhlíkového atomu. Ve srovnání s látkami obvykle považovanými za kyseliny (například kyselinou dusičnou nebo karboxylovými kyselinami) jsou takovéto kyseliny až na výjimky mnohem slabší. Příkladem může být benzen, jenž podle Arrheniovy teorie není kyselinou, jelikož jsou jeho vodné roztoky neutrální. Podle Brønstedovy–Lowryho teorie jde však o velmi slabou kyselinu s odhadovanou disociační konstantou ~49, která může projít deprotonací za přítomnosti superzásady jako je například Lochmannova-Schlosserova zásada. Při vzniku dvojice konjugovaná zásada-kyselina faktory, které ovlivňují relativní stabilitu karboaniontů také ovlivňují hodnoty p\"K\" odpovídajících karbonových kyselin; navíc hodnoty p\"K\" umožňují předpovídat, zda přesun protonu bude termodynamicky výhodný: pokud má být deprotonace kyseliny HA zásadou B termodynamicky výhodná (\"K >\" 1), musí platit vztah p\"K\"(BH) > p\"K\"(AH).\n\nNíže uvedené hodnoty p\"K\" byly určeny v DMSO, jenž má širší použitelné rozmezí (~0 až ~35) než voda (~0 až ~15) a lépe zobrazuje zásaditost karbhaniontů v obvyklých organických rozpouštědlech. Hodnoty menší než 0 nebo větší než 35 byly získány nepřímým odhadem; jejich přesnost je ovšem omezená. p\"K\" ve vodných roztocích jsou často uváděna v literatuře, hlavně v souvislosti s biochemií a enzymologií.\np\"K\" ve vodě a organických rozpouštědlech se často výrazně liší, pokud je anion schopen vodíkové vazby; například p\"K\"(HO) = 15,7, zatímco p\"K\"(HO) = 31,4, což odráží rozdílnou schopnost vody a DMSO stabilizovat hydroxidový anion. U cyklopentadienu jsou p\"K\" v obou případech podobné: p\"K\"(Cp-H) = 15, zatímco p\"K\"(Cp-H) = 18.\n\nKdyž je geometrie molekul karbaniontů popisována jako čtyřstěnná, je otázkou, zda mohou vykazovat chiralitu, protože je aktivační bariéra pro změnu této geometrie velmi nízká a tak každý pokus o vytvoření chirality skončí racemizací. Existují však důkazy, že karbanionty mohou být chirální, což se ukázalo například při výzkumu organolithných sloučenin.\n\nPrvní důkazy o existenci chirálních organolithných sloučenin byly získány v roce 1950. Reakcí chirálního 2-jodoktanu se sec-butyllithiem v petroletheru při -70 °C následovanou reakcí se suchým ledem vznikla převážně racemická kyselina 2-methylmáselná ale také menší množství opticky aktivní kyseliny 2-methyloktanové, která se mohla vytvořit jen z rovněž opticky aktivního 2-methylheptyllithia s uhlíkovým atomem navázaným na lithium, který tvoří karbanion.\n\nPři zahřátí směsi na 0 °C optická aktivita zmizela.\n\nDalší důkazy byly nalezeny v 60. letech 20. století. Reakcí cis izomeru 2-methylcyklopropylbromidu se sec-butyllithiem a následné karboxylaci suchým ledem vznikla kyselina cis-2-methylcyklopropylkarboxylová. Tvorba trans izomeru by naznačovala, že karbaniontový meziprodukt je nestabilní.\n\nObdobně reakcí (+)-(S)-l-brom-l-methyl-2,2-difenylcyklopropanu s n-butyllithiem ukončenou methanolem vznikl produkt se zadrtženou konfigurací:\n\nByly též připraveny chirální sloučeniny methyllithia:\n\nOrganofosfátová sloučenina 1 obsahuje chirální skupinu s vodíkovým a deuteriovým substituentem. Stannylová skupina je nahrazena lithiem za vzniku meziproduktu 2, u něhož proběhne fosfátový-fosforanový přesmyk na fosforanový derivát 3, jenž reakcí s kyselinou octovou vytváří alkohol 4. V rozmezí teplot −78 °C až 0 °C je chiralita zachována v reakční posloupnosti.\n\nPrvní reakční mechanimus zahrnující vznik karbaniontu (šlo o mechanismus benoinové kondenzace) popsali v roce 1907 Clarke a Arthur Lapworth O tři roky dříve připravil Wilhelm Schlenk PhCNMe z tetramethylamoniumchloridu a PhCNa. a roku 1914 ukázal, jak mohou být triarylmethylové radikály redukovány na karbanionty alkalickými kovy. Název karbanion použili poprvé roku 1933 Wallis a Adams jako označení záporně nabitého protějšku ke karboniovému iontu.\n\n"}
{"id": "1368031", "url": "https://cs.wikipedia.org/wiki?curid=1368031", "title": "Danny aus den Birken", "text": "Danny aus den Birken\n\nDanny aus den Birken (* 15. února 1985 Düsseldorf) je německý hokejový brankář. Je odchovancem klubu Adler Mannheim, hrál také za Heilbronner Falken, Iserlohn Roosters a Kölner Haie, od roku 2015 chytá v EHC Red Bull München. Je juniorským mistrem Německa z let 2002 a 2003 a má seniorský titul z let 2007, 2016 a 2017, v roce 2011 vyhrál s Kölner Haie Tatranský pohár. V německé hokejové reprezentaci působí od roku 2011, největším úspěchem je stříbrná medaile ze Zimních olympijských her 2018 v Pchjongčchangu, kde ho direktoriát turnaje zvolil nejlepším brankářem.\n\n"}
{"id": "1368032", "url": "https://cs.wikipedia.org/wiki?curid=1368032", "title": "Tibor Velický", "text": "Tibor Velický\n\nTibor Velický (* 9. května 1953) je bývalý slovenský fotbalista, který nastupoval ve středu pole nebo v útoku.\n\nV československé lize hrál za Spartak Trnava, aniž by skóroval. Debutoval v sobotu 8. března 1975 v Brně na stadionu Za Lužánkami proti Zbrojovce (prohra 0:1). Naposled v I. lize nastoupil v sobotu 5. dubna téhož roku v Nitře proti domácím (prohra 1:2).\n\nV nižších soutěžích hrál za Dunajskou Stredu (1976/77 – vítězství v mistrovstvích kraje, jaro 1979, 1979/80: 6 branek, 1980/81: 8 startů/1 branka) a Slovan Agro Levice.\n\n"}
{"id": "1368037", "url": "https://cs.wikipedia.org/wiki?curid=1368037", "title": "Linux-Magazin", "text": "Linux-Magazin\n\nLinux-Magazin je německý odborný měsíčník věnovaný Linuxu. Je vydáván od roku 1995 německou společností Computec Media Group a je tak celosvětově druhým nejstarším časopisem o Linuxu po americkém časopise \"Linux Journal\" vydávaném od roku 1994.\n\nK roku 2017 měla německá tištěná verze přibližně 19 000 výtisků (což byl výrazný pokles oproti roku 2013, kdy jich bylo 36 000).\n\nKromě původní německé verze časopisu později vznikly varianty v angličtině, polštině, portugalštině, španělštině a rumunštině.\n\n"}
{"id": "1368038", "url": "https://cs.wikipedia.org/wiki?curid=1368038", "title": "Gus G.", "text": "Gus G.\n\nKonstantinos Karamitroudis (* 12. září 1980, Soluň, Řecko), známý jako Gus G., je řecký kytarista, známý jak ze své kapely Firewind, tak také působením v sólové skupině Ozzyho Osbourna. Na klasickou kytaru začal hrát v deseti letech, o čtyři roky později přišel přesun k elektrické. V roce 1998 začal studovat na americké univerzitě Berklee College of Music, vydržel tam ovšem jen dva týdny a následně nahrál s několika dalšími hudebníky demo nové skupiny Firewind. Gus G. se následně začal věnovat jiným skupinám, mimo jiné Mystic Prophecy, Dream Evil či krátké angažmá v Arch Enemy, a na Firewind neměl dostatek času.\n\nK obnovení činnosti Firewind došlo během roku 2002, kdy skupina vydala debutové album a uchytila se na hudební scéně. V roce 2009 Guse G., který měl v té době s Firewind vydaných již pět studiových alb, oslovil britský zpěvák Ozzy Osbourne a řecký kytarista se stal členem jeho sólové kapely. S Osbournem nahrál studiové album \"Scream\" (2010) a následně s ním vystupoval také živě. V roce 2017 Gus G. z časových důvodů spolupráci ukončil, kromě Firewind se totiž začal věnovat také sólové tvorbě. Své první album \"I Am the Fire\" vydal v roce 2014, o rok později vyšlo \"Brand New Revolution\" a roku 2018 deska \"Fearless\".\n\n\n"}
{"id": "1368042", "url": "https://cs.wikipedia.org/wiki?curid=1368042", "title": "Vlastenecká fronta (Rakousko)", "text": "Vlastenecká fronta (Rakousko)\n\nVlastenecká fronta ( Vaterländische Front, VF) byla rakouská vládnoucí politická strana v době \"austrofašismu\". Měla v programu sjednocení rakouského lidu v myšlence nacionálního a katolického \"\"rakušanství\"\" a odstranit politické a sociální rozdíly.\n\nPolitická strana byla založena 20. května 1933 kancléřem Engelbertem Dollfussem jako jediná povolená strana v zemi. Dollfuss ji strukturoval na základě italského fašismu, avšak na rozdíl od něj byla pevně spojena s katolickou církví a nepropagovala žádné rasistické myšlenky. Vyzdvihovala rakouský nacionalismus, rakouskou nezávislost a rozdíly mezi Rakouskem a Německem, především kulturní a náboženské (Německo viděla jako zemi ovládanou protestanty).\n\nVznikla spojením křesťansko-sociální strany (z níž Dollfuss vzešel), agrárního Landbundu a paramilitantní organizace \"Heimwehr\". Ostatní politické strany byly zakázány, především tedy komunisté, sociální demokraté a v neposlední řadě nacistická Národně socialistická německá dělnická strana.\n\nV Rakousku zavedla autoritativní režim založený na myšlenkovém konceptu \"stavovského státu\" (něm. \"Ständestaat\"), který se v mnoha bodech opíral o encykliku papeže Pia XI. \"Quadragesimo anno\" z roku 1931. Ta však stavovský koncept navrhovala jako uspořádání společnosti nikoliv státu.\n\nKancléř Dollfuss byl při neúspěšném pokusu nacistů o převzetí moci v červenci roku 1934 zastřelen a v roli předsedy Vlastenecké fronty i v kancléřském křesle ho zastoupil Kurt Schuschnigg, který v jeho protiněmecké a austrofašisstické politice pokračoval následující čtyři roky. V roce 1938 byl však nacisty donucen rezignovat, Rakousko bylo den poté anektováno Třetí říší a stalo se její pevnou součástí až do jejího rozpadu.\n\nVlastenecká fronta byla vyhlášena Engelbertem Dollfussem 20. května 1933 při 250. výročí vítězství nad tureckým obléháním Vídně (Türkenbefreiungsfeier) a její první generální shromáždění (Generalappell) se konalo 11. září 1933 v Prátru na klusáckém dostihovém závodišti „Wiener Trabrennplatz” (Trabrennbahn Krieau). Spolkový zákon o Vlastenecké frontě z 1. května 1934 (Bundesgesetz vom 1. Mai 1934 BGBl. II Nr. 4/1934) definoval spolkového kancléře vůdcem Rakouského spolkového státu, jež svolával radu vůdců (Führerrat), jmenoval svého zástupce, spolkové a zemské vůdce, určoval jejich oblast působnosti, ustanovení a strukturu Vlastenecké fronty (§ 3, 4, 5, a 6). Výkon mandátu byl možný pouze pro členy VF a vyžadoval vůdcův souhlas (§ 7). Spolkovým zákonem z 20. května 1936 (Bundesgesetz über die Vaterländische Front vom 20. Mai 1936 BGBl. II Nr. 160/1936; „Frontgesetz”) se Vlastenecká fronta stala jedinou vládnoucí stranou a spolkový kancléř zároveň vůdcem VF.\n\nPo nastoupení spolkového kancléře Kurta Schuschnigga do funkce frontového vůdce došlo také k reorganizaci Vlastenecké fronty. Státní sekretář Guido Zernatto byl Schuschniggem jmenován generálním sekretářem, jeho úřad vedl Albert Hantschk, šéf osobního a politického oddělení. Generálnímu sekretariátu podléhala všechna oddělení a referáty VF: osobní a organizační oddělení, oddělení finanční správy (Vermögensgebarung), kontrolní a revizní oddělení (Kontroll- und Revisionsdienst), oddělení reklamní služby (Werbedienst); referát pro právní záležitosti (Rechtsangelegenheiten), intervenční referát (für Interventionen), referát pro zahraniční záležitosti Rakouska (Auslandsösterreichertum), kulturní referát, referát pro „Volksdeutsche Arbeit“, referát pro ženské záležitosti s dílem pro ochranu matek (Mutterschutzwerk), tiskový referát (Pressereferat) s tiskovým mluvčím.\n\nOrganizační struktura Vlastenecké fronta se členila do šesti stupňů:\n\nRada vůdců jako hlavní poradní orgán čítala mimo hlavního vůdce VF, jeho náměstka a generálního sekretáře VF nejvýše 40 členů. V radě zasedalo devět zemských vůdců, dva zástupci každé hlavní stavovské skupiny a spolkovým vůdcem jmenovaní státní občané bez ohledu na jejich stavovskou příslušnost. Členy poradního sboru zemského vedení jmenoval zemský vůdce. Zemský poradní sbor mohl sestávat z nejvýše 25 členů. Po uveřejnění obsahu rakousko-německé smlouvy z 11. července 1936 (Juliabkommen) informoval generální sekretář Vlastenecké fronty státní sekretář Zernatto v úterý 14. července 1936 o novém složení rady vůdců VF a zemského poradního sboru. Případné doplnění mělo být provedeno v nejbližších dnech. Úřední období jmenovaných členů poradního sboru končilo 31. prosincem 1938.\n\nČlenové rady vůdců VF: Bedřich/Friedrich Stockinger, spolkový ministr obchodu a dopravy; inženýr Julius Raab, prezident rakouského živnostenského svazu; dr. Ludwig Draxler, spolkový ministr financí; Josef Reither, dolnorakouský zemský hejtman; Hans Grossauer, bývalý státní sekretář; dr. Reinhold Möbius, advokát; dr. Filip Charvat, ministerský rada; dr. Hans Pernter, spolkový ministr vyučování; Augustin Kraft, zemědělský rada ze Štýrského Hradce; Rudolf Hoyos-Sprinzenstein, předseda státní rady; dr. Oswald Menghin, rektor vídeňské university; dr. Willibald Plöchl, soukromý docent na vídeňské universitě; Robert Feifer, kráječ obuvnické továrny Áterna; Georg von Thurn und Valsassina, hrabě, státní rada; Karel Emil Fürstenberg, princ; dr. Josef Rinaldini, spolkový kulturní rada; Adolf Wessely, člen představenstva odborového svazu; Alois Weinberger, předseda odborové organizace; Alfred Jansa, polní maršálek; Hans Waldsam, odborový sekretář (redaktor Christlich-sociale Arbeiter-Zeitung); hrabě Alfons von Piatti, statkář; kněžna Fanny Starhemberg; Ludwig Urban, státní rada, prezident svazu průmyslníků; Josef Lengauer, místoprezident odborového svazu; Johann Staud, prezident odborového svazu; Edmund Weber, dvorní rada, ředitel úřední tiskové kanceláře; Martin von Kink (syn Martina Kinka průmyslníka), místoprezident svazu průmyslníků; dr. Richard Eberstaller, rada vrchního zemského soudu; Franz Maier zemský vůdce mládeže Východní marky (Ostmärkischen Sturmscharen).\n\nSe zřizováním díla na ochranu matek „Mutterschutzwerk” (MSW) podle italského vzoru \"Opera nazionale maternità ed infanzia\" (Národní dílo pro mateřství a dětství) se započalo ve všech rakouských spolkových zemích v roce 1934 z nařízení Engelberta Dollfusse. Vedení bylo svěřeno Nině Wolfring. V roce 1935 vznikl také ženský referát VF (Frauenreferat VF), vedený Fanny Starhemberg, prezidentkou rakouské katolické ženské organizace Katholische Reichsfrauenorganisation Österreichs (KRFOÖ).\n\nPodle italského modelu byla 1. července 1936 založena také vlastní kulturní organizace pro trávení volného času VF-Werk „Neues Leben” (Nový život), do jejíž kompetence spadalo tzv. lidové vzdělávání (Volksbildung). Prostřednictvím umění, poezie, výtvarného umění, hudby, divadla, filmu, rádia a přednášek měla organizace přispívat k „utváření rakouské národní pospolitosti”. V popředí státního zájmu stálo pěstování lidových zvyklostí (Volksbräuche), rodina a domácnost, lidové písně a amatérská divadelní činnost. \n\nVznik nové jednotné mládežnické organizace „VF-Werk Österreichisches Jungvolk” oznámil státní tajemník spolkového kancléře a zástupce vůdce Vlastenecké fronty Guido Zernatto na tiskové konferenci 29. srpna 1936. \nUsnesením ministerské rady z 10. října 1936 došlo k rozpuštění dosavadních dobrovolných branných svazů: Heimatschutz, úderných oddílů Východní marky / Ostmärkische Sturmscharen, Freiheitsbund, formací křesťansko-německých turnerů / Wehrzüge der Christlich-deutschen Turnerschaft a Burgenlandských ostrostřelců / Burgenländische Landesschützen, což bylo o pět dní později zveřejněno ve spolkové sbírce zákonů (Bundesgesetz über die Auflösung der freiwilligen Wehrverbände BGBl. 335/1936). Po usneseni zákona o rozpuštění branných svazů a po provedení změny ve vládě pověřila ministerská rada zvláštní ministerské komité formulováním doplňovacích ustanovení pro vybudování frontovní milice a k převedení zbraně schopných členů branných svazů do frontovní milice VF (Abänderung des Bundesgesetzes über die „Vaterländische Front” BGBl. 336/1936).\n\nVedle oficiálních tiskovin (Wiener Zeitung, Reichspost, Neue Freie Presse, Neue Wiener Journal, Schönere Zukunft, Der christliche Ständestaat) provozovala VF vlastní veřejné listy a interní publikace pro VF-funkcionáře: k první skupině patřily regionální „Mitteilungen” (zprávy zemského a okresního vedení VF), „Vaterländische Front“ vídeňské VF, týdeník „Der Beamte” pro státní zaměstnance, kam běžně přispívali Kurt Schuschnigg, Edmund Weber, Walter Adam nebo Eduard Ludwig. Z neveřejných to byl interní maloformátový týdenník „Informationsdienst der Vaterländischen Front” (redakce VF Am Hof 4, tiskárna a nakladatelství „Vorwärts“ AG).\n\n"}
{"id": "1368047", "url": "https://cs.wikipedia.org/wiki?curid=1368047", "title": "Havelská ulička", "text": "Havelská ulička\n\nHavelská ulička na Starém Městě v Praze spojuje ulice Havelská a Rytířská. Je to krátká ulice mezi budovou Městské spořitelny a\nklášterem karmelitánů s kostelem svatého Havla. Podle kostela svatého Havla dostala název v 18. století (úředně v roce 1906), do té doby byla součást Nového tržiště (Havelský trh).\n\n"}
{"id": "1368048", "url": "https://cs.wikipedia.org/wiki?curid=1368048", "title": "Školská", "text": "Školská\n\nŠkolská ulice na Novém Městě v Praze spojuje ulice Žitná a Vodičkova. Na ulici jsou budovy několika škol a pobočka Městské knihovny. Na čísle 16 je rodný dům světoznámého českého spisovatele Jaroslava Haška (1883-1923), který je od roku 1971 chráněn jako kulturní památka České republiky. Vzdělávací a výstavní prostory jsou v novorenesančním domě na .\n\nUlice vznikla ve 14. století, kdy bylo zakládáno Nové Město Pražské. Názvy ulice:\n\n"}
{"id": "1368049", "url": "https://cs.wikipedia.org/wiki?curid=1368049", "title": "Štěpánská", "text": "Štěpánská\n\nŠtěpánská ulice na Novém Městě v Praze spojuje Ječnou ulici a Václavské náměstí. Nazvána je podle gotického kostela svatého Štěpána, který založil císař Karel IV. v 14. století.\n\nUlice vznikla v 14. století na území osady Rybníček, ve které je rotunda svatého Longina písemné zmíněna už v roce 993. Do poloviny 14. století byla zasvěcena svatému Štěpánovi, ale tomu byl věnován velký farní kostel, hlavní chrám Horního Nového města. Názvy ulice se měnily:\n\n"}
{"id": "1368050", "url": "https://cs.wikipedia.org/wiki?curid=1368050", "title": "Hexanitrát mannitolu", "text": "Hexanitrát mannitolu\n\nHexanitrát mannitolu (MHN) je esterem polyolu mannitolu a kyseliny dusičné se sumárním vzorcem CHNO. Jedná se o bílý prášek, popř. bílé lité bloky. Občas se vyskytuje ve formě gelu s nižšími estery mannitolu (mannitol pentanitrát a nižší). Stejně jako jiné nitroestery je i MHN vasodilatátor a je tedy mírně až středně jedovatý. Jedná se o velmi silnou výbušninu, nepatrně silnější než ETN a plně srovnatelnou s pentritem. Nemá průmyslové využití a vzácněji je připravován pro výzkum a amatérskými experimentátory. Jeho aplikace jsou podobné jako u ETN, ale pro svoji lehce složitější výrobu a tavení je jeho použití v amatérské chemii vzácné. MHN je citlivější na náraz a tření než PETN a ETN a svojí citlivostí se dá srovnat s méně citlivými třaskavinami. Podobně jako ETN má lehce pozitivní kyslíkovou bilanci, takže k dosažení 0 kyslíkové bilance je možno jej smíchat s nízkými jednotkami procent paliva (cca 1,7 % hmotnosti oleje, popř. kolem 6 % práškového hliníku).\n\nVyrábí se esterifikací mannitolu ve směsi konc. kyseliny sírové a dusičné. Lze taktéž použít směs konc. kyseliny sírové a 68% kyselinu dusičnou či samotnou konc. kyselinu dusičnou. Mannitol lze také esterifikovat směsí dusičnanu amonného/draselného a konc. kyseliny sírové.\n"}
{"id": "1368052", "url": "https://cs.wikipedia.org/wiki?curid=1368052", "title": "Charles-Louis Philippe", "text": "Charles-Louis Philippe\n\nCharles-Louis Philippe (4. srpna 1874 Cérilly – 21. prosince 1909 Paříž) byl francouzský spisovatel.\n\nPocházel z chudé rodiny, jeho otec byl výrobcem dřeváků. Po maturitě odešel do Paříže, kde nebyl přijat na vysokou školu ani do armády, nakonec se uchytil jako státní úředník. Roku 1897 vydal svoji první knihu \"Čtyři příběhy o ubohé lásce\". Jeho prózy jsou ovlivněny naturalismem, odehrávají se v prostředí pařížských chudých vrstev. Nejznámějším Philippeovým dílem je román z prostředí pouliční prostituce \"Bubu z Montparnassu\", který byl přeložen do řady jazyků a v roce 1971 ho zfilmoval Mauro Bolognini. Patřil do okruhu časopisů \"La Revue blanche\" a \"Nouvelle Revue Française\", přátelil se s Andrém Gidem, Paulem Claudelem nebo Octavem Mirbeauem, který Philippea neúspěšně navrhl na Goncourtovu cenu. Zemřel na břišní tyfus ve věku 35 let.\n\nPhilippeovo dílo mělo v českém prostředí značný ohlas: Vítězslav Nezval o něm napsal svoji dizertační práci, Emil František Burian složil operu \"Bubu z Montparnassu\". František Xaver Šalda napsal ve svém nekrologu: „Philippe byl básník (třebas psal prózou) světa vyděděnců a ubožáků, básník prostý vší sentimentality, velmi autentický, a proto ve svých chvílích i veliký a monumentální.“ Jan Keller věnoval Philippeovi jeden z esejů ve své knize \"Odsouzeni k modernitě\". \n\nRozsáhlou studii o něm napsal také György Lukács, autorem předmluvy k anglickému vydání \"Bubu z Montparnassu\" byl Thomas Stearns Eliot. Od roku 1935 se jeho odkazu věnuje literární společnost \"L'Association internationale des Amis de Charles-Louis Philippe\".\n\n"}
{"id": "1368053", "url": "https://cs.wikipedia.org/wiki?curid=1368053", "title": "Doogee", "text": "Doogee\n\nDoogee, celý názvem DOOGEE Mobile Limited Company, je čínsko-španělský výrobce mobilních telefonů, který byl založen v roce 2013. V roce 2013 čínský investor XinChao ze společnosti Shenzhen Kavid Communication Apparatus Co. Ltd. zakoupil tuto firmu a ta své sídlo přesunula do Číny do Šen-čenu. Firma se specializuje na vyrábění nízkonákladových telefonů, avšak dle slov výrobce s vyšším výkonem.\n\nV roce 2017 Doogee oficiálně vstoupilo na český trh.\n\n\n\n\n"}
{"id": "1368054", "url": "https://cs.wikipedia.org/wiki?curid=1368054", "title": "Hexanitrohexaazaisowurtzitan", "text": "Hexanitrohexaazaisowurtzitan\n\nHexanitrohexaazaisowurtzitan (HNIW, CL-20) je jednou z nejsilnějších výbušnin. Svojí silou překonává v současnosti nejsilnější vojensky používanou výbušninu oktogen (HMX). Pro svoji citlivost, která je srovnatelná s pentritem ale zatím nenašla uplatnění v hlavicích zbraní. Dnes existují i RS-ε-HNIW varianty s citlivostí podobnou RDX. Používá se v miniaturních náložkách v ropném a těžebním průmyslu a jako součást velmi výkonných raketových paliv. Její nejvíce hustá krystalová modifikace, ε modifikace, má detonační tlak Pcj lehce pod 430 kbar a detonační rychlost 9,38 km/s (platí pro maximální dosažitelnou - krystalovou hustotu). Energie detonace je kolem 6 000 kJ/kg, tedy o přibližně 10 % více než u RDX či HMX.\n\nPrůboj kumulačních náloží je při stejném obsahu inertního pojiva o 10 - 15 % vyšší než u HMX. Kumulační náložka o průměru 32 mm tak může probít až 135 mm středně kvalitní oceli, popř. jiná o hmotnosti náplně 70 g a d = 32 mm až 17 cm RHA.\n"}
{"id": "1368058", "url": "https://cs.wikipedia.org/wiki?curid=1368058", "title": "Elafitské ostrovy", "text": "Elafitské ostrovy\n\nElafitské ostrovy nebo Elafity ( \"Elafitski otoci\") je souostroví v Jaderském moři, které patří Chorvatsku. Nachází se západně od města Dubrovník, má celkovou rozlohu 30 km² a žije na něm okolo 850 obyvatel, největším sídlem je Suđurađ. Nejdůležitějšími ostrovy jsou Lopud, Šipan a Koločep, dále jsou zde Daksa, Sveti Andrija, Ruda, Mišnjak, Jakljan, Kosmeč, Goleč, Crkvine, Tajan a Olipa, za součást souostroví je někdy považován i Lokrum. Nejvyšším bodem je Velji Vrh (243 m).\n\nOstrovy získaly název ve starověku podle toho, že zde tehdy žilo množství jelenů (ἔλαφος znamená řecky jelen). Jsou tvořeny převážně vápencem a kryty středomořskou stálezelenou vegetací, hnízdí zde mořští ptáci. Pěstuje se réva vinná a olivovník. Díky příležitostem ke koupání, šnorchlování a rybolovu jsou v létě hojně navštěvovány turisty, z Dubrovníka sem jezdí trajekt společnosti Jadrolinija. Nachází se zde také řada architektonických památek, jako je zřícenina františkánského kláštera na ostrově Daksa.\n\n"}
{"id": "1368063", "url": "https://cs.wikipedia.org/wiki?curid=1368063", "title": "Jan Holub (1942)", "text": "Jan Holub (1942)\n\nJan Holub (12. srpna 1942, České Budějovice – 18. února 2018, České Budějovice) byl československý motocyklový závodník, reprezentant v ploché dráze. Plochodrážním závodníkem byl i jeho syn Jan.\n\nV mistrovství světa družstev na ploché dráze skončil v letech 1968 a 1970 v Londýně dvakrát na čtvrtém místě. V mistrovství světa dvojic na ploché dráze startoval třikrát ve finále mistrovství světa – v roce 1969 ve Stockholmu skončil na 5. místě, v roce 1972 v Borås byl s Jiřím Štanclem šestý a v roce 1974 v Manchesteru s Janem Hádkem skončili na 7. místě. V mistrovství světa jednotlivců skončil nejlépe na 11. místě v kontinetálním finále v roce 1967 ve Wroclawi. V britské profesionální lize jezdil v letech 1969-1970 za tým Exeter Falcons.\n\n\n"}
{"id": "1368064", "url": "https://cs.wikipedia.org/wiki?curid=1368064", "title": "Siréna (seriál)", "text": "Siréna (seriál)\n\nSiréna (v anglickém originále Siren, původní název The Deep) je americký dramatický televizní seriál, který měl premiéru 29. března 2018 na stanici Freeform. První řada seriálu má celkem 10 dílů. V Česku měl seriál premiéru 22. dubna 2018 na stanici HBO. Dne 15. května stanice objednala druhou řadu, která bude mít 16 dílů. Ta měla premiéru 24. ledna 2019. \n\nDne 14. května 2019 bylo oznámeno, že seriál získá třetí řadu. \n\n\n\n"}
{"id": "1368065", "url": "https://cs.wikipedia.org/wiki?curid=1368065", "title": "Matzen-Raggendorf", "text": "Matzen-Raggendorf\n\nMatzen-Raggendorf je městys v Rakousku ve spolkové zemi Dolní Rakousy v okrese Gänserndorf, asi 10 km západně od hranic Slovenska, které zde tvoří řeka Morava.\n\nMatzen-Raggendorf se nachází ve spolkové zemi Dolní Rakousy v regionu Weinviertel. Rozloha území městyse činí 35,76 km².\n\nÚzemí městyse Matzen-Raggendorf se skládá ze tří částí (v závorce uveden počet obyvatel k 1. 1. 2017):\n\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\n\nNynější starostkou městyse Matzen-Raggendorf je Claudia Weber ze strany SPÖ.\n\n"}
{"id": "1368067", "url": "https://cs.wikipedia.org/wiki?curid=1368067", "title": "Dupion", "text": "Dupion\n\nDupion je hedvábnická tkanina s nepravidelným zrnitým povrchem.\n\nKlasický dupion se vyrábí z filamentu, který vzniká spojením a vzájemným propletením vláken smotaných současně ze dvou nebo více kokonů bource morušového. Výsledná nit je charakteristická svým drsným povrchem s nepravidelně rozloženými tlustými místy.\n\nDupionová příze se zpracovává zpravidla na ručních stavech v husté plátnové vazbě, osnova je obvykle tenčí než útek. Tkanina se dá snadno barvit, používá se však také nebarvená nebo bělená (vedle indického sárí) na halenky, košile, dámské šaty, kostýmy a bytové dekorace.\n\nV textilním obchodě se nabízí také \"imitace dupionu\", např. z polyesterové příze. Tyto jsou několikanásobně levnější než tkaniny z dupionového hedvábí.\nTalavášek: \"Tkalcovská příručka\", SNTL Praha 1980, str. 141</ref>\n\nŠantung, Buretová příze\n"}
{"id": "1368068", "url": "https://cs.wikipedia.org/wiki?curid=1368068", "title": "Obersiebenbrunn", "text": "Obersiebenbrunn\n\nObersiebenbrunn je městys v Rakousku ve spolkové zemi Dolní Rakousy v okrese Gänserndorf.\n\nObersiebenbrunn se nachází ve spolkové zemi Dolní Rakousy v regionu Weinviertel. Rozloha území městyse činí 26,91 km², z nichž 19,7 % je zalesněných.\n\nÚzemí městyse Obersiebenbrunn se skládá pouze z jedné části.\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Obersiebenbrunn je Werner Pozarek ze strany GO7.\n\n"}
{"id": "1368076", "url": "https://cs.wikipedia.org/wiki?curid=1368076", "title": "Xiaomi Mi Max 2", "text": "Xiaomi Mi Max 2\n\nXiaomi Mi Max 2 je telefon (phablet) čínské značky Xiaomi uvedený v květnu 2017. Jedná se o nástupce modelu Xiaomi Mi Max.\n\nHardwarově je vybaven osmijádrovým procesorem Qualcomm Snapdragon 625 (8x 2,0 GHz Cortex-A53), GPU Adreno 506, 4GB RAM a obrazovkou IPS 6.44\" s rozlišením FullHD. Je vybaven operačním systémem Android 7.0 (Nougat).\n\nDodáván je ve verzi s vnitřní pamětí 64GB a 128GB.\n"}
{"id": "1368077", "url": "https://cs.wikipedia.org/wiki?curid=1368077", "title": "Delray Beach Open 2018 – mužská dvouhra", "text": "Delray Beach Open 2018 – mužská dvouhra\n\nMužská dvouhra Delray Beach Open 2018 probíhala ve druhé polovině února 2018. Do singlové soutěže delraybeachského tenisového turnaje nastoupilo třicet dva hráčů. Obhájcem titulu byl nejvýše nasazený americký tenista Jack Sock, kterého ve druhém kole vyřadil krajan Reilly Opelka.\n\nVítězem se stal 20letý nenasazený Američan Frances Tiafoe, jenž ve finále zdolal 28letého Němce Petera Gojowczyka po dvousetovém průběhu 6–1 a 6–4. Na okruhu ATP Tour si připsal premiérové turnajové vítězství, když si poprvé zahrál semifinále i finále. V následném vydání žebříčku ATP se posunul na 61. příčku, jedno místo za kariérním maximem. Gojowczyk si zahrál ve finále podruhé.\n"}
{"id": "1368078", "url": "https://cs.wikipedia.org/wiki?curid=1368078", "title": "Březen 2018", "text": "Březen 2018\n\n\n\n\n\n\n\n\n\n\n\n\n\n\n"}
{"id": "1368081", "url": "https://cs.wikipedia.org/wiki?curid=1368081", "title": "Open 13 2018 – mužská dvouhra", "text": "Open 13 2018 – mužská dvouhra\n\nMužská dvouhra Open 13 2018 probíhala ve druhé polovině února 2018. Do singlové soutěže marseillského tenisového turnaje nastoupilo dvacet osm hráčů. Obhájcem titulu byl francouzský tenista Jo-Wilfried Tsonga, který se před zahájením odhlásil.\n\nDruhý nasazený Švýcar Stan Wawrinka po skreči s běloruským kvalifikantem Iljou Ivaškou ve druhém kole vrátil organizátorům startovné v řádu několika desítek tisíc eur. Důvodem skreče se stalo obnovené zranění kolene, kvůli němuž nehrál šest měsíců do ledna 2018. Ředitel turnaje Jean-François Caujolle sdělil, že částka připadne na charitu. \n\nVítězem se stal 21letý devátý nasazený Rus Karen Chačanov, jenž ve finále za 1.50 hodin zdolal francouzskou turnajovou trojku a obhájce finálové účasti Lucase Pouilleho po třísetovém průběhu 7–5, 3–6 a 7–5. V probíhající sezóně si tak připsal premiérové turnajové vítězství, které představovalo po triumfu na Chengdu Open 2016 druhý singlový titul v rámci okruhu ATP Tour. Bodový zisk jej po turnaji posunul na 41. příčku, dvanáct míst za kariérní maximum.\n\nČtyři nejvýše nasazení hráči obdrželi volný los do druhého kola.\n"}
{"id": "1368082", "url": "https://cs.wikipedia.org/wiki?curid=1368082", "title": "Rio Open 2018 – mužská dvouhra", "text": "Rio Open 2018 – mužská dvouhra\n\nMužská dvouhra Rio Open 2018 probíhala ve druhé polovině února 2018. Do singlové soutěže riodejaneirského tenisového turnaje nastoupilo třicet dva hráčů. Obhájcem titulu byl druhý nasazený rakouský tenista Dominic Thiem, kterého ve čtvrtfinále vyřadil Verdasco.\n\nVítězem se stal 25letý osmý nasazený Diego Schwartzman, jenž ve finále zdolal španělskou turnajovou šestku Fernanda Verdasca po dvousetovém průběhu 6–2 a 6–3. V probíhající sezóně si tak připsal premiérové turnajové vítězství, které představovalo po trofeji z Istanbul Open 2016 druhý singlový titul na okruhu ATP Tour a první v kategorii ATP 500. V následném vydání žebříčku ATP z 26. února 2018 se poprvé v kariéře posunul do elitní světové dvacítky, když mu patřila 18. příčka.\n\nČtyři nejvýše nasazení hráči obdrželi volný los do druhého kola.\n"}
{"id": "1368084", "url": "https://cs.wikipedia.org/wiki?curid=1368084", "title": "Volby do zastupitelstev obcí v Česku 2018", "text": "Volby do zastupitelstev obcí v Česku 2018\n\nVolby do zastupitelstev obcí v Česku proběhly v pátek 5. října a v sobotu 6. října 2018, jako obvykle se současně konaly i volby do Zastupitelstva města Prahy a zastupitelstev pražských městských částí. Termín těchto voleb byl spojen s prvním kolem voleb do třetiny Senátu.\n\nNa kandidátních listinách bylo v celé České republice zapsáno 216 472 osob, z toho 64 330 (29,7 %) žen. Voleno bylo více než 6 200 městských či obecních zastupitelstev. Při předcházejících volbách do zastupitelstev v roce 2014 kandidovalo 211 450 uchazečů do obecních samospráv a 22 232 do městských. Podle průzkumu v roce 2018 se 13 % stávajících starostů rozhodlo znovu nekandidovat a dalších 9 % kandidovalo pouze na místo řadového zastupitele. Jako důvod v průzkumu uvedli nárůst administrativy, vysokou odpovědnost či kriminalizaci starostů a zpřísnění zákona o střetu zájmů, který povoluje anonymní nahlížení do majetkových poměrů volených zastupitelů.\n\nV 17 obcích (Litichovice, Roblín, Kluky, Kadlín, Děkov, Němčovice, Skomelno, Horšice, Hodějice, Lipovec, Dlouhá Lhota, Střítež, Ždírec, Tatobity, Víska u Jevíčka, Kbelnice, Němčice) volby neproběhly, protože do zastupitelstva nikdo nekandidoval nebo kandidoval nedostatečný počet kandidátů. Místo dosavadních starostů budou do těchto obcí Ministerstvem vnitra dosazeni správci. V 1606 obcích byla sestavena jen jedna kandidátní listina (v roce 2014 to bylo jen ve 1289 obcích).\n\nPři volbách do zastupitelstev obcí (na rozdíl od voleb do Poslanecké sněmovny) není možné udílet preferenční hlasy. Je možné zvolit stranu, případně kandidáty napříč různými stranami, ale i několik samostatných kandidátů jiné strany a jednu stranu, z níž pak je započítána jen část hlasů. Všechny kandidující subjekty jsou uvedeny na jednom velkém hlasovacím lístku, který se následně po označení vloží do úřední obálky a vhodní do volební urny. V Praze a územně členěných statutárních městech se ovšem volí jak do zastupitelstva města, tak do zastupitelstev městských částí či obvodů. V komunálních volbách v roce 2018 mohli poprvé volit i občané členských zemí EU s přechodným bydlištěm v České republice, pokud o to dopředu požádali. Na rozdíl od jiných voleb není možné volit mimo místo svého bydliště za pomoci voličského průkazu.\n\nVolební systém je při volbách do obecních zastupitelstev nejsložitějším volebním mechanismem v Česku. Počet volených zastupitelů závisí na počtu obyvatel dané obce:\n\n\nNásledná křesla v zastupitelstvech se rozdělují od prvního místa na kandidátce. V případě, že některý z kandidátů získá alespoň o 10 % více hlasů, než je průměrný počet hlasů na jednoho kandidáta v rámci jeho strany, posouvá se na první místo. Ve větších městech, kde se volí větší počet zastupitelů, je proto velmi obtížné posunout se na přední příčku v kandidátce.\n\nVolební kampaň pro volby do zastupitelstev obcí byla upravená v § 30 „volebního zákona“ č. 491/2001 Sb. Oproti jiným volbám neexistovala povinnost zakládat transparentní účet pro výdaje na kamapaň. Pro kampaň bylo možno využít i krajská či městská média za podmínky zachování jejich neutality a korektnosti. Dle zákona mohla obec vyhradit pro potřeby kampaně plakátovací plochu, výsledky předvolebních průzkumů nesměly být zveřejňovány od třetího dne před začátkem voleb až do konce hlasování a v průběhu dvou volebních dnů byla zakázána agitace a propagace stran či kandidátů ve volebních místnostech a jejich bezprostředního okolí.\n\nVládní hnutí ANO uvedlo masivní kampaň v hodnotě asi 150 milionů korun, výrazně převyšující jeho politickou konkurenci. Předpokládané náklady na kampaň byly u ODS či ČSSD ve výši 35 milionů, SPD 25 milionů, KDU-ČSL 24 milionů, STAN 20 milionů, TOP 09 asi 15 milionů, KSČM 11,5 milionů, Piráti odhadovali 10 milionů. Podle organizace Transparency International vedly nejprůhledněji svou kampaň v komunálních volbách Piráti, Zelení a TOP 09, v Brně také hnutí Žít Brno. Organizace se zaměřila na vybrané strany v Praze, Brně a Ostravě, velké parlamentní strany podle ní poskytly minimum informací o financování kampaně, nejméně transparentně si vedly v Praze SPD, ODS a ANO, v Brně KSČM, Slušní lidé a KDU-ČSL, v Ostravě hnutí Ostravak, Nezávislí, Dobrá volba a ČSSD.\n\nPodle politologa Miloše Gregora byla kampaň specifická v tom, že některé strany měly centrálně řízenou kampaň zcela bez konkrétních hesel nebo slibů spjatých s lokálními tématy, pouze s obecnými proklamacemi či celostátními tématy. Vzhledem ke značné volnosti dávané stranami lokálním kandidátům a s ohledem také k relativně malým financím, které mnohé strany na kampaň měly, se však v kampani objevovalo také mnoho amatérských či bizarních prvků. Např. lídr brněnské ČSSD Oliver Pospíšil v klipu vylezl z kontejneru a nabídl seniorce volební noviny. ODS kromě klasických klipů použila také kontroverzní záběry s vandalizující sprejerkou či ležícím, pravděpodobně zfetovaným mladíkem a sloganem „Ti také půjdou volit? Necháte je rozhodnout za vás?“. Jinak seriózní obhajující brněnský primátor Petr Vokřál za hnutí ANO ve videoklipu rapoval o tom, že si přeje, aby město pod jeho vedením i v dalším volebním období „povokřálo“. V Havířově se kandidáti za Zelené a nezávislé vyfotografovali nazí jen s logem přes citlivé partie na doklad své transparentnosti. Hnutí Ostravak v kampani oznamovalo, že „kašna není vana“.\n\nV kampani se objevily případy např. anonymního útočného plakátu namířeného proti lídrovi ČSSD na Praze 5 Miroslavu Doležalovi, připomínajícího jeho dřívější sporné angažmá kolem zkrachovalé Literární akademii, podle Doležala lživého. Proti Straně zelených a jejímu pražskému lídrovi a starostovi Prahy 4 Petru Štěpánkovi vznikl anonymní web nazvaný „Účet pro zelené“ a facebooková stránka „Odvrácená tvář Prahy 4“, podle Štěpánka protiprávní, plný nesmyslů a nepravd a údajně také doprovozený letákovou antikampaní. Před volbami kolovalo také erotické video, které v minulosti natočila Michaela Krausová, členka Pirátů. V srpnu došlo k vandalskému poničení billboardů hnutí SPD, jež pak podalo několik trestních oznámení. Z útoků na billboardy také obvinilo Piráty, pročež naopak Piráti podali trestní oznámení. KSČM podala trestní oznámení kvůli krádeži asi 44 předvolebních plakátů ze sloupů trakčního vedení v Praze, mizející nebo poškozenou reklamu hlásila také ČSSD, Piráti, KDU-ČSL a další strany.\n\nVolby probíhaly v pátek 5. a sobotu 6. října 2018. V severočeských městech Bílina, Moldava a Ústí nad Labem Policie ČR prošetřovala možný pokus o ovlivňování výsledků voleb. V Moldavě týden před volbami razantně stoupl počet obyvatel. V Ústí a Bílině došlo k podezření, že se zde podplácí voliči.\n\nKrajský soud v Českých Budějovicích konstatoval, že před volbami ve Strakonicích byla narušena předvolební kampaň, a nařídil opakování voleb.\nVolební účast podle krajů\nDo přehledu jsou zahrnuty volební subjekty, které překročily hranici 0,5 % hlasů. V případě statutárních měst jsou zahrnuty jak hlasy do zastupitelstev jednotlivých městských částí, tak hlasy do magistrátních zastupitelstev.\nPo vyhlášení výsledků voleb začala běžet lhůta, v níž bylo možné zpochybnit výsledky voleb u soudu. V obcích, ve kterých byly volby takto zpochybněny, nebylo možno až do rozhodnutí soudu (které musí být vydáno do 20 dnů) svolat ustavující zastupitelstvo. Například ve středních Čechách přišlo kolem 30 stížností, v Jihočeském kraji byly stížnosti podány v 13 obcích.\nVýsledky voleb ve Strakonicích krajský soud zrušil úplně, a volby se tak budou opakovat.\n\nÚdaje se týkají voleb do zastupitelstev krajských měst (nikoli jejich částí). Jmenovitě jsou uvedeny volební subjekty a sdružení, které získaly nejméně 3 % z celkových hlasů.\n\nVolební účast v Brně činila 42,65 %.\nVolební účast v Českých Budějovicích činila 38,82 %.\n\nVolební účast v Hradci Králové činila 43,50 %. Ve volebním období 2018–2022 je v zastupitelstvu sedm politických subjektů:\n\nVolební účast v Jihlavě činila 37,48 %.\n\nVolební účast v Karlových Varech činila 37,61 %.\n\nVolební účast v Liberci činila 40,90 %.\n\nVolební účast v Olomouci činila 38,16 %.\n\nVolební účast v Ostravě činila 33,86 %.\n\nVolební účast v Pardubicích činila 40,27 %.\n\nVolební účast v Plzni činila 39,46 %.\n\nVolební účast v Praze činila 46,44 %.\n\nVolební účast v Ústí nad Labem činila 32,63 %.\n\nVolební účast ve Zlíně činila 38,93 %.\n\nSpolu s termínem voleb byla v devíti obcích vyhlášena místní referenda:\n\n"}
{"id": "1368085", "url": "https://cs.wikipedia.org/wiki?curid=1368085", "title": "Seznam dílů seriálu Impérium – Mafie v Atlantic City", "text": "Seznam dílů seriálu Impérium – Mafie v Atlantic City\n\nToto je seznam dílů seriálu \"Impérium – Mafie v Atlantic City\".\n\n<onlyinclude>\n</onlyinclude>\n\n"}
{"id": "1368093", "url": "https://cs.wikipedia.org/wiki?curid=1368093", "title": "Brasil Open 2018 – mužská dvouhra", "text": "Brasil Open 2018 – mužská dvouhra\n\nMužská dvouhra Brasil Open 2018 probíhala na přelomu února a března 2018. Do singlové soutěže saopaulského tenisového turnaje nastoupilo dvacet osm hráčů. Trojnásobným obhájcem titulu byl uruguayský tenista Pablo Cuevas, kterého v semifinále vyřadil Fognini, čímž ukončil jeho 15zápasovou neporazitelnost v Sao Paulu. \n\nVítězem se stal druhý nasazený Ital Fabio Fognini, jenž za 93 minut ve finále zdolal 22letého chilského tenistu Nicoláse Jarryho po třísetovém průběhu 1–6, 6–1 a 6–4. Favorizovaný 30letý italský hráč přitom vstoupil do duelu ztrátou třinácti míčů v řadě i první sady po 22 minutách. Následně ovšem dokázal průběh utkání otočit. V probíhající sezóně si Fognini připsal premiérové turnajové vítězství, které představovalo šestý singlový titul na okruhu ATP Tour, když všechny vybojoval na antuce. Po turnaji postoupil na 19. příčku světové klasifikace. Pro Jarryho se jednalo o debutové finále na túře ATP.\n\nČtyři nejvýše nasazení hráči obdrželi volný los do druhého kola.\n"}
{"id": "1368095", "url": "https://cs.wikipedia.org/wiki?curid=1368095", "title": "Dubai Tennis Championships 2018 – mužská dvouhra", "text": "Dubai Tennis Championships 2018 – mužská dvouhra\n\nMužská dvouhra Dubai Tennis Championships 2018 probíhala v první polovině března 2018. Do singlové soutěže dubajského tenisového turnaje nastoupilo třicet dva hráčů. Obhájcem titulu byl skotský tenista Andy Murray, který na okruhu absentuje pro rekonvalescenci po lednové operaci kyčle v Melbourne.\n\nVítězem se stal třetí nasazený Španěl a dvacátý třetí muž žebříčku Roberto Bautista Agut, jenž ve finále zdolal francouzskou turnajovou dvojku Lucase Pouilleho po dvousetovém průběhu 6–3 a 6–4. Aktivní poměr vzájemných zápasů proti Francouzovi tím navýšil na 3–1. V probíhající sezóně si tak připsal po lednovém triumfu na ASB Classic druhé turnajové vítězství, které představovalo osmý singlový titul na okruhu ATP Tour a první v kategorii ATP 500.\n"}
{"id": "1368102", "url": "https://cs.wikipedia.org/wiki?curid=1368102", "title": "Abierto Mexicano Telcel 2018 – mužská dvouhra", "text": "Abierto Mexicano Telcel 2018 – mužská dvouhra\n\nMužská dvouhra Abierto Mexicano Telcel 2018 probíhala na přelomu února a března 2018. Do singlové soutěže acapulského tenisového turnaje nastoupilo třicet dva hráčů. Obhájcem titulu byl čtvrtý nasazený americký tenista Sam Querrey, kterého v úvodním kole vyřadil Australan Matthew Ebden. Druhý hráč světa obhajující finálovou účast, Rafael Nadal, odstoupil pro obnovené zranění kyčle s absencí i na navazujících březnových Mastersech ve Spojených státech.\nVítězem se stal 29letý šestý nasazený Argentinec Juan Martín del Potro, jenž ve finále zdolal jihoafrickou turnajovou pětku Kevina Andersona po dvousetovém průběhu 6–4 a 6–4. Aktivní poměr vzájemných zápasů tím navýšil na 7–0. V probíhající sezóně si tak devátý hráč světa připsal premiérové turnajové vítězství, které představovalo dvacátý první singlový titul na okruhu ATP Tour. \n"}
{"id": "1368103", "url": "https://cs.wikipedia.org/wiki?curid=1368103", "title": "Informační systémy veřejné správy", "text": "Informační systémy veřejné správy\n\nInformační systémy veřejné správy (dále ISVS) jsou v České republice systémy dle zákona č. 365/2000 Sb., o informačních systémech veřejné správy. Pro účely tohoto zákona se ISVS rozumí: „funkční celek nebo jeho část zabezpečující cílevědomou a systematickou informační \"činnost pro účely výkonu veřejné správy\". Každý informační systém veřejné správy zahrnuje data, která jsou uspořádána tak, aby bylo možné jejich zpracování a zpřístupnění, provozní údaje a dále nástroje umožňující výkon informačních činností.“\n\nObecně může ale jít i o jiné informační systémy, nesplňující výše uvedenou definici.\n\nKatalog ISVS dle zákona č. 365/2000 Sb. a prováděcí vyhlášky 528/2006 Sb. se vyvíjel jen pomalu.\n\n\n\n\n\n\n"}
{"id": "1368104", "url": "https://cs.wikipedia.org/wiki?curid=1368104", "title": "Malin Head", "text": "Malin Head\n\nMalin Head ( \"Cionn Mhálanna\") je mys nedaleko vesnice Malin na poloostrově Inishowen v irském hrabství Donegal. Jeho nejzazší výběžek, nazývaný Banba's Crown (Banbina koruna, podle legendární keltské královny Banby), je nejsevernějším bodem ostrova Irsko, severně od něj ovšem leží ještě ostrov Inishtrahull. Mys je oblíbeným výletním místem a výchozím bodem turistické trasy Wild Atlantic Way, je zde možno pozorovat množství mořských ptáků. Krajinu tvoří ostré skalní útesy i písečné duny, nachází se zde jeskyně Hell’s Hole, maják, meteorologická stanice a strážní věž z roku 1805. Za druhé světové války zde Britové s tajným souhlasem irské vlády vybudovali směrový radiozaměřovač.\n\nNa Malin Head byla v lednu 2012 naměřena rekordní rychlost větru na irském území, 126 km/h.\n\nMístní krajina byla využita při natáčení filmu \"\".\n\n"}
{"id": "1368109", "url": "https://cs.wikipedia.org/wiki?curid=1368109", "title": "Ičihara", "text": "Ičihara\n\nIčihara ( [Ičihara-ši]) je město v prefektuře Čiba v Japonsku. K roku 2017 v něm žilo přibližně 272 tisíc obyvatel.\n\nIčihara leží na poloostrově Bósó jihovýchodně od centra Tokia, od kterého je oddělena Tokijským zálivem. Ze správního hlediska patří do prefektury Čiba v oblasti Kantó.\n\nNa severu hraničí Ičihara s Čibou, na východě s Mobarou, s Nagarou a Čónanem, na jihovýchodě s Ótaki a na západě s Kimicu, Sodegaurou a Kisarazu.\n\nPřes Ičiharu vede železniční trať Soga – Awa-Kamogawa, na které provozuje vlaky Východojaponská železniční společnost.\n\n\n"}
{"id": "1368112", "url": "https://cs.wikipedia.org/wiki?curid=1368112", "title": "BNP Paribas Open 2018 – mužská dvouhra", "text": "BNP Paribas Open 2018 – mužská dvouhra\n\nMužská dvouhra BNP Paribas Open 2018 probíhala v první polovině března 2018. Do singlové soutěže indianwellského tenisového turnaje nastoupilo devadesát šest hráčů, z nichž se patnáct probojovalo z kvalifikace. Obhájcem titulu byl první hráč světa Roger Federer ze Švýcarska. Setrvání na postu světové jedničky si zajistil postupem do semifinále. Rafael Nadal se tak do čela klasifikace nevrátil.\n\nJednalo se o první ročník Indian Wells Masters od roku 2005, na němž nestartovali španělská světová dvojka Rafael Nadal ani Skot Andy Murray. Nadal se odhlásil pro obnovené zranění kyčle, které si přivodil v závěru února před rozehráním dvouhry Abierto Mexicano Telcel v Acapulku. Murray na okruhu nehraje od Wimbledonu 2017. V lednu 2018 podstoupil operaci kyčle v melbournské nemocnici, s plánem návratu ve Wimbledonu 2018.\n\nVítězem se stal šestý nasazený Argentinec Juan Martín del Potro, jenž ve finále za 2.42 hodin zdolal švýcarskou světovou jedničku Rogera Federera po dramatickém třísetovém průběhu 6–4, 6–7, 7–6 a snížil pasivní poměr vzájemných zápasů na 7–18. Již v závěru druhé sady čelil Švýcar, po sedmnácti vyhraných zápasech, prvnímu mečbolu v sezóně 2018, který soupeř nevyužil. V tiebreaku pak 36letý basilejský rodák využil sedmý setbol a vynutil si třetí dějství, v němž neproměnil za stavu 5–4 na gamy tři mečboly. 29letý Argentinec si vzal ztracený servis zpět a ve zkrácené hře získal náskok 6:1. Při třetím mečbolu del Potra ukončil Federer duel svou 45. nevynucenou chybou a prohrou završil svůj vůbec nejlepší vstup do sezóny během celé kariéry.\nV probíhající sezóně si tak del Potro připsal druhé turnajové vítězství, které představovalo dvacátý druhý singlový titul na okruhu ATP Tour a vůbec první ze série Masters. Tři předchozí finále v ní prohrál, včetně finále Indian Wells Masters 2013. Vítězstvím navýšil neporazitelnost na jedenáct utkání, druhou nejdelší sérii v kariéře, když dvacet tři duelů neprohrál během léta 2008. Po turnaji se posunul na 6. místo žebříčku ATP.\n\nVšichni nasazení hráči obdrželi volný los do druhého kola.\n"}
{"id": "1368117", "url": "https://cs.wikipedia.org/wiki?curid=1368117", "title": "BNP Paribas Open 2018 – ženská dvouhra", "text": "BNP Paribas Open 2018 – ženská dvouhra\n\nŽenská dvouhra BNP Paribas Open 2018 probíhala v první polovině března 2018. Do singlové soutěže indianwellského tenisového turnaje nastoupilo devadesát šest hráček, z nichž dvanáct se probojovalo z kvalifikace. Obhájkyní titulu byla dvacátá čtvrtá nasazená Ruska Jelena Vesninová, kterou ve třetím kole vyřadila Němka Angelique Kerberová.\n\nSimona Halepová a Caroline Wozniacká do turnaje vstoupily jako soupeřky o post světové jedničky. Wozniacké návrat do čela žebříčku mohlo zajistit vítězství v turnaji, pokud by ve finále porazila jinou hráčku než Rumunku. Halepová si však pozici jedničky udržela po prohře Dánky ve čtvrtém kole.\n\nPoprvé od Australian Open 2016 startovaly na stejném turnaji bývalé světové jedničky Maria Šarapovová a po dlouhodobé absenci vracející se Viktoria Azarenková se Serenou Williamsovou, všechny tři jako nenasazené. \n\nPoprvé do finále turnaje kategorie Premier Mandatory postoupily japonská 44. hráčka klasifikace Naomi Ósakaová a dvacátá nasazená Ruska Darja Kasatkinová, hrající svůj první turnaj jako členka první světové dvacítky a která vyřadila tři tenistky elitní světové desítky v řadě. Tím proti nim snížila pasivní bilanci utkání na 10–16. Ze závěrečného souboje dvou dvacetiletých hráček vyšla vítězně nenasazená Ósakaová, jež za 74 minut vyhrála 6–3 a 6–2. Na podání při poměru her 3–3 odvrátila brejkovou možnost Rusky a v celém dalším průběhu prohrála již jen dva gamy a jedenáct z nich získala. Na okruhu WTA Tour tak Ósakaová vybojovala premiérový titul. Poprvé zdolala světovou jedničku a další členku elitní světové pětky. Tím se stala nejmladší šampionkou turnaje Premier Mandatory od triumfu Wozniacké na China Open 2010. Bodový zisk jí zajistil nové kariérní maximum, když se posunula ze 44. na 22. místo žebříčku WTA. Také Kasatkinová vystoupala na dosavadní nejvyšší pozici, když jí patřila 11. příčka. \n\nVšechny nasazené hráčky obdržely volný los do druhého kola.\n"}
{"id": "1368118", "url": "https://cs.wikipedia.org/wiki?curid=1368118", "title": "Allison Janney", "text": "Allison Janney\n\nAllison Janney (* 19. listopadu 1959 Boston, Massachusetts) je americká filmová, televizní a divadelní herečka. \n\nNarodila se v Bostonu ve státě Massachusetts. V roce 1984 získala stipendium na Royal Academy of Dramatic Art a poté absolvovala na Kenyon College. Proslavila se svou všestranností, se kterou dokáže věrohodně ztvárnit jak komické, tak i tragické role. Je sedminásobnou držitelkou televizní ceny Emmy. První čtyři z nich získala za roli v televizním seriálu \"Západní křídlo\". V roce 2014 vyhrála cenu Emmy v kategorii nejlepší hostující herečka v televizním seriálu za ztvárnění Margaret Scully v seriálu \"Mystérium sexu\". V letech 2014 a 2015 obdržela cenu v kategorii nejlepší herečka ve vedlejší roli za roli Bonnie Plunkett v sitcomu \"Máma\". \n\nJejí divadelní debut na Broadwayi přišel v roce 1996 ve hře \"Present Laughter\". O rok později získala divadelní cenu Drama Desk Awards za roli ve hře \"Pohled z mostu\". V roce 2009 obdržela stejnou cenu, tentokrát za muzikál \"9 to 5\". Za obě role též získala nominace na cenu Tony. \n\nObjevila se ve vedlejší roli ve velké řadě filmů, například ve snímcích \"Deset důvodů, proč tě nenávidím\", \"Hodiny\", \"Hairspray\", \"Juno\", \"Špión\" či \"Dívka ve vlaku\". Mimo to se věnuje také dabingu, namluvila postavy například ve filmech \"Hledá se Nemo\", \"Za plotem\", \"Dobrodružství pana Peabodyho a Shermana\" či \"Hledá se Dory\". V roce 2017 ztvárnila LaVonu Fay Golden ve filmu \"Já, Tonya\". Za tuto roli získala mnoho ocenění, mimo jiné Zlatý glóbus, Screen Actors Guild Awards, Critics' Choice Awards, cenu BAFTA a Oscara za nejlepší ženský herecký výkon v hlavní roli.\n\n"}
{"id": "1368120", "url": "https://cs.wikipedia.org/wiki?curid=1368120", "title": "Plain Old Documentation", "text": "Plain Old Documentation\n\nNa rozdíl od generátorů dokumentace typu Javadoc (pro Javu) nebo Doxygen (pro řadu jazyků, mj. C, C++ a také Perl), které jsou částečně zaměřeny na vytváření programátorské dokumentace, tedy technické dokumentace určené pro programátory, kteří budou v budoucnu program upravovat či rozšiřovat jeho možnosti, je POD zaměřen na vytváření uživatelské dokumentace (byť třeba pro uživatele-programátory, kteří budou daný perlový modul jen využívat). Typickým výstupním formátem jsou proto manuálové stránky nebo HTML stránka pro webové rozhraní repozitáře CPAN, pro který je dokumentace v PODu standardem.\n\nProtože je cílem jednoduchost a čitelnost, nemá POD podporu pro fonty, obrázky, barvy ani tabulky. \n"}
{"id": "1368124", "url": "https://cs.wikipedia.org/wiki?curid=1368124", "title": "V Cípu", "text": "V Cípu\n\nUlice V Cípu na Novém Městě v Praze je krátká neprůchodná (slepá) ulice vycházející z Panské ulice směrem k Václavskému náměstí, pro pěší je na konci pasáž s východem na Jindřišské 5. Ze severozápadu ji ohraničuje Millesimovský palác (Panská 8) a z jihovýchodu budova hotela Palace (Panská 12). V ulici měla sídlo novorenesanční tiskárna deníku Prager Tagblatt (Pražský deník), která byla v roce 2010 zbourána spolu s dalšími chátrajícími budovami.\n\nUlice vznikla ve 14. století a názvy se měnily:\n\n\n"}
{"id": "1368125", "url": "https://cs.wikipedia.org/wiki?curid=1368125", "title": "V Jámě", "text": "V Jámě\n\nUlice V jámě na Novém Městě v Praze spojuje ulice Vodičkova a Štěpánská. Na čísle 5 je Pasáž U Nováků, která je propojena s pasážemi paláce Lucerna a Rokoko.\n\nUlice vznikla ve 14. století a její původní název v 15. století byl \"V jámě\" podle okolního terénu. Později se název měnil na \"V jamce\" nebo \"Pod jamou\".\n"}
{"id": "1368126", "url": "https://cs.wikipedia.org/wiki?curid=1368126", "title": "V jirchářích (Praha)", "text": "V jirchářích (Praha)\n\nUlice V jirchářích na Novém Městě v Praze se nachází v centru města na pravém břehu řeky Vltavy. Spojuje ulice Pštrossova a Opatovická, které obě z jihu ústí do ulice Ostrovní a ze severu ulice Pštrossova ústí do Myslíkovy ulice. Ze severu do ulice V jirchářích ústí ulice Voršilská, z jihu ulice Křemencova. Současný název ulice má původ od jirchářských mistrů, kteří zde pobývali a zpracovávali kůže. Součástí ulice je též pozdně gotický kostel sv. Michala s přilehlou zahradou ve vnitrobloku.\n\nAčkoliv by se mohlo zdát, že podle pravidel českého pravopisu v posledním znění by se měl název ulice psát a velkým J, některá města (včetně Prahy) zachovávají původní názvy ulic. Některé zdroje a mapové podklady uvádějí název ulice ve znění nových pravidel.\n\nV době kolem 8. století, kdy vrcholilo stěhování národů, pronikli na naše území první Slované. V rámci Prahy dle archeologických nálezů nejstarší keramiky (nazývané též pražským typem) se usadili na severozápadu Prahy – např. Roztoky u Prahy, Veleslavín, Voskovice, Podbaba, Bubeneč a povodí toku Brusnice. Vznikala též opevněná hradiště – např. Šárka, Butovice a Bohnice. Těmito místy směřoval obchod a hradiště se tak stala centrem nejvýraznějších sídelních aglomerací. Zásadně se podoba hradišť změnila v polovině 9. století., kdy hradiště ztratila svoji původní funkci. Přemyslovci si vybrali za svoje sídlo hradčanský vrch a okolí Pražského hradu tak po čase představovalo vhodné místo pro rozvoj obchodu a života poddaných v podhradí.\n\nS rozvojem slovanského hradiště na hradčanském vrchu sestoupilo místní obyvatelstvo do podhradí a jeho blízkosti. Nejprve obsadilo dnešní Malou Stranu na levém břehu řeky, kde bývalo nejstarší jádro podhradí. Zlomovým bodem, kdy Praha dostala svůj nový ráz, však byla výstavba Vyšehradu v polovině 10. století. Síť hlavních cest mezi Pražským hradem a Vyšehradem byl ovlivňující pro pozdější podobu města. Dle keramických nálezů byl staroměstský břeh osidlován od řeky v levém směru od podhradí hradčanského vrchu. Zároveň byla nalezena větší hustota pohřebišť na jižní polovině toku Vltavy, což dokazuje, že nejstarší osídlení staroměstského pravého břehu, se nacházelo v jižní části dnešního půdorysu pražského centra města.\n\nV jakém kontextu a s jakými úmysly byla podhradí sídla stavěna, není jisté. Jistá je jen urbanistická poloha staveb obydlí jako součást pražské aglomerace v návaznosti na terén a přírodní podmínky v těchto místech. Jako příklad můžeme uvést terasovou úroveň staroměstského jádra, která chránila obyvatele a jejich příbytky, před velkou vodou, a která spojovala Pražský hrad s nově vzniklým Vyšehradem – dnešní ulice Karolíny Světlé. Na pravém staroměstském břehu tak ovlivňovaly terasovité stupňovité svahy nejvýznamněji podobu dnešního Starého Města. Jejich důležitost a dominanci dokládají některá pohřebiště a románské kostely – např. kostel sv. Haštala, sv. Klimenta, sv. Petra, sv. Michala, P. Marie před Týnem, sv. Jakuba či sv. Benedikta.\n\nÚzemní rozvoj pravého staroměstského břehu měl dvě etapy. První, starší etapu za éry Vyšehradu mezi lety 1000 až 1143. Hlavními cestami se zde staly ulice Karolíny Světlé a ulice Pštrossovy, které vedly od nejstaršího pražského mostu k Vyšehradu. Druhá, novější etapa se připisuje románské éře mezi lety 1143 až 1240. Budovala se zde urbanistická síť, která měla své centrum na Staroměstském náměstí, které zde postupně rostlo. V jeho síti vznikala tržiště, zakládaly se instituce, a to vše odstartovalo proces, kdy se Praha stala městem vrcholně středověkého typu. Podhradí se dále rozšiřovalo, avšak již ne směrem k Vyšehradu, ale na stranu směrem k tržišti a Staroměstskému náměstí. Dokazují to tři ulice, které jsou umístěné na severní a východní polovině Starého Města – ulice Kaprova, ulice Dlouhá a ulice Celetná.\n\nRoku 1118 však přišla ničivá povodeň, která s sebou vzala nejen dřevěnou zástavbu v blízkosti povodí Vltavy, ale i mnoho dřevěných kostelů, které se do dnešních dob nedochovaly – sv. Kliment v dnešním Klementinu, sv. Jan Na Zábradlí, sv. Vavřinec na místě dnešního kostela sv. Anny, svatých Filipa a Jakuba na Arbesově náměstí či dnes stále stojící rotundu sv. Kříže. Po povodni dosahovala největší koncentrace místa, která sousedila s novým tržištěm u dnešního Staroměstského náměstí, kde byl obytný pás se šířkou kolem 200 metrů. To se týkalo dnešní ulice Rytířská, kde byla cesta spojující Újezd sv. Martina a osadu sv. Petra na Poříčí. Tato cesta byla hraniční pro románskou Prahu až do doby založení tzv. Havelského města, které započalo roku 1232–1234.\n\nUlice V jirchářích zde byla již v dobách před založením Nového Města v Praze. Ulice byla součástí starodávné vsi Opatovice, kterou v těchto místech založili roku 1115 kladrubští benediktini a podle jejich titulatury tuto ves nazvali Opatovice.\n\nNázev Opatovice měl vliv i na pozdější název této lokality, a to v době, kdy se ves stala za Karla IV. částí Nového Města v Praze a dnešní ulice Opatovická, V jirchářích a Smetanova nesly společné pojmenování V Opatovicích. Vladislav I. r. 1111 totiž vykázal kladrubskému klášteru místo k založení vsi mezi kostelem sv. Michala a kostelem sv. Petra a Pavla na Zderaze, díky čemuž zůstal název stejný. Podoba vsi neustoupila novému rázu Prahy a její zástavbě při zakládání Nového Města.\n\nVýše zmíněný kostel sv. Michala je dodnes součástí ulic V jirchářích a Opatovická. První zmínky o tomto farním kostele pochází z 12. století, jasnější zmínky pak z doby Jana Lucemburského. Roku 1511 byl kostel nově klenut. Po roce 1621 byl filiálním kostelem farního chrámu sv. Vojtěcha. Roku 1717 kostel vyhořel a byl přestavěn. Ve stejném roce byla zřízena i jeho věž. Kostel byl zrušen roku 1789, kdy ho koupil kupec František Khera a o rok později ho prodal evangelíkům.Roku 1884 byl opraven do dnešní podoby. Ze starého románského kostela se zachovaly okrouhlé pilíře a mezilodní arkády. Z doby gotiky se pak zachovala žebrová klenba hlavní lodi a pravé poboční.\n\nKe kostelu patří i přilehlá zahrada, která byla roku 2016 zpřístupněna veřejnosti. Nachází se na místě bývalého hřbitova, který byl rozšířen v polovině 17. století.\n\nVe 14. a 15. století byla v této častí města spleť uliček, z nichž některé byly časem zastavěny. Jircháři a \"smradaři\" zde bydleli již před založením Nového Města. Proto byl první název samotné ulice \"Smradařská\". Později se říkalo ulici \"V Podzderazí\" a celé části Opatovic \"předměstí Zderazské\".\n\nDalším názvem, který se ujal pro tuto ulici, bylo pojmenování \"V Kalábrii\". Karel IV. prý povolal některé jircháře na zpracování kůží až z daleké Kalábrie, a proto se ulici začalo říkat podle jejich země původu.\n\nVe Stehlíkově historickém a orientačním průvodci z roku 1903 najdeme, včetně informací, které čerpal z Kroniky královské Prahy a okolních obcí, i zmínky o různých institucích, které v té době sídlili v některých budovách ulice V jirchářích. Hospodářské sdružení \"Aga\", \"Klub českých turistů\" či repase pian pana Stárka.\n\nDnes se ulice jmenuje \"V jirchářích\", ale stopy po zpracovávání kůže by se tu hledaly marně. Vzhledem k své poloze je ulice brána spíše jako zkratka pro místní, kam občas zabloudí i turista. V ulici nalezneme dva hotely, obchody s potravinami, velvyslanectví Spojených států mexických, činžovní domy i kanceláře různých firem.\n\nDům, který vznikl na pozemku bývalého domu č. 147. Kdysi šlo o dům transportní, následně se stal domem vojenského stavebního ředitelství. Zbořen byl roku 1889 a na jeho základech byl postaven dům nový, činžovní. Bydlel zde například tehdejší ředitel Národního divadla Gustaf Schmoranz – prof. C. k. umělecko-průmyslové školy.\n\nZajímavostí je, že při stavbě nového domu na starých základech byla objevena starobylá cihelna s velikou kamennou pecí. Nalezené cihly měly velikost cihel z doby mezi lety 1400 až 1600 – 27,5 × 13 × 7,5 cm. Též zde bylo nalezeno několik pecí na tavení železa.\n\nDům, který nesl název U Kastnerů. Bydlel zde Josef Truhlář, kustod císařské knihovny. Roku 1384 pak byli majiteli Jana (Johanna) a pan Bušek, oba \"věnečníci.\" Dnes je zde restaurace U Nováka. Roku 1903 zde sídlilo Hospodářské sdružení Aga.\n\nDům, kterému se říkalo U Modrého jelínka. Bydlel zde známý pražský uzenář Lufr. Roku 1384 byl majitelem mečíř Jan. Pak koupil dům již dříve zmiňovaný pan Bušek z vedlejšího domu. V 18. století patřil dům rodině Příchovských z Příchovic, následně pak Deymům ze Stříže a v neposlední řadě, Emanuelovi Ubellimu. Dnes obývá dům marketingová agentura a též je v domě kosmetický salon.\n\nSecond hand – obchod textilu a oděvů\n\nDům na rohu ulice V jirchářích a ulice Křemencové patřil svobodnému pánu z Ebenu. Průběhem staletí také patřil pánům z Harrachu či Janu de Clari. Od roku 1789 pak patřil hraběnce Marii Hartmanové z Klaršteinu, rozené Krakovské z Kolovrat. Dnes je v přízemí domu kavárna a obchod s oděvy. V roce 1903 sídlil v tomto domě represář pian, pan Stárek.\n\nTři domy, které kdysi patřily k sobě, a to díky studentskému konviktu, který zde měl koleje Arnošta z Pardubic. Tato kolej postupně koupila všechny tři domy a byli zde ubytovaní studující z vysokých škol. Ředitelem a duší koleje byl ThDr. Vondruška, který byl zároveň farářem v kostele sv. Havla. V domě číslo popisné 144-7 bydlel též Pavel Josef Šafařík. V roce 1903 v domě č.p. 5 sídlil Klub českých turistů.\n\nČinžovní dům\n\nDva domy, na jejichž místě dříve stál pouze jeden, který byl rozdělen na čtyři části a prošel postupně mnoha změnami. Byl to jednopatrový barokní dům s arkýřem a arkádami ve dvoře. Měl tři sochy mouřenínů u schodiště a portál, jehož napodobení dnes můžeme pozorovat u nové budovy.\n\nDomu se říkalo U Hlucháčků, U Doomsů a U Bušpánků – vždy tak podle toho, kdo zde zrovna bydlel. Posledním obyvatelem staré podoby domu byli policejní strážníci, kteří zde měli c. k. kasárna.\n\nJednu ze čtyř částí tohoto obytného komplexu prodal roku 1650 Pavel Lhotský z Libětína mědirytci Janu Kašparovi Doomsovi z Pomerale \"*(Zhotovil černé rytiny dle Škrétových výkresů.)\". Jeho syn Pavel Maxa Hrubec ze Šternfeldu se stal majitelem druhé části domu, které se říkalo U Bušpánku. Koupil ji od špitálu sv. Bartoloměje.\n\nKdyž oba zemřeli, vdova po Pavlu Maxovi majetek přinesla věnem Krystiánovi Flor. Hegerovi, který následně roku 1695 z tohoto komplexu vystavěl nový dům, jehož podobu známe dodnes. Nový dům v dražbě poté roku 1719 zakoupil Engel z Engelflussu. Jeho švagr, rytíř Jan Vilém Příchovský z Příchovic, povýšený toho roku do panského stavu, dům koupil roku 1723.\n\nPo třicetileté válce dům koupil Jiří Antonín Nesslinger ze Šellengrabu z rodu Štýrského. V roce 1769 dům koupil Jan Markv. Koc z Dobrše a Ohrazenice, který byl členem gubernátorské rady. O dva roky později dům koupil Vojtěch, hrabě z Klebelsberka, který byl hejtman novoměstský. A po několika změnách se v domě na dlouhou dobu roku 1803 usadil nejvyšší maršálek království Českého.\n\nDnes jsou z bytového komplexu dva domy, které slouží převážně jako domy činžovní. V přízemí je obchod s potravinami a obchod s wellness produkty.\n\nDům, který nesl název Oppersdorfský či Oprštorfský po Vilému z Oppersdorfu či Oprštorfu, který zde žil. Dům obýval i latinský veršovec Salomon Frencelius z Fridenthalu (1564–1605). Frencelius byl dokonce korunovaný vavřínovým věncem od Rudolfa II. Roku 1787 zde byla vojenská prádelna a sklad lůžek.\n\nDům má vysoký štít do Křemencovy ulice a dnes je zde sídlo několika firem. V přízemí je též obchod s oděvy.\n\nDům, který byl známý především jako dům U Pivoňků. Dříve se jmenoval U Vilímovských podle Viléma Ludvíka Vilímovského z Lichtenberka – pražského zemského geometra. Dům kolem roku 1400 obýval Jan ze Žďáru, který byl oltářníkem v kostele sv. Michala a který odkázal tento dům svým kněžím. Od roku 1696 zde bydlel Vít Pivoňka, který byl mlynářem. Proto se dům jmenoval U Pivoňků. Dnes je dům sídlem Velvyslanectví Spojených států mexických.\n\nDům, který měl jistě spojitost se sousedním domem, neboť v něm sídlil hostinec U 3 pivoněk. Dnes je zde též pohostinství. Jen už to není hostinec, ale pizzerie.\n\nPoslední dům na východní straně ulice dnes funguje jako hotelový komplex dvou hotelů. Dříve to však byla německá evangelická škola a zároveň fara u kostela sv. Michala. Již od 14. století zde bývala farní škola, která tedy přetrvala mnoho staletí. Ve 20. století zde sídlil Husův bohoslovecký seminář, kolej pro studenty Komenského evangelické bohoslovecké fakulty. Budovu vlastní Českobratrská církev evangelická.\n\nTento dům je dnes školičkou u kostela sv. Michala. Bývala zde fara a škola sv. Michala. Při rekonstrukci potrubí v roce 2011 se zde našli ostatky z původního hřbitova, který náležel samotnému kostelu. Vyvrátila se tedy spekulace, že hřbitov se nacházel v místě dnešní zahrady, která je ve dvoře za kostelem. Dům zasahuje i do ulice Opatovická. By postaven již na gotických základech a je více než 700 let starý. Byli zde zřejmě dílny jirchářů a koželuhů. Když v 18. století přišla katolická církev o kostel sv. Michala i o tento dům, kostel i faru koupil jakýsi obchodník a podnikalo se zde až do roku 1945. Společně s podnikáním se tu zabydleli i pražané. Bylo tu odedávna 20 partají, až po rekonstrukci, aby každá partaj měla svoje sociální zařízení, se počet bytů snížil.\n\n"}
{"id": "1368133", "url": "https://cs.wikipedia.org/wiki?curid=1368133", "title": "Okupace Prahy Francouzi, Bavory a Sasy (1741–1742)", "text": "Okupace Prahy Francouzi, Bavory a Sasy (1741–1742)\n\nOkupace Prahy Francouzi, Bavory a Sasy (často označovaná jen jako francouzská okupace Prahy) proběhla v letech 1741–1742 v rámci válek o rakouské dědictví. Válka o země Koruny české vyvrcholila 26. listopadu 1741 dobytím Prahy, hlavního města Českého království.\n\nDůvodem války bylo odmítnutí nástupnictví Marie Terezie a Pragmatické sankce bavorským a saským kurfiřtem a územní nároky pruského krále (a braniborského kurfiřta) Fridricha II. ve Slezsku. Rakousko bylo dosud oslabeno válkami s Turky.\n\nVálky o rakouské dědictví (resp. první slezská válka) začaly v prosinci 1740 vpádem pruského vojska do Slezska, završeným 10. dubna 1741 jeho vítězstvím v bitvě u Mollwitz. Pruský král Friedrich II. si nárokoval Slezsko, Kladsko a část severovýchodních Čech. Ke spojencům Pruska patřila tři bourbonská království Francie, Španělsko a Neapolsko, dále Švédsko a kolínský kurfiřt. V únoru 1741 byla v Drážďanech sjednána protipruská koalice, jejímiž členy se staly Velká Británie, Rusko, Nizozemsko a Sasko. Sasko však koalici brzy opustilo a nárokovalo si nejprve Slezsko, pak Moravu. Saskému kurfiřtovi byla za podporu císařské volby bavorského Karla Albrechta nabídnuta Morava.\n\nFrancouzi se rozhodli podporovat nároky bavorského panovníka na celé Čechy, Horní Rakousy a Tyrolsko. Francie svou pomoc zdůvodňovala poukazem na starší smlouvy; podpořila Bavorsko pouze „dobrovolnickým a pomocným kontingentem“ a většina jejich důstojníků nosila bavorské označení. Faktickým velitelem bavorsko-francouzského vojska však byl francouzský maršál hrabě de Belle-Isle. V létě 1741 vpadla spojená bavorsko-francouzská vojska do Horního Rakouska (v Linci přijal Karel Albrecht hold hornorakouských stavů) a postupovala směrem na Vídeň. \n\nMarie Terezie se mezitím tajně dohodla s Friedrichem II. na odstoupení části Slezska, čímž snad chtěla Friedricha přimět k vojenskému spojenectví, nakonec však dosáhla jen jeho neutrality. Tím si do určité míry uvolnila ruce pro válku s Bavory a jejich spojenci. Bavorský kurfiřt byl změnou pruského přístupu poněkud zaskočen, a tak místo tažení na Vídeň se přiklonil k původnímu francouzskému plánu tažení do Čech. \n\nV říjnu 1741 se bavorsko-francouzská vojska u St. Pöltenu obrátila a zamířila na České Budějovice. U Plzně se potom spojila s dalšími sbory, které táhly do Čech od západu. Od severu přes Lovosice postupovali Sasové.\n\n19. listopadu rozbila u Prahy ležení bavorsko-francouzská vojska, 24. listopadu dorazili i Sasové. Nejvyšší zemští úředníci již předtím Prahu opustili, správu města převzali městští hejtmani a vojenský velitel hrabě Ogilvy. Třikrát byla Praze nabídnuta možnost kapitulace, a přestože pražská posádka byla nedostatečná, ani jednou nebyla nabídka přijata. Město se chystalo na obranu, kromě třech byly zazděny městské brány.\n\nPraha byla dobyta 26. listopadu 1741 po nočním útoku. Útok začal za jasné noci za dělostřelecké podpory předstíraným výpadem proti Strahovské bráně. Současně zaútočili Sasové ze severu proti Bruské (Karlově) bráně, podařilo se jim ztéci hradby a otevřít brány a začali obsazovat Malou Stranu. Zároveň vnikl od východu do města Novou branou v čele svého jezdectva velitel francouzských vojsk maršál de Saxe (Mořic Saský). Sasům se kromě toho podařilo bez boje proniknout ze severu z osady Podbaba přes Bubny po pontonovém mostě na vltavský ostrov Velké Benátky, odkud se dostali k Novoměstským mlýnům. K ránu byla Praha obsazena. Hrabě Ogilvy se na Malé Straně vzdal hraběti saskému. Na Ogilviho rozkaz pak kapitulovala vyšehradská citadela, chránící město z jihu, odkud postupovalo bavorské vojsko. Dobytá Praha musela složit výpalné, aby nebyla vypleněna. Karel Albrecht se již ráno na oslavu vítězství symbolicky zúčastnil mše v kostele Panny Marie Vítězné na Bílé Hoře.\nSasové obsadili Hrad a Malou Stranu, zatímco Vyšehrad dostal francouzskou posádku. Koncem listopadu dorazil do Prahy i maršál Belle-Isle a 1. prosince 1741 se ujal vrchního velení. Formálně byl sice hlavou okupačních sil v Praze vévoda bavorský, avšak de facto byli, navzdory bavorským protestům, vojenskými pány Francouzi a skutečným velitelem města byl pobočník bavorského vévody, francouzský plukovník Francois de Chevert. Saským oddílům velel generál F. A. hrabě Rutovský. Belle-Isle však brzy dojednal jejich odchod z Prahy. \n\nBavorský kurfiřt Karel Albrecht se dne 9. prosince 1741 nechal 400 českými stavy provolat (korunovační klenoty byly už od roku 1620 uloženy ve Vídni) českým králem jako Karel III. Legálním českým panovníkem byla od roku 1740 Marie Terezie, nicméně značná část české šlechty vzdala Karlu Albrechtovi 19. prosince hold. , Svou moc uplatňoval protikrál Karel III. pouze v západní části Čech a v okolí Prahy, a to ještě za finanční a vojenské pomoci Francie. Koncem prosince Prahu opustil, jeho přednostním zájmem bylo zvolení římským císařem.\n\nFrancouzi začali Prahu měnit v pevnost, vylepšovat opevnění, zpevňovali bastiony, stavěli palisády, opravovali příkopy, dokončili systém kasemat na Vyšehradě, budovali nová stanoviště pro děla a připravovali i zaplavení novoměstského příkopu vodou z Botiče. Shromažďovali zbraně, střelivo, potraviny. Vysoké náklady byly vymáhány od stavů, ale i duchovenstva a pražské židovské obce, přičemž z žádostí, příkazů, hrozeb a korespondence je zřejmé, že požadavky nebyly plně uspokojeny. Vztahy obyvatelstva k Francouzům byly jinak vcelku dobré, jednak pro korektní jednání ze strany vojska, a také proto, že pražské obyvatelstvo bylo zklamáno pasivitou vídeňského dvora.\n\nV době, kdy bavorský kurfiřt jako český protikrál ovládal Prahu a západní Čechy, pruský král Friedrich II. porušil dohodu s Marií Terezií, dobyl Olomouc, vtáhl do Čech a v bitvě u Chotusic 17. května 1742 porazil rakouské vojsko Karla Lotrinského. Svá vítězství si pojistil příměřím ve Vratislavi a pak berlínskou mírovou smlouvou z 28. července 1742. Marie Terezie se sice definitivně zřekla většiny Slezska a Kladska, ale Prusko uznalo Pragmatickou sankci a vzdalo se dalších územních nároků. Díky tomu mohla armáda Karla Lotrinského vytáhnout na Prahu. Z českého území se mezitím stáhli Sasové, kteří po vzoru Pruska opustili protihabsburskou koalici.\n\nObléhání Prahy zahájili Rakušané již koncem června 1742. V Praze byla zpřísněna opatření a nakonec i rozpuštěny civilní úřady. Francouzská posádka v Praze v té době čítala (po doplnění sbory z jižních Čech) asi 30 000 osob, zatímco rakouských oblehatelů bylo zhruba 80 000. Bavorský vévoda a maršál Belle-Isle se 2. července 1742 pokusil s hrabětem Königseggem a knížetem Esterházym sjednat podmínky pro vydání města a žádal volný odchod posádky, ale Rakušané trvali na jejím zajetí. V Praze se již citelně projevoval nedostatek zásob. 20. července 1742 Francouzi na jednání nabízeli opuštění Prahy, Chebu a Hluboké, pokud rakouská vojska odejdou z Bavorska. Přestože jak Karel Lotrinský, tak František Štěpán s návrhem souhlasili, Marie Terezie jej zamítla.\n\nPočátkem září 1742 vytáhlo Praze na pomoc francouzské vojsko maršála Mailleboise, které vypudilo generála Khevenhüllera z Bavorska. Většina Rakušanů od Prahy vytáhla proti Mailleboisovi k Plzni, před Prahou byl ponechán pouze sbor generála Festeticze o síle 9000 mužů, což na čas obnovilo možnost zásobování Prahy z venkova, avšak přesto byl nedostatek potravin stále silnější. Francouzský maršál vévoda de Broglie ve snaze pomoci Mailleboisovi učinil výpad z Prahy do Litoměřic, aby se připojil se k Mailleboisově armádě. Část Francouzů zanechal v Litoměřicích, kde se později vzdali Rakušanům, asi polovina se jich vrátila do Prahy. \n\nDalší obležení Prahy, které začalo 2. listopadu 1742, bylo pouhou blokádou města. U Prahy zůstal maršál Kristián z Lobkovic s 20 000 vojáky - Karel Lotrinský a generál Khevenhüller postoupili na linii mezi Lincem a Pasovem, aby kryli před Mailleboisovými vojsky, která mezitím ustoupila do Bavor, přístup k Vídni. V obležené Praze se rozmnožil počet raněných i případy skvrnitého tyfu a úplavice.\n\n25. listopadu 1742 přišel Belle-Isleovi z Paříže tajný rozkaz zachránit posádku ústupem do Chebu. Z původních 49 prořídlých batalionů sestavil 24 nových a v tajnosti připravoval ústup. Předstíral, že chce ve městě přezimovat, a vyhlásil, že se chce zmocnit rakouských zásob na Zbraslavi; soustředil vojsko u Bruské a Strahovské brány a nechal provést klamné pohyby na jiných místech. Od 16. prosince 1742 18 hodin do 6 hodin ráno následujícího dne pak odešlo z města 11 000 pěších a 3000 jízdních vojáků s 30 děly a třemi stovkami vozů. Vojsko s sebou vzalo 40 předních měšťanů jako rukojmí (podle kapitulačních podmínek však bylo jako rukojmí jen 16 osob). Vlivem počasí i útoků obyvatelstva utrpěly jednotky při ústupu do Chebu značné ztráty: Belle-Isle přiznal ztráty 300–400 mužů, avšak c. a k. válečný archiv udává, že ztráty při ústupu k Chebu dosáhly asi výše 1500 mužů a že v Chebu bylo 800 uloženo v nemocnicích a na cestě zůstalo dalších 700–800 mužů. Francouzská posádka v Chebu se poté vzdala rakouským vojákům až 9. září 1743. \n\nBrány byly v následujících dnech po Belle-Isleově ústupu zazděny. K ochraně 2876 nemocných a raněných v nemocnicích byl v Praze ponechán sbor 2000 vojáků pod velením plukovníka de Cheverta.\n\nPlukovník de Chevert odmítl jednat o vzdání na milost a nemilost a prohlašoval, že nebude-li mu umožněn volný odchod, zničí Pražský hrad a město zapálí. Kníže Lobkovic přistoupil proti vůli Marie Terezie na jeho podmínky a 25. (26.?) prosince 1742 byla uzavřena velkomyslná kapitulace o čtrnácti bodech. Jako dar poslal Chevert Lobkovicovi na Zbraslav třicet lahví vína a dostal na oplátku darem tureckého koně s výstrojí. Do 2. ledna pak Francouzi balili svá zavazadla. Marie Terezie později neuznala první bod dohody mezi Lobkovicem a de Chevertem, který stanovil beztrestnost pro přívržence Karla Albrechta, byť hrdelní tresty nakonec zmírnila. \n\nRakouská vojska poté do vyhladovělé Prahy vstoupila 2. ledna 1743. Čechy opustila též bavorská vojska, čímž také skončila vláda Karla III. (Karla Albrechta) jako českého protikrále.\n\n29. dubna 1743 přijela do Prahy Marie Terezie. Po složení přísahy českými stavy byla dne 12. května 1743 slavnostně korunována českou královnou. Do Prahy však přicestovala nejen kvůli korunovaci, chtěla i osobně dohlížet na práci zvláštní dvorské vyšetřovací komise, která měla zdokumentovat činnost významných úředníků a českých stavů za období \"protivlády\". Zvláštní trestní soud zahájil činnost koncem června a zasedal až do pruského vpádu do Čech na podzim 1744. Potrestal okolo 200 osob a vynesl 12 trestů smrti, které však byly poté cestou milosti zmírněny, většinou na internaci a vyhnanství. \n\nKromě vojenských staveb se Francouzi během okupace zapsali do dějin Prahy významnou dopravní stavbou: výstavbou tzv. Pasovské silnice (dnešní Strakonické) propojující po levém břehu Vltavy Prahu se Zbraslaví. Předtím bylo možné spojení pouze horem přes Slivenec, břeh řeky byl neprůchodný. Po roce 1800 byla dobudována jako císařská silnice do Budějovic.\n\nV prosinci 1742 byla v Praze na popud francouzských důstojníků–zednářů založena nejstarší zednářská lóže v českých zemích. Později dostala jméno U tří korun a za další čas U tří hvězd (od roku 1763 přijala oficiální název U tří korunovaných hvězd).\n\nNa bývalém novoměstském morovém hřbitově z let 1713–1716 u kostela Povýšení svatého Kříže na dnešním Žižkově bylo v letech 1741 až 1742 do šachtových hrobů pohřbeno přibližně 6 až 7 tisíc těl zemřelých francouzských vojáků. Hřbitov přestal být používán roku 1784.\n\nK francouzské okupaci Prahy se váže historie vzniku kaple Nalezení svatého Kříže ve Stodůlkách. Podle pověsti ji nechala postavit Marie Terezie na paměť události z roku 1742, kdy vojáci nalezli kovový kříž zarostlý ve špalku, což bylo považováno za zázračnou předvěst vítězství rakouských vojsk nad francouzskými vojsky okupujícími Prahu. Základní kámen byl položen 25. května 1743 za osobní účasti královny Marie Terezie a jejího manžela.\n\n\n"}
{"id": "1368134", "url": "https://cs.wikipedia.org/wiki?curid=1368134", "title": "Dianne van Giersbergen", "text": "Dianne van Giersbergen\n\nDianne van Giersbergen (* 3. června 1985 Liempde, Severní Brabantsko) je nizozemská zpěvačka a hudební skladatelka. Je známá jako zakladatelka nizozemské progresivně metalové skupiny Ex Libris a jako zpěvačka německé symfonicky metalové skupiny Xandria, ze které v září 2017 odešla kvůli zdravotním problémům, způsobených hraním a také kvůli celkové nespokojenosti s organizací v této skupině.\n\nPodobnost s jménem nizozemské zpěvačky Anneke van Giersbergen je pouze náhodná.\n"}
{"id": "1368141", "url": "https://cs.wikipedia.org/wiki?curid=1368141", "title": "Dubai Tennis Championships 2018 – ženská dvouhra", "text": "Dubai Tennis Championships 2018 – ženská dvouhra\n\nŽenská dvouhra Dubai Tennis Championships 2018 probíhala ve druhé polovině února 2018. Do singlové soutěže dubajského tenisového turnaje z kategorie Premier nastoupilo dvacet osm hráček. Obhájkyní titulu byla ukrajinská světová čtyřka Svitolinová. \n\nVzhledem k neúčasti první tenistky světa Caroline Wozniacké, která neobhájila body za finálovou účast předchozího ročníku, se po skončení turnaje do čela žebříčku WTA 26. února 2018 vrátila Rumunka Simona Halepová.\n\nVítězkou se druhý rok v řadě stala nejvýše nasazená Elina Svitolinová, jež ve finále zdolala ruskou hráčku Darju Kasatkinovou po dvousetovém průběhu 6–4 a 6–0. V probíhající sezóně si připsala po triumfu na Brisbane International druhé turnajové vítězství, které představovalo jedenáctý singlový titul na okruhu WTA Tour a druhý obhájený, čímž navázala na Baku Cup 2014. Ukrajinka zvítězila v sedmém finálovém duelu za sebou, s celkovou bilancí finále 11–2. Kasatkinová se ocitla na prahu vyřazení již na cestě do finále, když odvrátila mečboly ve druhém kole Johanně Kontaové a mezi poslední čtveřicí hráček Garbiñe Muguruzaové. Bodový zisk Rusce zajistil premiérový kariérní posun do elitní světové dvacítky, když 26. února 2018 figurovala na 20. místě. \n\nČtyři nejvýše nasazené hráčky obdržely volný los do druhého kola.\n"}
{"id": "1368142", "url": "https://cs.wikipedia.org/wiki?curid=1368142", "title": "Josef Müldner", "text": "Josef Müldner\n\nJosef Müldner, (21. srpna 1880 Libeň – 14. dubna 1954 Praha), byl český prozaik a básník. Je považován za průkopníka české sci-fi literatury.\n\nNarodil se v rodině libeňského lékárníka Josefa Müldnera (1851–1916) a jeho manželky Berty, rozené Schmiedtové (1857–??). U křtu dostal jméno Josef František Bedřich. Měl starší sestru Bertu (1879–??). Studoval na gymnáziu v Křemencové a Truhlářské ulici. Po maturitě roku 1899 složil na filozofické fakultě Karlovy univerzity státní zkoušky a dizertaci obhájil v roce 1906.\n\nBěhem studií (roku 1906) patřil s Romanem Haškem k redaktorům časopisu \"Letáky\". Později se stal členem (i členem výboru) \"Spolku českých spisovatelů beletristů Máj\".\n\nPo studiích byl středoškolským profesorem na gymnáziích v Uherském Hradišti a na Královských Vinohradech a na reálkách v Lounech a na Královských Vinohradech. První světovou válku prožil na srbské a italské frontě, kde setrval do roku 1918. Po návratu učil na vinohradské reálce (později reálné gymnázium) až do roku 1939.\n\nProcestoval řadu evropských zemí, ze sportů se věnoval šermu a jízdě na koni. Podporoval nárok Československa na Slezsko i myšlenku přístupu slovanských národů k Jadranu a Baltskému moři.\n\nJosef Müldner byl dvakrát ženat. Poprvé se oženil s Gabrielou, rozenou Reičovou (1892–??).\n\nDne 25. 8. 1945 se v Horních Mokropsech oženil podruhé, s Marií Suchomelovou.\n\nSvůj názor o úpadku české literární kritiky vyjádřil v polemice \"Kritika kritiky\" slovy, že kritika „...je řemeslným zneužíváním svobody slova.“\n\nJosef Müldner přispíval do řady deníků a časopisů jako \"Světozor\", \"Zlatá Praha\" a dalších. Často přispíval zejména do časopisu \"Zvon\".\n\n\n1935)\n\n\nVe \"Zločinu doktora Modrana\" předvídal Josef Müldner tragickou migrační vlnu v důsledku klimatických změn. Nikoliv však z jihu na sever jako důsledek nedostatku vody a jiných příčin, ale ze severu na jih, kdy lidé prchají do Afriky před vlhkem a mrazem, rozšiřujícími se od severu po Evropě. Román se odehrává v Praze roku 1999.\n\n\n\n\nPodle vlastních údajů měl být Josef Müldner potomkem Petra Milnera z Milhauzů, člena stavoského direktoria během českého stavovského povstání. Věnování \"„Památce svého předka Petra Myldnera z Mylhausů...“\" uvedl v románu \"Zločin doktora Modrana\", upravil však pravopis jména údajného předka do formy, která se v odborné literatuře nevyskytuje, ale je bližší pravopisu jeho vlastního příjmení.\n\nPísemné pozůstalosti dalšího představitele rodu Milnerů věnoval Josef Müldner publikaci \"Jan Myllner z Milhauzu – Dopisy a činnost úřední, Díl I. a II.\"\n\n"}
{"id": "1368143", "url": "https://cs.wikipedia.org/wiki?curid=1368143", "title": "PBXN-109", "text": "PBXN-109\n\nPBXN-109 je vojenská trhavina používaná pro plnění běžných bomb (např. Mark 82) především americkou armádou a námořnictvem, kde nahrazuje dříve používaný tritonal 80/20 (TNT/hliník v poměru 80:20 hm. %). Skládá se z 64 % hexogenu (obecně ve formě I-RDX a podobných analogů, čili méně citlivých krystalových forem RDX), 20 % práškového hliníku a 16 % polymerního systému na bázi HTPB, DOA a IPDI. Stejně jako jiné výbušniny na bázi HTPB s přídavkem hliníku má formu šedé polotvrdé hmoty (přibližně srovnatelné s velmi hustým molitanem). Do bomb se plní odléváním. Citlivost na náraz je podobná jako u tritonalu, avšak citlivost na zahřívání a požáry a z ní plnoucí detonace je nižší. Celkový výkon výbušniny je nepatrně vyšší než u tritonalu a přibližně o 20 % vyšší než u TNT (v závislosti na použité metrice). Detonační rychlost je kolem 7600 m/s, detonační tlak P je kolem 205 kbar a hustota je 1,656 g/cm.\n\nVzhledem k relativně vysokému obsahu práškového hliníku lze klasifikovat PBXN-109 jako termobarickou (TBX, přesněji EBX) výbušninu. Část tlakové vlny je tedy generována rychlým hořením práškového hliníku v zahřáté směsi produktů detonace hexogenu a okolního vzduchu. Zatímco nálož PBXN-109 detonuje během setin milisekundy (7,6 cm vrstva nálože každou 1/100 000 sekundy), tak explozivní hoření vyvržených částeček hliníku trvá řádově milisekundy, je tedy asi 100× pomalejší a nezvyšuje brisanci..\n\nPBXN-109 se mimo jiné používá v náložce na explozivní překonávání dveří Simon v množství 120 nebo 150 g.\n"}
{"id": "1368145", "url": "https://cs.wikipedia.org/wiki?curid=1368145", "title": "Josef Fuchs", "text": "Josef Fuchs\n\nJosef Fuchs (13. ledna 1894 Praha – 5. února 1979 Praha) byl český architekt a stavitel.\n\nV letech 1916 až 1920 vystudoval Vysokou školu uměleckoprůmyslovou v Praze, kde ho vedl Jože Plečnik, který své studenty vedl k tvorbě v duchu tradicionalismu, jenž sám preferoval. Fuchs ovšem tento styl brzy opustil a věnoval se moderně.\n\nPočátkem dvacátých let 20. století, roku 1921, se na dva roky stal pracovníkem Pražského vzorkového veletrhu, který byl o rok dříve založen. Po odchodu z této společnosti se osamostatnil. Roku 1924 dostal nabídku, aby se zúčastnil architektonické soutěže na výstavbu areálu veletržních paláců. Výzvu přijal a navrhl objekt se dvěma vnitřními dvoranami, kterému hodnotící komise udělila třetí místo. Pro druhé kolo soutěže ale komise Fuchsovi doporučila, aby se spojil s architektem Oldřichem Tylem a podali společný návrh. Fuchs tak učinil a společný návrh Fuchse s Tylem nakonec komise vybrala k realizaci.\n\nVedle Veletržního paláce navrhl Fuchs ještě například zimní stadion Štvanice, ozdravovnu a vily či rodinné domy.\n\n\n"}
{"id": "1368146", "url": "https://cs.wikipedia.org/wiki?curid=1368146", "title": "Wayne Lotter", "text": "Wayne Lotter\n\nWayne Lotter (4. prosince 1965, Johannesburg, Jihoafrická republika – 16. srpna 2017, Dar es Salaam, Tanzanie) byl jihoafrický ochránce přírody. Angažoval se zejména v boji proti zabíjení slonů kvůli obchodu se slonovinou.\n\nVystudoval ochranu přírody, pak začal pracovat jako strážce Krugerova národního parku. V roce 2009 se rozhodl založit nevládní organizaci Nadaci PAMS (\"PAMS Foundation\"), jejímž cílem byl boj proti pytláctví. Přestěhoval se pak do města Arusha v Tanzanii, regionu, kde bylo pytláctví zvlášť rozšířené. Nadace cvičila další strážce a financovala vzdělávací programy. \n\nJako viceprezident Mezinárodní federace strážců (\"International Ranger Federation\") Lotter kritizoval pasivitu úřadů v boji proti pašeráctví. Od roku 2012 spolupracoval s nově vzniklým tanzanským útvarem pro vyšetřování závažných trestných činů (NTSCIU), který začal vystupovat proti pytlákům a překupníkům na státní a mezinárodní úrovni. Útvaru se podařilo dopadnout přes 2000 pytláků. \n\nLotter dostával mnoho výhrůžek smrtí. Dne 16. srpna 2017 přiletěl do Dar es Salaam v Tanzanii a z letiště odjel vozem taxi. Po několika minutách jízdy jej však zablokoval jiný osobní vůz se dvěma muži. Jeden z nich střelil Lottera do hrudníku, zásah byl smrtelný. \n\nJeho vraždu odsoudila řada osobností z oboru i politiků. \"„Kromě mafiánů proti němu stáli i zkorumpovaní vysoce postavení vládní úředníci, kterým se nelíbilo, že jim díky jeho práci ubývaly peníze,“\" komentovala jeho smrt bioložka Jane Goodall.\n\n"}
{"id": "1368147", "url": "https://cs.wikipedia.org/wiki?curid=1368147", "title": "Hungarian Ladies Open 2018 – ženská dvouhra", "text": "Hungarian Ladies Open 2018 – ženská dvouhra\n\nŽenská dvouhra Hungarian Ladies Open 2018 probíhala ve druhé polovině února 2018. Do singlové soutěže budapešťského tenisového turnaje nastoupilo třicet dva hráček. Obhájkyní titulu byla maďarská tenistka Tímea Babosová, kterou ve druhém kole vyřadila Němka Mona Barthelová.\n\nVítězkou se stala 23letá nenasazená Belgičanka Alison Van Uytvancková, jež ve finále zdolala 28letou slovenskou turnajovou jedničku Dominiku Cibulkovou po třísetovém průběhu 6–3, 3–6 a 7–5. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. Bodový zisk Van Uytvanckovou 26. února 2018 posunul ve světové klasifikaci WTA o třicet míst výše na 50. příčku, devět pozic za kariérním maximem. V předchozí části sezóny 2018 přitom Belgičanka vypadla na třech turnajích v prvním kole a jediných vítězství dosáhla ve dvou kvalifikacích a jednom utkání Fed Cupu. Cibulková nastoupila k dvacátému finálovému duelu a podvanácté z něj odešla poražena. \n"}
{"id": "1368148", "url": "https://cs.wikipedia.org/wiki?curid=1368148", "title": "Raoul de Cambrai", "text": "Raoul de Cambrai\n\nRaoul de Cambrai (konec 12. století) je francouzský středověký hrdinský epos, jeden z tzv. \"chansons de geste\". Společně s eposem \"Chanson de Bernier\" (\"Píseň o Bernierovi) \" z počátku 13. století patří do regionálního \"Severofrancouzského cyklu\". Protože se zabývá bojem o léno zaviněném zvůlí panovníka (v tomto případě Ludvíka IV.), bývá někdy řazen do \" Cyklu Doona Mohučského\".\n\nRaoul de Cambrai je, podobně jako mnoho dalších regionálních písni, obrazem krize tehdejší společnosti, která je zdevastována nesmyslnými a krutými feudálními válkami, ve kterých nemůže nikdo zvítězit.\n\nObsah písně je založen na skutečné historické události, kterou popisuje ve svých \"Annales\" (\"Letopisy\") kronikář Katedrály Notre-Dame v Remeši Flodoard (asi 893–966). Ten líčí, jak roku 943 za vlády Ludvíka IV. se Raoul de Cambrai rozhodl po smrti hraběte z Vermandois Herberta získat silou jeho panství a byl přitom zabit. Touto událostí byl údajně inspirován truvér z Laonu Bertholais, očitý svědek popsaných událostí.\n\nNa dnes ztracené Bertolaisově verzi je založena první část písně, která je považována za klasickou \"chanson de geste\". Druhá část, \"Chanson de Bernier\" (\"Píseň o Bernierovi\",) byla doplněna na počátku 13. století, je záměrně napsána v archaických asonancích a obsahem se blíží rytířskému románu. Někdy je považována za samostatné dílo, někdy za součást písně Rauol de Canbrai.\n\nPo smrti Raoulova otce Raoula Taillefera dá král Ludvík jeho léno, Cambrai, Giboinovi de Mons. Opomenul přitom nejen Raoula, ale i jeho matku a vdovu Aalais, vlastní sestru, kterou nutí do sňatku s Giboinem. Raoulův poručník, arraský hrabě Guerri le Sor, vymáhá na králi pro Raoula jiné léno. Raoul se objeví u královského dvora společně se svým panošem Bernierem a požaduje jako náhradu za Cambrai hrabství Vermandois, které však drží čtyři synové zemřelého hraběte Herberta. Slabošský Ludvík Raoulův požadavek akceptuje s tím, že si léno musí vybojovat. Vinou krále tak začne feudální válka, kterou Raoul vede krutě a bezohledně, žene se od násilí k násilí, které jej strhne do konečné záhuby. Bernier mu stojí věrně po boku, ačkoliv je nemanželským synem jednoho z Herbertových synů. V jeho nitru tak probíhá svár mezi pokrevními svazky a vazalskou věrností. Když však Raoul zapálí klášter v Origny a nechá v něm uhořet všechny jeptišky včetně abatyše, která je Bernierovou matkou, Bernier to považuje za skutek, který jej vazalské věrnosti zbavuje. Uchýlí se do Vermandois a v následující bitvě u Origny pak Raoula zabije. Tím končí první část písně.\n\nV druhé části, nazývané \"Chanson de Bernier\" (\"Píseň o Bernierovi\"), válka pokračuje. Guerri se vrací do Cambrai s mrtvým Raoulem a nedospělý syn Aalaisiny dcery Gautier přísahá pomstu za svého strýce. Po čtyřech letech se obě strany setkají na Ludvíkově dvoře a při hostině se na sebe vrhnou. Zásluhou Aalais je nakonec sjednáno příměří a mír je zpečetěn sňatkem Berniera s Guerriho dcerou. Následuje několik Bernierových dobrodružství připomínajících svým obsahem rytířský román (únos jeho manželky, saracénské zajetí atp.) Po letech klidného žiovta se Bernier vydá s Guerrim na použ do Santiaga de Compostely. Při návratu přes Origny si Guerri vzpomene na Raoulovu smrt a Berniera zabije. Bernierův syn Julien přísahá pomstu a krvavý konflikt tak přechází na další pokolení. Julien se svými bratry oblehne Guerriho v jeho městě Arrasu a v těchto bojích padne Gautier. Guerri prchne z obleženého města a zmizí.\n\n"}
