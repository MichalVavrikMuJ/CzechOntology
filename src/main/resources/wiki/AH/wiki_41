{"id": "1250622", "url": "https://cs.wikipedia.org/wiki?curid=1250622", "title": "Alexander Bellu", "text": "Alexander Bellu\n\nAlexander Bellu (* 31. května 1987 Tempio Pausania, Itálie) je český politik, v letech 2014 až 2018 zastupitel hlavního města Prahy, od června do listopadu 2018 starosta městské části Praha 3 (předtím v letech 2014 až 2018 místostarosta) a od roku 2016 expert ODS pro digitální společnost a e-government. Na sociálních sítích publikuje jako Mapa dopravního teroru.\n\nNarodil se v roce 1987 v Tempio Pausania na Sardinii v Itálii. Jeho matkou je Češka, otec Ital. S rodiči žil v Miláně a po jejich rozvodu se s matkou přestěhoval na pražský Žižkov. Tam žije dodnes.\n\nVystudoval Česko-italské jazykové gymnázium, kde během středoškolských let spoluzaložil spolek Carta di Cividale, který rozvíjí mezinárodní studentskou spolupráci a výměnu zkušeností. Absolvoval Husitskou teologickou fakultu Univerzity Karlovy, bakalářské obory teologie a filosofie a psychosociální studia a magisterský obor sociální a charitativní práci.\n\nPracoval mimo jiné jako tlumočník pro Italsko-českou smíšenou obchodní a průmyslovou komoru. V průběhu studií na univerzitě začal podnikat v oblasti módy. Jeho společnost se stala výhradním dodavatelem italské značky Nero Giardini pro Českou republiku.\n\nVedle češtiny mluví italsky, španělsky, anglicky a na základní úrovni německy. Na univerzitě studoval i hebrejštinu, aramejštinu, latinu a starořečtinu.\n\nV roce 2006 vstoupil do Občanské demokratické strany. Od roku 2014 byl zastupitelem Hl. m. Prahy, kde pracoval ve výboru pro Smart Cities, a dále byl místostarostou Prahy 3, kde byl pověřen agendou Smart Cities, strategického plánování, majetku, kultury a zahraničních vztahů. Dne 12. června 2018 byl zvolen starostou městské části Praha 3 poté, co byla z funkce odvolána předchozí starostka Vladislava Hujová.\n\nV komunálních volbách v roce 2018 obhajoval za ODS post zastupitele hlavního města Prahy (figuroval na 20. místě kandidátky), ale neuspěl. Obhájil však post zastupitele městské části Praha 3, kde byl z pozice člena ODS lídrem kandidátky subjektu \"„Koalice pro Prahu 3 – ODS, KDU-ČSL, Svobodní“\". Dne 20. listopadu 2018 jej však na postu starosty městské části vystřídal Jiří Ptáček.\n\nVe volbách do Evropského parlamentu v květnu 2019 kandidoval na 19. místě kandidátky ODS, ale nebyl zvolen.\n"}
{"id": "1250624", "url": "https://cs.wikipedia.org/wiki?curid=1250624", "title": "R136", "text": "R136\n\nR136 (\"Radcliffe 136\", formálně označována jako RMC 136 podle katalogu Magellanových oblak Radcliffovy observatoře) je nakupení tisíců horkých modrých hvězd ležících v centrální oblasti otevřené hvězdokupy NGC 2070, která se nachází ve středu mlhoviny Tarantule severovýchodní části Velkého Magellanova oblaku. Jedná se o nejhmotnější a nejvíce horké známé hvězdy ve vesmíru, rodící se z prachu a plynového kokonu, jehož složení sestává dominantně z ionizovaného vodíku. \n\nV rámci původní klasifikace hvězdokupa nepředstavovala definitivně zařazený stelární objekt a byla katalogizována pod označením HD 38268 a jako Wolf-Rayetova hvězda Brey 82. Následně došlo ve spektrální klasifikaci k jejímu začlenění do třídy O. Předpokládá se, že vzhledem k vysoké hustotě mladých hvězd dojde v průběhu miliard let k její transformaci v kulovou hvězdokupu o nízké hmotnosti.\n\nR136 emituje většinu energie, která činí Mlhovinu Tarantule viditelnou. Odhadovaná hmotnost hvězdokupy je 450 000 M. R136 má přibližně 200krát vyšší hvězdnou hustotu než typická asociace Cygnus OB2. Průměr centrálního nahromadění hvězd dosahuje okolo 2 pc, ačkoli celá hvězdokupa NGC 2070 je mnohem větší.\n\nPředpokládá se, že stáří R136 činí méně než dva miliony roků. Žádná z hvězd není výrazně vyvinutá a o žádné se neuvažuje, že vybuchla jako supernova. Nejjasnější zástupci patří mezi WNh hvězdy a modré obry spektrálního typu O. V nakupení naopak chybí červení veleobři, či modří hyperobři. Na periferii byl zaznamenán malý počet hvězd třídy B, ovšem méně hmotných a s menším zářivým výkonem.\n\nR136a je jasné jádro ve středu R136.\n\nV září roku 2001 astronomové Philip Massey, Laura R. Pennyová a Julia Vukovichová objevili v R136 hvězdu k danému datu považovanou za nejhmotnější známou ve vesmíru. Patří do spektrální třídy O3 jako jedna ze složek spektroskopické a zákrytové dvojhvězdy R136-38. Hmotnost větší hvězdy v tomto páru byla určena na 56,9 ± 0,6 M, její průměr pak na cca devětkrát větší než průměr Slunce (t.j. asi 12,6×10 km), její povrchová teplota činila 50 000 K. Slabší složkou dvojhvězdy je hvězda spektrální třídy O6 s průměrem 6,4 slunečních průměrů a teplotou 42 000 K. Oběžná doba činí tři dny a devět hodin.\n"}
{"id": "1250626", "url": "https://cs.wikipedia.org/wiki?curid=1250626", "title": "Madona svatotrojická", "text": "Madona svatotrojická\n\nObraz Madony svatotrojické (kolem r. 1410) je nejstarším deskovým obrazem dochovaným v Českých Budějovicích a jedním z nejstarších známých gotických obrazů s malovaným rámem. Je vystaven ve stálé expozici Alšovy jihočeské galerie v Hluboké nad Vltavou.\n\nDílo pochází z pražské malířské dílny. Původní umístění není známo, ale je pravděpodobné, že do jižních Čech se obraz dostal až za husitských válek. Ikonografie malovaného rámu napovídá, že mohl být určen pro oltář zasvěcený kultu „sv. Pěti bratří mučedníků“ a českých patronů, např. v kostele sv. Václava ve Staré Boleslavi. Roku 1796 ho zakoupil krumlovský barvíř Jakub Pechtl od Veroniky Fischerové a roku 1811 ho daroval do špitálního kostela sv. Trojice v Českých Budějovicích. Koncem 19. století byl obraz výměnou za kopii darován Městskému muzeu v Českých Budějovicích. Roku 1953 byl převeden do sbírek Alšovy jihočeské galerie v Hluboké nad Vltavou.\n\nMalba temperou a zlacení na křídovém podkladu. Střed obrazu tvoří deska ze smrkového dřeva 69 × 48 cm, potažená plátnem. Na zadní straně desky je malba napodobující vzácný kámen. Malovaný rám z lipového dřeva má rozměry 96 × 75,5 × 4,5 cm. Obraz byl neodborně restaurován koncem 19. století (B. Čurn). Další restaurování provedl A. Bělohoubek (dílna Společnosti vlasteneckých přátel umění Praha) a Bohuslav Slánský (1957, Praha).\n\nMarie, zobrazená jako korunovaná královna nebes, je oblečena do modrozeleného pláště s červeným rubem. Na prsou, kde je plášť sepjat zlatou agrafou, se zachovaly stopy po připevnění relikviáře. Její pravá ruka, zahalená pláštěm, podpírá tělo nahého Ježíška. Levá ruka dítě přidržuje pod rameny. Na hlavě má bílou roušku s ozdobným lemem. Koruna s namalovanými drahokamy je součástí zlaceného pozadí, zdobeného puncováním. \n\nPolopostava korunované Panny Marie s Ježíškem je věrnou kopií staršího obrazu milostné Madony, Madony roudnické (1385–1390), ale vykazuje již známky ustáleného krásného slohu. Oproti předloze jí chybí hlubší šerosvitná modelace a tváře se jeví plošnější. Pro plášť roudnické madony byl jako pigment užit vzácný lapis lazuli, který zachoval svou jasnou ultramarínovou modrou barvu. U pozdějších kopií byl místo něj použit azurit, který se stárnutím mění v malachit a získává modrozelený odstín.\nNa levé svislé liště rámu jsou shora postavy sv. Jakuba, sv. Václava a sv. Barbory, na pravé liště shora sv. Filip, sv. Vít a sv. Kateřina. Na horní liště rámu jsou zleva polopostavy sv. Pavla, skupina českých světců (Pět bratří?) v čele se sv. Václavem a sv. Vojtěchem a vpravo od nich sv. Petr. Na dolní liště jsou zleva polopostavy světic sv. Uršuly, sv. Doroty a sv. Apoleny. Rozvržení kontur a linií je v podkladové vrstvě vyryto nebo nakresleno šedou barvou. Drapérie jsou provedeny zářivými světle modrými, červenými, olivovými a modrozelenými pigmenty. Podmalby stínů bílých roušek a inkarnátů jsou hnědé. Pozadí je zlacené a zdobené puncováním a rozvilinovým ornamentem (dolní lišta).\n\nV postavách zemských patronů a kvalitě malby spatřují historikové umění těsnou souvislost s rámem svatovítského Veraikonu (po r. 1400), ale nepředpokládají vznik v téže dílně. Spojujícím prvkem je typika postav (sv. Václav, sv. Vít) a zahrocující se svislé klikaté záhyby drapérií zvýrazněné podél okraje bílou linkou. Podle Matouše vyobrazení postav na rámu spojuje konzervativní (byzantinizující) sloh konce 14. století s vlivem díla Mistra Třeboňského oltáře v manýristickou formu typickou pro dobu kolem roku 1410.\n\n"}
{"id": "1250629", "url": "https://cs.wikipedia.org/wiki?curid=1250629", "title": "Mount Mitchell", "text": "Mount Mitchell\n\nMount Mitchell je nejvyšší hora Appalačského pohoří. Má nadmořskou výšku 2 037 m. Je součástí pohoří Blue Ridge Mountains, respektive její části \"Black Mountains\". Mount Mitchell leží na severovýchodě Spojených států amerických, ve státě Severní Karolína. Je nejvyšší horou ve Spojených státech východně od řeky Mississippi.\n"}
{"id": "1250635", "url": "https://cs.wikipedia.org/wiki?curid=1250635", "title": "Doudlebská archa", "text": "Doudlebská archa\n\nDoudlebské archa je soubor tří oboustranně malovaných desek, které byly součástí křídlového oltáře z roku 1494, jehož střed patrně tvořila skříň se sochou Piety, dosud umístěné v kostele sv. Vincence v Doudlebech. Tento neúplně zachovaný oltář je nejkvalitnějším souborem pozdně gotických maleb ve sbírce Alšovy jihočeské galerie v Hluboké nad Vltavou.\n\nDoudleby byly sídlem děkanátu již od roku 1143. Pochází odtud Madona doudlebská (1440, Národní galerie v Praze). Desky oltáře byly užity jako výplň varhanní skříně ve farním kostele sv. Vincence (dostavěn 1494) a nalezeny při její opravě. Odtud se dostaly do sbírky Antonína Matouše. Roku 1890 je od něj zakoupilo Městské muzeum v Českých Budějovicích a roku 1953 byly převedeny do sbírky Alšovy jihočeské galerie v Hluboké nad Vltavou.\nTři oboustranně malované dřevěné desky o rozměrech 103 x 94, 94 x 93 a 94 x 95 cm. Jedno z křídel oltáře chybí, ostatní byla druhotně seříznuta. Malba temperou na křídovém podkladu s detailní černou podkresbou. Barevná vrstva je na několika místech poškozena a nahrazena retušemi. Restaurovali Johann Wodiczka (1923), Bohuslav Slánský (1936) a Ludmila Slánská (1949).\n\nOltářní křídla, ukazující výjevy z Mariina života, patrně doplňovala v kostele dodnes zachovanou řezanou sochu Piety, která tvořila střed oltáře. Na zavřených křídlech jsou pašijové náměty. Dvojice desek po obou stranách oltářní skříně byly podle Pešiny uspořádány následovně (shora dolů, zleva doprava):\nVe scéně Narození Páně leží dítě na hromádce sena ve tvaru mandorly na holé zemi mezi Marií a Josefem. Klečící Panna Maria s rukama v údivném gestu má svatozář vyznačenou jednoduchou rytou kruhovou linií. Mačkané záhyby Mariina pláště odpovídají dobovým grafickým předlohám. V pozadí okny nahlížejí pastýři. Vpravo je most s gotickou věží a hradby města Betlém, okno ve stěně zřícené chýše je románské .\nPanna Marie spočívá na nízkém diagonálně postaveném loži a pravou rukou se dotýká svíce. Obklopuje ji dvanáct apoštolů, z nichž vyniká vlevo sedící sv. Ondřej s knihou v bohatém červeném plášti, apoštol s kadidelnicí v růžovém plášti a za ním stojící sv. Bartoloměj s odvráceným obličejem. Apoštol Petr v bílé albě a zlatém pluviálu sepnutém sponou stojí za hlavou Panny Marie. Také oděvy ostatních apoštolů jsou zhotoveny z drahých látek, v nichž se uplatňuje zlatá barva a brokátový vzor. Nešetrným seříznutím horní části desky byly poškozeny některé tváře. Na lemu pláště apoštola Ondřeje je uveden letopočet 1494.\nHolubice, představující Ducha svatého, se vznáší v okně, jehož výklenek je ozdoben tordovanými sloupky a soškami Archanděla Gabriela a Panny Marie a propojuje tak výjev se Zvěstováním. Panna Marie s rozevřenou knihou sedí uprostřed mezi dvanácti apoštoly, oděná do zlatého šatu a modrého pláště, s hlavou zavinutou v bílé roušce. Stínování oděvů je místy doplněno šrafurou.\n\nJežíš, obklopen apoštoly, sedí za stolem s obětním beránkem, chlebem a vínem. Po jeho pravici je sv. Petr, pod levou rukou v zeleném plášti odpočívající sv. Jan Evangelista. Jidášovi, který sedí naproti němu, podává hostii jako symbol mešní nekrvavé oběti. V pozadí okna s průhledem do skalnaté krajiny.\nObraz zachycuje páté zastavení křížové cesty, kde Kristovi, který pod tíhou kříže klesl na koleno, pomáhá Šimon Kyrénský. Za ním stojí Panna Maria a sv. Jan. Malý chlapec, nesoucí kyj, dělá na Krista posměšný posunek. Voják v přilbici a žlutém kabátci, který drží provaz uvázaný kolem Kristova pasu, nese v levé ruce hřeby, jimiž bude přibit na kříž. Biřic v brnění a s kopím drží Krista za vlasy. Krajina v pozadí je kamenitá a pustá.\nUkřižování s jedním křížem ve tvaru T a osmi stojícími figurami je zasazeno do kopcovité krajiny s opevněným městem (Jeruzalém) uprostřed. Ježíš je vyobrazen s vlající bederní rouškou a mohutnými prameny krve prýštícími z ran. Na levé straně stojí v popředí Panna Maria podpíraná sv. Janem a odvrací tvář. Provázejí ji dvě Marie. Na opačné straně stojí setník v zeleném plášti s rudou podšívkou a stříbrném brnění, který se opírá o meč a pravou rukou ukazuje na Mesiáše. V pozadí je vidět kopí, kterým Longin probodl Ježíšův bok.\n\nOltář pochází z jihoněmecké malířské dílny (Norimberk) a je ovlivněn nizozemskou malbou. Nápadná kresebnost obrazů je vysvětlována rozsáhlým využitím grafických předloh různých autorů (Martin Schongauer, Monogramisté E.S., FVB, AG, Václav Olomoucký, Israhel van Meckenem, Alaert du Hamel). Téměř všechny figurální typy lze odvodit z okruhu dílny Michaela Wolgemuta, zejména z jeho oltářů ve Zwickau a Straubingu. S Wolgemutem se autor shoduje také zálibou v brokátových látkách a vynecháním svatozáří (s jedinou výjimkou u Marie ve výjevu Narození Páně).\nPostavy jsou vyobrazeny v bohatých oděvech odpovídajících dobové nizozemské módě. Komunikují pohledem a gesty rukou mezi sebou a obracejí se také k divákovi. Předností díla je síla výrazu a citové zaujetí námětem. Některé typy tváří se opakují. Na pozadí jsou konstrukce interiérů nebo pohledy do imaginární krajiny se skalami, horami a budovami, doplněné detaily odpozorovanými z přírody.\n\n\n"}
{"id": "1250637", "url": "https://cs.wikipedia.org/wiki?curid=1250637", "title": "Horní Dlouhá Loučka (zámek)", "text": "Horní Dlouhá Loučka (zámek)\n\nZámek Horní Dlouhá Loučka v Dlouhé Loučce na Olomoucku pochází z počátku 18. století.\n\nJde o volně stojící dvoupatrovou budovu obdélného půdorysu s bočními křídly, se sedlovou a mansardovou střechou, krytou dříve břidlicí. Barokní zámek byl před rokem 1838 rozsáhle klasicistně přestavěn a v letech 1838–1839 doplněn o empírovou kapli sv. Alžběty (s půlkruhovým kněžištěm a lodí na obdélném půdoryse), přiléhající k severnímu nárožnímu útvaru.\n\nV roce 2014 z něj byla sňata památková ochrana, chráněn je nadále již pouze park a ohradní zdi. V dubnu 2017 se v délce několika desítek metrů zřítila jedna z hlavních zdí.\n\nV roce 1623 získal Řád německých rytířů hrad Sovinec s Horní Dlouhou Loučkou. V roce 1707 získal i Dolní Dlouhou Loučku a obě obce spojil v jednu. Vedle několika dalších patřila do sovineckého panství také tvrz v Horní Dlouhé Loučce. Tu v druhé polovině 17. století přebudovali rytíři na barokní zámek.\n\nPůvodně barokní zámek nechal v letech 1708–1709 vystavět velmistr Řádu německých rytířů Franz Ludwig z Beirheimu. Podélně orientovaný zámek sloužil správě panství, seminaristům i jako nemocnice pro Řád německých rytířů - Německý řád.\n\nZa napoleonských válek sloužil zámek jako lazaret, disponující 600 lůžky. Kolem roku 1830 byl klasicistně upraven a o devět let později k němu byla přistavěna novobarokní kaple sv. Alžběty.\n\nJako lazaret sloužil i za první světové války. Svou špitální náplň zde Německý řád demonstroval přeměnou zámku v nemocnici. Z příkazu velmistra Řádu arcivévody Evžena byl dán k dispozici nemocným a raněným vojákům jako záložní vojenská nemocnice (Hoch- und Deutschmeister schloss - Reservespital) pod vedením místního vrchnostenského lékaře Dr. Adolfa Baldriana. Asistoval mu Dr. Schmitz z uničovské nemocnice. Již v listopadu 1914 přišli první ranění a nemocní. V lednu 1915 zde byla zřízena zmíněná vojenská rezervní nemocnice. Počet pacientů často přesahoval 100 osob. Ošetřovatelskou péči zastávalo pět německých řádových sester, jejichž horlivá, obětavá činnost udělala na Dr. Schmitze ten nejlepší dojem. Ač jinověrec, zasadil se pro povolání sester Německého řádu do uničovské nemocnice. V letních měsících zde pak bylo ubytováno až 2000 vojáků.\n\nKoncem 19. století kolem zámku vznikl asi dvouhektarový park. Původně se část parku využívala jako zeleninová zahrada a nechyběla zde ani oranžerie. Později byl park upraven do anglického stylu. V té době sloužil i raněným vojákům, kteří zde pobývali. Rostou zde místní dřeviny i exotické či méně obvyklé stromy. Našli bychom tady například jinan dvoulaločný, katalpu trubačovitou, liliovník tulipánokvětý a další stromy a keře. Zámecký park dnes slouží díky vybudovanému pódiu místním oslavám pod širým nebem. Od roku 2015 je možné zde sportovat na discgolfovém hřišti.\nPo roce 1918 byl zámek upraven na rezidenci kardinála a olomouckého arcibiskupa Lva Skrbenského z Hříště po jeho abdikaci.\n\nV letech 1920–1923 býval v zámku prázdninový tábor českých dětí z Olomouce. V roce 1922 otevřely sestry Německého řádu v 1. a 2. patře zámku školu domácího hospodářství, která zde existovala až do Velikonoc 1939. V lednu 1925 byla v 1. patře severního pavilonu v sousedství zámecké kaple otevřena z podnětu řídícího učitele mateřská škola vedená jednou z řádových sester od roku 1939 do roku 1945.\n\nZa 2. sv. války byl zámek řádu zkonfiskován nacisty a řád jako takový zrušen. Byl zde zřízen zajatecký důstojnický tábor VIII H/H, kde byli v letech 1940–1942 umístěni převážně francouzští váleční zajatci, podobně jako na blízkém hradě Sovinci. Byli mezi nimi i nadaní výtvarníci, kteří zámek vyzdobili nástěnnými malbami al secco (hlinitými barvami na suchou omítku) kolem roku 1941. Zajatci chodili také na pobožnosti do zámecké kaple. V zámku bylo internováno v závěrečných letech války několik amerických vojáků, pravděpodobně sestřelených letců.\n\nPo válce zde Německý řád opět působil, ale z důvodu státního zásahu proti klášterům, se 29. dubna 1950 musely sestry přestěhovat do mateřské školy.\n\nPozději byl objekt znárodněn a sloužil mnoha různým účelům. V roce 1962 byl zámek prohlášen kulturní památkou a byl ve vlastnictví státu. Své sklady tu měl později velkoobchod obuvi Svit Gottwaldov. V prosinci roku 1985 komplex vyhořel. Požár nepostihl novobarokní kapli sv. Alžběty. Velkoobchod zámek provizorně zastřešil, od té doby zámek chátral. Postupně odtud mizely balustrády, mříže a další vzácné věci. V roce 1990 získal budovu soukromý majitel, od roku 1996 ji převzal velkoobchod obuvi.\n\nPamátka vystřídala několik majitelů např.\n\nZámek byl nabízen obci za symbolickou jednu korunu. Zastupitelstvo však návrh odmítlo s tím, že jen náklady na částečnou demolici zámku převyšují roční rozpočet obce. Majitel zámku později požádal Ministerstvo kultury, aby zámek vyškrtlo ze seznamu nemovitých kulturních památek, čemuž bylo 28. dubna 2014 vyhověno.\n\nZámku, který se nevzpamatoval z následků požáru, hrozí zřícení nebo zbourání, a patří tak k nejohroženějším v České republice. V dubnu 2017 se v délce několika desítek metrů zřítila jedna z hlavních zdí. Zchátralý zámek nakonec přece jen získala obec. V roce 2019 byla dokončena studie, podle které by v objektu mohly vzniknout startovací byty a byty s pečovatelskou službou. Náklady na tuto investici by však činily kolem 100 miliónů korun, což značně přesahuje možnosti obce.\n"}
{"id": "1250638", "url": "https://cs.wikipedia.org/wiki?curid=1250638", "title": "Lothar Collatz", "text": "Lothar Collatz\n\nLothar Collatz (6. červenec 1910 Arnsberg – 26. září 1990 Varna) byl německý matematik a vysokoškolský pedagog. V roce 1937 definoval takzvaný Collatzův problém, který dodnes zůstává nevyřešen.\n\nJe po něm pojmenován Collatz-Wielandtův postup pro řešení Perron-Frobeniusova teorému.\n\nStudoval na různých německých univerzitách, například na Humboldtově univerzitě v Berlíně pod vedením Alfreda Klose. Zde také získal v roce 1935 svůj doktorát za disertační práci s názvem \"Das Differenzenverfahren mit höherer Approximation für lineare Differentialgleichungen\" (The finite difference method with higher approximation for linear differential equations).\n\nDíky mnoha přínosům matematice získal v průběhu svého života četná čestná ocenění, například:\n\nZemřel ve městě Varna v Bulharsku, v průběhu jeho účasti na matematické konferenci.\n\n\n\n\n"}
{"id": "1250639", "url": "https://cs.wikipedia.org/wiki?curid=1250639", "title": "Archiv (rozcestník)", "text": "Archiv (rozcestník)\n\nArchiv může být:\n"}
{"id": "1250640", "url": "https://cs.wikipedia.org/wiki?curid=1250640", "title": "Vrak z Uluburun", "text": "Vrak z Uluburun\n\nVrak z Uluburun je vrak lodi z pozdní doby bronzové datovaný na konec 14. stol. př. Kr., objevený poblíž východních břehů Uluburnu (Grand Cape) necelých 10 km jihovýchodně od města Kaş v jihozápadním Turecku. Vrak byl objeven v létě roku 1982 Mehmedem Çakirem, místním potápěčem z vesnice Yalıkavak poblíž Bodrumu, hledajícím mořské houby. \n\nMezi lety 1984 a 1994 proběhlo na lokalitě jedenáct po sobě jdoucích výzkumů, trvajících 3-4 měsíce, při nichž potápěči provedli 22 413 ponorů, a odhalili jeden z nejdůležitějších nálezových souborů z pozdní doby bronzové ve Středozemním moři.\n\nVrak byl objeven v létě roku 1982 díky skicám \"kovových keksů s oušky\" Mehmeta Çakira, v nichž byly rozpoznány ingoty tzv. typu \"hovězí kůže\" (obdélné ingoty, které svým tvarem připomínají hovězí kůži). Turečtí potápěči pro mořské houby byli často poučováni týmem Institutu podmořské archeologie (Institute of Nautical Archaeology – INA), jak během svých ponorů rozpoznat vraky pravěkých lodí. Çakirovy nálezy podnítily Oğuze Alpözena, ředitele Muzea podmořské archeologie v Bodrumu, k vyslání průzkumného týmu muzejníků a archeologů z INA za účelem lokalizování vraku lodi a záchrany jeho nákladu. Tým objevil několik měděných ingotů pouhých 50 metrů od Uluburunského pobřeží.\n\nV souvislosti s nálezy objevenými na palubě lodi je zřejmé, že loď vyplula buď z kyperských nebo syrsko-palestinských přístavů. Loď z Uluburun nepochybně plula do oblasti západního Kypru, o jejím cíli se lze pouze dohadovat na základě výskytu artefaktů, odpovídajících typům nalezeným na palubě. Předpokládá se, že cílovou destinací plavby byl některý z přístavů v Egejském moři. Jako nejpravděpodobnější možnost se jeví přístav na ostrově Rhodos, který byl v této době v oblasti Egejského moře důležitým překladištěm. Podle výzkumníků měl být finálním cílem nákladu některý z mykénských paláců v pevninském Řecku. \n\nPeter Kuniholm z Cornellovy univerzity v Ithace (stát New York) odebral vzorky cedrového a dubového dřeva pro dendrochronologické datování stáří nalezeného dřeva, a tím i k absolutnímu datování nálezu. Výsledky ukazují na rok 1305 př. Kr., ale vzhledem k tomu, že se nedochovaly žádné podkorní letokruhy, je vysoce pravděpodobné, že se loď potopila až po tomto roce. Původ dřeva byl shledán na území dnešního Libanonu, Kypru (cedr) a Turecka (dub).\n\nZ obsahu a výzdoby keramických nálezů lze vyvodit interval, v němž loď klesla ke dnu. Bylo to na konci amarnského období, ale nemohla se potopit po smrti egyptské královny Nefertiti (̝†1338 př. Kr.), jak svědčí unikátní nálezy zlatých skarabeů s jejím jménem, nalezené na palubě. Po smrti panovníků se totiž upomínky na jejich vládu ničily. V současnosti je uznávané datování havárie na závěr 14. století př. Kr..\n\nPůvod artefaktů nalezených na palubě lodi se geograficky pohybuje od severní Evropy, přes Afriku, Sicílii, Sardinii až po dalekou Mezopotámii. Předměty se zdají být produkty devíti nebo deseti kultur. Různé provenience ukazují, že oblast Egejského moře byla v pozdní době bronzové velmi důležitým mezinárodním distributorem zboží. \n\nPodle rekonstrukcí vědců různých oborů vrak z Uluburnu ilustruje prosperující námořní síť v pozdně bronzovém mediteránním prostoru. Inventář obrovského množství luxusních předmětů, královských darů i surovin vedl k hypotéze, že na lodi mohli plout i mykénští státníci doprovázející drahocenné dary.\nLoď byla poháněna větrem (plachtou) a veslaři a byla řízena kormidelníkem. Rozmístění fragmentů vraku a nákladu ukazuje, že loď byla dlouhá asi 15 až 16 metrů. \n\nVětšina nákladu se skládala ze surovin, které byly obchodním artiklem a které byly před tímto nálezem známy primárně z antických textů nebo z maleb z egyptských hrobek. Nálezy odpovídají mnoha královským darům zmiňovaným v dopisech z Amarny nalezených v El-Amarně v Egyptě. \n\nInstitut podmořské archeologie započal výzkumy v roce 1984 pod vedením svého zakladatele George F. Basse a pokračoval pod vedením Cemala Pulaka, viceprezidenta institutu pro oblast Turecka, který řídil výzkumy od roku 1985 do roku 1994. Vrak ležel v hloubce 44 až 52 metrů na strmém skalnatém svahu plném pískových kapes. Polovina zaměstnanců participujících na výzkumu žila v táboře vybudovaném na jihovýchodním ostrohu, který se lodi kdysi patrně stal osudným. Zbytek týmu pobýval na palubě lodi Virazon - plavidla INA. Výzkumníci využívali podvodních telefonních budek a vzduchového výtahu. Lokalita byla i geodeticky zaměřena. Jako pomůcky pro orientaci exkavátoři užívali pásmo a kovové čtverce. Po dokončení terénních prací v září 1994 se veškeré úsilí soustředilo na konzervaci, studium a vzorkování pro různé analýzy v konzervátorské laboratoři v muzeu podvodní archeologie v Bodrumu.\n"}
{"id": "1250641", "url": "https://cs.wikipedia.org/wiki?curid=1250641", "title": "Collatzův problém", "text": "Collatzův problém\n\nCollatzův problém je v matematice domněnka, kterou vyslovil Lothar Collatz. Tento problém je rovněž známý pod názvy 3\"n\" + 1 problém, Ulamův problém (podle Stanisława Ulama), Kakutanův problém (podle Šizua Kakutaniho), Thwaitův problém (podle sira Bryana Thwaitese), Hassův algoritmus (podle Helmuta Hasseho) nebo také jako Syrakuský problém. Posloupnost takto zkoumaných čísel se někdy nazývá též jako posloupnost ledové kroupy (protože hodnota čísel v posloupnosti často mnohokrát klesne a opět se zvýší, podobně jako ledové kroupy mění svoji výšku, když dochází k jejich tvorbě v oblacích).\n\nDomněnka může být shrnuta následovně. Vezmi jakékoliv kladné celé číslo \"n\". Pokud je \"n\" sudé číslo, vyděl jej dvěma, a získej tak \"n\" / 2. Pokud je \"n\" liché číslo, vynásob jej třemi, přičti jedničku, a získej tak 3\"n\" + 1. Tento postup (v angličtině nazývaný také „Half Or Triple Plus One“ nebo HOTPO) opakuj donekonečna. Domněnka je taková, že nezáleží na tom, jaké počáteční číslo \"n\" je zvoleno − výsledná posloupnost vždy nakonec dojde k číslu 1.\n\nPopsaný postup lze vyjádřit funkcí\n\nHodnota formula_2 pro lichá formula_3 bude zjevně sudá.\nČasto se tak používá zkrácená varianta a notace modulární aritmetiky\n\nProblém pak lze popsat pomocí iterací těchto funkcí: Je pro libovolné počáteční kladné celé číslo formula_3 některá iterace formula_6 rovna jedné?\n\nDomněnka zatím nebyla dokázána. Byla ale výpočetně ověřena pro všechna čísla až do velikosti cca formula_7.\n\nOrbita pro formula_8 má 111 kroků (41 skrze lichá čísla) a vypadá následovně.\nIterace vystoupaly z čísla 27 až na 9232, přesto se nakonec vrátily k číslu 1.\n\nHeuristický argument napovídá, že iterace Collatzovy funkce by v dlouhodobém horizontu neměly růst k nekonečnu, ale měly by se naopak zmenšovat.\n\nPokud je vstup formula_9 rovnoměrně rozložený modulo 2, nastávají obě větve formula_9 stejně často.\n\nSnadno lze ověřit, že jednotlivé iterace funkce se chovají náhodně a nezávisle od iterací minulých.\nPřesněji, je-li formula_3 rovnoměrně rozložené modulo 4, pak je formula_9 rovnoměrně rozložené modulo 2.\nPro náhodný vstup tedy nastanou obě větve následující iterace se stejnou pravděpodobností.\n\nDíky tomu lze uvažovat následovně.\nPro dostatečně náhodný vstup formula_3 bude výstup jedné iterace formula_9 zhruba formula_15 v první polovině případů a formula_16 ve druhé polovině případů.\nTedy oba případy mají pravděpodobnost 1/2.\nPřírůstek jedné iterace formula_9 v formula_18 lze tedy vyjádřit jako\nA protože přírůstek je záporný, lze očekávat, že iterace se budou v dlouhodobém horizontu zmenšovat.\n\nNásledující tabulka ukazuje maximální a průměrné délky trajektorií před dosažením jedničky pro počáteční hodnoty do dané velikosti.\nU maximální délky je uvedena také odpovídající počáteční hodnota.\n\n"}
{"id": "1250644", "url": "https://cs.wikipedia.org/wiki?curid=1250644", "title": "Kostel svatého Jiljí (Moravské Budějovice)", "text": "Kostel svatého Jiljí (Moravské Budějovice)\n\nKostel svatého Jiljí je farní kostel římskokatolické farnosti Moravské Budějovice, nachází se v na Purcnerově ulici jižně od náměstí Míru při budově zámku v Moravských Budějovicích. Jižně od kostela se nachází \"kaple svatého Michala\" či \"Michaela\". Kostel je jednolodní s románským jádrem a románským karnerem. Kostel je spolu s kaplí sv. Michala chráněn jako kulturní památka České republiky.\n\nNa kostelní věž lze vystoupat a využít ji jako vyhlídku, je přístupná i jako součást prohlídkové trasy zámku.\n\nPrvní písemná zmínka o kostelu pochází z roku 1235, kdy Konstancie Uherská darovala několik kostelů, z nichž jeden byl i kostel sv. Jiljí, špitálu kláštera sv. Františka v Praze. Kostel stával určitě na témže místě již od 13. století, kostel se stavěl postupně – jako první byl postaven presbytář a hlavní loď, později věž se sakristii a s oratoří, později došlo k několika přestavbám. V roce 1532 vyhořela ke kostelu přilehlá farní budova, později vyhořela znovu v roce 1633.\n\nKostel byl později opravován a přestavován, v roce 1716 byla ke kostelu přistavěna kaple Panny Marie Bolestné (a také byla zaklenuta hlavní loď), mezi lety 1690 a 1716 byla přistavěna kaple Panny Marie Lurdské a později v roce 1774 hrobka Wallisů, chór a předsíň. V roce 1739 byl na východní straně postaven vedlejší oltář svatého Jana Nepomuckého. Současný podoba kostela pochází z roku 1714, kdy byla zbořena tehdejší věž nad hlavním vchodem, později byla postavena nová věž vysoká 50,92 metru. Z roku 1852 pochází obraz nad hlavním oltářem s tematikou svatého Jiljí, z téže doby pochází sochy svatého Petra a svatého Pavla. V roce 1890 pak byla rekonstruována budova fary a v roce 1923 pak byla na farní budovu instalována pamětní deska kaplanovi Václavovi Kosmákovi, ten zde působil.\n\nDalší oprava proběhla v roce 1928, byla rekonstruována omítka kostela a odkryta sgrafita s letopočtem 1586 (zřejmě z doby stavby presbytáře). Roku 1909 byl vystaven nový kůr a kostel byl stavebně upraven rozšířením předsíně. V roce 1950 byl do kostela umístěn současný hlavní oltář. V letech 1971 – 1985 byly do kostela instalovány nové lavice, nová elektroinstalace, kostel byl vymalován, byla položena nová dlažba, bylo instalováno elektrické topení a opravena střecha a exteriér budovy. Také byla pořízena křížová cesta.\n\nSoučástí věže jsou tři zvony, nejstarší z nich pochází z roku 1432, další je z roku 1535 a poslední tzv. umíráček byl vysvěcen v roce 1529.\n\nV těsné blízkosti kostela je kaple sv. Michala (případně Michaela), ta je rotundou – karnerem a je rozdělena na dvě části. V suterénu s křížovou klenbou je vyobrazen Kristův žalář (prostor také sloužil jako bývalá kostnice), v poschodí je kaple sv. Michaela s freskou Posledního soudu. Postavena byla mezi lety 1702 a 1703, posléze byla v roce 1938 rekonstruována.\n\n\n"}
{"id": "1250645", "url": "https://cs.wikipedia.org/wiki?curid=1250645", "title": "Jasuši Endó", "text": "Jasuši Endó\n\nJasuši Endó (japonsky 遠藤 康; * 7. dubna 1988, Sendai, prefektura Mijagi, Japonsko) je japonský fotbalový záložník, od roku 2007 hráč japonského klubu Kashima Antlers.\nHraje nejčastěji na pravém křídle.\n\nS týmem Kashima Antlers vyhrál k prosinci 2016 čtyřikrát japonskou nejvyšší ligu (2007, 2008, 2009, 2016), třikrát japonský ligový pohár (2011, 2012, 2015), jedenkrát japonský fotbalový pohár (2007) a jedenkrát japonský superpohár (2010).\n\n\n\n"}
{"id": "1250654", "url": "https://cs.wikipedia.org/wiki?curid=1250654", "title": "Mantela zlatá", "text": "Mantela zlatá\n\nMantela zlatá (\"Mantella aurantiaca\"), známá též jako mantela žlutá, je žába patřící do čeledi mantelovití (Mantellidae) a rodu mantela (\"Mantella\"). Její odborné druhové jméno pochází z latinského \"\" znamenající \"zlatý\". Vyskytuje se na malém území ve středovýchodních částech afrického ostrova Madagaskar, jedná se o místní endemit. Je horským druhem, který lze nalézt v nadmořské výšce 920−960 m n. m. Dává přednost vlhkým oblastem původních i sekundárních tropických deštných lesů.\n\nJe malou, zavalitou žábou vzhledem připomínajícím pralesničku. Dosahuje velikosti 19 až 24 mm u samců a maximálně 31 mm u samic. U druhu existuje pohlavní dimorfismus, samci jsou menšího vzrůstu a jejich tělo má hranatější tvar. Zbarvení mantel zlatých je žluté, oranžové až červené; slouží jako varování pro predátory, že kůže mantely je jedovatá, protože obsahuje některé alkaloidy získávané z potravy. Mezi oblíbenou potravu patří termiti (Isoptera), mravencovití (Formicidae) či malé mouchy octomilky (Drosophilidae). Živí se také velkým množstvím jiného hmyzu a je schopna se pokusit spolknout téměř vše.\n\nMantela zlatá je denní živočich, může být aktivní též za úsvitu. Žije ve skupinkách, ve kterých je obvykle dvakrát více samců než samic. Dorozumívá se nejen hlasem, ale také zrakem nebo čichem. Na rozdíl od ostatních mantel není její kvákání intenzivní a skládá se z několika vysokých krátkých cvrlikavých zvuků o délce 50 až 60 ms, které se třikrát opakují. Rozmnožování začíná u mantel zlatých v období dešťů. Samice klade vejce na vlhkou zem, kde je samec oplodní. Déšť je poté spláchne do menších vodních toků, v nichž se z nich rychle vyvíjejí pulci. Pohlavní dospělosti dosahují po dvanácti až čtrnácti měsících života a dožívají se osmi let.\n\nMezinárodní svaz ochrany přírody hodnotí mantelu zlatou jako kriticky ohrožený taxon. Nebezpečí představuje především ztráta přirozeného prostředí a v některých areálech sběr pro obchodní účely. Druh byl zapsán do druhé přílohy Úmluvy o mezinárodním obchodu s ohroženými druhy volně žijících živočichů a rostlin. Pro jeho zachování je důležitá ochrana oblastí jeho výskytu. Mantelu zlatou lze snadno chovat v zajetí.\n\nDruh popsal francouzský herpetolog François Mocquard v roce 1900 na základě jednoho jedince, patrně samce, o velikosti 21,2 mm. Typovou lokalitou se staly lesy na území mezi oblastmi Beforana a Moramanga. Druhové jméno pochází z latinského ' znamenající \"zlatý\". Jméno pro neuznaný taxon \"M. a. rubra\", který byl uznán jako synonymum pro mantelu zlatou, pochází z latinského ', \"červený\". Českým synonymem je pak \"mantela žlutá\".\n\nMantela zlatá byla jedna z prvních popsaných mantel. Patří do čeledi mantelovití (Mantellidae) a rodu mantela (\"Mantella\"). Tvoří skupinu \"Mantella aurantiaca\" společně s mantelou žlutavou (\"Mantella crocea\") a mantelou druhu \"Mantella milotympanum\". Definice mantely zlaté coby druhu je jasná, přesto jsou některé skupiny mantel, považované za mantely zlaté, ve skutečnosti možná jinými druhy. Podobným druhem byla například právě \"Mantella milotympanum\", dlouho považována za mantelu zlatou. Přestože je mantele zlaté příbuzná, větší příbuznost pravděpodobně vykazuje s mantelou žlutavou (\"Mantella crocea\").\n\nV roce 1996 určil přední odborník na mantely Marc Staniszewski poddruhy \"Mantella aurantiaca rubra\" (typovou lokalitou se pro tento poddruh stala oblast lesů Anosibe An'Ala) a \"Mantella aurantiaca aurantiaca\". O tři roky později však němečtí herpetologové Miguel Vences, Frank Glaw a Wolfgang Böhme tuto systematiku neuznali, když pomocí biochemické analýzy nenalezli žádné rozdíly mezi jednotlivými různě zbarvenými populacemi mantel.\n\nAnalýza mitochondriální 16S rRNA 23 jedinců z celkem 14 druhů mantel ukázala, že i přes různost barvy kůže je genetická variabilita u některých skupin mantel minimální. Naopak druhy mantela madagaskarská (\"Mantella madagascariensis\") a \"M. baroni\" s téměř identickou barvou kůže se jeví být značně fylogeneticky vzdálené. Jako pravděpodobné sesterské taxony vůči těmto žábám naopak vyšly mantela druhu \"Mantella nigricans\" a mantela zlatá; ta tvoří dle studie společný klad s mantelou madagaskarskou. Postavení mantely zlaté je zobrazeno v kladogramu níže.\n\nMantela zlatá je endemit Madagaskaru, kde se vyskytuje ve středovýchodní části ostrova, v širším okolí města Moramanga. Významnou lokalitou je především oblast Torotorofotsy ležící asi 7 km na severozápad od města Andasibe (a cca 16 km severovýchodně od Moramangy), kde mantela zlatá obývá bažinatou severní část zdejší oblasti, přičemž ve městě Andasibe jako takovém nežije (i když to bylo dříve uváděno). Nejlepé prostudované místo v Torotorofotsy bylo zaznamenáno v blízkosti nepoužívané železnice – tato oblast byla pojmenována jako „Torotorofotsy 1“. Výskyt mantely zlaté byl dále hlášen v lokalitě Ambakoana ležící asi 50 km severně od Moramangy, kde žijí žlutooranžoví až načervenalí jedinci. Výzkum z roku 1997 objevil mantely také v oblasti Ambatovy ležící blízko Torotorofotsy ve zdejším tropickém lese, avšak již během výzkumu začala být oblast narušována lidmi. V oblasti Analabe byli pozorování červení jedinci. Další jedinci byli objeveni v narušených lesích oblasti Andranomena (také nazývána Beparasy, cca 10 km jihozápadně od města Moramanga). Areálem výskytu jsou rovněž bažiny Analamay, oblast Andranomandry jihozápadně od Moramangy, degradované lesy lokality Andranonakoho (asi 19 km jihojihozápadně od Moramangy) a lesy Besariaka (jihozápadně od Moramangy, mezi oblastmi Andranomandry a Andranomena) či Sahasarotra (zhruba 29 km jihojihozápadně od Moramangy).\n\nMantela zlatá žije v původních i sekundárních tropických deštných lesích. V nich dává přednost vlhkým oblastem, zpravidla pandánových lesů, kde preferuje slunná stanoviště. Obývá travnatý nebo mechový porost. Jedná se o horský druh žijící v nadmořské výšce 920−960 m n. m. V těchto oblastech je vysoká vlhkost vzduchu s ročními úhrny srážek až 1700 mm. Denní teplota se během roku pohybuje od 15 do 24 °C, noční teploty mohou klesnout až k 0 °C.\n\nMantela zlatá je malá a zavalitá žába. Vzhledem se podobá žábám patřícím do čeledi pralesničkovití, jež žijí v Jižní Americe, avšak není s nimi blízce příbuzná a vzájemná podobnost je dána konvergenční evolucí. Dosahuje velikosti 19 až 24 mm u samců a maximálně 31 mm u samic. U druhu se vyvinul pohlavní dimorfismus; samci jsou drobnější a štíhlejší, s tělem hranatějšího tvaru než mají samice. Končetiny jsou krátké, prsty vybavené lepivými polštářky. Na zadních končetinách má mantela zlatá pět prstů, na předních čtyři. Samci mají jeden rezonanční měchýřek. Pulcům tohoto druhu rostou oči na vrcholu hlavy a chybí jim vnější žábry.\n\nMantela zlatá má žluté, oranžové až červené zbarvení. Kůže žab působí průsvitně. Přestože mají mantely na pohled hladkou kůži bez bradavic, má velmi jemně zrnitý povrch. Na vnitřní straně zadní nohy je červeně zbarvená. Břicho má stejné zbarvení jako zbytek těla, avšak je světlejší a skrz něj mohou být viditelné některé vnitřní orgány. U samců má světlejší odstíny než u samic a lze na něm pozorovat úzké dvojicekanálků, které u samců vedou sperma a moč. Přestože i samice mají tyto kanálky, nejsou příliš výrazné, neboť je překrývá děloha a vejcovody, stále však slouží k transportu moči. Kanálky samců lze sledovat položením samce na záda do průhledné nádoby naplněné malým množstvím vody. Oči jsou černé, avšak jejich horní část může být zlatě zabarvená. Mladí jedinci jsou zbarvení olivově s tmavými skvrnami na těle, které slouží jako maskování. Rovněž končetiny jsou posázeny tmavými pruhy; zbarvení charakteristické pro tento druh získají až za několik týdnů.\n\nKvůli barvě kůže je mantela zlatá nezaměnitelným druhem, zlatého zbarvení však dosahovala také vyhynulá ropucha zlatá (\"Incilius periglenes\"), jež se vyskytovala v Kostarice a atelopus panamský (\"Atelopus zeteki\"). Příbuzný druh \"Mantella milotympanum\" lze od mantely zlaté odlišit červenější kůží s výraznějším granulováním a černým bubínkem. V porovnání s mantelou zlatou rovněž bývá menší.\n\nZbarvení je, stejně jako u některých jihoamerických jedovatých žab, varovným signálem pro okolí, že kůže mantely zlaté obsahuje jedovaté alkaloidy, konkrétně jsou v ní zastoupeny některé pumiliotoxiny, dále allopumiliotoxiny a homopumiliotoxiny, pyrrolizidiny, indolizidiny a quinolizidiny. Toxiny nejsou nebezpečné pro člověka, avšak chrání ji před predátory, nebezpečí představují například pro některé ptáky a savce, kteří by se ji pokoušeli pozřít.\n\nMantela zlatá je denní živočich aktivní rovněž za úsvitu přičemž zimní měsíce přečkává ukrytá pod kořeny stromů. Většinu dne tráví hledáním potravy, může však také bojovat s jinými mantelami nebo lákat ostatní jedince svého druhu. Žáby s oblibou sedávají v kalužích a nechávají na sebe svítit slunce. Jsou to společenská zvířata žijící ve skupinkách, ve kterých je obvykle dvojnásobný počet samců než samic, samci jsou také hojnější než samice. Mantely zlaté se dorozumívají především hlasem, ke komunikaci mohou sloužit také zrakové nebo čichové podněty. Kvákání je složeno z několika vysokých krátkých cvrlikavých zvuků (jeden takový zvuk tvoří tři velmi rychlá kváknutí) o délce 50 až 60 ms. Má frekvenci 4,5−6,5 kHz, nejčastější frekvence leží na 5,3 kHz. Z neznámých příčin kvákají mantely zlaté méně než ostatní druhy mantel. Možným vysvětlením je snaha neupozorňovat na sebe predátory nebo úspora energie.\n\nMantela zlatá je čistě hmyzožravá, svou potravu hledá na zemi. Malá velikost jí umožňuje lovit pouze drobnou kořist. Mezi oblíbenou potravu patří termiti (Isoptera), mravencovití (Formicidae) či malé mouchy octomilky (Drosophilidae). Žere také velké množství jiného hmyzu a je schopna se pokusit spolknout téměř vše. Dle studie provedené v roce 2004 v oblasti Torotorofotsy na 23 dospělých samcích a 42 dospělých samicích bylo zjištěno, že mravencovitých žáby zkonzumovaly menší počet, než se očekávalo. Tvořili asi 11 % potravy u samců a 15 % potravy u samic. Žáby naopak pozřely větší množství různých roztočů, kteří dle studie tvořili 34 % jídelníčku samců a 18 % jídelníčku samic. Velká část potravy byla zastoupena také mouchami a chvostoskoky. Samice volí raději dvoukřídlé s měkkým tělem, zatímco samci se specializují na roztoče; drobnější samci konzumují obyčejně menší exempláře asi o velikosti 0,2 až 8,6 mm, větší samice si troufnou i na kořist o velikosti 0,2 až 47 mm (přesto ze studie nevyšly žádné výsledky podporující úměrnost mezi velikostí mantel a velikostí lovené kořisti). Mezi největší zachycenou kořist patřily larvy hmyzu, či stejnonožci a stonožky o délce 6 až 9 mm a vůbec největším exemplářem se stala stonožka měřící 47 mm.\n\nKonzumace bezobratlých, například mravenců z rodů \"Tetramorium\" či \"Paratrechina\", jež obsahují řadu alkaloidů, umožňuje žábám vstřebávat jedy do kůže. Na základě studie z roku 2004 vyšlo najevo, že jedovaté žáby nemusejí preferovat pouze toxické mravence a roztoče, naopak velké množství zkonzumovaných mravencovitých může být způsobeno hlavně jejich rozsáhlým výskytem v přirozeném prostředí. Jedinci chovaní v zajetí o jedovatost kvůli nedostatku jedovatých živočichů přicházejí, jed však znovu snadno získají přikrmováním drobnými muškami poprášenými těmito alkaloidy.\n\nRozmnožování u mantel zlatých začíná v období dešťů, kdy je v oblasti výskytu hojnost potravy. Páření probíhá od listopadu do dubna, protože se v dané době zvyšuje teplota spojená s dostatkem srážek a vlhkosti vzduchu. Samci v době páření lákají samice kvákáním a obě pohlaví projevují zvýšenou agresivitu, spojenou i s ochranou území před vetřelci. Převážně samci mohou někdy chytit konkurenty za přední část těla a odtlačit z území pryč. Amplexus je u tohoto druhu pouze naznačen a probíhá na zemi, na skrytém místě, například pod stromovou kůrou nebo kameny. Pokud samice není připravena, snaží se převrátit na záda, kope nohama a tak samce shodí.\n\nVajíčka nejsou kladena do vody, ale na vlhkou zem, například do organického materiálu. Jsou bílá, o velikosti 1,5−2,0 mm, a uložena v rosolu. V jedné snůšce jich může být 20 až 100; samice je klade obyčejně tak, aby byla chráněna, takže volí například vnitřní stranu listů, prostory pod kůrou, uvnitř kokosových skořápek, ale zaznamenána byla rovněž místa pod plastovou fólií. Po nakladení jsou vajíčka oplozena jedním nebo i více samci. Po nakladení je vajíčka nutné oplodnit do dvou dnů. Nakladením vajec se samice o nenarozené potomstvo přestává starat. Prudké deště poté vajíčka spláchnou do malých vodních nádrží, kde jejich vývoj pokračuje. Po zhruba čtrnácti dnech se z vajíček líhnou pulci, kteří se živí převážně rostlinnou potravou. Doba přeměny na žábu nebyla ve volné přírodě zaznamenána, ale dospělec se z pulce vyvine asi po 70 dnech. Malé žabky měří 11 mm a živí se již masitou stravou.\n\nPohlavní dospělosti mantela zlatá dosahuje ve dvanácti až čtrnácti měsících života. Průměrná délka života mantel ve volné přírodě je 8 let, v zajetí 3,7 roku. Jedna mantela chovaná Marcem Staniszewskim se dožila dvanácti let.\n\nPro přítomnost jedu a výstražné zbarvení není mantela zlatá ohrožována mnoha predátory; do roku 2009 byly doloženy pouze dvě predace, obě v oblasti Torotorofotsy. V prosinci 2004 byla pozorována ještěrka z rodu \"Zonosaurus\", která ulovila a sežrala jednoho samce mantely bez jakýchkoliv příznaků intoxikace. V lednu 2007 pak had z rodu \"Thamnosophis\", s největší pravděpodobností \"Thamnosophis lateralis\", ulovil a pozřel mantelu rovněž bez projevů otravy alkaloidy, které pro něj nejsou nebezpečné, což potvrdily následující studie z let 2007 až 2008, kdy byli tito hadi krmeni mantelami bez jakýchkoli příznaků otravy. Mezi parazity na všech druzích mantel patří někteří ploštěnci patřící do čeledi Polystomatidae. Objev nového rodu \"Madapolystoma\" byl zveřejněn ve studii z roku 2010. Tito třímilimetroví parazité, pravděpodobně nejvíce příbuzní africkému rodu \"Eupolystoma\", se usazují v močovém měchýři těchto žab.\n\nU druhu se pak vyskytuje takzvaný syndrom sirkových nohou vznikající ze špatné potravy či životního prostředí, svou roli hraje i genetika. Tato nemoc se projevuje nepravidelným růstem kostí na nohou, některé klouby se nevyvinou vůbec, a také svalovou atrofií.\n\nPopulace mantel zlatých má klesající tendenci. Ohrožení je především důsledkem úbytku přirozeného prostředí. Populace druhu jsou od sebe odděleny a žijí v lesích ohrožených lidskou činností, především jejich přetvářením na zemědělské oblasti a těžbou dřeva. Piliny z pokácených stromů mohou znečišťovat vodní toky. V areálu výskytu tohoto druhu též probíhá ilegální dobývání zlata a na části území se také těží nikl, přičemž 23 % areálu výskytu nespadá pod žádnou ochranu. Hrozbou jsou také požáry. V roce 2001 byla oblast Torotorofotsy postižena požárem, jenž zničil velkou část lokality, v níž byly přesto mantely několik dalších let pozorovány.\n\nK dalším hrozbám patří odchyt žab z volné přírody, především kvůli jejich atraktivnímu zbarvení. Přestože ještě neměl velký dopad na populaci, v některých oblastech je prováděn nadměrně a může hrozit zmenšování populací. Členové amerických organizací John Jensen z Georgia Department of Natural Resources a Carlos Camp z Piedmont College zmínili, s odkazem na dvě studie, že obchod s tímto druhem je významnou hrozbou. Bývalý člen komise IUCN pro zachování druhů Simon Stuart však následně sdělil, že sběr žab může mít také pozitivní dopad: Madagaskar patří mezi rozvojové země a jeho obyvatelé jsou nuceni kácet lesy, aby se uživili; finanční prostředky ze sběru žab pro zdejší lidi by tedy mohly snížit kácení lesů.\n\nPotenciální hrozbou je pak nákaza plísní \"Batrachochytrium dendrobatidis\", známá jako chytridiomykóza, jež je nebezpečná pro všechny druhy obojživelníků. Případnému šíření této plísně muže napomoci změna klimatu.\n\nMezinárodní svaz ochrany přírody (IUCN) řadí mantelu zlatou mezi kriticky ohrožené druhy, jako jednoho z devíti takto ohrožených obojživelníků na Madagaskaru. Podobně jako všechny ostatní druhy mantel byla i mantela zlatá zapsána do druhé přílohy Úmluvy o mezinárodním obchodu s ohroženými druhy volně žijících živočichů a rostlin, která koriguje celosvětový obchod. Mantela zlatá sem byla zařazena roku 1995. Po zavedení vývozních limitů se výrazně snížilo obchodování s mantelami, přičemž IUCN podporuje zachování regulovaného obchodu na trvale udržitelné úrovni.\n\nMantela zlatá neobývá žádné chráněné oblasti, i když se vyskytuje v okolí Réserve Spéciale d'Analamazaotra, části Národního parku Andasibe-Mantadia. Madagaskarskou vládou byla část lesa v oblasti Mangabe zařazena mezi možné nové chráněné areály. Jedním z cílů ochrany je zachování přirozeného prostředí mantel zlatých. Je ale pravděpodobné, že některé oblasti, kde se mantela zlatá vyskytuje, budou kvůli lidské činnosti úplně ztraceny (k roku 2010). Jedna z prioritních částí ochrany by měla zahrnovat oblast jižně od města Moramanga, v jejichž nechráněných lesích ohrožených lidskými aktivitami byly mantely prvně nalezeny v roce 2008. Pro zachování druhu je také důležité vzdělávat místní obyvatelstvo k ochraně daných lokalit, i když jim ochrana lesů přináší jen minimální výhody.\n\nNa celém světě mantelu zlatou chová 35 zoologických zahrad (2016). Druh v nich bude zachován i při případném vyhynutí v přírodě a zahrady se tak mohou stát zdrojem pro zpětné vypouštění žab do volné přírody. V roce 2012 byl v Andasibe založen chovný projekt, během něhož jsou chovaní jedinci vypuštění do volné přírody.\n\nMantelu zlatou lze chovat v zajetí a jedná se o nejznámější žábu svého rodu. Patří mezi druhy vhodné pro začínající chovatele. Přestože se jedná o malé žáby, vhodnější je pro ně prostorné terárium kvůli teritorialitě samců. Pokud je v malém teráriu mnoho žab, následný stres může vést až k úmrtím. Ideální velikost terária pro 3 až 4 jedince je 60×30×30 cm. Podklad v domácím chovu je tvořen ze štěrku, keramzitu nebo rašeliníku, s možností zasazení živé rostliny či přidáním kusu dřeva. Vhodné je také doplnit vodní plochu. Žáby však ve vodě netráví mnoho času, proto by vodní plocha neměla být příliš velká. Voda nesmí obsahovat chlor ani těžké kovy.\nMantely zlaté žijí v nižších teplotách než pralesničkovití a teplota v jejich domovině kolísá; vhodné je udržovat teplotu okolo 20−23 °C ve dne s vlhkostí až 90 % a 16−18 °C v noci, kdy by se měla vlhkost přiblížit maximu. Nutné je žábám zajistit 10 až 12 hodin světla denně v zimě, v létě více, asi 12−14 hodin denně. Terárium by mělo být dobře větrané, aby se v něm zamezilo množení bakterií a plísní.\n\nMantely zlaté se v zajetí živí běžným krmivem pro žáby, jako vhodná potrava se nabízejí octomilky a cvrčci. Pulci žerou převážně potravu pro akvarijní ryby, pro mladé žáby jsou pak vhodní chvostoskoci doplnění o minerály a vitamíny.\n\nRozmnožování v zajetí je u mantely zlaté podobné jako u všech ostatních mantel mimo mantely širokoprsté (\"Mantella laevigata\"). Do místa pro kladení vajec nesmí dopadat světlo, posloužit může například malý kelímek zasazený do země nebo kusy izolačních korkových desek. Za několik dní jsou vajíčka přenesena do malých plastových nádob s trochou vody, kde se dále vyvíjejí a po vylíhnutí je třeba pulce přenést do velké (přibližně padesátilitrové) nádoby s vodou o teplotě 20 až 24 °C, což nahrazuje spláchnutí dešti ve volné přírodě. Voda by měla být doplněna například o listy. Poté, co jim narostou nohy, jsou přeneseni do nádrže s menším množstvím vody.\n\n\n"}
{"id": "1250659", "url": "https://cs.wikipedia.org/wiki?curid=1250659", "title": "Murlough (národní přírodní rezervace)", "text": "Murlough (národní přírodní rezervace)\n\nNárodní přírodní rezervace Murlough (anglicky Murlough National Nature Reserve) je chráněné území na pobřeží Irského moře v jihovýchodní části hrabství Down v Severním Irsku.\n\nMístní poangličtělý název \"Murlough\" je odvozen od irského výrazu \"Murlach\", tj. \"mořská zátoka\". Toto irské slovo pochází ze staroirského \"Muirbolc,\" což v doslovném překladu znamená \"mořský pytel\", tedy opět výraz pro mořskou zátoku. (Pozn.: nezaměňovat Murlough National Nature Reserve v hrabství Down se zátokou Murlough (Murlough Bay) na pobřeží Causeway v severoirském hrabství Antrim).\n\nJedná se území pobřežních písečných dun, které bylo vyhlášeno jako první přírodní rezervace tohoto druhu na území Irska. Rezervace o rozloze 697 akrů (v přepočtu cca 282 ha) byla vyhlášena v roce 1967 a je zahrnuta do chráněného území \"Mourne & Slieve Croob AONB\" (\"Area of Outstanding Nature Beauty\" - tzv. \"Území mimořádné přírodní krásy\"). Hranice \"Mourne & Slieve Croob AONB\" zde v moři sousedí s hranici dalšího chráněného území - \"Strangford\" \"& Lecale AONB.\" Rezervace se nachází na poloostrově mezi Irským mořem a Dundrumskou (Murlougskou) zátokou, do níž ústí řeky Ballybannan a Moneycarragh. Nejbližším sídlem je vesnice Dundrum na severním břehu zátoky, nejbližším městem pak přímořské lázně Newcastle, ležící asi 2 km směrem na jih.\n\nStáří písečných dun na tomto úseku pobřeží se odhaduje na 6000 let. K jejich zvýšení došlo zejména v období 12. a 13. století, které se vyznačovalo častějšími periodami bouřlivého a větrného počasí. Od 12. století byli na poloostrově vysazeni králíci, jejichž maso a kožešiny měly hospodářský význam pro Normany, kteří tento kraj postupně osídlili. V letech 1948, 1950-1951 a 1958 byl v oblasti Murlough prováděn systematický archeologický průzkum. Jeho výsledky ukázaly, že historie osídlení území Murlough zahrnuje dobu v délce cca 4000 let - od neolitu, přes dobu bronzovou až po raně křesťanské období. V 19. století byly na poloostrově vybudovány některé stavby a usedlosti. Během druhé světové války zde byla vojenská základna.\n\nNa území přírodní rezervace se vyskytuje značný počet rostlinných a živočišných druhů, včetně druhů velmi vzácných.\n\nK místním savcům, vyskytujícím se v okolních vodách, patří tuleň obecný a tuleň kuželozubý. Nejmenším savcem, žijícím v dunách (a zároveň i nejmenším savcem na území Spojeného království), je rejsek malý. V zátoce žijí různí ptáci, jako například berneška, jespák nebo volavka stříbřitá. Z menších ptáků se v rezervaci vyskytuje linduška luční, skřivan, kukačka, bramborníček černohlavý, stehlík a strnad rákosní. Na chráněném území bylo registrováno nejméně 23 různých druhů motýlů, mezi nimi například hnědásek chrastavcový, řazený mezi evropsky významné druhy. Nejvíce jsou na území rezervace zastoupeni noční motýli - více než 660 velkých i malých druhů, včetně druhů migrujících.\n\nMezi vzácné druhy orchidejí patří rudohlávek jehlancovitý (\"Anacamptis pyramidalis\"). Jednou z typických místních rostlin je pupava obecná. V dunách jsou rozšířeny i nepůvodní druhy, jako jsou kapradiny nebo porosty hlodáše.\n"}
{"id": "1250684", "url": "https://cs.wikipedia.org/wiki?curid=1250684", "title": "Julija Levočkinová", "text": "Julija Levočkinová\n\nJulija Levočkinová (: Юлия Левочкина, * 29. března 1990 Krasnojarsk) je od roku 2008 ruská reprezentantka ve sportovním lezení. Mistryně světa, vítězka světového poháru a juniorská mistryně světa v lezení na rychlost.\n\nV roce 2008 absolvovala v Krasnojarsku průmyslovou školu informatiky s vyznamenáním, v roce 2011 promovala s vyznamenáním na Sibiřské státní technologické univerzitě na katedře ekonomiky. Poté studovala postgraduál na SibGTU.\n\n\n"}
{"id": "1250685", "url": "https://cs.wikipedia.org/wiki?curid=1250685", "title": "Halové mistrovství ČSFR v atletice 1992", "text": "Halové mistrovství ČSFR v atletice 1992\n\nHalové mistrovství Československa v atletice 1992 se konalo v Praze ve dnech 15. a 16. února 1992.\n"}
{"id": "1250686", "url": "https://cs.wikipedia.org/wiki?curid=1250686", "title": "Muzikofiletika", "text": "Muzikofiletika\n\nMuzikofiletika je tvořivé, reflektivní a zážitkové pojetí expresivní výchovy založené na užití hudebních a jiných uměleckých výrazových prostředků směřujících k rozvíjení potenciálu osobnosti člověka, jeho emočních, kognitivních, sociálních a uměleckých schopností a dovedností, zahrnujících také všeobecně kulturní a spirituální rozměr lidského bytí.\n\nVznik oboru muzikofiletiky navazuje na českou tradici artefiletiky, založené Janem Slavíkem v 80. letech 20. století. Termín muzikofiletika poprvé použila Svatava Drlíčková v roce 2007, paralelně a nezávisle na sobě začala termín používat v roce 2007 Jana Weber.\n\nPojem muzikofiletika je složen z řeckých slov \"músikos\" nebo latinského \"musica\" a \"filein\" nebo \"Filétos\". \"Músikos\" z řečtiny znamená hudební, řecky \"moisika\" znamená hudba, latinsky je to \"musica\". Pojem filetika je odvozen z řeckého slova \"filein\" – milovat, mít v oblibě, nebo Filétos (Philétas z Kósu) – jméno řeckého dramatika, spisovatele, filozofa a učitele, který žil kolem roku 320 př. n. l. v Alexandrii. Filetický přístup ve výchově označuje přístup, který je tvůrčí, výrazový, emocionální, smyslový i duchovní.\n\nMuzikofiletika je umělecko-pedagogická disciplína, která svou povahou stojí na pomezí muzikoterapie, hudební výchovy a osobnostní a sociální výchovy.\n\nMuzikofiletické postupy mají základ v muzikoterapii, jsou orientovány na zážitkový a tvůrčí proces, při němž využívají hudební i jiné expresivní činnosti (výtvarné, taneční, dramatické). Cíle i vedení hudebně prožitkového procesu jsou však udržovány ve výchovně vzdělávací rovině. Cílem muzikofiletiky je rozvíjení psycho-emočního, intelektuálního, uměleckého a všeobecně kulturního potenciálu dětí nebo dospělých, potencování jejich sociálních dovedností a kompetencí a prevence psychosociálního selhávání prostřednictvím muzikofiletických aktivit.\n\nMetodicky je muzikofiletický přístup postaven na spojení exprese s reflexí, konkrétně na spojení hudebního zážitku s jeho reflexí a reflektivním dialogem. Hudební zážitek otevírá člověka novým zkušenostem a přináší impulzy k poznávání jeho vnitřního světa, světa druhých i širšího kontextu života, ve společné reflexi a dialogu s druhými člověk získává na svůj zážitek nový náhled, hlubší pochopení a zhodnocení, poznává prožívání druhých a objevuje širší souvislosti utvářející jeho existenci.\n\nMuzikofiletika a muzikofiletické aktivity mají široké možnosti využití, lze je užívat v rámci výchovně vzdělávacího procesu u dětí i dospělých. Muzikofiletické postupy mohou být součástí vzdělávací nabídky škol i náplní volnočasových aktivit, muzikofiletické postupy jsou vhodné pro všechny věkové kategorie, mohou z nich čerpat obohacení žáci a dospívající, nejmenší děti i senioři, i skupiny se specifickým zaměřením nebo požadavky.\n\nMuzikofiletika tak může být využita jako významný prostředek osobního nebo profesního růstu, ale i prevence psychických, zdravotních nebo sociálních obtíží.\n"}
{"id": "1250701", "url": "https://cs.wikipedia.org/wiki?curid=1250701", "title": "Xaverovský rybník II", "text": "Xaverovský rybník II\n\nXaverovský rybník II (dříve \"Biologický rybník II\") se nachází v Praze Horních Počernicích na Svépravickém potoce. Má číslo II protože nad ním se nachází ještě rybník stejného jména s číslovkou I, Xaverovský rybník I. Rybník má trojúhelníkovitý charakter, je orientován východo-západním směrem s hrází na západ. Voda přitéká od východu, odtéká stavidlem na západ. Jeho břehy jsou porostlé stromy a za nimi na severní straně prochází asfaltová cesta s cyklotrasou A257. Rybník je součástí Přírodního parku Klánovice-Čihadla. Rybník pochází z 19. století, kdy byl založen pro chov kaprů.\n"}
{"id": "1250704", "url": "https://cs.wikipedia.org/wiki?curid=1250704", "title": "LVG C.V", "text": "LVG C.V\n\nLVG C.V byl německý jednomotorový dvoumístný dvouplošný průzkumný letoun z období první světové války.\n\nLetoun LVG C.V byl první leteckou konstrukcí inženýra W. Saberského u společnosti Luft-Verkehrs Gesellschaft sídlící v Johannisthalu, kam byl 1. července 1916 Idfliegem přidělen. Nový typ přímo navazoval na předchozí konstruktérův stroj DFW C.V, který všestranně, zejména aerodynamicky vylepšil.\n\nPrvní prototyp LVG C.V byl zalétán 24. prosince 1916. Pohon zajišťoval řadový, vodou chlazený šestiválec Benz Bz.IV o výkonu 147 kW. Výzbroj sestávala z pevného kulometu Maxim LMG.08/15 ráže 7,92 mm na trupu vpravo před pilotem, pohyblivého kulometu Parabellum LMG.14 téže ráže a ze 150 kg pum.\n\nV únoru a březnu 1917 proběhla jeho úřední a typová zkouška, jejímž výsledkem byl požadavek na celkem 37 úprav trupu, podvozku, řízení, hnacího systému, závěsů kulometů a vybavení. Po provedených úpravách Inspektorát letectva v dubnu 1917 objednal 200 sériových kusů a v srpnu pak dalších 500. Následující objednávka z listopadu požadovala 250 strojů doplněná v prosinci zakázkou na 150 LVG C.V. V únoru 1918 Idflieg podepsal objednávku 100 kusů a v březnu ještě 50, což byla poslední série.\n\nNa LVG C.V se pokusně testovala i otočná věž s kanónem Becker ráže 20 mm. V květnu a červnu byla identická zbraň instalována do podlahy pozorovatelova prostoru.\n\nPrvní sériové LVG C.V přišly na frontu koncem července 1917, v srpnu zde již operovalo 98 exemplářů. LVG C.V byl zařazen k Flieger Abteilungům č. 19, 25 bavorským 46b, (A)212, (A)287b, (A)292b, a (A)298b, které operovaly nad západní frontou. Označení A znamenalo \"Artillerie\", protože tyto jednotky sloužily při pozorování zásahů německého dělostřelectva.\n\nLetouny byly zařazeny také u Marine Flieger Abteilungů a Infanterie Flieger Abteilungů, dva kusy pak sloužily v Palestině, z nichž jeden u útvaru Flieger Abteilung 304b. Nejvíce jich na frontách sloužilo k 30. dubnu 1918, a to 565 kusů. K 31. srpnu 1918 již byly na frontě pouze 133 kusy.\n\nKe dni 16. ledna 1920 se v německých skladech nacházelo ještě 282 LVG C.V, dalších 150 letounů používalo v poválečných létech nově vzniklé Polské letectvo.\n\nÚdaje dle\n\n \n"}
{"id": "1250707", "url": "https://cs.wikipedia.org/wiki?curid=1250707", "title": "Xaverovský rybník I", "text": "Xaverovský rybník I\n\nXaverovský rybník I (dříve \"Biologický rybník I\") je jedním ze dvou rybníků nalézajících se jižně od Horních Počernic v Praze na Svépravickém potoce. Je podlouhlého trojúhelníkovitého charakteru. Je orientován východo-západním směrem s hrází na západ. Od východu je napájen Svépravickým potokem, který dále pokračuje na západ do Xaverovského rybníka II. Na jižním břehu rybníka je betonová cesta a za ní dálnice D11. Na severní straně je zeleň a za ní asfaltová cesta po které vede cyklotrasa A257. Rybník je součástí Přírodního parku Klánovice-Čihadla. Rybník vznikl v 19. století.\n"}
{"id": "1250715", "url": "https://cs.wikipedia.org/wiki?curid=1250715", "title": "Svépravický potok", "text": "Svépravický potok\n\nSvépravický potok pramení nedaleko tvrze Hamr a vlévá se do Rokytky jako její pravostranný přítok.\n\nPotok pramení nedaleko tvrze Hamr na jihovýchodní hraně Horních Počernic. Koryto je místy suché. Pokračuje kolem Xaverova východním směrem, kde se u ulice Božanovské stáčí na jih. Zde v lese nabírá vody napravo z potoka, který teče z rybníka Obora a poté se vlévá do rybníka Barbora.\n"}
{"id": "1250720", "url": "https://cs.wikipedia.org/wiki?curid=1250720", "title": "Nebojte se Internetu", "text": "Nebojte se Internetu\n\nNebojte se Internetu je český vzdělávací televizní pořad. Jedná se o další osvětový projekt sdružení CZ.NIC, správce národní domény .cz. Jeho cílem je přiblížit Internet a jeho technologie převážně zralejším divákům, kteří na rozdíl od mladé generace novým technologiím často tolik nerozumí, a dokonce mohou mít z jejich používání obavy.\n\nHlavními postavami jsou Dana Batulková a Václav Kopta. Ve vedlejších rolích účinkují Kristýna Leichtová, Stanislava Jachnická, Roman Zach, Sandra Nováková, Valérie Zawadská, Marek Němec, Oldřich Navrátil, Roman Mrázik, Matouš Ruml a Karel Zima.\n\nProjekt vznikl na podzim roku 2016, kdy byly všechny epizody rovněž premiérově vysílány na kanálech České televize. Mimo to, jsou všechna tematická videa dostupná na webových stránkách projektu , kde jsou umístěny i doprovodné texty a informace k jednotlivým dílům.\n\nSeriál má formou zábavných, několika málo-minutových videí, moderovaných sympatickým starším manželským párem. Projekt je zaměřen nejen na teoretické vzdělávání, ale zároveň i na praktické používání Internetu. Formou rozdělení epizody do dvou částí, kdy byla první část odvysílána prostřednictvím České televize a druhá polovina - rozuzlení epizody - je ke zhlédnutí na webových stránkách projektu.\n\nOd roku 2012 je možné vzdělávat se se seriálem Jak na Internet, který dosáhl 110 epizod . V roce 2015 vznikl projekt \"Nauč tetu na netu\", zaměřený na osvětu dětí a mladistvých. Seriál je vysílán na programu ČT :D, anebo je možné jej zhlédnout online, přímo na webových stránkách.\n\n"}
{"id": "1250721", "url": "https://cs.wikipedia.org/wiki?curid=1250721", "title": "Starý rybník (Praha)", "text": "Starý rybník (Praha)\n\nStarý rybník (též Starák) je vodní plocha nacházející se v Horních Počernicích v Praze u ulic Harcovská a Rašínská. Má podlouhlý tvar se severojížní orientací. Rybník vznikl před rokem 1869. Má betonový břeh.\n"}
{"id": "1250728", "url": "https://cs.wikipedia.org/wiki?curid=1250728", "title": "Paolo Gentiloni", "text": "Paolo Gentiloni\n\nPaolo Gentiloni Silveri (* 22. listopadu 1954 Řím) je italský sociálnědemokratický politik a v letech 2014-2016 premiér Itálie. \nV letech 2014–2016 zastával ve vládě Mattea Renziho úřad ministra zahraničních věcí a v Prodiho kabinetu byl mezi roky 2006–2008 ministrem spojů.\n\nPochází ze starého šlechtického rodu. \nPo studiu v Římě pracoval jako novinář.\n\nPo rezignaci premiéra Mattea Renziho v prosinci roku 2016 ho italský prezident Sergio Mattarella pověřil sestavením přechodné vlády. \n\n"}
{"id": "1250729", "url": "https://cs.wikipedia.org/wiki?curid=1250729", "title": "Zápas na Letních olympijských hrách 1976 – muži, volný styl do 68 kg", "text": "Zápas na Letních olympijských hrách 1976 – muži, volný styl do 68 kg\n\nZápas ve volném stylu ve váhové kategorii do 68 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 24 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250733", "url": "https://cs.wikipedia.org/wiki?curid=1250733", "title": "Marija Krasavinová", "text": "Marija Krasavinová\n\nMarija Krasavinová (: Мария Красавина, * 3. srpna 1990 Jekatěrinburg) je bývalá ruská reprezentantka ve sportovním lezení a ledolezení. Mistryně světa a vítězka světového poháru v lezení na rychlost. Trénoval ji Sergej Sergejev.\n\nK horolezectví ji přivedl otec, závodům ve sportovní lezení se věnovala také její mladší sestra. Po studiu ekonomie a managementu na vysoké škole Uralské Federální univerzity se na podzim roku 2014 vdala a odstěhovala se z Jekatěrinburgu do města Ťumeň.\n\n\n"}
{"id": "1250735", "url": "https://cs.wikipedia.org/wiki?curid=1250735", "title": "Zápas na Letních olympijských hrách 1976 – muži, volný styl do 74 kg", "text": "Zápas na Letních olympijských hrách 1976 – muži, volný styl do 74 kg\n\nZápas ve volném stylu ve váhové kategorii do 74 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 21 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250736", "url": "https://cs.wikipedia.org/wiki?curid=1250736", "title": "Marcello Bernardini", "text": "Marcello Bernardini\n\nMarcello Bernardini (1730 nebo 1740 Capua – po roce 1799) byl italský hudební skladatel a libretista.\n\nPravděpodobně byl synem skladatele Rinalda di Capui. O jeho dětství a hudebním vzděláním není nic známo. V roce 1764 přišel do Říma, kde následujícího roku uvedl svou první operu \"La schiava astuta\" a později i další frašky, intermezza a další vokální hudbu. V roce 1767 působil jako učitel hudby v římské čtvrti Campitelli a od roku 1769 do roku 1784 pracoval pro \"College Nazareno\".\n\nOd roku 1770 začal psát libreta pro jiné skladatele. Byli mezi nimi Giovanni Battista Borghi, Peter Terziani a Vicente Martín y Soler. V roce 1771 zkomponoval a uvedl v Římě své první oratorium, \"Il vello di Gedeone\". V následujících letech cestoval po Evropě aby představil svá díla. V roce 1795 působil v Polsku, kde byl kapelníkem Izabely Lubomirské, manželky maršála Stanisława Lubomirského.\n\nAčkoliv byl velmi plodným skladatelem, dochovalo se pouze 13 oper, 2 kantáty a několik libret. Ve své době byly nejúspěšnější opery \"La donna di spirito\", \"Li tre Orferi\" a \"Le donne bisbetiche\".\n\n\n"}
{"id": "1250738", "url": "https://cs.wikipedia.org/wiki?curid=1250738", "title": "Bill English", "text": "Bill English\n\nBill English (* 30. prosince 1961) je novozélandský politik, od roku 2016 předseda Novozélandské národní strany. V letech 2016 až 2017 vykonával funkci premiéra Nového Zélandu. Úřad převzal 12. prosince 2016 po rezignaci svého předchůdce Johna Keye a po volbách v roce 2017 byl nahrazen předsedkyní Novozélandské strany práce Jacindou Ardernovou. V letech 2008 až 2016 působil jako náměstek premiéra a ministr financí.\n"}
{"id": "1250739", "url": "https://cs.wikipedia.org/wiki?curid=1250739", "title": "Gémozac", "text": "Gémozac\n\nGémozac je francouzská obec v departementu Charente-Maritime v regionu Nová Akvitánie. V roce 2013 zde žilo 2 802 obyvatel.\n\nSousední obce jsou: Cravans, Champagnolles, Jazennes, Saint-Germain-du-Seudre, Saint-André-de-Lidon, Saint-Simon-de-Pellouaille, Tanzac, Villars-en-Pons a Virollet.\n\n\"Počet obyvatel\"\n\n\n"}
{"id": "1250741", "url": "https://cs.wikipedia.org/wiki?curid=1250741", "title": "Farní sbor Českobratrské církve evangelické ve Zruči nad Sázavou", "text": "Farní sbor Českobratrské církve evangelické ve Zruči nad Sázavou\n\nFarní sbor Českobratrské církve evangelické ve Zruči nad Sázavou je sborem Českobratrské církve evangelické ve Zruči nad Sázavou. Sbor od 1. července 2015 spadá pod Pražský seniorát (do té doby spadal pod Poděbradský seniorát).\n\nModlitebna byla vystavěna roku 1936; samostatný sbor byl založen roku 1946.\n\nSbor administruje f. Petr Turecký. V současnosti je sbor spravován správní komisí, jejímž předsedou je Tomáš Trusina, farář sboru v Benešově.\n\n\n"}
{"id": "1250744", "url": "https://cs.wikipedia.org/wiki?curid=1250744", "title": "Obora (rybník, Xaverov)", "text": "Obora (rybník, Xaverov)\n\nObora je název malého rybníka nacházejícího se v lese východně od pražského Xaverova. Vznikl po roce 1869 a má trojúhelníkovitý charakter. Je orientován ze severovýchodu na jihozápad. Voda z něj přitéká potokem, je napájena čistírnou odpadních vod, která se nad ním nachází. Pokračuje stavidlem na jihozápad a po několika metrech se vlévá do Svépravického potoka jako jeho první levostranný přítok. Na jeho severní straně prochází lesní cesta.\n"}
{"id": "1250751", "url": "https://cs.wikipedia.org/wiki?curid=1250751", "title": "Timofejev", "text": "Timofejev\n\nTimofejev je příjmení více osobností:\n\n\n\n"}
{"id": "1250755", "url": "https://cs.wikipedia.org/wiki?curid=1250755", "title": "Chvalský rybník", "text": "Chvalský rybník\n\nChvalský rybník (též retenční nádrž \"Chvalka\") je vodní plocha nacházejícíc se v pražských Chvalech (Horní Počernice) na potoce Chvalka. Je přibližně čtvercového charakteru. Voda do něj přitéká potokem ze severu a odtéká stavidlem a přepadem na jih. Po jeho hrázi vede ulice Slatiňanská. Rybník vznikl před rokem 1869.\n"}
{"id": "1250762", "url": "https://cs.wikipedia.org/wiki?curid=1250762", "title": "Sbor Církve bratrské v Hranicích", "text": "Sbor Církve bratrské v Hranicích\n\nSbor Církve bratrské v Hranicích je sborem této církve ve městě Hranice na Moravě.\n\nSbor náleží do Hanácko-valašského seniorátu. Jeho kazatelem je Ladislav Melkus.\n\nSbor má také kazatelskou stanici v Přerově. Zde bohoslužby zajišťuje obvykle starší sboru Vladimír Došek.\n\n\n"}
{"id": "1250765", "url": "https://cs.wikipedia.org/wiki?curid=1250765", "title": "Chvalka", "text": "Chvalka\n\nChvalka je název potoka v Praze, který pramení v Horních Počernicích a v rybníce Martiňák (Čeněk) se spojuje se Svépravickým potokem.\n\nPotok pramení ve skalách pod ulicí Slatiňanská. Napájí zde dva rybníčky a pokračuje směrem západním. V momentě, kdy se pod Chvaly otočí zcela na jih, ho napájí jeden bezejmenný přítok tekoucí zprava ze severu. Chvalka dále pokračuje na jih, a pod Pražským okruhem se stáči na jihozápad. Tvoří hranu Golf Resortu Black Bridge a vtéká do jeho rybníka Ledvinka. Poté přitéká do Martiňáku.\n"}
{"id": "1250766", "url": "https://cs.wikipedia.org/wiki?curid=1250766", "title": "Maren Adeová", "text": "Maren Adeová\n\nMaren Adeová (nepřechýleně Maren Ade; * 12. prosince 1976, Karlsruhe) je německá filmová režisérka, scenáristka a producentka. V prosinci roku 2016 získala v polské Vratislavi Evropskou filmovou cenu za německo-rakouskou tragikomedii \"Toni Erdmann\".\n\n"}
{"id": "1250767", "url": "https://cs.wikipedia.org/wiki?curid=1250767", "title": "Hasparren", "text": "Hasparren\n\nHasparren je francouzská obec v departementu Pyrénées-Atlantiques v regionu Nová Akvitánie. V roce 2013 zde žilo 6 230 obyvatel.\n\nSousední obce jsou: Ayherre, Bardos, La Bastide-Clairence, Bonloc, Briscous, Cambo-les-Bains, Halsou, Jatxou, Macaye, Mendionde, Mouguerre a Urt.\n\n\"Počet obyvatel\"\n\n\n"}
{"id": "1250782", "url": "https://cs.wikipedia.org/wiki?curid=1250782", "title": "Florian Henckel von Donnersmarck", "text": "Florian Henckel von Donnersmarck\n\nFlorian Graf Henckel von Donnersmarck (* 2. května 1973, Kolín nad Rýnem) je německo-rakouský filmový režisér a scenárista. V roce 2006 obdržel Evropskou filmovou cenu za film \"Životy těch druhých\" (orig. 'Das Leben der Anderen')\".\"\n\n"}
{"id": "1250790", "url": "https://cs.wikipedia.org/wiki?curid=1250790", "title": "Xénia Hoffmeisterová", "text": "Xénia Hoffmeisterová\n\nXénia Hoffmeisterová (* 13.6.1958, Trenčín) je česká malířka, sochařka, grafička, scénografka a kostýmní návrhářka.\nXénia Hoffmeisterová vystudovala v letech 1973-1977 Střední uměleckoprůmyslovou školu v Bratislavě u Rudolfa Fily. Později se odstěhovala do Prahy a v letech 1981-1986 studovala scénické a kostýmní výtvarnictví na Divadelní fakultě Akademie múzických umění v Praze a malbu u Oldřicha Smutného. Do roku 1989 pracovala jako scénografka a kostýmní návrhářka v kamenných divadlech v Českých Budějovicích, Ústí nad Labem a Praze, ale prakticky zaměřená divadelní profese jí připadala příliš svazující a rozhodla se plně věnovat volné výtvarné tvorbě. Zabývá se především malbou a tvorbou soch a objektů, vytváří ale i volnou a užitou grafiku a keramiku. Od roku 2001 je členem výtvarného spolku Mánes a od roku 2004 je členkou výtvarného spolku Hollar.\n\nHistorik umění Jan Kříž zařazuje dílo Xénie Hoffmeisterové do oblasti fantazijního expresionismu, který v jejím případě: „…vychází z hlubinné symboličnosti alegorických, většinou dějově rozvedených představ.“ Tyto představy převážně zakládají existenciální úvahy a kritický vztah k současnému světu. V jejím vnímání stojí svět lidí permanentně ve svárlivém, mnohovrstevnatém napětí s přírodou, jejími pevnými zákonitostmi a nevyčerpatelnou plodivou silou.\n\nV malířské tvorbě Xénie Hoffmeisterové převládá expresivní složka „se znatelným štětcovým rukopisem, výraznou barevností a racionalistickou konstrukcí, s důrazem kladeným na detail (…) této základní podobě zůstane Xénia Hoffmeisterová vlastně věrná.“\nMalířská díla z tohoto období: „…jsou prostoupena vláčným, plynulým rytmem linií, prozrazujícím dynamické cítění. Linie a barva se společně uplatňují při vytváření určitého detailu; mohou a také se rozvíjejí nezávisle na sobě. Jejich střetáváním a odlučováním vniká do obrazu zvláštní napětí, které evokuje vlastní dějovou osnovu jednotlivých obrazů.“ Obsahově se již v tomto počátečním období ustanovují narativní schémata, postupy a témata, která v dalších letech postupně dozrávají a jsou rozvíjena. „Hluboká symboličnost, kořenící ve sféře intimních prožitků světa i autora sebe samého, se spojuje s alegoricky vyjádřenými úvahami o smyslu a aktuálních problémech lidského bytí. Výsledkem jsou alegorické scény s několika vrstvami významu.“\nV tomto období se Xénia Hoffmeisterová soustřeďuje na niterná „beckettovská“ témata „pocity odcizení, marnosti a nemožnosti vzájemného porozumění“.\nSvou specifickou úlohu v autorčiných pracích hraje příroda, přicházející k divákovi v „…morfologii zárodečných organických útvarů (…) elementárních přírodních procesů růstu, bujení, páření a plození…“, ale i v alegorickém zpracovávání autorčiných témat prostřednictvím zvířecích a rostlinných figur a interakcí. V hlubším smyslu její intimní vztah k přírodě „přerůstá v mýtus přírody jako jediného, byť z našeho hlediska rozporuplného základu světa“. Přičemž jeho rozporuplnost je nejzřetelněji spatřována v nezpochybnitelné úloze přírody v procesu geneze lidského trápení a násilí, ke kterému se autorka stále vrací.\n\nV díle se od počátku objevují prvky ironizující satiry, které „… se jednak podílejí na budování ironické konstrukce přístupu ke světu i umění, ale zároveň – jako prvek zlidšťující odtažitou myšlenku, podstatně přispívají k obecné srozumitelnosti díla“.\n\nAutorka v rámci velkých vyprávění o závažnosti dějů ve světě akcentuje drobné příběhy s důrazem na intimní detail, jejichž mikrokosmos věrně odráží struktury makrokosmických témat.\nAsambláže hlav na plátně, sestavené ze zbytků temperových barev, cínových obalů, zbytků dřeva, kovů a nejrůznějších „odpadních“ materiálů, zastupují první ucelenější cyklus méně závažné autorčiny tvorby, která představuje do dnešních dnů paralelní linku k její ústřední tvorbě. Jedná se o „…dětsky hravé objekty, asambláže a objektové skříňky z náhodně nalezených věcí. Tyto objekty nevznikají z přetlaku imaginace podvědomí, jak tomu bylo u surrealismu, ani jako extravagantní východisko z prožitých sociálních otřesů, jako v případě dadaismu. Dadaistické zvolání, c’est mon dada‘ (tj. má záliba) pro tyto věci se jeví jako přiléhavé.“ \nZ technického hlediska se malířská tvorba Xénie Hoffmeisterové proměnila. „O něco později je potemnělá, střídmá barevnost vystřídána intenzivnějším koloritem, téměř syrovou malbou, vyznačující se četnými barevnými disonancemi a dramaticky exaltovaným rukopisem.“ Objevuje se i „..,zvláštní druh lyrismu, který se prezentuje ze splývavého i vzrušeného rukopisu, promlouvá z měkké, někdy až melodické modelace fantaskních tvarů a linií.“\n\nAutorka i nadále rozpracovává již načrtnutá témata, nicméně přírodní tematika zesiluje na významu, kdy „Příroda a její kosmos se stávají dynamickou, plodivou a určující silou a samotný člověk součástí jejího řádu (…) V něm obnažuje svou animalitu a podmíněnost základními životními pochody.“ Ve větší míře se rovněž objevuje lidská figura, která stále výrazněji zasahuje do obrazového děje a zesiluje přímočarost jinak stále metaforického vyjadřování.\nVýraznou úlohu v průběhu autorčiny výtvarné činnosti na přelomu tisíciletí zastupují postavy „lidských modů“ andělů a čarodějnic, přičemž andělé v různých variacích zůstávají předmětem jejího zájmu natrvalo. V malbách, objektech, sochařských instalacích a grafikách dostává člověk hlavní úlohu. „Odcizení člověka přírodě, civilizaci, kterou si vytvořil, odcizení člověka člověku a sobě samému a z toho rostoucí pocit úzkosti, absurdity a znechucení(…). Člověk ztrácí totalitu své bytosti, místo něho se objevují postavy andělů.“\nRadostný zájem Xénie Hoffmeisterové o banální, běžné a jako odpad chápané předměty profánní každodennosti propojuje volný cyklus „věcí“ se závažnější a osudovější tematikou její ústřední tvorby. Své hravé uchopování banalit a vynášení jejich antropomorfizované ojedinělosti k pozornosti nevšímavého člověka staví do kontrastu se závažností fenoménů pomíjivosti, tísně a opuštěnosti, které vévodí v atmosféře světa rozporuplných, smrtelných bytostí. K této výtvarné linii se autorka s výkyvy zájmu přiklání i v dalších letech, například ve formě relikviářů nebo se svým cyklem tzv. „krabiček“ z let 2011 – 2012. Shodné náměty se opakují v malbě a objektech.\n\nV pozdějších letech se zabývá výtvarnými možnostmi, které nabízí užití drátu. Tento materiál dovoluje přidání pohybové dimenze jinak statickým objektům a jednak se sám stává tvůrčím základem pro splétání „hnízd“, hlav a dalších objektů, které ve trojrozměrném světě zhmotňují obrazy, případně doplňují alegorické narace, jež Xénia Hoffmeisterová předestírá na plátnech.\n\nOd ostatních prací se výrazně odlišuje cyklus prací pop-artově uchopeného tématu bot. Konkrétně „dámské střevíčky, představené v jednotném typovém střihu, pojednané v páru, případně v různých obrazových konfiguracích“. Není zřejmé, zda dané obrazy jsou „..výzvou k vykročení do nekonfliktního světa konzumu a povrchní zábavy, anebo zda byly odloženy před vstupem na posvátnou půdu…“ V tomto smyslu téma \"Botičky\" vyzývá k reflexi lidských perspektiv v návaznosti na výše zmíněné „věci“.\nObrazy travin odrážejí radostné prožívání času autorky z jejích pobytů v krajině Lehnic-Vodic u Prachatic. Ukládá se v nich „…dětská nostalgie, vášeň léta a bezpečí domova, a to i v ontologickém smyslu“ Díla z tohoto cyklu akcentují přirozenost pobytu v přírodě, a to nikoliv ve smyslu glorifikace monumentálních a romantických krajin, ale ve smyslu intimního prodlévání v trávě.\n\nAutorka vytvořila monumentální drátěnou instalaci „Sen v seně“, která se v roce 2011 stala součástí permanentní exteriérové expozice slovenského centra moderního umění Danubiana. Sen v seně představuje tvůrčí vyvrcholení ikonografického ztvárňování sena (trávy). „Původní kupka sena se postupně proměňuje až v téměř organický útvar ohromných hnízd, připomínající obrovité mořské sasanky, s otvorem-tunelem kamsi do hlubin či do útrob těchto podivných živočichů.“ Kupky sena – sasanky si udržují a zdůrazňují podvojnost přírody, jako domova na jedné straně a určité pasti na straně druhé.\nMalířskou tvorbu Xénie Hoffmeisterové z těchto let lze rozdělit dle místa jejich vzniku a odpovídajících proměn v autorčině naladění. „…zátiší a pohledy do ateliéru a malířské záznamy stavů, vjemů a nálad, zachycené v pražském a venkovském ateliéru.“ Jestliže „venkovská“ tvorba je charakteristická klidem, řádem a harmonickým usebráním, ta pražská ukazuje na chaotičnost a zmatek, který je ovšem z hlediska autorky oním místem, kde se berou drobné příběhy všedního ruchu, na jejichž pozadí se objevují tematizace předešlých let.\nSpecifickým tématem se mimoto stávají tzv. „vetřelci“, již zmiňované relikvie a relikviáře, a všeobecně „kabinety kuriozit“, které zdůrazňují paralelní momenty dlouhotrvajícího zájmu Xénie Hoffmeisterové o jedinečnost věcí v provázaném světě s renesanční tradicí vytváření sbírkového mikrokosmu, jenž reflektuje „divadlo světa“.\nObrazy, asambláže a objekty tohoto rozsáhlého volného cyklu rozpracovávají v rozličných materiálových variacích několika základních kompozičních konfigurací zaječí symboliku a mytologii. Zajíc zde figuruje především jako symbol přírodní plodnosti, která se ukazuje v přímé souvislosti s výtvarnou kreativitou. Portréty zajíců se rovněž stávají „kryptoportréty“ žijících lidí.\n\nParalelně k této tvorbě vzniká cyklus zaječích kožek, ve kterém se tyto kožky stávají ústředními postavami autorčiných narativních, symboly a odkazy zahuštěných obrazových scén, které dále variují již ustálené tematizace autorčiných prací.\nXénia Hoffmeisterová výtvarně zpracovává předlohy k animaci dokumentárního filmu Pavla Štingla Eugéniové (Eugenic Minds), který rozebírá tematiku eugeniky s důrazem na její uplatňování nacistickým režimem.\nV návaznosti na formální uchopení tematiky „zajíců“ a obsahové vytyčení tematiky Holocaustu a hrubého násilí projektem Eugéniové, vytváří autorka rozsáhlý cyklus asambláží a objektů lebek. Za užití nábojnic jako klíčového materiálu pro sestavování asambláží na plechových deskách se koncentruje na tematiku násilné smrti a dějinné paměti.\nTechnologickou novinkou v díle Xénie Hoffmeisterové se stává užití stínohry v rozsáhlých instalacích, kde autorka užívá své scénografické zkušenosti. V úzké propojenosti s tematikou smrti, násilí a paměti využívá pohyblivé choreografie stínů vlastních objektů ke zpřítomňování existenciálního fenoménu prožívání „stinné minulosti“.\n\n"}
{"id": "1250795", "url": "https://cs.wikipedia.org/wiki?curid=1250795", "title": "Sylvestr Harna", "text": "Sylvestr Harna\n\nSylvestr Harna, \"psáno také\" Silvestr (1. ledna 1890 Záhlinice – 19. října 1948 Kroměříž) byl legionářský výtvarník, sochař a pedagog.\n\nV roce 1912 absolvoval kamenickou a sochařskou školu v Hořicích. Jako svobodník rakousko-uherské armády byl zajat 10. září 1914 v tehdy ruském Lublinu. Za světové války v letech 1916-1918 učil na řemeslné keramické škole v městě Bogotol v Krasnojarském kraji. V té době se podílel i na výzdobě mostních pylonů v Tomsku. Dne 4. srpna 1918 se přihlásil do legií (Bogotol, Tomsk). V osobní kartě legionáře je uváděna jako bydliště Zábeštní Lhota u Přerova.\nPo návratu z legii provozoval kamenosochařský závod a ateliér v Kroměříži a realizoval řadu hřbitovních plastik, reliéfů a bust na místním hřbitově. Na kroměřížském hřbitově je i sám pohřben.\nHarna je například autorem poprsí Jana A. Komenského před školou v Záhlinicích, Tyršova reliéfu na pamětní Tyršově desce na Velkém náměstí v Kroměříži z roku 1932, reliéfu Františka Slaměníka na pamětní desce na Riegrově náměstí v Kroměříži, reliéfu Františka Skopalíka na pamětní desce umístěné v roce 1925 ve vestibulu domova mládeže Tauferovi střední odborné školy veterinární a pamětní desky s reliéfem Antonína Rozsypala na Budačině.\n\n"}
{"id": "1250796", "url": "https://cs.wikipedia.org/wiki?curid=1250796", "title": "Jakov Melnikov", "text": "Jakov Melnikov\n\nJakov Fjodorovič Melnikov ( ; 13. ledna 1896 Moskva – 12. července 1960 Moskva) byl ruský a sovětský rychlobruslař.\n\nPocházel ze třinácti dětí narozených v moskevské dělnické rodině. Závodnímu rychlobruslení se věnoval v letech 1914 až 1940. Získal jedenáct titulů ruského a sovětského mistra ve víceboji (1915, 1917, 1918, 1919, 1922, 1924, 1927, 1928, 1933, 1934 a 1935). V roce 1923 vybojoval bronzovou medaili na Mistrovství světa ve víceboji, na které byl pozván, přestože Sovětský svaz tehdy nebyl členem Mezinárodní bruslařské unie. Ve stejném roce obsadil čtvrté místo na Mistrovství Evropy. V letech 1927 a 1935 zvítězil dělnických mistrovstvích Evropy, které pořádala Rudá sportovní internacionála, na Mezinárodní dělnické spartakiádě roku 1928 v Oslu vyhrál závody na 5000 metrů a 10 000 metrů. Vytvořil 27 národních rychlobruslařských rekordů. V roce 1934 získal odznak zasloužilého mistra sportu s pořadovým číslem 1. Po ukončení kariéry byl Melnikov trenérem i rozhodčím a také bojoval ve velké vlastenecké válce. Po jeho smrti se začal pořádat Memoriál Jakova Melnikova.\n\n\n"}
{"id": "1250799", "url": "https://cs.wikipedia.org/wiki?curid=1250799", "title": "Náčelnický hrob z Hochdorfu", "text": "Náčelnický hrob z Hochdorfu\n\nNáčelnický hrob z Hochdorfu je bohatě vybavený keltský komorový hrob datovaný kolem roku 530 př. Kr. do halštatské periody D. Byl objeven amatérským archeologem v roce 1977 poblíž Hochdorfu an den Enz (okres Eberdingen) ve spolkové zemi Bádensko-Württembersko v Německu. Původně hrob překrývala asi 6 metrů vysoká mohyla mající v průměru 60 metrů, která ale v souvislosti s erozí a zemědělským využíváním klesla na stěží rozezatelný 1 metr.\n\nPohřbeným byl muž, vysoký 187 cm ve věku asi 40 let, který byl uložen na výjimečně bohatém, 275 cm dlouhém bronzovém lehátku, opatřeném kolečky. Soudě podle ostatních nálezů z hrobu byl muž pravděpodobně keltským náčelníkem. Byl pohřben společně s pozlaceným nákrčníkem, náramkem na pravé paži, čepicí z březové kůry, pozlacenou dýkou vyrobenou z bronzu a železa, bohatým ošacením, jantarovými šperky, břitvou na holení, výbavou pro manikůru, hřebenem, rybářskými háčky, šípy a především s tenkými zlatými plaketami, pokrývajícími jeho (nedochované) boty. V blízkosti lehátka byl nalezen velký kotel zdobený na okraji třemi lvy. Ten původně obsahoval přibližně 400 l medoviny. Východní část hrobu obsahovala železem pobitý čtyřkolový vůz ukrývající set bronzových misek – společně s picími rohy nalezenými na stěnách by se dal použít k servírování až pro 9 osob.\n\nPo prozkoumání hrobu byla mohyla rekonstruována do svých původních rozměrů. Nedaleko bylo postaveno muzeum věnované tomuto výjimečnému nálezu a při jeho stavbě byly odhaleny relikty pravěké keltské vesnice, která byla pravděpodobně jednou z těch, které pohřbený během svého života ovládal. Vesnice byla přidána do téhož muzea.\n"}
{"id": "1250801", "url": "https://cs.wikipedia.org/wiki?curid=1250801", "title": "Průmyslová zóna", "text": "Průmyslová zóna\n\nPrůmyslová zóna je definována jako soubor objektů, které jsou vhodné pro průmyslovou výrobu s hygienicky nezávadným charakterem a dostatečným podílem zeleně mezi jednotlivými objekty, ve kterých existuje funkční dopravní činnost.\n\nJde tedy o komplex průmyslu a služeb, jejichž funkce nabývají odborný charakter. Jednotlivé firmy tohoto komplexu využívají vzájemných kontaktů a vzájemné pomoci mezi podniky. Vybudování areálu průmyslových komplexu má pozitivní charakter z důvodu zlepšení ekonomiky, vzhledem k tomu, že dochází k vytvoření nových pracovních míst, což má přínos především v oblastech s vysokou mírou nezaměstnanosti.\n\nVětšinou vznikají na opuštěných plochách, které zarůstají a nejsou nijak využity (tvz. brownfield). Pro postup k prohlášení území za průmyslovou zónu je v Česku nutno spolupracovat s Ministerstvem průmyslu a obchodu, agenturou CzechInvest a také s zástupci dané samosprávy. Největší průmyslovou zónou v České republice je Kolín-Ovčáry s celkovou výměrou 370 ha, další je Plzeň-Líně s plochou o 343 ha. Ovšem lze najít i průmyslové zóny, jejichž plocha se pohybuje v řádů jednotek hektarů.\n\n\n\n"}
{"id": "1250806", "url": "https://cs.wikipedia.org/wiki?curid=1250806", "title": "Avante TV", "text": "Avante TV\n\nAvante TV byl placený dokumentární televizní kanál nizozemského provozovatele UPCtv, zaměřující se především na muže. Programovou náplň \"Avante\" tvořily dokumenty o vojenské technice, špionáži, automobilech, motocyklech, lodích, letectví, kosmických letech, technologiích a současných i historických vynálezech.\n\nKanál byl spuštěn 8. prosince 1999 v Nizozemsku, postupně docházelo k expanzi kanálu i na další trhy. Vysílání bylo ukončeno k 31. května 2003, protože kanál nesplnil očekávání provozovatele.\n\n\"Avante\" vysílal v angličtině, němčině, nizozemštině, češtině, maďarštině, řečtině, rumunštině a polštině v mnoha kabelových sítích v Evropě a některých satelitních platformách.\n\nDne 8. prosince 1999 spustila nizozemská společnost UPCtv vysílání dokumentárního kanálu pro muže všech věkových kategorií, kanál \"Avante\".\n\nV prosinci 1999 bylo oznámeno šíření kanálu \"Avante\" největším kabelovým operátorem \"Telia\" ve Švédsku, kde byl nabízen pro 1,1 milionů předplatitelů.\n\nVe středu 12. ledna 2000 spustil provozovatel distribuci svého programu přes americký satelit Telstar 12 v rámci vlastního multiplexu \"UPCtv\".\n\nS provozovatelem třetí největší německé kabelové sítě \"PrimaCom AG\" byla 27. června 2000 podepsána smlouva o šíření kanálů \"Avante\", Extreme Sports Channel a Innergy z rodiny UPCtv. Ty byly nabízeny v exkluzivní nabídce pro 1,35 milionů domácností. Již v té době kanál vysílal v kabelových sítích v Belgii, Švýcarsku a Švédsku.\n\nDne 1. října 2000 oznámil provozovatel vstup kanálů \"Avante\" a Club do maďarské kabelové televize \"UPC Magyarorszag\".\n\n\"UPCtv\" 4. května 2000 oznámila dostupnost svých programů v kabelových sítích \"Evrotur\" v Bulharsku a \"Genius Network\" a \"Pellin Cable Network\" v Rumunsku, kde se očekávalo 120 000 potenciálních abonentů.\n\nV dubnu 2001 byl kanál zařazen do polské satelitní platformy \"Wizja TV\" a kabelové sítě \"UPC Polska\". Krátce nato byla spuštěna polská verze \"Avante\" a již na konci července bylo v plánu lokalizovat až 75% pořadů.\n\nV pátek 1. března 2002 bylo \"Avante\" zařazeno do nabídky polské placené satelitní platformy \"Cyfra+\".\n\nDne 2. dubna 2002 byl \"Avante\" zařazen pro české diváky do nabídky \"Rodina\" satelitní placené platformy UPC Direct, kde zpočátku vysílal anglicky, později byl nabízen také v maďarštině a u jedné třetiny pořadů v češtině.\n\nVe středu 29. května 2002 byl kanál \"Avante\" přidán do nabídky dánského kabelového operátora \"Telia Stofa A/S\".\n\nBritská společnost Zone Vision 15. října 2002 oznámila podepsání dohody s provozovatelem kanálu \"UPCtv\" o distribuci kanálů \"Avante\" a Club ve východní Evropě, včetně Pobaltí, Běloruska, Bulharska, Moldavska, Rumunska, Ruska, Slovenska, Ukrajiny a států bývalé Jugoslávie. \"Zone Vision\" tím rozšířil portfolio na celkem 28 zastupovaných kanálů, kterými byly Cartoon Network, CNN, MTV, VH 1, Eurosport, Hallmark, Bloomberg a Discovery Channel.\n\nV roce 2002 stanice prošla změnou loga.\n\nSpolečnost \"UPCtv\" ukončila vysílání placeného kabelového a satelitního programu \"Avante\" 31. května 2003, neboť podle provozovatele nesplnil kanál očekávání. \"UPCtv\" se zaměřila na rozvoj kanálů Extreme Sports Channel a Club.\n\nNíže je uveden seznam kabelových sítí, ve kterých byl nabízen program \"Avante TV\".\n"}
{"id": "1250807", "url": "https://cs.wikipedia.org/wiki?curid=1250807", "title": "LGBT práva v Abcházii", "text": "LGBT práva v Abcházii\n\nLGBT práva nejsou v Abcházii na stejné úrovni jako práva většinové společnosti.\n\nV r. 1933 byl přijat článek 121 trestního zákoníku platný pro celý SSSR. Ten trestal mužský stejnopohlavní styk až 5 lety vězení nebo těžkými pracemi. 1. ledna 1991 Abchazská autonomní sovětská socialistická republika tento článek zrušila.\n\n"}
{"id": "1250809", "url": "https://cs.wikipedia.org/wiki?curid=1250809", "title": "Zápas na Letních olympijských hrách 1976 – muži, volný styl do 82 kg", "text": "Zápas na Letních olympijských hrách 1976 – muži, volný styl do 82 kg\n\nZápas ve volném stylu ve váhové kategorii do 82 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 18 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250811", "url": "https://cs.wikipedia.org/wiki?curid=1250811", "title": "Fatih Akın", "text": "Fatih Akın\n\nFatih Akın (alternativně Fatih Akin; * 25. srpna 1973, Hamburk (čtvrť Altona)) je německý filmový režisér a scenárista tureckého původu. V roce 2004 obdržel Evropskou filmovou cenu za film \"Proti zdi\" (orig. 'Gegen die Wand'). Je také autorem filmu \"Tschick\", který byl natočen v roce 2016 na motivy úspěšného románu tragicky zemřelého německého spisovatele Wolfganga Herrndorfa.\n\n"}
{"id": "1250822", "url": "https://cs.wikipedia.org/wiki?curid=1250822", "title": "Oppidum Glauberg", "text": "Oppidum Glauberg\n\nOppidum Glauberg je keltské oppidum ve spolkové zemi Hesensko v Německu, asi 50 km severovýchodně od Frankfurtu nad Mohanem. Skládá se z opevněného sídliště a několika mohyl z pozdní doby halštatské a časné doby laténské. Archeologické výzkumy v 90. letech 20. století zařadily lokalitu mezi nejdůležitější časně keltská centra v Evropě. Poskytuje jedinečné doklady o keltském pohřbívání, sochařství a o monumentální architektuře.\nZ geologického hlediska je Glauberg čedičovým výběžkem pohoří Vogelsberg ležícím ve výšce 271 m n. m. Vystupuje do výšky asi 150 metrů nad okolní terén a je situován mezi řeky Nidder a Seeme. Vrcholek tvoří téměř rovnou plošinu o rozměrech 800 na 80–200 m. Její jihozápadní výběžek je známý jako \"Enzheimer Köpfchen\". Na severozápadě se svahy Glaubergu strmě svažují do niedderského údolí, na jihu je propojen s vlnící se vrchovinou. Na plošině se nachází malý nevysychající rybníček, který ale není napájen žádnými prameny a je doplňován pouze dešťovou vodou. Pahorek je obklopen prameny a úrodnou půdou.\n\nPřítomnost pravěkých reliktů na glauberské plošině je známá již dlouho, přestože byly připisovány Římanům. Nález raně laténského nákrčníku učiněný v roce 1906 pouze potvrdil pravěké stáří lokality. Systematický archeologický výzkum lokality pod vedením Heinricha Richtera (1895–1970), který byl zaměřen na exkavaci fortifikace, proběhl mezi lety 1933–1934. Další studium řízené F. R. Hermannem započalo v roce 1985 a pokračovalo až do roku 1998. Právě během této fáze výzkumů byla také objevena významná mohyla. Poznání historie osídlení Glaubergu a jeho okolí v době železné (halštatské až raně laténské období) bylo pak cílem výzkumného projektu v letech 2004–2006.\n\nDíky svojí výhodné poloze byl Glauberg dějištěm dlouhodobé lidské aktivity. Místo v sobě spojuje přístup k úrodné půdě a vodním zdrojům, dobrou hájitelnost a strategickou polohu u několika přírodních dopravních cest. Proto není překvapivé, že pahorek byl osídlen dlouho před i po jeho keltské fázi a to až do středověku.\n\nGlauberská plošina byla poprvé osídlena v neolitu (ca. 4500 př. Kr.), lidem Rössenské kultury. Poté následovala dlouhá Michelsberská fáze (4000 př. Kr.). Z Michelsberské kultury známe i případy opevňování vrcholků kopců, takže je možně že Glauberg byl poprvé fortifikován právě v této době. V době bronzové zde sídlily kultury popelnicových polí (1000–800 př. Kr.). Během keltského pozdně halštatského a časně laténského období se stal Glauberg centrem nadregionálního významu. V této době se jednalo o sídlo raně keltského knížete a zároveň bylo vybudováno rozsáhlé opevnění.\n\nBěhem římské okupace Germánie zůstal Glauberg neosídleným, pravděpodobně kvůli své blízkosti (5 km) k Limes Romanus. Ve 4. a 5. století našeho letopočtu byl osídlen znovu a stal se opět regionálním centrem, tentokrát jako sídlo místního krále Alamanů. Od 7. do 9. století byl místem rozsáhlého franckého opevnění. Jeho význam v průběhu doby vzrostl a fortifikace byly obnoveny a značně rozšířeny.\n\nVe 12. a 13. století byl Glauberg začleněn do systému štaufských hradů, snad ve snaze podpořit růst městského centra. Opevnění bylo znovu opraveno a na okraji plošiny byla postavena věž, jejíž klenutý románský portál přežil dodnes. V tomto okamžiku byla osídlena celá plocha a zejména na severním okraji se dochovaly základy zdí, studen a sklepů. Ke zničení hradu a spolu s ním i ke konci osídlení pahorku došlo patrně v roce 1256.\n\nNejstarší známá opevnění mohou být před-keltská, ale v 5. – 6. stol. př. Kr. vybudovali Keltové fortifikaci převyšující ostatní svou mohutností i technickou pokročilostí. Ta fungovala až do 2. nebo 1. stol. př. Kr. Její rozměry ukazují, že Glauberg bylo jedním ze sítě oppid, která pokrývala většinu jižního a západního Německa.\n\nSeverovýchodní okraj plošiny, kde je svah nejméně strmý, byl oddělen od okolního terénu masivním valem a příkopem. Jižní a severní okraje byly taktéž opevněny hradbami. Stavební technika spočívala v kladení kamenů na sucho, tzv. \"murus gallicus\" (typická keltská technika, kdy jsou zdi ještě zpevňovány dřevěnou konstrukcí) a pravděpodobně také v použití nepálených cihel.\n\nMalý rybníček na vrcholku nemohl zajistit dostatečné množství vody pro tak velké sídliště. Z tohoto důvodu byl na severu fortifikován i prostor o rozměrech asi 300 x 300 m, ve kterém se nacházel pramen a zároveň velký rezervoár na vodu měřící 150 na 60 m. Tím dosáhlo opevnění plochy asi 8,5 ha. \n\nPřístup do oppida umožňovaly minimálně dvě brány. Hlavní na severovýchodě a menší na jihu. Byly poměrně sofistikovaného tvaru, navrženy tak aby byl přístup pro případného útočníka co nejobtížnější. Vnější opevnění byla situována na severovýchodním okraji oppida. Hradby a valy na jihu patrně neměly defensivní účel.\n\nSídliště pravděpodobně obývalo několik tisíc lidí. Z tohoto důvodu, přihlédneme li navíc k jejich centrální ekonomické a hospodářské roli, bývají oppida někdy označována za předchůdce měst. Nicméně o osídlení a dalších aktivitách na lokalitách tohoto typu, je známo jen málo. Doklady z jiných oppid, jako je Manching nebo Oberrusel-Oberstedten naznačují, že zde bývalo vesnické nebo městu se podobající osídlení s domy, dílnami a skladovacími prostory.\n\nStejně jako ostatní archeologické lokality, je i Glauberské oppidum spojené s několika dalšími lokalitami v jeho bezprostředním i vzdálenějším okolí.\n\nBěhem průzkumného letu v roce 1988 rozpoznali amatérští archeologové stopy velké mohyly na poli asi 300 m jižně od oppida. Mezi lety 1994 a 1997 zde provedla výzkum hesenská státní archeologická služba. Mohyla (mohyla 1) měla původně průměr téměř 50 m a výšku 6 m. Byla obklopena kruhovým příkopem širokým 10 m. Ve svojí době se muselo jednat o vizuálně velmi působivou stavbu. Mohyla byla složena ze tří částí. V jejím středu byla umístěna prázdná komora, určená patrně ke zmatení případných vykradačů hrobů. V severovýchodním směru se nacházela dřevěná komora o rozměrech 2 x 1. m, která obsahovala kostrový pohřeb a v jihovýchodní části byl nalezen žárový pohřeb, který byl navíc uložen v jistém druhu dřevěné nádoby. Zatímco kremace je spíše spojena s dobou halštatskou, inhumace byla velmi oblíbená právě v době laténské.\n\nMajitelé obou hrobů byli válečníci, na což ukazuje jejich pohřební výbava obsahující meče a další zbraně. Komora s inhumací byla nebývale dobře zachovaná a nebyla nikdy vykradena. Z toho důvodu bylo rozhodnuto o vyjmutí celé komory včetně hlíny která ji obklopovala a jejím opatrném přemístění do laboratoře ve Wiesbadenu. Nálezy z hlavní pohřební komory, z nichž každý byl pečlivě zabalený do tkaniny, zahrnovaly zlatý nákrčník, bronzový náramek a džbán, který původně obsahoval medovinu.\n\nDruhá mohyla (mohyla 2) se nachází 250 m jižně a byla objevena později pomocí geofyzikálního průzkumu. Eroze a zemědělská činnost ji učinily zcela neviditelnou. Dosahovala asi poloviny velikosti mohyly 1 a rovněž obsahovala válečnický pohřeb doprovázený zbraněmi, zdobenou sponou, opaskem a zlatým prstenem.\n\nVysoká kvalita artefaktů jakož i dalších doplňků naznačuje, že majitelé hrobů byli za svého života velmi vysoce postavení. Proto jsou hroby označovány jako „knížecí“, podobně jako ostatní známé nálezy z této periody, například: Vix (Burgundsko, Francie) nebo Hochdorf (Bádensko-Württembersko, Německo).\n\nNa jih od oppida je situováno množství valů a příkopů, některé z nich jsou úzce spojeny s mohylou 1. Zdá se, že nehrály primárně defenzivní roli. Malý čtvercový příkop západně od mohyl je spojen s několika dalšími funkcemi a množstvím jam, které ukazují, že se mohlo jednat o svatyni nebo chrám. Nejvýraznější je však procesní cesta dlouhá 350 a široká 10 m, lemovaná hlubokými příkopy přibližující se k mohyle z jihovýchodu, daleko za hradbami sídliště. Ta byla spojena s dalšími valy a příkopy, které zabírají plochu téměř 2 x 2 km. Pod jejím povrchem byly nalezeny nejméně dva další pohřby jakož i socha \"keltského knížete\" popsaná níže.\n\nNeprokazatelná obranná funkce a evidentní vztah k mohylám vedly k názoru, že cesta měla rituální nebo posvátný význam.\n\nVelkou mezinárodní pozornost přitáhl především objev velmi vzácného artefaktu – pískovcové sochy v životní velikosti, datované do 5. stol. př. Kr, nalezené v těsné blízkosti větší mohyly. Socha je s výjimkou chodidel velmi dobře zachována a zobrazuje ozbrojeného muže – válečníka. Měří 186 cm a její váha je 230 kg. Jako materiál pro její tvorbu byl použit typ pískovce, který je dostupný v lomech pouze několik kilometrů vzdálených od Glaubergu. Na díle je možno pozorovat mnoho detailů: válečníkovy kalhoty, kompozitní zbroj, dřevěný štít a velmi typický laténský meč, visící na jeho pravém boku. Vousatý muž má zároveň na krku nákrčník nápadně podobný tomu, který byl nalezen v pohřební komoře mohyly číslo 1, několik kroužků na obou pažích a jeden na pravé ruce. Jako pokrývka hlavy mu slouží čapka podobná kapuci se dvěma výstupky tvarově připomínajícími listy jmelí. Takovéto čepice jsou známy z několika málo soudobých plastik. Předpokládá se, že jmelí mělo pro Kelty magický nebo náboženský význam, to by také mohlo znamenat, že válečník hrál rovněž roli kněze. Ve stejné oblasti byly nalezeny fragmenty tří podobných plastik. Předpokládá se, že všechny čtyři sochy byly původně rozestavěné do čtverce. Patrně byly spojeny s kultem předků. Sochu a další památky nalezené v prostoru oppida a v jeho okolí je možné v současnosti vidět v místním muzeu (\"Keltenwelt am Glauberg\").\n\nParalely k válečnické soše z Glaubergu existují například z laténských lokalit Holzgerlingen (státní muzeum Stuttgart), Pfalzfeld, Hirschlanden a dalších.\n"}
{"id": "1250823", "url": "https://cs.wikipedia.org/wiki?curid=1250823", "title": "Julija Kaplinová", "text": "Julija Kaplinová\n\nJulija Kaplinová (: Юлия Каплина, * 11. května 1993) je ruská reprezentantka ve sportovním lezení. Vítězka světového poháru, mistryně Evropy a akademická i juniorská mistryně Evropy v lezení na rychlost. Stála na stupních vítězů sedmi významných mezinárodních závodů.\n\n\n\n"}
{"id": "1250825", "url": "https://cs.wikipedia.org/wiki?curid=1250825", "title": "Eliška (rybník)", "text": "Eliška (rybník)\n\nEliška (též \"Koupaliště\") je název rybníka v pražských Horních Počernicích, který leží na Svépravickém potoce. Eliška má podlouhlý tvar. Je orientována západo-východním směrem. Z východu je napájena potokem, který dále pokračuje stavidlem na západ do Xaverovského rybníka I. Hráz je orientována na západ. Břehy na západě a hlavně na jihu jsou zalesněny a hraničí s přírodní památkou Xaverovský háj; severní břeh je zatravněn a v létě slouží odpočinku. Jedná se o chovný rybník, ve kterém je též možnost koupání. Rybník Eliška je součástí Přírodního parku Klánovice-Čihadla.\n"}
{"id": "1250826", "url": "https://cs.wikipedia.org/wiki?curid=1250826", "title": "Zápas na Letních olympijských hrách 1976 – muži, volný styl do 90 kg", "text": "Zápas na Letních olympijských hrách 1976 – muži, volný styl do 90 kg\n\nZápas ve volném stylu ve váhové kategorii do 90 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 21 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250827", "url": "https://cs.wikipedia.org/wiki?curid=1250827", "title": "Paolo Sorrentino", "text": "Paolo Sorrentino\n\nPaolo Sorrentino (* 31. května 1970, Neapol) je italský filmový režisér, scenárista a herec. Je autorem filmů \"Mládí\" a \"Velká nádhera\" (orig. \"La Grande Bellezza\"). \n\n\n"}
{"id": "1250828", "url": "https://cs.wikipedia.org/wiki?curid=1250828", "title": "Kameiros", "text": "Kameiros\n\nKameiros () je řecká obecní jednotka na ostrově Rhodos v Egejském moři v souostroví Dodekany. Do roku 2011 byla obcí. Nachází se v severozápadní části ostrova u pobřeží. Na severu sousedí s obecní jednotkou Petaloudes, na východě s obecními jednotkami Kallithea, Afantou a Archangelos a na jihu s obecními jednotkami Atavyros a Lindos. Je jednou z deseti obecních jednotek na ostrově.\n\nObecní jednotka Kameiros se skládá ze 7 komunit. V závorkách je uveden počet obyvatel komunit a sídel.\n\nObecní jednotka je pojmenovaná podle zaniklého antického města Kamiros, které se nachází na jejím území.\n"}
{"id": "1250830", "url": "https://cs.wikipedia.org/wiki?curid=1250830", "title": "Barbora (rybník, Horní Počernice)", "text": "Barbora (rybník, Horní Počernice)\n\nBarbora je název rybníka, který se nachází na Svépravickém potoce mezi rybníky Obora a Eliška v pražských Horních Počernicích. Má podlouhlý tvar. Je orientován východo-západním směrem. Hráz je na západ a vede po ní cesta. Rybník je napájen z východu Svépravickým potokem, který pokračuje dále na západ do nedaleké Elišky. Břehy rybníka tvoří na severu a východě louka, na jihu les – přírodní památka Xaverovský háj. Sám rybník je součástí Přírodního parku Klánovice-Čihadla. Rybník vznikl po roce 1869.\n"}
{"id": "1250831", "url": "https://cs.wikipedia.org/wiki?curid=1250831", "title": "Engelbert Adam", "text": "Engelbert Adam\n\nEngelbert Adam (1. června 1850 Nové Heřminovy – 21. prosince 1919 Bruntál) byl česko-německý spisovatel píšící německo-slezským nářečím. \n\nByl synem sedláka, vystudoval gymnázium v Opavě. Psal básně a divadelní hry lidového charakteru a byl sběratelem lidových písní. Působil také jako kočovný herec. Později byl majitelem hostince v Olomouci a Krnově, mimo to vlastnil kino v Bruntále. Měl přezdívku \"„Vater Haymann“\" podle názvu jeho divadelní hry a podle titulní role, kterou mnohokrát ztvárnil na jevišti.\n\n"}
{"id": "1250832", "url": "https://cs.wikipedia.org/wiki?curid=1250832", "title": "Zápas na Letních olympijských hrách 1976 – muži, volný styl do 100 kg", "text": "Zápas na Letních olympijských hrách 1976 – muži, volný styl do 100 kg\n\nZápas ve volném stylu ve váhové kategorii do 90 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 15 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250836", "url": "https://cs.wikipedia.org/wiki?curid=1250836", "title": "Valentina Jurinová", "text": "Valentina Jurinová\n\nValentina Jurinová (: Валентина Юрина, * 25. května 1985 Jekatěrinburg) je bývalá ruská reprezentantka ve sportovním lezení. Vítězka světového poháru, vicemistryně světa a Evropy v lezení na rychlost.\n\n\n\n"}
{"id": "1250837", "url": "https://cs.wikipedia.org/wiki?curid=1250837", "title": "Soumrak dne", "text": "Soumrak dne\n\nSoumrak dne (v originále \"The Remains of the Day\") je román britského spisovatele japonského původu Kazuo Ishigura oceněný v roce 2018 Nobelovou cenou. Kniha byla vydána v roce 1989, přičemž za ni v tom samém roce byla udělena Bookerova cena za literaturu. Filmová adaptace románu z roku 1993, s Anthonym Hopkinsem a Emmou Thompsonovou v hlavních rolích, byla nominována na osm Oskarů.\n\nIshiguro příběh vypráví ich-formou, stejně jako své dva předchozí romány. Hlavním hrdinou je majordomus Stevens. V románu se často přítomnost střídá s minulostí, když postarší Stevens prohlíží svůj deník a jeho zápisky čtenáře pomocí flashbacků přenesou o do různých momentů jeho života. Převážná část díla popisuje jeho profesní a osobní vztah s hospodyní a bývalou kolegyní, slečnou Kentonovou.\n\nSoumrak dne vypráví ich-formou příběh Stevense, anglického majordoma, který svůj život zasvětil službám Lorda Darlingtona (podrobnosti jsou popsány pomocí flashbacků). Román začíná v momentě, kdy Stevens obdrží dopis od bývalé spolupracovnice a hospodyně, slečny Kentonové. V dopise mu píše o tom, jak se jí daří v manželství, a Stevens vytuší, že není zrovna šťastná.\n\nDopis Stevens obdrží ve chvíli, kdy má zároveň šanci na to, že se s paní Kentonovou znovu setká. Stevensův nový zaměstnavatel, zámožný pan Farraday, mu půjčí auto a pošle ho na zaslouženou dovolenou. Stevens si udělá výlet a při té příležitosti si domluví setkání se slečnou Kentonovou, nyní již paní Bennovou, v jejím současném bydlišti Devonu.\n\nKdyž Stevens vyráží na cestu, přemýšlí o své neotřesitelné loajalitě vůči Lordu Darlingtonovi. Ten ve svém domě pořádal okázalá setkání přívrženců Němců a anglických artistokratů, ve snaze ovlivnit mezinárodní dění v době před 2. světovou válkou. Stevens přemýšlí o důstojnosti, o tom, co dělá dobrého majordoma, a o svém zesnulém otci, který také prožil život ve službách někoho jiného. Když se Stevens ohlíží zpátky, je nucen přehodnotit povahu a reputaci Lorda Darlingtona, stejně jako svůj vztah ke slečně Kentonové. Důkazy o dřívější náklonnosti a vzájemné přitažlivosti Stevense a slečny Kentonové jsou v knize čím dál zřetelnější.\n\nV době, kdy spolu Stevens a slečna Kentonová pracovali, si nedali najevo, co k sobě doopravdy cítí. Z jejich rozhovorů čtenář cítí profesionální přátelství, které občas hraničí s romancí, avšak dvojice nedovolí, aby se jejich vztah změnil v něco víc. Obzvláště Stevens je velmi zatvrzelý a ani v momentě, kdy se mu slečna Kentonová snaží přiblížit, nevyjde ze své role.\n\nPo dvaceti letech se znova setkávají, tentokrát jako pan Stevens a paní Bennová. Ta přiznává, že občas přemýšlela nad tím, jak by vypadal život se Stevensem. Nakonec si ale ke svému muži našla cestu a nyní se už oba těší na první vnouče. Stevens později přemýšlí o promarněných šancích, ať už se slečnou Kentonovou či s Lordem Darlingtonem, který nejspíš nebyl hoden jeho nesobecké oddanosti. Na konci románu se Steven soustředí na \"soumrak (jeho) dne\", tedy zbytek jeho života, který stráví ve službách u pana Farradaye.\n\n\nMezi nejdůležitější témata románu patří důstojnost, sociální zábrany, oddanost a přesvědčení, láska a vztahy, vzpomínky a perspektiva.\n\n\"Soumrak dne\" je jeden z nejrespektovanějších poválečných britských románů. V roce 1989 za ni byla udělena Bookerova cena, jedna z nejprestižnějších literárních cen v anglicky mluvícím světě. Na žebříčku nejlepších anglických románů dvacátého století, který sestavil Brian Kunde ze standfordské univerzity, se kniha umístila na 146. místě. V roce 2007 byl \"Soumrak dne\" uveden v deníku \"The Guardian\" na seznamu \"Knížek, bez kterých nemůžete žít\" a v roce 2009 poté v seznamu \"1000 románů, které všichni musí přečíst\".\n"}
{"id": "1250841", "url": "https://cs.wikipedia.org/wiki?curid=1250841", "title": "Alfred Hellmuth Andersch", "text": "Alfred Hellmuth Andersch\n\nAlfred Hellmuth Andersch (4. února 1914, Mnichov – 21. února 1980, Berzona) byl německý-švýcarský spisovatel a kritik. Byl redaktorem literárních časopisů a zakládající člen skupiny 47. Ve svých dílech popisuje především lidi na okraji společnosti. Ústředním tématem je svobodná vůle jedince.\n\nPocházel z buržoazní rodiny. Studoval na Wittelsbachově gymnáziu, odkud byl pro špatný prospěch vyhozen. V osmnácti se stal vedoucím organizace Komunistického svazu mládeže v jižním Bavorsku. V roce 1933, kdy se k moci dostali nacisté, byl vězněn 3 měsíce v koncentračním táboře v Dachau. Po propuštění byl i nadále pronásledován a díky tomu upadl do hlubokých depresí.\n\nV květnu 1935 se oženil s Angelikou Albertovou. Našel si práci v nakladatelství a začal cestovat po Itálii. K psaní literárních děl ho přivedl mnichovský soukromý učitel Günther Herzfeld. Ve psaní ho přerušila válka. V roce 1940 musel poprvé narukovat. V roce 1941 se vrátil a začal pracovat jako distributor kosmetické firmy ve Frankfurtu. Zde si začal milostný románek s Giselou Groneuer, která se později stala jeho druhou ženou. V roce 1942 umírá jeho matka v terezínském ghettu. V roce 1943 znovu narukuje do armády a v roce 1944 dezertuje a přechází k americké armádě.\n\nV roce 1945 se vrací zpět do Německa do Darmstadtu. V roce 1946 do roku 1947 pracoval jako redakční asistent Ericha Kästnera v Mnichově. Později spolu s Hansem Wernerem Richterem vydává vlastní časopis \"Texte und Zeichen\", který byl pro údajný nihilismus zakázán. V 60. letech se přestěhoval do Švýcarska. Svým odchodem protestoval proti politickému, sociálnímu a kulturnímu rozvoji Spolkové republiky Německa. V roce 1972 získal švýcarské občanství. Žil jako úspěšný spisovatel na volné noze. Se svou druhou ženou hodně cestovali. Od roku 1970 byl členem Německé akademie pro jazyk a literaturu.\n\nPoslední roky života strávil na dialýze. Zemřel 21. února 1980 na selhání ledvin. \n\n\"\"Alfred Hellmuth Andersch je nedílnou součástí literatury a intelektuálního života Německa po roce 1945.\" (Karl Otto Conrady)\"\n\n\"\"Dlužím mu hodně, neboť on mě proslavil. Byl to on, kdo mě obeznámil s kulturním děním. Naučil mě všechny triky, ukázal mi mé šance a rizika. K mému štěstí hlavně v praxi.\" (Hans Magnus Enzensberger)\"\n\n\"\"Myslím, že každé hodnocení literárního díla, které Alfred Andersch jako mistr německé prózy nepolitizoval, by byl výsměch.\" (Max Frisch)\"\n\n\n\n"}
{"id": "1250843", "url": "https://cs.wikipedia.org/wiki?curid=1250843", "title": "El Chaltén", "text": "El Chaltén\n\nEl Chaltén je vesnice na jihu Argentiny. Leží na řece Río de las Vueltas, v národním parku Los Glaciares, 220 kilometrů severně od El Calafate. Nedaleko vesnice se nachází vrcholy Cerro Torre a Cerro Chaltén (Fitz Roy) a rovněž zde začínají různé treky. Vesnice vznikla v roce 1985. Roku 2010 zde žilo 1627 obyvatel.\n\n"}
{"id": "1250845", "url": "https://cs.wikipedia.org/wiki?curid=1250845", "title": "Ignácz Gyulay", "text": "Ignácz Gyulay\n\nIgnácz Gyulay hrabě z Maros-Németh a Nádaska (11. září 1763 Hermannstadt – 11. listopadu 1831 Vídeň) byl rakouský generál a prezident Dvorské válečné rady.\nV roce 1781 vstoupil jako kadet do pěšího pluku svého otce. V letech 1789–1790 se účastnil války s Turky.\n\nZa válek první koalice bojoval pod velením generála Wurmsera a v roce 1793 mu byl udělen rytířský kříž řádu Marie Terezie. V listopadu 1796 se účastnil dobytí pevnost Kehl. V roce 1797 byl povýšen na generálmajora.\n\nZa válek druhé koalice se účastnil jako velitel brigády pod velením arcivévody Karla bitev u Ostrachu (21. března 1799) a Stockachu (25. března 1799). Po uzavření míru v Lunéville se stal velitelem divize v Pešti.\n\nOd roku 1806 se stal správcem Chorvatska, Dalmácie a Slavonie. Za války páté kolice 1809 byl pod velením arcivévody Jana. V letech 1809–1813 opět působil jako správce. Po vstupu Rakouska do války na straně koalice roku 1813 byl u hlavní armády pod velením knížete Schwarzenberga. V bitvě u Drážďan velel levému křídlu hlavní armády knížete Schwarzenberga. V bitvě u Lipska působil jako spojovací článek mezi slezskou armádou Blüchera a Schwarzenbergovou hlavní armádou. Při následném tažení do Francie se roku 1814 vyznamenal v bitvě u La Rothière a dále se se svou jednotkou účastnil bitvy u Arcis-sur-Aube, bitvy u Fère-Champenoise a bitvy o Paříž 30. března 1814. Během Napoleonovy 100 denní vlády velel jednotkám v Rakousku.\n\nV roce 1816 byl opět správcem v Chorvatsku. V roce 1824 převzal velení v Čechách a v roce 1829 převzal velení v Rakousku. Od roku 1830 do roku 1831 byl prezidentem Dvorské válečné rady, tuto funkci vykonával až do své smrti roku 1831.\n\n"}
{"id": "1250846", "url": "https://cs.wikipedia.org/wiki?curid=1250846", "title": "Jelena Ovčinnikovová", "text": "Jelena Ovčinnikovová\n\nJelena Ovčinnikovová (: Елена Овчинникова; * 29. června 1965 Selenginsk) je bývalá americká reprezentantka ve sportovním lezení ruského původu. Mistryně Evropy v lezení na rychlost. V lezení na obtížnost získala bronz na mistrovství světa a v celkovém hodnocení světového poháru, ten také vyhrála jako první žena v kombinaci. Tři medaile získala na Rock Masteru v Arcu.\n\nZačínala jako gymnastka a basketbalistka, s lezením začala ve 22 letech, věnovala se také lyžování a stolnímu tenisu. Světových závodů se účastnil také její manžel Jevgenij Ovčinnikov, dvojnásobný vítěz Rock Masteru.\n\nSe svým mužem patří mezi jediné tři ruské lezce mezi hvězdami světového lezení, o kterých napsal Heinz Zak ve své knize \"Rock Stars\" z roku 1995.\n\n\n"}
{"id": "1250852", "url": "https://cs.wikipedia.org/wiki?curid=1250852", "title": "Kostel svatého Jakuba Staršího (Černín)", "text": "Kostel svatého Jakuba Staršího (Černín)\n\nKostel svatého Jakuba Staršího, nebo též Jakuba Většího je římskokatolický chrám v obci Černín v okrese Znojmo. Jednolodní románský chrám pochází ze 2. poloviny 12. století, v pozdějších dobách byl několikrát rozšířený. Je filiálním kostelem farnosti Jevišovice a je chráněn jako kulturní památka.\n\nRománské jádro kostela, tvořené lodí a věží, má původ ve 2. polovině 12. století. Během poslední čtvrtiny 13. století přibylo polygonální kněžiště s opěráky a navazující sakristie. V první polovině 17. století byla zvýšena loď kostela, proražen oblouk věžní empory a doplněny opěrné sloupy kruchty při západní straně lodi. Další úpravy proběhly pravděpodobně během 18. století. V rámci této přestavby došlo ke zvětšení původního vstupu v jižní zdi lodi a vytvoření dalšího vstupu podvěžím. Dále byla vybourána nová okna kněžiště a doplněny vnější opěráky k lodi a věži pro jejich statické zajištění. Kostel roku 1841 vyhořel, opraven byl teprve roku 1854. \n\nKostel svatého Jakuba Staršího stojí v centru obce na mírném návrší. Jedná se o jednolodní orientovanou stavbu s polygonálně zakončeným kněžištěm. Loď kostela má zhruba čtvercový půdorys a šířku shodnou s kněžištěm. K západnímu průčelí lodi je přistavěna hranolová věž. K severní straně kněžiště přiléhá sakristie obdélného půdorysu. Kněžiště je zajištěno stupňovanými opěráky, loď a věž mají opěráky šikmé. Fasády kostela jsou hladké, nachází se v nich jak původní úzká okna s lomeným záklenkem, tak i novější a větší, obloukově zakončená barokní okna. Hlavní vstup do kostela je podvěžím, přes segmentově zakončený portál. \n\nKněžiště nese jedno pole křížové klenby s lunetovým závěrem, odděleným pasem. V severní stěně kněžiště se nachází lomený portál, umožňující vstup do sakristie s valenou klenbou. Prostor lodi a kněžiště odděluje mírně hrotitý vítězný oblouk. Strop lodi je plochý, krytý štukou. V západní části lodi je úzká hudební kruchta, nesená koutovými přizdívkami. Ve věži visí zvon, ulitý roku 1854 ve Znojmě. \n"}
{"id": "1250854", "url": "https://cs.wikipedia.org/wiki?curid=1250854", "title": "Mistrovství Československa v atletice 1981", "text": "Mistrovství Československa v atletice 1981\n\nMistrovství Československa mužů a žen v atletice 1981 v kategoriích mužů a žen se konalo 29. srpna a 30. srpna v Ostravě. \n"}
{"id": "1250857", "url": "https://cs.wikipedia.org/wiki?curid=1250857", "title": "Zápas na Letních olympijských hrách 1976 – muži, volný styl nad 100 kg", "text": "Zápas na Letních olympijských hrách 1976 – muži, volný styl nad 100 kg\n\nZápas ve volném stylu ve váhové kategorii nad 100 kg probíhal na Letních olympijských hrách 1976 ve dnech 27. až 31. července v Montréalu, v multifunkční hale Maurice Richard Arena. O medaile se utkalo celkem 15 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250860", "url": "https://cs.wikipedia.org/wiki?curid=1250860", "title": "Oldřich Homoláč", "text": "Oldřich Homoláč\n\nOldřich Homoláč (20. ledna 1872 Nymburk – 8. listopadu 1957 Praha) byl český akademický malíř a středoškolský profesor.\n\nNarodil se v Nymburce do rodiny stavitele Josefa Homoláče. Nedlouho po jeho narození se rodina přestěhovala do Kuklen. Tam začal chodit do obecné školy. Učil se na samé jedničky a poprvé se pokoušel s úspěchem o malování vodovými barvami. Po ukončení obecné školy nastoupil Oldřich Homoláč na královéhradeckou reálku.Tam se setkal s profesorem kreslení Mořicem Bílým, který jej nasměroval ke studiu na malířské akademii.\n\nV roce 1889 nastoupil na pražskou malířskou akademii. První tři roky studia navštěvoval ateliér prof. Maxmiliána Pirnera. Kolem roku 1892 odjel student Homoláč na svojí první studijní cestu do Mnichova. Po návratu z cest narukoval na vojnu jako jednoroční dobrovolník do Vídně. Po čase byl převelen do Hradce Králové. Po absolvování vojenské služby se Oldřich Homoláč vrátil zpět do Prahy. V roce 1894 nastoupil opět na akademii do ateliéru prof. Vojtěcha Hynaise. V roce 1897 obdržel Hlávkovo studijní stipendium a ve stejném roce studium zdárně ukončil. Z Prahy se vrátil domů do Kuklen, kde strávil následující rok.\n\nV roce 1896 se stává spoluzakládajícím členem sdružení Mánes a v roce 1897 se poprvé objevují reprodukce jeho obrazů v časopise Zlatá Praha. V roce 1898 vystavoval v pražském Rudolfinu obraz \"„Pasačka“\" a následně požádal o Hlávkovo absolventské cestovní stipendium na cestu do Paříže. Stipendium obdržel a vydal se na cestu. Navštívil Norimberk a Štrasburk. Další zastávkou byla vysněná Paříž. Zde se setkal s přítelem se studií, malířem Dědinou, který mu posloužil jako průvodce. Pronajal si atelier a v Paříži zůstal několik následujících měsíců. V polovině roku 1899 se vrací do Prahy. V roce 1900 podruhé odjel do Paříže, kam byl vyslán \"\"grafickou společností Unie\"\" kopírovat Rubensovy obrazy.\n\nPo návratu z Paříže a krátkém pobytu doma v Kuklenách se setkal v Praze se svým bývalým profesorem kreslení z královéhradecké reálky Mořicem Bílým. Ten mu nabídl místo asistenta na vinohradské reálce. Homoláč nabídku svého bývalého profesora přijal a stal se jeho asistentem. Tímto krokem odstartoval svojí celoživotní učitelskou pouť. Po roce obdržel nabídku vyučovat na pražské Uměleckoprůmyslové škole u prof. E. K. Lišky, kterou z radostí přijal. V roce 1906 se oženil. Za ženu si vzal Boženu Křesinovou s Příbrami. Po svatbě se vrátil krátce na vinohradskou reálku jako profesor kreslení. Následně opustil Prahu a získal suplentské místo ve Velkém Meziříčí. Město jej přijalo vlídně a laskavě. Velice brzy se připojil do místní umělecké společnosti. Občas zajížděl do Vídně a Prahy, kde vystavoval a prodával svá díla. Na počátku 1908 složil kreslířkou zkoušku a požádal o definitivu. Na podzim roku 1908 definitivu obdržel a byl přeložen do Telče. Zde začíná opět více malovat, ale na škole nebyl příliš spokojen. Během krátké doby byl opět přeložen a to do Kyjova na tamější gymnázium. Zde krom učitelování zase pilně maluje. V nedaleké Hroznové Lhotě navštěvuje malíře Jožu Úprku, jezdí po Slovácku a maluje prosté lidi a rázovitou krajinu.\n\nDalším místem jeho učitelské pouti byl Jičín, kde se ocitá na prahu 1 světové války. Již před časem byl zbaven své důstojnické hodnosti a tak do války narukovat nemusel. V roce 1922 se malíř Homoláč vrátil zpět do Prahy a tam se naplno věnoval kromě výuky na středních školách také malování. V roce 1929 se konala souborná výstava jeho obrazů v Topičově salonu. Zemřel v Praze 8. listopadu v roce 1957 a byl pohřben na pražském hřbitově Malvazinky. \n\n\n"}
{"id": "1250861", "url": "https://cs.wikipedia.org/wiki?curid=1250861", "title": "Bořivoj Brdička", "text": "Bořivoj Brdička\n\nBořivoj Brdička (* 29. září 1955, Praha) je český vysokoškolský pedagog, lektor, autor, editor a propagátor vzdělávacích technologií. Působí na Katedře informačních technologií a technické výchovy Pedagogické fakulty Univerzity Karlovy v Praze, kde vede kurzy Vzdělávací technologie v práci učitele, ve kterých připravuje studenty na budoucí učitelskou profesi, zejména v oblasti integrace technologií do vzdělávacího procesu.\n\nJe uznávaným odborníkem a vizionářem v oblasti využití informačních a komunikačních technologií ve výuce. Aktuální novinky a dění v této oblasti a metodickou podporu předává učitelům prostřednictvím portálu Učitelský spomocník pro využití moderních technologií ve výuce, jehož je zakladatelem a šéfredaktorem.\n\nPo absolvování studia na ČVUT FEL nastoupil v roce 1980 jako zvukař do Československé televize, kde pracoval na oddělení přenosové techniky. V roce 1984 začal pracovat v národním podniku Komenium, tehdy centrálním a jediném dodavateli učebních pomůcek do českých a slovenských škol). Místo původní pozice zvukaře v nahrávacím studiu se stal referentem zodpovědným za počínající dodávky školních mikropočítačů IQ 151 do škol a současně jedním z prvních lidí v Československu zodpovědných za výukové využití počítačů ve školách. Turbulentní rok 1989 ho zastihl ve Výzkumném ústavu inženýrského studia ČVUT, kde pracoval na vývoji systémů řízení výuky. Po jeho zrušení zakládal Infocentrum Ústavu pro informace ve vzdělávání, jehož cílem bylo zvyšovat informovanost učitelů v oblasti využití ICT. Tato činnost sice nebyla nadřízenými orgány uznána za hodnou financování, přesto se mu stala osudnou a zabývá se jí po celý zbytek života.\n\nV letech 1995 až 2018 působil na Pedagogické fakultě Univerzity Karlovy, kde připravoval budoucí pedagogy na to, aby byli schopni efektivně zavádět technologie do své výuky představováním aktuálních ICT trendů ve spojení s pedagogickými a didaktickými principy.\n\nV roce 1997 stál u vzniku nového pracoviště zabývajícího se přípravou učitelů v oblasti technologií, dnes známé jako Katedra informačních technologií a technické výchovy (KITTV). \n\nNa konci roku 2018 ukončil své působení na Pedagogické fakultě Univerzity Karlovy.\n\nV letech 2012–2018 učil na Katedře informačních technologií a technické výchovy předmět Vzdělávací technologie v práci učitele a současně jej vysílá živě pomocí technologie Google Hangouts. Prezentaci k tomuto kurzu volně sdílel na portálu Slideshare. Záznamy všech lekcí byly následně publikovány na jeho YouTube kanále k opětovnému zhlédnutí. Pro kurz využíval i LMS systém Edmodo pro diskusi a další aktivity studentů související s předmětem.\n\nV roce 1995 vytvořil první český web zabývající se vzdělávacími technologiemi s názvem Bobrův Pomocník, ze kterého, v rámci nového oddělení KITTV PedF UK, vznikl v roce 1997 Učitelský spomocník, internetový informační server napomáhající učitelům k jejich soustavnému odbornému růstu ve snaze přispět ke zvýšení jejich schopnosti pracovat s moderními technologiemi a přispět k jejich umění využívat tyto technologie správným způsobem a co nejefektivněji. \n\nUčitelský spomocník je od prosince 2010 součástí Metodického portálu RVP.cz.\n\nBořivoj Brdička je také členem výkonných výborů Jednoty školských informatiků, z. s. (JŠI) a Stálé konference asociací ve vzdělávání, z. s. (SKAV), a dále členem pracovních skupin Národního ústavu pro vzdělávání (NÚV) pro revizi rámcových vzdělávacích programů (RVP) v oblasti ICT/MV a metodickým garantem Digitálních center Elixíru do škol.\n\n\n\n"}
{"id": "1250865", "url": "https://cs.wikipedia.org/wiki?curid=1250865", "title": "Zápas na Letních olympijských hrách 1976 – muži, řecko-římský do 48 kg", "text": "Zápas na Letních olympijských hrách 1976 – muži, řecko-římský do 48 kg\n\nZápas řecko-římský ve váhové kategorii do 48 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 15 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250867", "url": "https://cs.wikipedia.org/wiki?curid=1250867", "title": "370 (číslo)", "text": "370 (číslo)\n\nTři sta sedmdesát je přirozené číslo, které následuje po čísle tři sta šedesát devět a předchází číslu tři sta sedmdesát jedna. Římskými číslicemi se zapisuje CCCLXX.\n\n\n\nSilnice II/370 je česká silnice II. třídy vedoucí na trase Leština – Hrabišín \"peáž s II/446\" – Dolní Libina – Horní Město – Rýmařov – Břidličná – I/45\n\n\n"}
{"id": "1250871", "url": "https://cs.wikipedia.org/wiki?curid=1250871", "title": "Olga Jakovlevová", "text": "Olga Jakovlevová\n\nOlga Jakovlevová (: Ольга Яковлева, * 1983 Toljatti) je ruská reprezentantka ve sportovním lezení. Vicemistryně světa a mistryně Ruska v boulderingu. Na mistrovství světa juniorů získala bronzovou medaili v lezení na obtížnost.\n\nJiž ve třinácti letech překvapila nejen svého trenéra bronzovou medailí na svém prvním závodu světového poháru v boulderingu ve Francii. V letech 2006-2011 nezávodila na světových závodech pro zranění a narození syna. Díky podpoře rodiny se vrátila k závodům v roce 2012, stala se mistryní Ruska a vicemistryní světa.\n\n\n\n"}
{"id": "1250873", "url": "https://cs.wikipedia.org/wiki?curid=1250873", "title": "Zápas na Letních olympijských hrách 1976 – muži, řecko-římský do 52 kg", "text": "Zápas na Letních olympijských hrách 1976 – muži, řecko-římský do 52 kg\n\nZápas řecko-římský ve váhové kategorii do 52 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 17 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250878", "url": "https://cs.wikipedia.org/wiki?curid=1250878", "title": "Zápas na Letních olympijských hrách 1976 – muži, řecko-římský do 57 kg", "text": "Zápas na Letních olympijských hrách 1976 – muži, řecko-římský do 57 kg\n\nZápas řecko-římský ve váhové kategorii do 57 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 17 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250881", "url": "https://cs.wikipedia.org/wiki?curid=1250881", "title": "Josef Jedlička (houslista)", "text": "Josef Jedlička (houslista)\n\nJosef Jedlička (2. ledna 1904 Kroměříž – 11. října 1993 Brno) byl český houslista, profesor hry na housle na konzervatoři v Brně v letech 1940–1964, sekundista Moravského kvarteta (1925–1945) a člen orchestru Národního divadla v Brně.\n\nNarodil se v Kroměříži 2. ledna 1904, v letech 1914-1921 studoval reálné gymnázium v Kroměříži. Hru na housle studoval na konzervatoři v Brně u Františka Kudláčka a Ladislava Malého (absolvoval v roce 1927 Dvořákovým houslovým koncertem).\n\nJeho žáky na brněnské konzervatoři byli: J. Večerka, J. Kratochvíl, A. Jíra, Jiří Švajda, Jiří Trávníček, M. Matyáš aj.\n\n"}
{"id": "1250882", "url": "https://cs.wikipedia.org/wiki?curid=1250882", "title": "Zápas na Letních olympijských hrách 1976 – muži, řecko-římský do 62 kg", "text": "Zápas na Letních olympijských hrách 1976 – muži, řecko-římský do 62 kg\n\nZápas řecko-římský ve váhové kategorii do 62 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 17 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250884", "url": "https://cs.wikipedia.org/wiki?curid=1250884", "title": "Zápas na Letních olympijských hrách 1976 – muži, řecko-římský do 68 kg", "text": "Zápas na Letních olympijských hrách 1976 – muži, řecko-římský do 68 kg\n\nZápas řecko-římský ve váhové kategorii do 68 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 21 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250885", "url": "https://cs.wikipedia.org/wiki?curid=1250885", "title": "Poslední chlap na Zemi", "text": "Poslední chlap na Zemi\n\nPoslední chlap na Zemi (v anglickém originále The Last Man on Earth) je americký komediální sci-fi televizní seriál stanice Fox. Úvodní díl byl premiérově vysílán 1. března 2015. Dne 10. května bylo potvrzeno ukončení seriálu po odvysílání čtvrté řady. \n\nV českém znění seriál uvedla stanice Prima Cool 23. října 2015 a doposud odvysílala dvě řady. \n\nPo ničivé epidemii se v roce 2021 Phil Miller (Will Forte) stává posledním přeživším člověkem na Zemi. Je tak nucen jako zcela opuštěný bloudit po USA a pátrat po dalších přeživších. Během pátrání po ostatních vytvoří značky v různých městech, na kterých se píše, že je naživu v Tusconu (Arizona). Z prvu si situaci užívá, může mít vše, co chce, ale nakonec ho fakt, že nemůže žádného dalšího přeživšího najít, dovede k zoufalému rozhodnutí spáchat sebevraždu. V rozhodující chvíli se však objevuje další přeživší - Carol Pilbasian (Kristen Schaal).\n\nNavzdory tomu, že jsou si navzájem neuvěřitelně otravní, se rozhodnou, že se provdají - a to kvůli znovu zalidnění. V průběhu první řady se objevují další přeživší, ale Phill ostatní tak moc irituje, že jsou spolu s Carol nakonec nuceni Tuscon opustit.\n\nV druhé řadě Phill s Carol pokračují ve své cestě napříč USA. Brzy přichází na to, že se skupina, se kterou žili v Tusconu, přesídlila do Malibu (Kalifornie). Jejich cílem je znovu si získat přízeň skupiny. Mezitím se na scéně objevuje Phillův bratr Mike Miller (Jason Sudeikis) - astronaut, který se zřítil na Zem a také přijíždí do Malibu. Mike po nějaké době bohužel nejspíš onemocní smrtícím virem.\n\nVe třetí řadě je skupina nucena opět hledat nové útočiště kvůli výhrůžkám Pata Browna (Mark Boone Junior). Nakonec najdou energeticky soběstačnou budovu poblíž San Francisca, zatímco Pat Brown se nachází neznámo kde.\n\n"}
{"id": "1250887", "url": "https://cs.wikipedia.org/wiki?curid=1250887", "title": "Nádvorný rybník", "text": "Nádvorný rybník\n\nNádvorný rybník je vodní plocha nacházející se na bezejmenném levostranném přítoku Jiheru, severně od Purkratic, nedaleko města Písku. Má nepravidelný tvar se zhruba severojižní orientací a dlouhou hrází na jihu. Od severu je napájen potokem z rybníka Prostřední, od západu z jednoho bezejmenného a voda odtéká stavidlem do dalšího bezejmenného rybníka. Na břehu rybníka vede cesta spojující hráz s ulicí Pod Nádvorným. Rybník vznikl před rokem 1896.\n"}
{"id": "1250891", "url": "https://cs.wikipedia.org/wiki?curid=1250891", "title": "Zápas na Letních olympijských hrách 1976 – muži, řecko-římský do 74 kg", "text": "Zápas na Letních olympijských hrách 1976 – muži, řecko-římský do 74 kg\n\nZápas řecko-římský ve váhové kategorii do 74 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 21 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250898", "url": "https://cs.wikipedia.org/wiki?curid=1250898", "title": "Zápas na Letních olympijských hrách 1976 – muži, řecko-římský do 82 kg", "text": "Zápas na Letních olympijských hrách 1976 – muži, řecko-římský do 82 kg\n\nZápas řecko-římský ve váhové kategorii do 82 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 21 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250907", "url": "https://cs.wikipedia.org/wiki?curid=1250907", "title": "Guido Magnone", "text": "Guido Magnone\n\nGuido Magnone (22. února 1917 – 9. července 2012) byl francouzský horolezec.\n\nNarodil se v Turíně a ve věku tří let se s rodinou přestěhoval do Paříže. V roce 1952 vystoupil severní stěnou na Eiger. Téhož roku provedl spolu s Lionelem Terrayem prvovýstup na andskou horu Cerro Chaltén (Fitz Roy). Roku 1955 vystoupil na osmitisícovku Makalu (vrcholu dosáhl jeden den po prvovýstupu, který provedli Terray a Jean Couzy). S Terrayem vystoupil v roce 1962 také na peruánskou šestitisícovku Chacraraju. Roku 1964 vylezl na Eiffelovu věž. Po ukončení lezecké kariéry se věnoval sochařství. Zemřel roku 2012 ve věku 95 let.\n"}
{"id": "1250911", "url": "https://cs.wikipedia.org/wiki?curid=1250911", "title": "Krokodýl Geňa", "text": "Krokodýl Geňa\n\nKrokodýl Geňa je fiktivní postava z knihy Eduarda Uspenského Krokodýl Geňa a jeho kamarádi z roku 1966. Na obrazovce se tato postava poprvé objevila v animovaném filmu režiséra Romana Kačanova s názvem Krokodýl Geňa, který byl natočen v roce 1969 na motivy knihy Eduarda Uspenského. Následně vyšly ještě další tři animované filmy o krokodýlovi Geňovi a jeho přátelích, které také režíroval Kačanov.   \n\nPodle knihy je Geňa velmi dobrý přítel Čeburašky. Při vytváření postavy použil autor podobu skutečného krokodýla.\n\nV animovaném filmu se krokodýl Geňa chová jako člověk – chodí vzpřímeně, nosí oblek, čepici a kouří fajfku. Také každý den poctivě chodí do zoo, kde je zaměstnán jako krokodýl. Cedulka u jeho pracovního místa oznamuje „Krokodýl africký – Geňa. Věk 50 let. Krmení a mazlení povoleno.“\n\nV trilogii filmů od režiséra Romana Kačanova propůjčil krokodýlovi Geňovi svůj hlas Vasilij Livanov. Pěvecké části filmu ztvárnil Vladimir Ferapontov. \n\nKrokodýl Geňa je dobrák od kosti. Hraje na harmoniku a všemi dostupnými způsoby bojuje proti nespravedlnosti. Má však docela velké mezery, co se týče znalostí všedního života. Například ve filmu Čeburaška zničil elektrické rozvody v transformátoru nebo urval kotvu z lodi, protože si myslel, že není důležitá a chtěl jí odnést do šrotu.\n\nKromě toho má Geňa také trochu problémy s pravopisem, protože když ve filmu Krokodýl Geňa psal inzerát tak napsal slovo krokodýl s A – krakodýl. Nicméně, podle knižní předlohy je Geňa vášnivým čtenářem a má rád hlavně vážnou literaturu. Mimo to také rád hraje šachy a sází lotynku.\n\nV Uspenského knize pracuje Geňa v zoo a chodí jen na dopolední směny (odpoledne ho pak střídá jeho kolega krokodýl Valera).\n\nV animovaném filmu Čeburaška zpívá krokodýl Geňa v den svých narozenin písničku „Nechte chodce, ať se motají...“, která se stala velmi populární a nyní se často zpívá jako narozeninová píseň. Autory této písničky jsou básník Alexandr Timofejevskij a skladatel Vladimir Jakovlevič Šainskij.\n\nDílem tohoto autorského dua je také píseň Modrý vagon, kterou zpívá krokodýl Geňa ve filmu Šapokljak.\n\nPostava krokodýla Geňi se stala populární hlavně poté, co se objevila v tetralogii animovaných filmů Romana Kačanova:\n\n\nJako uznání Kačanovovým animovaným filmům, se skupina mezinárodních animátorů rozhodla, že vytvoří celovečerní animovaný film Cheburashka (2013). Režie tohoto filmu se chopil japonský režisér Makoto Nakamura. Aby byl zachován duch legendárního sovětského animovaného filmu, byly všechny loutky a dekorace pečlivě zrestaurovány. Plastičnost obrazu, mimika postav stejně jako jejich hlasy byly napodobeny s dokonalou přesností. V ruské verzi filmu ozvučoval postavu krokodýla Geňi Vladimir Ferapontov.\n\nPodle slov Eduarda Uspenského byl do jisté míry (evidentně svým charakterem a stylem) předlohou, podle které byl krokodýl Geňa vytvořen, skladatel Jan Frenkel. Autor vyprávěl i historku o tom, jak v roce 1983 na oslavě 50. výročí založení nakladatelství Dětskaja literatura vyšel na scénu a pronesl: „Drazí přátelé, nyní vám řeknu veliké tajemství. Prozradím vám, podle koho jsem vytvořil postavu krokodýla Geňi. Ten někdo sedí tady před námi.“ Všichni přítomní upřeli zrak na členy prezídia a snažili se uhodnout, kdo by to mohl být. Mezitím Uspenskij počkal, než smích v sále utichne a pronesl: „Jane Abramoviči, vstaňte, prosím.“ Frenkel se zvedl a uklonil se publiku.\n\nV 70. letech se ve švédské televizi, v rádiu, na gramofonových deskách i v komiksech objevovaly postavičky jménem Drutten a krokodýl Gena (Drutten och Gena). Tyto postavičky byly vytvořeny podle figurek Čeburašky a Geňi, které se do Švédska dostaly jako suvenýr z cest do SSSR. Nicméně, postavičky měly společné pouze vnější vzezření, protože švédští Drutten a Gena zpívali úplně jiné písničky, vyprávěli úplně jiné příběhy a navíc, na rozdíl od Čeburašky a Geňi nežili v jednom hodně velkém městě, ale na knižní poličce. Takže i přesto, že Švédové postavičky Čeburašky a Geny znají, téměř nikdy si je nespojí se sovětskými animovanými filmy a knihami.\n\n\n\n"}
{"id": "1250915", "url": "https://cs.wikipedia.org/wiki?curid=1250915", "title": "Kostel svatého Václava (Dolní Dubňany)", "text": "Kostel svatého Václava (Dolní Dubňany)\n\nKostel svatého Václava je římskokatolický chrám v obci Dolní Dubňany v okrese Znojmo. Jednolodní románský chrám pochází ze 2. poloviny 13. století, v pozdějších dobách upravovaný. Je filiálním kostelem farnosti Horní Dubňany a je chráněn jako kulturní památka.\n\nKostel byl vybudován v polovině 13. století, snad jamolickou komendou Templářů. Na konci 16. století byla upravena koruna věže, která možná tehdy dostala zděný střešní jehlan. V roce 1807 byl v rámci oprav kostela zazděn původní vstup v jižní zdi lodi a vytvořen nový, vedoucí podvěžím. Bylo také zbudováno věžní schodiště a snad i nová sakristie. Původní malá hrotitá okna byla zazděna a nahrazena novými. Roku 1885 byl upravován strop lodi, další stavební úpravy proběhly roku 1902.\n\nVe věži kostela se původně nacházely dva starobylé zvony, z nichž jeden, datovaný do 13. století, nesl německý nápis.\n\nKostel svatého Václava stojí ve svahu nad východním okrajem obce. Jedná se o jednolodní orientovanou stavbu s polygonálně zakončeným kněžištěm. Loď kostela má obdélný půdorys. K západnímu průčelí lodi je přistavěna hranolová věž, mezi její jižní stranou a lodí stojí přístavba točitého schodiště. K severní straně kněžiště přiléhá sakristie obdélného půdorysu. Fasády kostela jsou hladké. Loď osvětlují barokní půlkruhová okna, v kněžišti se nacházejí okna podélná se segmentovým záklenkem. Zvonicové patro věže je opatřeno protáhlými okny s půlkruhovým záklenkem. Věž zakončuje ochoz s cimbuřím, zastřešení tvoří zděný jehlan. Vstup do kostela je od západu podvěžím. \n\nKněžiště nese jedno pole křížové klenby s lunetovým závěrem. Strop lodi i sakristie je plochý. V severní stěně kněžiště se nachází sedlový vstupní portál do sakristie. Prostor lodi a kněžiště odděluje zděný půlkruhový vítězný oblouk. V západní části lodi stojí novodobá hudební kruchta. Ve vybavení interiéru stojí za pozornost pozdně románská kamenná křtitelnice z poloviny 13. století. Dále se zde nachází obraz svatého Václava z 18. století.\n\nKolem kostela se nachází hřbitov s márnicí, obehnaný ohradní zdí. \n"}
{"id": "1250916", "url": "https://cs.wikipedia.org/wiki?curid=1250916", "title": "Jiher", "text": "Jiher\n\nJiher (dříve \"Pěník\" později \"Jihr\") je potok, který pramení mezi kopci Strážiště a Kosejřín u jihočeské Čížové a na svém konci se vlévá v Písku do Otavy, jako její levostranný přítok.\n\nPramení na úpatí bezejmeného zalesněného kopce, mezi vrchy Střážiště a Kosejřín, které jsou také v lese. Teče směrem východním z kopce do zemědělsky obdělávané krajiny. Poté co podteče pod silnicí spojující Čížovou a Novou Hospodu vtéká do bezejmenného rybníka. Z něho se stáčí na jihovýchod a východně od Bošovic protéká dalšími dvěma rybníčky. Poté pokračuje opět na východ. U silnice spojující Čížovou a Písek se do něj vlévá bezejmenný potok tekoucí od severu, Jiher se zde stáčí na jih.\n\nPo několika metrech se do něj vlévá další bezejmenný přítok zleva. U silnice do Krašovic vtéká do rybníka a přijímá vody jednoho potoka zprava. Za silnicí pokračuje jihovýchodním směrem. Mírně se vlní. V průmyslové zóně Písek vtéká do podlouhlého rybníka, opustí ho, nabere vody jednoho přítoku zleva, stočí se na jihozápad a podteče pod silnicí I/20. Zde je sveden do trouby. Na jejím konci do něj zprava vtéká Krašovický potok. Jiher pokračuje na jihovýchod, několikrát podtéká pod silnicí č. 20 tam a zpět. Po několika stech metrech se do něj zprava vlévají další dva potoky.\n\nU autobusové zastávky \"Písek, Na Kuchyňce\" ho pak napájí jeden přítok zprava. Jiher pokračuje pod ulicí Pražská a vlévá se do rybníka Pěník. Za jeho hrází už je zatrubněn až do Otavy. Do té se vlévá nedaleko parkoviště v Jablonského ulici. \n"}
{"id": "1250927", "url": "https://cs.wikipedia.org/wiki?curid=1250927", "title": "Formánkovský rybník", "text": "Formánkovský rybník\n\nFormánkovský rybník je název vodní plochy, nacházející se jižně od jihočeského Topělce v katastru obce Čížová. Má ledvinovitý podlouhlý charakter s východozápadní orientací. Je napájen bezejmenným levostranným přítokem Jiheru, který pramení nedaleko v lese východně od něj. Voda odtéká tím samým potokem do rybníka Topěleckého. Hráz rybíyka je orientována na západ a jde po ní cest do Topělce. Rybník vznikl před rokem 1869.\n"}
{"id": "1250933", "url": "https://cs.wikipedia.org/wiki?curid=1250933", "title": "Stařena Šapokljak", "text": "Stařena Šapokljak\n\nStařena Šapokljak je fiktivní postava dětských pohádek a animovaných filmů. Své jméno získala podle staromódní pokrývky hlavy. Je to záporná postava a protiklad ke kladným postavám Geni a Čeburašky.\n\nPodle knihy Krokodýl Geňa a jeho kamarádi je hlavním úkolem této postavy sbírat zlo. V animovaném filmu je pak podstata jejího bytí vyjádřena v písničce \"„Ten kdo lidem pomáhá, ten se marně namáhá. Dobrými skutky zkrátka proslavit se nedá.“\" Stařena Šapokljak si za pomoci své věrné krysy Larisky, která žije v její pompadurce, krutě zahrává s osudy nic netušících obyvatel města. Poté, co se Šapokljak seznámí s Čeburaškou a Geňou, se začíná postupně zas vracet na cestu dobra a k zlomyslnostem se uchyluje obyčejně vždy jen na začátku dalšího dílu. Nicméně, i přes všechny své nedostatky, je tato stařena velmi bystrá, mazaná, a i když to není na první pohled patrné, tak i dobrosrdečná. V knize Dovolená krokodýla Geňi se stařena poté, co uvízne v pasti na medvědy, už nadobro přidá na stranu dobra a dokonce se začne angažovat v oblasti ochrany přírody. Má vnuka jménem Vasja Rublev, který pracuje na burze. \n\nPůvod této postavy je velmi zajímavý. V jednom rozhovoru se Eduard Nikolajevič Uspenskij přiznal, že předlouhou pro postavu Stařeny Šapokljak se stala jeho první manželka. A malíř Leonid Švarcman se přiznal, že při vytváření vizuální podoby této postavy se zčásti inspiroval podobou své tchyně.\n\n"}
{"id": "1250934", "url": "https://cs.wikipedia.org/wiki?curid=1250934", "title": "Kunta Kinteho ostrov", "text": "Kunta Kinteho ostrov\n\nKunta Kinteho ostrov ( \"Kunta Kinteh Island\", do roku 2011 \"James Island\") je říční ostrov v Gambii o rozloze 0,35 hektaru. Leží na dolním toku řeky Gambie nedaleko městečka Albreda. Nachází se zde zřícenina pevnosti Fort James, která byla významnou základnou otrokářů.\n\nOstrov objevili v roce 1455 Portugalci a nazvali ho \"Isla de Andrea\". Pevnost zde založili roku 1561 Kuronci, po krátké nadvládě Nizozemců ji roku 1661 obsadili Angličané a nazvali Fort James podle Jakuba II. Stuarta. Díky své výhodné poloze se stal ostrov střediskem obchodu se zlatem, slonovinou a otroky, kteří byli v pevnosti vězněni. Jedním z nich byl Kunta Kinte, zajatý v nedaleké vesnici Jufureh a odvezený z ostrova lodí \"Lord Ligonier\" roku 1767 do Ameriky. Osudy Kunta Kinteho a jeho potomků popsal Alex Haley v románu \"Kořeny\", který se stal také předlohou úspěšného seriálu. Díky tomu se ostrůvek proslavil a stal se hlavní turistickou atrakcí v zemi. V roce 2003 byl spolu s dalšími otrokářskými stanicemi na řece Gambii zařazen na seznam světového dědictví.\n\nV roce 2010 místo navštívil americký sochař Chaz Guest a navrhl, aby se Jamesův ostrov pojmenoval podle Kunta Kinteho. Gambijský prezident Yahya Jammeh souhlasil a 6. února 2011 se konal velký kulturní festival, v jehož průběhu došlo k oficiální změně názvu.\n\n"}
{"id": "1250937", "url": "https://cs.wikipedia.org/wiki?curid=1250937", "title": "Bažný rybník", "text": "Bažný rybník\n\nBažný rybník je název vodní plochy, která se nachází na jihozápadním okraji jihočeských Purkartic, nedaleko průmyslové zóny Písek. Rybník má oválný charakter, který jde od severovýchodu po jihozápad. Je napájen nepravidelnou stružkou z jihozápadu, tekoucí z průmyslové zóny a odtéká stavidlem do bezejmenného levostranného přítoku Jiheru. Jeho okolí je podmáčené až na jihovýchodní břeh, kde prochází cesta spojující ulici U Statku v Purkarticích s ulicí Čížovská vedoucí přes průmyslovou zónu. Rybník vznikl po roce 1869.\n"}
{"id": "1250940", "url": "https://cs.wikipedia.org/wiki?curid=1250940", "title": "Río de las Vueltas", "text": "Río de las Vueltas\n\nRío de las Vueltas je řeka v departementu Lago Argentino na jihozápadě provincie Santa Cruz v jižní Argentině, v Patagonii. Je dlouhá 70 km. Jediným sídlem na řece je vesnice El Chaltén. Svůj název řeka dostala podle hlubokých meandrů, které tvoří značnou část jejího toku.\n\nŘeka vytéká z jezera Lago del Desierto, ležícího v nadmořské výšce 506 m, a vlévá se do jezera Viedma, jež se nachází v nadmořské výšce 250 m. Náleží povodí řeky Santa Cruz a patří k atlanskému kontinentálnímu úmoří. \n\nPřevážná část vody v řece je ledovcového původu, částečně z ledovců v severní části národního parku Los Glaciares. \n"}
{"id": "1250941", "url": "https://cs.wikipedia.org/wiki?curid=1250941", "title": "Seznam rybníků v Písku", "text": "Seznam rybníků v Písku\n\nSeznam rybníků v Písku obsahuje seznam rybníků v jihočeském městě Písek. Položka název uvádí název rybníka pokud je znám. Následuje položka Obrázek, která zobrazuje daný rybník. Galerie odkazuje do kategorie daného objektu na mediálním úložišti Wikimedia Commons. Následují souřadnice, název odtoku, plocha a účel. Může se jednat např. o rybník chovný či rekreační.\n"}
{"id": "1250944", "url": "https://cs.wikipedia.org/wiki?curid=1250944", "title": "The Triumph of Time and Truth", "text": "The Triumph of Time and Truth\n\nTriumf Času a Pravdy je oratorium od George Friedricha Händela, kterou autor uvedl ve třech různých verzích během své padesátileté kariéry.\n\"Il trionfo del tempo e del disinganno\" HWV 46a je italské oratorium z roku 1707, revidovaná a rozšířená verze \"Il trionfo del tempo e della verità\", byla uvedena v roce 1737 pod číslem HWV 46b. Konečně \"The Triumph of Time and Truth\" (HWV 71) je další rozšířená a revidovaná verze oratoria, která byla v anglické verzi uvedena v roce 1757, patrně již bez velkého vlivu nevidomého a stárnoucího Händela.\n\n\"Il trionfo del tempo e del disinganno\" bylo Händelovo první oratorium na libreto kardinála Benedetta Pamphiliho. Jeho název ja překládán jako \"Triumf Času a Rozčarování\" (HWV 46a). Dvoudílné dílo složil autor na jaře 1707. Premiéru mělo v létě téhož roku v Římě. Jeho nejslavnější árie \"Lascia la spina\" byla později přepracována jako árie \"Lascia ch'io pianga\" (Nech mě plakat) v jeho opeře \"Rinaldo\" z roku 1711.\n\nO třicet let později, kdy autor žil v Anglii a měl na starosti jak anglicky zpívaná oratoria, tak italskou operu, zrevidoval a rozšířil v březnu 1737 \"Il trionfo\" do třídílného díla pod novým názvem \"Il trionfo del tempo e della verità\" (Triumf Času a Pravdy, HWV 46b). Premiéra proběhla 23. března 1737, v následujícím měsíci proběhly tři reprízy a dílo bylo ještě jednou uvedeno v roce 1739.\n\nZatímco \"Jephtha\" (1751) je považován za Händelovo poslední oratorium, třetí revize \"Il trionfo\" (HWV 71) je datována do března 1757, kdy Isabella Young zpívala roli Counsel (Pravdy). Libreto bylo přepracováno do angličtiny (pravděpodobně Händelovým libretistou Thomasem Morellem) a oratorium bylo znovu rozšířeno. V této době byl Händelův zdravotní stav velmi špatný a jeho vliv na podobu tohoto díla (pokud vůbec existoval) je nejistý. Skutečným autorem této úpravy byl pravděpodobně John Christopher Smith mladší.\n\n"}
{"id": "1250952", "url": "https://cs.wikipedia.org/wiki?curid=1250952", "title": "Ferdinand Kastilský", "text": "Ferdinand Kastilský\n\nFerdinand Kastilský může označovat různé kastilské (či španělské) panovníky a šlechtice:\n\n\n"}
{"id": "1250955", "url": "https://cs.wikipedia.org/wiki?curid=1250955", "title": "Mistrovství Československa v atletice 1984", "text": "Mistrovství Československa v atletice 1984\n\nMistrovství Československa mužů a žen v atletice 1984 v kategoriích mužů a žen se konalo 21. července a 22. července v Praze. \n"}
{"id": "1250956", "url": "https://cs.wikipedia.org/wiki?curid=1250956", "title": "Katia a Marielle Labèquovy", "text": "Katia a Marielle Labèquovy\n\nKatia Labèque (* 11. března 1950 Bayonne) a Marielle Labèque (* 6. března 1952 Bayonne) jsou francouzské klavíristky, které tvoří sesterské klavírní duo.\n\nKatia a Marielle Labèquovy se narodily v příhraničním městě Bayonne, ležícím v baskickém regionu na jihozápadním pobřeží Francie. Otec byl lékař a ragbista, který zpíval ve sboru opery v Bordeaux. Italská matka Ada Cecchiová, bývalá žačka pianistky Marguerite Longové, se stala první učitelkou klavíru obou sester v jejich třech a pěti letech. Po absolutoriu na pařížské konzertvatoři v roce 1968 začaly účinkovat s repertoárem pro klavír pro čtyři ruce a skladbami pro dva klavíry. Debutové album \"Les Visions de l'Amen\" od skladatele Oliviera Messiaena nahrály pod jeho uměleckým vedením. Následně se věnovaly soudobé vážné hudbě s přednesem děl Luciana Berii, Pierra Bouleze, Philippa Boesmanse, Györgyho Ligetiho a Oliviera Messiaena. \n\nGershwinovy náhravky \"Rapsodie v modrém\" pro dva klavíry z roku 1980 v jejich provedení se prodalo přes půl milionu kopií. Vedle klasického repertoáru vystupovaly s díly napříč žánry a styly, jakými jsou jazz, ragtime, flamenco, minimalismus, barokní hudba v provedení na dobové nástroje, stejně tak se podílely na skladbách pop music a experimentálního rocku.\n\nS italským fagotistou Marcem Postinghelem realizovaly interpretaci barokní hudby na fortepiana objednaná v roce 1998. S těmito nástroji pak koncertovaly společně s italskou skupinou Il Giardino Armonico pod taktovkou Giovanniho Antoniniho. V roce 2000 vystoupily k bachovskému jubileu s německou Musica Antiqua Köln vedenou Reinhardem Goebelem. Účinkovaly také s komorním orchestrem English Baroque Soloists řízeným sirem Johnem Eliotem Gardinerem, benátským barokním orchestrem dirigovaným Andreou Marconim, či londýnským Orchestra of the Age of Enlightenment pod taktovkou sira Simona Rattla.\n\nV berlínském amfiteátru Waldbühne zahrály v roce 2005 před 33 tisíci diváky na závěrečném koncertu sezóny Berlínských filharmoniků.\n\nNěkterá díla byla zkomponována přímo pro sesterské duo, včetně skladby „Linea“ od Luciana Berii pro dva klavíry a bicí nástroje, díla „Water Dances“ pro dva klavíry od Michaela Nymana, skladby „Battlefield“ pro dva klavíry a orchestr od Richarda Dubugnona, „Nazareno“ pro dva klavíry, bicí a orchestr od autorů Osvalda Golijova a Gonzala Graua, „The Hague Hacking“ pro dva klavíry a orchestr skladatele Louise Andriessena, nebo dílo „Capriccio“ od Philippa Boesmansa.\n\nUmělkyně se ujaly také instrumentální verze \"West Side Story\" pro dva klavíry a bicí upravené Irwinem Kostalem a zahrály Ravelovo \"Bolero\" v zápisu pro dva klavíry a baskické bubny s triem Kalakan. Ve Francii, Anglii, Itálii a na Kubě uvedly premiéru skladby „Four Movements“ pro dva klavíry od skladatele Philipa Glasse. V listopadu 2011 představily v londýnském Kings Place projekt \"50 Years of Minimalism\" (50 let minimalismu) s díly autorů Johna Cage, Davida Chalmina, Williama Duckwortha, Arva Pärta, Michaela Nymana, Terryho Rileye, Steva Reicha, Howarda Skemptona, Nicoly Tescariho a dalších.\n\nV období 1970–1997 klavírní duo nahrálo alba pro vydavatelství Erato (Warner Classics), Philips Records, EMI Classics, Sony Music Entertainment, a Decca Records. Následovala desetiletá přestávka než v roce 2007 sestry založily vlastní italský label KML Recordings, zaměřený nejen na klasickou hudbu. Vedle vlastního repertoáru produkují díla mladých umělců, včetně experimentálního rocku (B for Bang DimensionX, Dream House, Red Velvet) a lidové hudby (Mayte Martinová, Kalakan). \n\nRoku 2005 založily v Římě nadaci „Fondazione Katia e Marielle Labèque“ s cílem prohloubení vztahu mezi hudbou a jejím dopadem, uváděním nových děl pro dva klavíry do života i podporou experimentálních skupin. \n\nV roce 2012 zřídily nahravácí studio „Studio KML“ v Římě, jakožto místo střetnutí hudebníků podporovaných jejich nadací a členy zázemí vydavetelství KML Recordings. První nahrávkou vzešlou ze studia se stala skladba „Minimalist Dream House“.\n\nPartnerem Katii Labèqueové je o 30 let mladší francouzský skladatel, producent a kytarista David Chalmin ze skupiny Triple Sun. Krátce vdaná byla za anglického kytaristu Johna McLaughlina, v jehož kapele účinkovala na počátku 80. let dvacátého století. Manželem Marielle Labèqueové je dirigent Semjon Byčkov, s nímž žije v Paříži. Sestry bydlely společně v několika evropských městech. V roce 1987 se přestěhovaly do Londýna a o šest let později do paláce v italské Florencii. Od roku 2005 jim patří část zrekonstruovaného paláce v Římě ze 17. století, kde sídlí jejich vydavatelství.\n\n\n\n"}
{"id": "1250971", "url": "https://cs.wikipedia.org/wiki?curid=1250971", "title": "Svěcený rybník", "text": "Svěcený rybník\n\nSvěcený rybník je rybník v Středočeském kraji, v okrese Kutná Hora. Nachází se asi 0,9 kilometru severně vzdušnou čarou od centra obce Černíny, asi 0,7 kilometru od ZSJ \"Zavadilka\" a asi 0,6 km jihozápadně od obce Předbořice. Od Kutné Hory je rybník vzdálen asi 11,5 kilometrů jižně vzdušnou čarou (asi 13,5 kilometrů po silnici).\nRozloha rybníku je 8,1 hektarů, celkový objem činí 170 tis. m³, retenční objem je 34 tis. m³.\nLeží v nadmořské výšce přibližně 428 metrů. Rybník je napájen říčkou Vrchlicí, která do rybníka přitéká od jihozápadu z nedalekého rybníku Vidlák. Druhý bezejmenný přítok vede od jihu, z malého rybníčku v centru obce Černíny a do Svěceného rybníku ústí jen asi 25 metrů od přítoku Vrchlice. Odtoky z rybníka jsou také dva: u východního okraje hráze a zhruba v třetině hráze. Tento druhý odtok napájí jen asi 300 metrů severovýchodním směrem vzdálený menší rybník Roubíček, zatímco Vrchlice teče těsně podél silnice II/126 u východního břehu rybníka Roubíček. V ZSJ Zavadilka přibírá zprava krátký bezejmenný přítok, zatímco do odtoku z rybníka Roubíček ústí zleva Předbořický potok a krátce nato (asi 400 metrů severně od rybníka Roubíček) se tyto dva odtoky opět spojují do říčky Vrchlice.\n\nSvěcený rybník má výrazně protáhlý tvar: na délku má téměř 600 metrů, šířka se většinou pohybuje do 100 metrů, jen zhruba třetina u hráze má šířku větší než 200 metrů. Je orientován zhruba od jihu na sever (resp. na severoseverovýchod). Hráz je na severní straně a od západu k východu má délku asi 290 metrů. Co do rozlohy (nikoli objemu zadržované vody) jde o největší rybník na Vrchlici. V bezprostředním okolí rybníku jsou pole, ale nedaleko od západního břehu již začíná výběžek rozsáhlého komplexu \"Švabínovského lesa\", v kterém se rozkládají rekreačně velmi významný rybník Vidlák, menší Pastvický rybník a několik dalších lesních rybníků. (Ve starších průvodcích se tento les uvádí jako Michlovecký, viz např. průvodce Kutnohorsko a Střední Polabí).)\n\nU jižního okraje rybníka se na obou březích Vrchlice rozkládá menší starší chatová osada (cca 30 chat). Asi 150 jihozápadně (proti proudu Vrchlice) se již objevují první chaty z mnohem větší chatové osady Vidlák, která se v 60. a 70. letech 20. století tak rozrostla, že se obě chatové osady téměř spojily. Zejména těmito osadníky byl\nSvěcený rybník využíván pro rekreační účely (ke koupání), byť zdaleka ne tolik jako nedaleký Vidlák.\n\nAsi v roce 2012 zde byl vybudován nový soukromý revír s rybářskými sruby po obvodu rybníku, s možnost intenzivního rybolovu (kapr, štika, candát, sumec, amur, tolstolobik, úhoř říční, pstruh duhový a obecný, lín, siven, jeseter ruský a jeseter sibiřský.). U severovýchodního okraje rybníku bylo postaveno zděné rybářské centrum a stylová restaurace Rybářská bašta. Součástí restaurace je též terasa s výhledem na cely rybník, venkovní posezení u vodní plochy, vybavené grily a je zde též možnost ubytování. Kousek od budovy byl zejména pro děti návštěvníků zbudován výběh, kde jsou k vidění domácí a hospodářská zvířata (kozy, ovce, prasata, husy, slepice ad.).\n\nPrakticky rovnoběžně s východním břehem, ve vzdálenosti 50 až 100 metrů vede železniční trať č. 235 z Kutné Hory do Zruče nad Sázavou. Na této železniční trati se u jižního okraje rybníka (na kilometru 17,748) nacházela železniční stanice nazvaná \"Červené Janovice\" (ač obec Červené Janovice je odsud značně vzdálena). Když ještě neexistovala \"železniční zastávka Černíny\", po část této doby se nazývala též Červené Janovice-Černíny. Na této trati patřila stanice spíše mezi větší: byla zde výpravní budova s příručním skladištěm, vedlejší budova, studna, vodní jeřáb, čisticí jáma a později též nakládací rampa. V 60. a 70. letech 20. století byla stanice poměrně hodně využívána jak chataři, tak dalšími rekreanty. S růstem počtu osobních automobilů počet cestujících klesal, takže nakonec od platnosti jízdního řádu 1990/91 zde byla osobní doprava zrušena a zůstalo jen nákladiště pro (občasnou) nákladní dopravu. Od stejného jízdního řádu byla naopak zřízena (zhruba o kilometr severněji) nová železniční zastávka Předbořice, která se nachází u východního břehu rybníku Roubíček a je proto mnohem lépe dostupná pro stále obyvatele ZSJ Zavadilka a obce Předbořice. Budova stanice se však dochovala v relativně dobrém stavu a je na ní zčásti čitelný i původní nápis „Červené Janovice“.\n\n\"Přístup k rybníku:\" jen o 50 až 100 metrů východně od tělesa železniční trati vede silnice II/126, rybník je proto nejlépe přístupný autem. Při příjezdu od severu (od Kutné Hory) se krátká (cca 125 metrů) odbočka vpravo k Rybářské baště nachází asi 0,5 km za Zavadilkou, Při příjezdu od jihu (od Zbraslavic) je odbočka asi 1,1 km za obcí Černíny, případně lze odbočit již asi po 0,6 km a zaparkovat u bývalé železniční stanice, odsud je to jen několik desítek metrů k jižnímu okraji rybníku. Protože stanice Červené Janovice již neexistuje, při cestě vlakem je nyní nejvhodnější vystoupit na zastávce Předbořice, z které je to asi 0,4 km k severní straně rybníka. Případně lze jet až na zastávku Černíny a poté se vrátit asi 0,8 km k jižnímu břehu rybníka. Od rybníka Vidlák lze dojít k jižnímu okraji Svěceného rybníka cestou podél Vrchlice, která většinu trasy vede kolem chat. Přímo okolo rybníka nevede žádná značená turistická trasa. Z obce Černíny vede cyklotrasa 0098, ta však nedaleko budovy bývalé železniční stanice odbočuje na místní komunikaci do Opatovic, tedy na opačnou stranu od rybníka.\n\n"}
{"id": "1250972", "url": "https://cs.wikipedia.org/wiki?curid=1250972", "title": "Nemes (příjmení)", "text": "Nemes (příjmení)\n\nNemes je maďarské příjmení. Mezi významné nositele patří:\n\n"}
{"id": "1250974", "url": "https://cs.wikipedia.org/wiki?curid=1250974", "title": "Suzdalský kreml", "text": "Suzdalský kreml\n\nSuzdalský kreml () je částečně dochovaný kreml, tvořící historické jádro ruského Suzdalu. Pevnost vznikla na přelomu 11. a 12. století a brzy se stala důležitým centrem Vladimirsko-suzdalského knížectví. Na počátku 18. století dřevěné opevnění zcela shořelo, dodnes se tak dochovalo pouze několik objektů vnitřního kremlu a val. Od roku 1992 je tento areál v rámci Bílých památek Vladimiru a Suzdalu zanesen na seznam světového dědictví UNESCO.\n\nNejstarší dochovaná část kremlu, obranný val, pochází z 2. poloviny 11. století a vznikl tak v období, kdy v oblasti vládl Vladimír II. Monomach. Není však vyloučeno, že již v 10. století se zde nacházelo osídlení. Samotný val je velmi dobře dochovaný díky tomu, že byl vyztužen dřevěnou konstrukcí. O něco později vznikly hradby z dubových kůlů s věžemi a dvěma branami. Důležitou roli v obranném systému kremlu hrála i blízká řeka Kamenka, která tvořila přirozenou vodní bariéru.\n\nRoku 1194 byly na příkaz vladimirsko-suzdalského knížete Vsevoloda III. Velkého hnízda jednoduché hradby nahrazeny během jediného roku roubenými.\n\nJeště v 17. století byl Suzdalský kreml důležitým duchovním, administrativním, obchodním i obranným centrem pro široké okolí. Nacházel se zde knížecí dvůr a dvůr episkopa s městskou katedrálou, tržiště a okolo 1500 mužů, připravených chopit se v případě potřeby zbraní.\n\nRoku 1719 došlo k velkému požáru, kterému podlehly kremelské hradby, věže i brány. Dodnes však zůstaly velmi dobře zachované obranné valy, zejména díky dřevěné výztuži, kterou je stavitelé zpevnili. Výjimkou je severní část valu, která byla kvůli rozvodňování řeky Kamenky postupně odplavena.\n\nByl vystavěn v letech 1222–1225 z místního bílého vápence. Stojí na místě původního cihlového chrámu z dob Vladimíra Monomacha. Roku 1445 však chrám vypálili kazaňští Tataři, v důsledku požáru byla vrchní část chrámu zničena. Původní zdi byly tedy v 16. století rozebrány do výše cca 5 metrů (po řadu drobných oblouků) a vrchní část byla obnovena z cihel. Na staré části zdí se dochovalo množství vytesaných dekorací: figury lvů, ženské masky a složité ornamenty. Jsou zde pohřbeni synové Jurije Dolgorukého. Roku 1635 byla v těsné blízkosti vybudována zvonice. V současnosti je chrám jednak muzeem, jednak zde probíhají pravidelné bohoslužby.\n\nPostupně se formoval v 15. – 18. století jako obytný komplex pro suzdalské církevní představitele. Hlavní budova stojí v bezprostřední blízkosti Chrámu narození Panny Marie. Od poloviny 20. století se zde nachází muzeum historie Suzdalského kremlu a suzdalského kraje.\n\nDřevěný chrám, nacházející se v západní části kremlu, byl vystavěn roku 1766 v obci Glotovo ve Vladimirské oblasti. Roku 1960 byl tento cenný objekt přesunut do Suzdalského kremlu pro zvýšení turistické atraktivnosti areálu.\n\nNevelký chrám ve východní části kremlu ve stylu naryškinského baroka (v Suzdalu velmi vzácně zastoupeném stylu). Přesné datum výstavby není s jistotou známo, nejspíš vznikl roku 1650 na místě staršího vyhořelého chrámu. Po velkém požáru roku 1719, při kterém vzaly za své celé hradby, byl značně přestavěn. Do bolševické revoluce patřila k chrámu také zvonice a přídělek sv. Sergeje a Nikona Radoněžských (17. – 18. stol.), obehnán byl nízkým plotem s branou. Všechny tyto stavby byly zničeny ve 20. letech 20. století.\n\nVystavěn v letech 1720–1739 v jihovýchodní části kremlu v rámci obnovy po velkém požáru. Jedná se o letní chrám, k němuž patří blízký Chrám narození Páně. Natáčel se zde sovětský film Ženitba Balzaminova (1964).\n\nVystavěn roku 1775, je to párový zimní chrám kamenného Chrámu narození Páně. V 19. století přistavěna předsíň.\n"}
{"id": "1250975", "url": "https://cs.wikipedia.org/wiki?curid=1250975", "title": "Lokanka lepá", "text": "Lokanka lepá\n\nLokanka lepá (\"Clarkia unguiculata\") je středně vysoká letnička vyznačující se atraktivními květy v pastelově červených barvách mnoha odstínů. Je součásti širokého rodu lokanka, jehož některé druhy se pro líbivé květy, dlouhou dobou kvetení a nenáročnost pěstují jako okrasné květiny.\n\nDruh pochází ze Severní Ameriky, z centrální a jižní Kalifornie, kde roste od pacifického pobřeží až do podhůří Sierra Nevady, vyskytuje do nadmořské výšky až 1500 m. Ze své domoviny byl postupně rozšířen po velkém území Severní Ameriky a kolem roku 1835 zaveden i do okrasného zahradnictví v Evropě.\n\nV České republice se ve volné přírodě objevují zplanělé rostliny jen velmi řídce, pravděpodobně unikly ze zahrádek od drobných pěstitelů nebo z parkové výsadby. Výskyt na stejném stanovišti však nemívá dlouholeté trvání a nehrozí nebezpečí invazního rozšíření.\n\nRostlina původem ze širokých prérijních plání nebo světlých dubových či borových lesů potřebuje kyprou, propustnou, živinami dobře zásobenou, mírně kyselou neb slabě zásaditou půdu na plném slunci nebo v mírném polostínu. Na vodu, vyjma období klíčení, není náročná, ve stínu a v těžké, jílovité půdě špatně roste a nekvete. Není odolná vůči chladu, nesnáší teplotu pod +10 °C a s příchodem podzimu usychá.\n\nJednoletá, s květenstvím asi 40 až 60 cm vysoká bylina s přímou lodyhou, která je křehká, jednoduchá nebo jen chudě větvená. Lodyha bývá červenavě naběhlá je porostlá střídavými, krátce řapíkatými listy se šedozelenými, 2 až 5 cm dlouhými, vejčitými či kopinatými čepelemi, které jsou po obvodě zoubkované a na vrcholu tupě špičaté. Výše na lodyze jsou listy nahrazeny obdobnými listeny.\n\nKvětenství na koncích květných lodyh je vytvořeno do hroznu uspořádanými nevonnými květy velkými asi 4 cm, ty jsou pravidelné, čtyřčetné a oboupohlavné. Květ se zvonkovitou češulí má kališní lístky vespod srostlé, dlouhé okolo 13 mm a silně chlupaté. ]]Koruna (botanika)|Korunu]] tvoří lístky vějířovitého tvaru, jsou velké 10 až 25 mm, nehet mají dlouhý do poloviny délky a po okrají jsou pilovité nebo zkadeřené, mívají barvu od losové přes tmavě červenou až po téměř fialovou. Tyčinek s dlouhými, zvlněnými nitkami je osm ve dvou kruzích, vnější mají prašníky červené a vnitřní žluté. Ze čtyřdílného semeníku ční nad prašníky dlouhá čnělka s laločnatou růžově-bílou bliznou. Květy jsou opylovány hmyzem, převážně včelami. Podle dlouhého nehtu korunních lístků dostala rostlina své vědecké druhové jméno, \"unguiculus\" značí \"nehet\". Ploidie druhu je 2n = 18. Plody jsou přímé nebo zakřivené, 15 až 30 mm dlouhé chlupaté tobolky, které se otvírají poměrně neochotně.\nLokanka lepá se rozmnožuje výhradně semeny, která se vysévají v dubnu a po vzklíčení přetrhávají. Pro urychlení kvetení je lze již dříve sít do skleníku a sazeničky v květnu vysázet na záhon. Kvetou od června do září, prvá semena dozrávají v srpnu. Pro větší počet květů je možno mladé rostlinky zaštípnout a tím podpořit větvení lodyh.\n\nProdávaná semena většinou nepocházejí z původního druhu lokanky lepé, ale jsou to šlechtěné kultivary. Byly u nich obvykle docíleny sytější barvy, delší doba kvetení nebo zdvojené či dokonce ztrojené korunní lístky.\n\n"}
{"id": "1250977", "url": "https://cs.wikipedia.org/wiki?curid=1250977", "title": "OpenAlt", "text": "OpenAlt\n\nOpenAlt, z.s. je spolek, který se snaží propagovat otevřená řešení. Název se skládá ze slov \"open - otevřený\" a \"Alt - alternativa\".\n\nSpolek vznikl v roce 2014 sloučením organizační složky Linux v Brně v rámci Liberix o.p.s. a občanského sdružení Openmobility. Členové první skupiny se zaměřovali zejména na GNU/Linux a zařízení, na kterých tento operační systém běžel, zatímco ve druhém zmíněném sdružení se zajímali obecně o otevřená řešení pro mobilní zařízení. Po spojení se členové rozhodli věnovat nejen těmto okruhům, ale čemukoliv otevřenému v technických oblastech. Současně se věnuje například otevřenému hardwaru, otevřeným datům a samozřejmě otevřenému softwaru. Zároveň však nezapomíná na bezpečnost systému, tedy zejména autentizaci, šifrování či dlouhodobé ukládání dat.\n\nHlavní náplní spolku je popularizace otevřených projektů a pomoc při jejich nasazování do praxe, ať už fyzickým nebo právnickým osobám.\n\nKaždý třetí pátek v měsíci se v Praze a Brně koná setkání členů a příznivců spolku. Setkání poskytují neformální příležitost pro seznámení podobně zaměřených nadšenců, výměnu zkušeností, prostor pro koordinaci projektů i drobné prezentace technologických novinek. Především je na nich vítán kdokoliv, kdo potřebuje radu a pomoc s implementací otevřených řešení. Datum a místo setkání spolek oznamuje na svých stránkách a sociálních sítích.\n\nNejznámější akcí je \"konference OpenAlt\", jejíž první ročník se konal v roce 2006 (do roku 2013 pod názvem LinuxAlt). Od svého vzniku se koná v prostorách Fakulty informačních technologií VUT v Brně a z původních dvou přednáškových místností se rozrostla na dvojnásobek a k tomu dvě místnosti pro workshopy.\n\nV roce 2016 spolek zajišťoval výroční konferenci LibreOffice.\n\nSkupina LvB (Linux v Brně) se začala scházet na pravidelných srazech brněnských linuxových nadšenců již v roce 2005. V následujícím roce uspořádala konferenci LinuxAlt zaměřenou převážně na Linux a software s ním úzce spojený. Postupně se záběr i rozsah konference rozšiřoval, a kvůli potřebě činnost lépe formálně zaštítit se od 5. května 2008 stalo LvB organizační složkou Liberix o.p.s.\n\nObčanské sdružení Openmobility vzniklo z neformální skupiny sdružující vlastníky linuxového mobilního telefonu Openmoko Neo FreeRunner. Z důvodu hardwarových nedostatků se realizovala setkání na nichž se hromadně telefony opravovaly. Tato setkání se v roce 2009 transformovala na konferenci Openmobility konanou ve Zlíně, která prezentovala otevřená mobilní řešení a vývoj pro ně. Na dalších ročnících byl záběr rozšířen o témata týkající se kutilství (DIY) spolu se zahraničními přednášejícími.\n\nV roce 2010 bylo z ekonomických důvodů rozhodnuto, že dojde ke vzniku právního subjektu pro možnost uplatnění nákladů. Po několika měsících vyjednávání o vzniku organizační složky s obecně prospěšnou společností Liberix o.p.s., pod níž již fungovalo LvB (Linux v Brně), došlo k domluvě o vzniku samostatného sdružení, které bylo zapsáno 18. listopadu 2010. Na přelomu let 2013-2014 bylo dohodnuto sloučení s LvB, neboť v obou skupinách byli z velké části stejní lidé a nebyl dostatek dalších pro organizaci více akcí, a navíc došlo k útlumu činnosti Liberixu o.p.s. Následně došlo k převzetí činností pod křídla sdružení a poté k přejmenování sdružení na spolek v rámci aktualizace základních dokumentů na počátku roku 2015.\n\n"}
{"id": "1250981", "url": "https://cs.wikipedia.org/wiki?curid=1250981", "title": "Jan Wintr", "text": "Jan Wintr\n\nJan Wintr (* 9. srpna 1978 Praha) je český právník, právní teoretik a vysokoškolský pedagog.\n\nPůsobí jako docent katedry teorie práva a právních učení Právnické fakulty Univerzity Karlovy, externí vyučující Ústavu politologie Filozofické fakulty Univerzity Karlovy a Institutu ekonomických studií Fakulty sociálních věd Univerzity Karlovy. Je členem Legislativní rady vlády, Výboru pro sexuální menšiny Rady vlády pro lidská práva, v letech 2012 až 2017 též členem Rady České tiskové kanceláře.\n\nNa Právnické fakultě Univerzity Karlovy absolvoval v letech 1996–2001 obor právo (Mgr.), ve stejném roce získal titul JUDr. a pokračoval v letech 2001–2006 doktorským studiem v oboru teoretické právní vědy (Ph.D.). Paralelně vystudoval v letech 1996–2004 na Filozofické fakultě obor historie-politologie (Mgr.), kde v roce 2011 získal rovněž titul PhDr. Na Ludwig-Maximilians-Universität v Mnichově studoval v akademickém roce 2002/2003 německé právo a právní filozofii v rámci programu Erasmus. Od roku 2014 je docentem teorie, filozofie a sociologie práva. Odborně se zabývá především interpretací práva, ústavním soudnictvím a parlamentní kulturou. Jeho kniha \"Říše principů. Obecné a odvětvové principy současného českého práva\" získala Bolzanovu cenu a Cenu Antonína Randy.\n\n\n"}
{"id": "1250983", "url": "https://cs.wikipedia.org/wiki?curid=1250983", "title": "Panschwitz-Kuckau", "text": "Panschwitz-Kuckau\n\nPanschwitz-Kuckau () je obec v německé spolkové zemi Sasko. Nachází se v zemském okrese Budyšín a má obyvatel. Obec je jedním ze středisek hornolužické kultury a národního života.\n\nObec se rozkládá v nadmořské výšce od 165 do 185 m. Skrze Panschwitz-Kuckau protéká říčka Klášterní voda, vedlejší přítok říčky Černý Halštrov. Jihozápadním okrajem obce prochází spolková dálnice A4. Nejbližší železniční zastávka se nachází v Bischofswerdě.\n\nObec Panschwitz-Kuckau vznikla roku 1957 sloučením do té doby samostatných obcí Panschwitz a Kuckau. Dělí se na 13 místních částí (v závorce je uveden hornolužický název, počet obyvatel je k roku 2011):\n\n\n\n\n"}
{"id": "1250984", "url": "https://cs.wikipedia.org/wiki?curid=1250984", "title": "Lávka Emila Pittera", "text": "Lávka Emila Pittera\n\nLávka Emila Pittera je lávka pro pěší a cyklisty přes Vltavu (říční km 241,0) v Českých Budějovicích spojující ulice E. Pittera a U Lučního jezu. Lávka je situována u fotbalového stadionu\n\nStavba lávky byla zahájena v listopadu 2004. Investorem bylo Statutární město České Budějovice. Lávka je součástí cyklistické stezky postavené na levém břehu Vltavy v úseku Litvínovický most – zahrádky Litvínovická, spojuje nově budované cyklistické stezky se stezkami situovanými na pravém břehu. Ocelová konstrukce byla vyrobena a smontována na montážních podpěrách na podzim 2005. Do provozu byla lávka uvedena 22. června 2006 za účasti primátora Českých Budějovic a hejtmana Jihočeského kraje. Jedná se o první mostní konstrukci v ČR s jedním vykloněným obloukem. Stavba získala několik ocenění: Cena Inženýrské Komory 2006, Presta – prestižní stavba Jižních Čech 2004–2006, Stavba roku 2007.\n\nDo ocelobetonové mostovky lávky je vetknutý skloněný oblouk s rozpětím 53,2 m a vzepětím 8 m. Oblouk je tvořen ocelovou rourou průměru 355,6 mm; mostovka pak dvěma okrajovými ocelovými rourami průměru 508 mm a 355,6 mm. Celková délka mostu včetně obou předmostí je 64,5, šířka mostovky 4,3 m.\n"}
{"id": "1250986", "url": "https://cs.wikipedia.org/wiki?curid=1250986", "title": "Kostel svatého Michaela archanděla (Dolní Věstonice)", "text": "Kostel svatého Michaela archanděla (Dolní Věstonice)\n\nKostel svatého Michaela archanděla je římskokatolický chrám v obci Dolní Věstonice v okrese Břeclav. Věž a gotická loď pochází ze 14. století, navazující východní barokní sál vznikl ve 20. letech 18. století. Kostel je chráněn jako kulturní památka České republiky. Jde o farní kostel farnosti Dolní Věstonice.\n\nNejstarší dochovaná část věstonického kostela pochází z první poloviny 14. století. Stavba začala od západu vybudováním věže a prvního pole lodi s opěráky. Poté byla stavba pravděpodobně přerušena nebo došlo ke změně projektu. Navazující zbytek plochostropé lodi byl vystavěn v odlišném stylu – bez opěráků a soklu. Koncem 16. století proběhly značné stavební úpravy kostela. Došlo k dokončení opěrného systému lodi, jejímu zaklenutí síťovou klenbou, vestavbě hudební kruchty a přístupového točitého schodiště. Věž byla navýšena o zděné zvonicové patro, na jehož vrcholu byl zbudován ochoz, a zastřešena zděným jehlanem. Tyto stavební zásahy datuje letopočet 1581 v nadpraží vstupu na věž. Údajně roku 1724 byla na místě zbořeného gotického presbytáře vystavěna rozlehlá barokní sálová stavba. Za jejího autora byl někdy pokládán Johann Bernhard Fischer z Erlachu nebo později Christian Alexander Oedtl. \n\nKostel svatého Michaela archanděla stojí v centru návsi obce. Je to jednolodní orientovaná stavba, tvořená půlkruhově zakončeným obdélným barokním sálem, k němuž se na západní straně připojuje menší gotická loď. K jejímu západnímu průčelí přiléhá hranolová věž se zvonicí. K ose východního průčelí sálu je připojena čtyřhranná sakristie. Fasády sálu jsou členěny pilastry s římsovými hlavicemi, zapojené do podstřešní římsy. Mezi pilastry se nacházejí oválná okna opatřená zalomenou šambránou a členěnou nadokenní římsou. Fasády gotické lodi jsou hladké, členěné zděnými opěrnými pilíři, na západních rozích kamennými. Mezi nimi se nacházejí úzká půlkruhově zaklenutá okna. Vstup do kostela je podvěžím, zaklenutým křížovou klenbou. Gotická loď kostela nese síťovou klenbu, barokní sál a sakristie mají klenbu valenou. Prostor lodi a sálu odděluje půlkruhově zaklenutý vítězný oblouk. V západní části lodi je hudební kruchta, klenutá křížovou klenbou a nesená arkádami s toskánskými sloupy. \n\nSochařsky jednotné interiérové zařízení pochází od Ignáce Lengelachera z 2. čtvrtiny 18. století. Sochařsky komponované dvojice protějších bočních oltářů v barokním presbytáři zobrazují Pannu Marii a svatou Annu. Závěr presbytáře tvoří monumentální sousoší archanděla Michaela.\n\nNa zděných konzolách v gotické lodi jsou sochy dvanácti apoštolů. Za presbytářem kostela a přistavěnou sakristií je na vysokém podstavci umístěna volně stojící kamenná barokní plastika Panny Marie s Ježíškem.\nOd roku 2015 se začaly pořádat v kostele v letní turistické sezóně pořádat občasné bohoslužby, konala se zde rovněž hodová mše svatá. V kostele také proběhl v tomto roce cyklus koncertů věnovaný skladateli Giovanni Battista Alouisimu, který zde byl v polovině 17. století farářem.\n\nFara slouží od roku 2006 klientům brněnské charity.\n"}
{"id": "1250988", "url": "https://cs.wikipedia.org/wiki?curid=1250988", "title": "Chotýšany (zámek)", "text": "Chotýšany (zámek)\n\nZámek v Chotýšanech v okrese Benešov ve Středočeském kraji pochází z první poloviny osmnáctého století. Je chráněn jako kulturní památka, nachází se však v havarijním stavu. V prosinci 2016 byl na prodej za 10 milionů korun. \n\nV obci stála již od 13. století tvrz rytíře Mrákoty z Chotýšan. Zámek byl vystavěn roce 1743 vedle staré tvrze za Arnošta Františka I., hraběte z Vrtby. Z tvrze se stal zámecký pivovar. \n\nDalším majitelem zámku stal František Josef Vratislav z Mitrovic. Rod vlastnil panství do roku 1872, kdy ho jeho poslední mužský potomek prodal. Poté se majitelé rychle střídali, aniž by se o zámek starali. Posledními soukromými majiteli byli před nástupem komunistického režimu Langhammerové z Bíliny, kteří o něj přišli v roce 1948.\n\nPoté byl přebudován na byty a začala v něm fungovat také místní knihovna. Po roce 1989 byl v restituci vrácen potomku rodiny Langhammerů, který jej včetně pozemků o rozloze 80 hektarů prodal italské firmě Farm Chotýšany. Místní zastupitelé firmě uvěřili, že pole rozprodá na pozemky na stavbu rodinných domků a za utržený zisk zámek opraví. Firma s vysokým ziskem pozemky prodala za 50 milionů korun, do zámku ale neinvestovala. Památkáři jí udělili pokutu 80 tisíc korun.\n\nZ tvrze se dochovalo přízemí věžovité stavby s nejspíše dodatečně vestavěnou valenou klenbou z cihel. Na sever od ní stojí také část hradby, ke které byla přistavěna renesanční budova s valeně zaklenutými místnostmi v přízemí.\n\nZámek z první poloviny osmnáctého století tvořila jediná budova s obdélným půdorysem nárožími zdůrazněnými bosovanými lizénami. V jižním průčelí se nachází vstupní portál, za kterým je hala se čtveřicemi pokojů po stranách. Ke staré budově bylo roku 1830 přistavěno severní novogotické křídlo se sedmi místnostmi přístupnými z arkádové chodby.\n\nV areálu zámku roste památný platan javorolistý (\"Platanus hispanica\").\n\n"}
{"id": "1250989", "url": "https://cs.wikipedia.org/wiki?curid=1250989", "title": "Kostel svaté Rozálie (Horní Věstonice)", "text": "Kostel svaté Rozálie (Horní Věstonice)\n\nKostel svaté Rozálie je římskokatolický chrám v obci Horní Věstonice v okrese Břeclav. Je chráněn jako kulturní památka České republiky.\n\nJde o farní kostel farnosti Horní Věstonice.\n\nKostel byl postaven ve třetí čtvrtině 18. století. Jde o jednolodní stavbu se čtyřbokou věží v průčelí postavenou v obdobném stylu jako kostel v Klentnici pravděpodobně podle plánu J. K. Hromádka. Na průčelí kostela je umístěn reliéf svaté Rozálie, po stranách dva výklenky, ve kterých jsou vyobrazeni sv. Roch a sv. Šebestián. Ve zvonicovém patře věže jsou dva zvony ze 17. století. Věž je završena dvakrát krouženou helmicí.\n\nVelká část vnitřního vybavení kostela pochází z roku 1853, kdy byla provedena celková rekonstrukce. Z původní pozdně barokní výzdoby se dochovala menza hlavního oltáře a dvojice adorujících andělů od Ondřeje Schweigla. Po stranách oltáře stojí u paty sloupů ochránci proti moru sv. Šebestián a sv. Roch. Do středu oltáře je vsazena skleněná skříňka se sv. Rozálií.\n\nSoučástí interiéru kostela je rovněž renesanční křtitelnice s českým nápisem: „Nenarodí-li se kdo z vody a Ducha svatého, nemůže jíti do království Božího“. Autorem vnitřní výmalby je Felix Jenewein.\nFara byla v roce 2009 zrekonstruována a v roce 2014 nově vybavena. Slouží jako penzion.\n\nV kostele se každoročně koná adventní koncert dětí z Dolních Věstonic a dvakrát ročně se sem na bohoslužbu sjíždí potomci německých obyvatel odsunutých po druhé světové válce.\n"}
{"id": "1250990", "url": "https://cs.wikipedia.org/wiki?curid=1250990", "title": "Gabriel Filcík", "text": "Gabriel Filcík\n\nGabriel Filcík (* 24. července 1946 Praha) je český akademický malíř a ilustrátor.\n\nMezi roky 1960 a 1964 studoval pražskou Střední uměleckoprůmyslovou školu, kde byl jeho učitelem Viktor Fixl, a následně v letech 1965 až 1971 Vysokou školu uměleckoprůmyslovou, na níž ho vedl František Muzika.\n\nVěnuje se ilustracím knih pro děti. Vedle toho se účastní také besed se čtenáři. Svým jménem ale také zaštiťuje dětské výtvarné soutěže.\n\n"}
{"id": "1250991", "url": "https://cs.wikipedia.org/wiki?curid=1250991", "title": "Muselimov konak", "text": "Muselimov konak\n\nMuselimov konak (srbsky v cyrilici Муселимов конак) je nejstarší dochovaná budova v srbském městě Valjevo. Vybudována byla na konci 18. století pro potřeby muselima, tureckého správce valjevské náchie (administrativní jednotky). \n\nV přízemí se nacházely prostory, kde muselim vykonával správu města a v podzemí se nacházelo vězení. V něm byli v roce 1804 internováni v souvislosti se stětím knezů Aleksa Nenadović a Ilija Birčanin. Jejich poprava, která se uskutečnila nedlouho poté, byla záminkou pro vypuknutí prvního srbského povstání. \n\nV současné době slouží budova jako muzeum, kde jsou vystaveny exponáty týkající se prvního a druhého srbského povstání. \n"}
{"id": "1250993", "url": "https://cs.wikipedia.org/wiki?curid=1250993", "title": "Anča a Pepík", "text": "Anča a Pepík\n\nAnča a Pepík je český kreslený komiksový seriál o dvou myších z Ušína, který začala roku 1986 kreslit Lucie Lomová. Nejprve na jeho přípravě spolupracovala se svojí sestrou Ivanou, ale ta posléze – počátkem devadesátých let 20. století – dala přednost vlastní tvorbě a Lucie Lomová se seriálu nadále věnovala sama.\n\nPrvní díly seriálu se objevily v dětském časopisu Čtyřlístek. Následně mezi roky 2004 a 2007 vyšly ve třech souborných svazcích. Roku 2016 nakladatelství Práh vydalo první dvě knihy z plánované pětidílné kolekce sebraných příběhů Anči a Pepíka. V následujícím roce vyšel díl třetí a Česká televize na stanici odvysílala sedmidílný animovaný seriál s příběhy této dvojice.\n\nPřehled všech dílů seriálu vydaných v časopise Čtyřlístek:\n\n\n\n"}
{"id": "1250994", "url": "https://cs.wikipedia.org/wiki?curid=1250994", "title": "Středomoravský župní přebor 1994/95", "text": "Středomoravský župní přebor 1994/95\n\nV soubojích 7. ročníku Středomoravského župního přeboru 1994/95 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1994 a skončil v červnu 1995.\n\nZdroje: \nPoznámky:\n\n\n"}
{"id": "1250995", "url": "https://cs.wikipedia.org/wiki?curid=1250995", "title": "Středomoravský župní přebor 1995/96", "text": "Středomoravský župní přebor 1995/96\n\nV soubojích 8. ročníku Středomoravského župního přeboru 1995/96 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1995 a skončil v červnu 1996.\n\n\nZdroje: \nPoznámky:\n\n\n"}
{"id": "1250996", "url": "https://cs.wikipedia.org/wiki?curid=1250996", "title": "Středomoravský župní přebor 1996/97", "text": "Středomoravský župní přebor 1996/97\n\nV soubojích 9. ročníku Středomoravského župního přeboru 1996/97 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1996 a skončil v červnu 1997.\n\n\nZdroje: \nPoznámky:\n\n\n"}
{"id": "1250997", "url": "https://cs.wikipedia.org/wiki?curid=1250997", "title": "Středomoravský župní přebor 1997/98", "text": "Středomoravský župní přebor 1997/98\n\nV soubojích 10. ročníku Středomoravského župního přeboru 1997/98 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1997 a skončil v červnu 1998.\n\nZdroje: \nPoznámky:\n\n"}
{"id": "1250998", "url": "https://cs.wikipedia.org/wiki?curid=1250998", "title": "Středomoravský župní přebor 1998/99", "text": "Středomoravský župní přebor 1998/99\n\nV soubojích 11. ročníku Středomoravského župního přeboru 1998/99 (jedna ze skupin 5. fotbalové ligy) se utkalo 15 týmů každý s každým dvoukolovým systémem podzim–jaro. Tento ročník začal v srpnu 1998 a skončil v červnu 1999.\n\nPřed začátkem jarní části odstoupilo mužstvo SK Slovácká Viktoria Bojkovice, jehož výsledky byly anulovány a stalo se prvním sestupujícím. Soutěž dohrál lichý počet mužstev (15), totéž se opakovalo v sezoně 2006/07.\n\nZdroje: \nPoznámky:\n\n"}
{"id": "1250999", "url": "https://cs.wikipedia.org/wiki?curid=1250999", "title": "Středomoravský župní přebor 1999/00", "text": "Středomoravský župní přebor 1999/00\n\nV soubojích 12. ročníku Středomoravského župního přeboru 1999/00 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1999 a skončil v červnu 2000.\n\nZdroje: \nPoznámky:\n\n"}
{"id": "1251000", "url": "https://cs.wikipedia.org/wiki?curid=1251000", "title": "Středomoravský župní přebor 2000/01", "text": "Středomoravský župní přebor 2000/01\n\nV soubojích 13. ročníku Středomoravského župního přeboru 2000/01 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 2000 a skončil v červnu 2001.\n\n\nZdroje: \nPoznámky:\n\n"}
{"id": "1251002", "url": "https://cs.wikipedia.org/wiki?curid=1251002", "title": "Střelecký ostrov (rozcestník)", "text": "Střelecký ostrov (rozcestník)\n\nStřelecký ostrov je název více míst:\n"}
{"id": "1251003", "url": "https://cs.wikipedia.org/wiki?curid=1251003", "title": "Newry", "text": "Newry\n\nNewry (irsky Iúr Cinn Trá, An tlúr) s počtem cca 30 000 obyvatel patří mezi větší města v Severním Irsku. Město leží na území dvou hrabství – Armagh a Down, nedaleko hranic s Irskou republikou. Newry je správním centrem administrativní jednotky Newry, Mourne and Down District Council, jednoho z jedenácti severoirských districtů, zřízených po územní reorganizaci v roce 2015.\n\nNewry leží v jihovýchodní částí Severního Irska, asi 8 km vzdušnou čarou směrem na severovýchod směrem od Slieve Gullion (irsky \"Sliabh gCuillinn\" – 573 m n. m.), nejvyšší hory v hrabství Armagh. Je prvním severoirským městem na sever od průsmyku \"Moyry\" (irsky \"Bhealach an Mhaighre\") v horské oblasti Gullion, známém též jako \"Gap of the North\" (Severní \"průsmyk\"), kterým odedávna procházela cesta mezi Dundalkem a Newry a nyní tudy vede i železniční trať a dálnice mezi Dublinem a Belfastem. Průsmyk měl od středověku strategický význam pro kontrolu spojení mezi Ulsterem a oblastí Kolovím (anglicky \"The Pale\", irsky \"An Pháil\") kolem Dublinu a odehrála se zde řada vojenských střetů. Asi 6 km na východ od města se nachází hranice chráněné krajinné oblasti \"Mourne & Slieve Croob AONB\". Středem města protéká řeka Clanrye a vede tudy také plavební kanál, vybudovaný v 18. století.\n\nAnglický název \"Newry\" je poangličtělým přepisem irského \"An Iúraigh\", což je vlastně zkomolená forma původního jména \"An Iúrach\", které v překladu znamená \"Tisový háj\". Z tohoto základu vychází soudobé irské pojmenování města \"An tIúr\" (\"Tis\"), zkrácená forma jména \"Iúr Cinn Trá\" či \"Iubhair Cinn Tragh\" (doslovně \"Tis na vrcholu břehu\"). Toto pojmenování souvisí s místní legendou, která vypráví o tom, že svatý Patrik zde v 5. století na břehu řeky Clanrye zasadil tis.\n\nPodle archeologických nálezů na území města existovala lidská sídla již v období neolitu. Při vykopávkách byly nalezeny také bronzové náramky a spony, které jsou důkazem osídlení v době bronzové. (Spony z Newry jsou uloženy v Ulsterském muzeu v Belfastu).\n\nV raně křesťanském období se zdejší opatství stalo cílem vpádů germánského kmene Dánů. K těmto nájezdům zde došlo v letech 820 a 835. Původní klášter, založený svatým Patrikem, byl spálen zároveň i s památným tisem ve 12. století. Anglo-normanský dobyvatel Ulsteru John de Courcy v témže století vybudoval v Newry hrad a udělil zdejšímu sídlu významná privilegia. Irský král Muirchertagh MacLochlainn v roce 1157 založil v Newry cisterciácký klášter a listinu o jeho založení potvrdil i de Coucyho nástupce Hugh de Lacy.\n\nZe 16. století pochází zámek Bagenal’s Castle. Během staletí prošel řadou proměn, v 19. století sloužil jako skladiště a v moderní době se stal sídlem regionálního muzea (\"Newry and Mourne Museum\") a městského turistického informačního centra. V roce 1578 byl ve městě vybudován farní kostel svatého Patrika, pravděpodobně první protestantský svatostánek na území Irska. V roce 1689 vojska katolického krále Jakuba II. na ústupu před silami Viléma III. Oranžského vypálila Newry. Ve městě se po této události zachovalo jen 6 domů a budova zámku. V následujících desetiletích se město opět zotavilo a se svým přístavem se stalo významným obchodním centrem. V roce 1741 byl dokončen plavební kanál z Newry přes Lough Neagh a řeku Bann k uhelným ložiskům v hrabství Tyrone, objeveným po roce 1700. Dolní úsek, kterým bylo možno plout z Newry přes lagunové jezero Carlingford Lough do Irského moře, byl otevřen v roce 1769 a nové dopravní a obchodní možnosti přispěly k dalšímu rozkvětu města. Některé významné církevní stavby ve městě pocházejí až z 19. století - z roku 1819 kostel Panny Marie se 150 stop vysokou věží a z roku 1829 katedrála svatého Patrika a svatého Colmána. Tato monumentální stavba, která byla vybudována z žuly, těžené v blízkých Mourne Mountains, byla postupně rozšiřována a byla dokončena až v roce 1904. V 19. století byly ve městě vybudovány nové přádelny lnu. V roce 1849 dorazila do Newry železnice, ale rozvoj města již stagnoval, protože lodní doprava na kanále ztrácela na významu a vedoucí roli v Ulsteru zcela převzal Belfast.\n\nDalším obdobím stagnace byla 60. léta 20. století, kdy zcela skončil provoz na plavebním kanále, byly zrušeny tramvaje ve městě, některé železniční spoje i průmyslové závody. Během náboženských a politických konfliktů (tzv. \"Troubles\"), které se odehrávaly na území Severního Irska od 70. do 90. let 20. století, bylo v Newry zabito (převážně příslušníky tzv. Prozatímní irské republikánské armády) celkem 53 lidí.\n\nNejvýznamnější událostí na počátku 21. století se stalo dokončení posledního úseku dálnice M1/A1 Dublin - Belfast. Tento úsek dálnice jižně od Newry byl slavnostně otevřen dne 29. 7. 2010, pět měsíců před plánovaným termínem. Ve městě se nachází 13 základních a 9 středních škol, v roce 2007 zde byla otevřena Southern Regional College, první vysoká škola v této oblasti.\n\n"}
{"id": "1251008", "url": "https://cs.wikipedia.org/wiki?curid=1251008", "title": "Středomoravský župní přebor 2001/02", "text": "Středomoravský župní přebor 2001/02\n\nV soubojích 14. ročníku Středomoravského župního přeboru 2001/02 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 2001 a skončil v červnu 2002.\n\nJednalo se o zatím poslední ročník Středomoravského župního přeboru. Po sezoně došlo k reorganizaci soutěží (župy → kraje) a v dalším ročníku se hrál již Přebor Zlínského kraje.\n\n\nZdroje: \nPoznámky:\n\n"}
{"id": "1251009", "url": "https://cs.wikipedia.org/wiki?curid=1251009", "title": "Balfolk", "text": "Balfolk\n\nBalfolk, bal folk, či ve Francii též bal trad je označení pro tradiční (lidové) tance tančené zpravidla na živou hudbu a pro radost z tance. Také se tak označují taneční události, kde se tyto tance učí a tancují: festivaly, workshopy, semináře a tancovačky. Balfolk vznikl v 70. letech 20. století ve Francii a postupně se rozšířil i do dalších zemí.\n\nPro balfolk je typické:\n\nBalfolk zahrnuje celou řadu tanců z různých koutů světa, v Evropě ale hlavně evropských. V začátcích se jednalo hlavně o francouzské tance, ale jak se balfolk šířil do dalších zemí, přidávali hudebníci a tanečníci () do repertoáru i své národní tance, či jejich variace. Vedle párových tanců se lze na tancovačkách setkat i s mixéry (tance s výměnou partnerů), čtverylkami, řetězovými, řadovými, kruhovými i sólo tanci.\n\nPříklady:\n\nV západní Evropě se každoročně koná několik velkých i menších balfolkových festivalů. Ve Francii například Le grand bal de l'Europe v Gennetines a Funambals v Lyonu, v Belgii Boombalstage a Boombalfestival v Lovendegemu (hlavní festival; během roku pak Boombal pořádá i další menší tancovačky v Gentu a okolí), v Nizozemsku CaDansa ve Steenwijku (dříve v Utrechtu a Duivenu) a Balfolk Dansstage v Enschede. V Německu Balfolk Ratisbonne u Řezna, Tanz- und Folkfest a Dañserlà v Erlangenu, Leipziger Tanzhausfest v Lipsku, či TFFB v Berlíně. Ve Švýcarsku Wintertanz v Curychu, Folkfestival Rütti u Bernu a částečně Vertanzt v Röthenbach im Emmental. V Portugalsku Andanças u Castelo de Vide, ve Španělsku Folkaria ve Valdemorillo a Bailando Entre Montañas v Mataelpino a v Itálii například Reno Folk Festival v Boloni, Gran Bal Trad ve Vialfrè, été trad v Aostě, Folkambroeus v Miláně a další…\n\nBalfolková scéna funguje také v Irsku (Dublin), Kanadě (Toronto, Montréal), Polsku (Varšava, Poznaň, Krakov, Vratislav, …), Rakousku (Vídeň), Rusku (Moskva, Nižnij Novgorod, Petrohrad), Slovinsku (Nova Gorica), Turecku (Istanbul), či Velké Británii (Londýn, Edinburgh, …).\n\nV roce 2008 vznikla v Miláně forma balfolkové taneční události – mazurka klandestina (~ tajná mazurka) – kdy se tanečníci sejdou (zpravidla večer) na předem domluveném veřejném místě (náměstí, nábřeží, pasáž, …) a tančí mazurky (ale i jiné balfolkové tance) celou noc až do rána.\n\nV Praze se balfolku věnuje občanské sdružení Rond, které také v letech 2013 až 2020 pořádalo festival Prague Balfolk Weekend (od 2019 Prague Balfolk Immersion). V Brně se balfolková scéna sdružuje kolem skupiny Ton Simple.\n\nBalfolkové hudbě se v Česku věnují (či věnovaly) skupiny ba.fnu, BAL LAB, KAMM/KAM, česko-francouzské duo Deliou a další.\n\n\n\n"}
{"id": "1251012", "url": "https://cs.wikipedia.org/wiki?curid=1251012", "title": "Reza Alipourshenazandifar", "text": "Reza Alipourshenazandifar\n\n\"Perský gepard\" Reza Alipour, celým jménem Reza Alipourshenazandifar (: , * 29. dubna 1994 Kazvín) je íránský reprezentant ve sportovním lezení. Vítěz světových i Asijských her a Asie v lezení na rychlost. Stříbrnou medaili má i z mistrovství Asie juniorů.\n\nSe závody začal na mistrovství Asie juniorů v roce 2012, kde měl nejlepší čas v kvalifikaci a získal stříbrnou medaili, závodí bez trenéra.\n\n\n\"lezení na rychlost, standardní 15m trať\"\n\n"}
{"id": "1251022", "url": "https://cs.wikipedia.org/wiki?curid=1251022", "title": "Antonio Capuzzi", "text": "Antonio Capuzzi\n\nGiuseppe Antonio Capuzzi, častěji pouze Antonio Capuzzi nebo Capucci (1. srpna 1755 Brescia – 28. března 1818 Bergamo) byl italský hudební skladatel a houslista.\n\nHru na housle studoval u Antonia Nazari, který byl žákem Giuseppe Tartiniho. Ve skladbě byl jeho učitelem Ferdinando Bertoni. Od roku 1780 působil jako houslista u městských divadelních orchestrů v Benátkách a od roku 1785 také v bazilice svatého Marka. V roce 1792 se stal koncertním mistrem orchestru divadla Teatro La Fenice. \n\nV roce 1796 odešel přes Vídeň do Londýna, kde složil úspěšný balet, \"La villageoise enlevée\", který byl uveden na scénu v následujícím roce. Přestože dostal pozvání od Kateřiny Veliké na prestižní místo v kapele ruského císařského dvora, raději se vrátil do Benátek. Po pádu Benátské republiky se usadil v Bergamu, kde byl prvním houslistou v orchestru baziliky Santa Maria Maggiore pod vedením Johanna Simona Mayra. V Bergamu působil také jako profesor hry na housle a dirigent divadla \"Teatro Riccardi\". Zemřel 28. března 1818, devět dní poté, co utrpěl infarkt.\n\nCapuzzi byl ve své době uznávaný a vážený jak jako učitel, tak i jako hudebník. Téměř všechna svá díla zkomponoval v letech strávených v Benátkách. Z jeho skladeb zůstaly živé zejména instrumentální koncerty (housle, kontrabas) a smyčcová kvarteta.\n\n\n\n\n"}
{"id": "1251024", "url": "https://cs.wikipedia.org/wiki?curid=1251024", "title": "Asahi", "text": "Asahi\n\nAsahi Breweries, Ltd. je japonská pivovarnická firma se sídlem v městě Sumida v blízkosti Tokia. Jedná se o největší japonskou firmu tohoto druhu.\n\nZaložena byla roku 1889 jako \"Osaka Beer Brewing Company\", technologie pro výrobu piva získala v Německu. V roce 1892 byla přejmenována na Asahi, což znamená „vycházející slunce“ – inspirováno názvem Japonska.\n\nRoku 2016 firma Asahi Breweries převzala od největší světové pivovarnické společnosti, belgické firmy Anheuser-Busch InBev, v rámci jejího sloučení s pivovary SABMiller český velkopivovar Plzeňský Prazdroj za 200 miliard korun. Dále převzali Japonci polské pivovary Tyskie a Lech, slovenský Topvar a rumunský Ursus. Vlastní rovněž pivovary Dreher v Rakousku, Grolsch v Nizozemsku a Birra Peroni v Itálii.\n\n"}
{"id": "1251027", "url": "https://cs.wikipedia.org/wiki?curid=1251027", "title": "Manuel Escobar", "text": "Manuel Escobar\n\nManuel Escobar, celým jménem Manuel Escobar Bello (* 18. října 1984 San Juan de Los Morros) je bývalý venezuelský reprezentant ve sportovním lezení. Vítěz Rock Masteru a vicemistr světa v lezení na rychlost.\n\n\n"}
{"id": "1251028", "url": "https://cs.wikipedia.org/wiki?curid=1251028", "title": "Diakonie Ostrava", "text": "Diakonie Ostrava\n\nDiakonie Ostrava (Diakonie ČCE - středisko v Ostravě) je jedním ze středisek Diakonie Českobratrské církve evangelické. Od roku 1991 poskytuje sociální služby, a to především pro seniory a pro lidi s postižením.\n\nStředisko vzniklo jako ekumenická iniciativa křesťanů protestantských církví (Českobratrské církve evangelické, Bratrské jednoty baptistů a Církve bratrské), kteří spojili v roce 1990 své síly k poskytování sociální služby pro všechny potřebné spoluobčany. V roce 1991 se zřizující sbory rozhodly požádat o začlenění do rámce celostátně působící Diakonie Českobratrské církve evangelické. Právní subjektivitu ostravské středisko získalo k 1. 9. 1991.\n\nČinnost se nejprve soustředila v rámci Střediska křesťanské pomoci na návštěvy v domovech důchodců, shromažďování šatstva, jeho distribuci bezdomovcům a poskytování poradenství potřebným. Postupně jsme začali organizovat pečovatelskou službu a postupem času i další činnosti.\n\nV lednu 2014 došlo ke sloučení ostravského střediska Diakonie ČCE se střediskem Diakonie ČCE v Příboře, které k 1.1.2014 zaniklo.\n\nDo konce roku 2017 provozovalo středisko službu Náruč - zařízení pro děti vyžadující okamžitou pomoc. Služba z finančních důvodů přerušila k 1.1.2018 provoz.\n\nDiakonie Ostrava poskytuje sociální služby pro seniory, pro lidi s postižením a pro ženy s dětmi, a to na těchto místech:\n\n\n"}
{"id": "1251029", "url": "https://cs.wikipedia.org/wiki?curid=1251029", "title": "Mistrovství Československa v atletice 1985", "text": "Mistrovství Československa v atletice 1985\n\nMistrovství Československa mužů a žen v atletice 1985 v kategoriích mužů a žen se konalo 10. srpna a 11. srpna v Praze. \n"}
{"id": "1251030", "url": "https://cs.wikipedia.org/wiki?curid=1251030", "title": "Escobar", "text": "Escobar\n\nEscobar je příjmení více osobností:\n\n\n"}
{"id": "1251031", "url": "https://cs.wikipedia.org/wiki?curid=1251031", "title": "Gianni Amelio", "text": "Gianni Amelio\n\nGianni Amelio (* 20. ledna 1945, San Pietro di Magisano, Provincie Catanzaro) je italský filmový režisér, který obdržel v letech 1990, 1992 a 1994 Evropskou filmovou cenu za nejlepší film roku.\n\nVyrůstal pouze s matkou a babičkou, neboť otec rodinu opustil krátce po jeho narození. V roce 2014 se médiím přiznal ke svojí homosexuální orientaci.\n\n"}
{"id": "1251032", "url": "https://cs.wikipedia.org/wiki?curid=1251032", "title": "Miles M.20", "text": "Miles M.20\n\nMiles M.20 byl britský celodřevěný jednomístný jednomotorový dolnoplošník s pevným kapotovaným podvozkem ostruhového typu. Byl zkonstruován v létě roku 1940 jako výrobně nenáročný lehký stíhací letoun, který by ve výzbroji Royal Air Force doplnil stroje Hawker Hurricane a Supermarine Spitfire, pokud by nastal jejich nedostatek. Jelikož po britském vítězství v bitvě o Británii taková situace nenastala, k sériové výrobě typu nedošlo.\n\nHistorie letounu Miles M.20 sahá k návrhu Fredericka George Milese, výkonného ředitele a hlavního konstruktéra společnosti Phillips & Powis, na snadno vyrobitelný stíhací letoun z nedeficitních materiálů z roku 1938. První studie M.20/1 kombinovala křídlo z typu Miles Master lomené do W s šesti kulomety, zatahovacím podvozkem a motorem ze stroje Hawker Hurricane.\n\nV roce 1939 projekt dospěl k maketě v měřítku 1:1, byl však stále komplikovaný. Ministr letecké výroby Lord Beaverbrook nechal vypracovat specifikace F.19/40 a umožnil tak Milesovi s oficiální podporou pokračovat ve vývoji nového typu. Společně s konstruktérem pověřeným vývojem, Walterem G. Capleyem, dokončili projekt M.20/2 na jaře 1940. Poté byl za devět týdnů postaven první prototyp.\n\nDne 14. září 1940, po devíti týdnech a dvou dnech od zahájení projektových prací, zalétal hlavní podnikový zkušební pilot Thomas Rose první vyrobený Miles M.20/2 (tovární poznávací značka U9).\n\nCelodřevěná konstrukce stroje byla přizpůsobena co největší snadnosti výroby, při současném použití co nejvíce dílů ze sériového Milesu Master. Podvozek letounu byl řešen jako pevný, což eliminovalo nutnost instalace výrobně náročného hydraulického systému, a uvolňovalo prostor v křídle pro zásobu paliva a střeliva, jež byla dvojnásobná oproti typům Hawker Hurricane a Supermarine Spitfire. Ačkoliv nezatažitelný podvozek zvyšoval aerodynamický odpor, stroj přesto maximální rychlostí mírně překonával typ Hawker Hurricane a jen nepatrně zaostával za Spitfirem Mk.I. Novinkou letounu byl kapkovitý překryt kabiny, proti jiným tehdejším typům podstatně zlepšující rozhled pilota.\nPohonnou jednotku tvořil dvanáctiválec Rolls-Royce Merlin XX o výkonu 956 kW s třílistou vrtulí, převzatý s ložem i kapotou z produkce pro Bristol Beaufighter Mk.II. Hlavňovou výzbroj tvořilo dle zadání Air Ministry osm kulometů\nBrowning ráže 7,7 mm.\n\nBěhem jednoho z následujících letů se zástupci továrního šéfpilota Hughu V. Kennedymu nedařilo zastavit vývrtku ani po použití protivývrtkového padáčku. Těsně před nouzovým opuštěním stroje přešel prototyp samovolně do normálního letu. Následně W. Capley prodloužil trup z 9,17 na 9,52 m a posunul vodorovné ocasní plochy vzad. Další testy M.20/2 (přidělené sériové číslo AX834) probíhaly v Boscombe Down.\n\nV zimě 1940 M.20/2 havaroval na továrním letišti ve Woodley, když se po přistání zablokovala kola podvozku a letoun překlouzal zmrzlou VPD do jámy v pískovně.\n\nPodle specifikací Admirality N.1/41 byla počátkem roku 1941 postavena námořní palubní varianta M.20/4 (U-0228). Druhý prototyp měl zdokonalený překryt kabiny, zesílený trup pro montáž záchytného háku, hrotitý vrtulový kužel, modifikovaný podvozek s jinou kapotáží a námořnictvem specifikovanými přístroji. Od dubna byl zkoušen v Boscombe Down a v RAE Farnborough. V prosinci 1941 byl stroj navrácen do Woodley, kde byl na jaře 1943 zrušen.\n\nÚdaje platí pro M.20/20 po úpravě trupu\n\n\n"}
{"id": "1251033", "url": "https://cs.wikipedia.org/wiki?curid=1251033", "title": "František Machurka", "text": "František Machurka\n\nFrantišek Machurka (* 15. března 1951, Kolín) je bývalý český fotbalista, útočník. Po skončení aktivní kariéry působí jako trenér na regionální úrovni.\n\nV československé lize hrál za Slavii Praha. Nastoupil ve 30 ligových utkáních a dal 2 ligové góly. Začínal v Sokole Jestřabí Lhota. V nižších soutěžích hrál i za TJ Kolín.\n\n\n"}
{"id": "1251036", "url": "https://cs.wikipedia.org/wiki?curid=1251036", "title": "Zápas na Letních olympijských hrách 1976 – muži, řecko-římský do 90 kg", "text": "Zápas na Letních olympijských hrách 1976 – muži, řecko-římský do 90 kg\n\nZápas řecko-římský ve váhové kategorii do 90 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 13 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1251038", "url": "https://cs.wikipedia.org/wiki?curid=1251038", "title": "Antonín Měchura", "text": "Antonín Měchura\n\nAntonín Měchura (* 1951) je bývalý český fotbalista.\n\nV československé lize hrál za Bohemians Praha. Nastoupil ve 4 ligových utkáních. Gól v lize nedal.\n\n\n"}
{"id": "1251040", "url": "https://cs.wikipedia.org/wiki?curid=1251040", "title": "Objektová kompozice", "text": "Objektová kompozice\n\nObjektová kompozice () je v informatice způsob, jak v objektově orientovaném programování kombinovat jednoduché (základní) objekty nebo typy dat do složitějších. Objektová kompozice (tj. složení, skladba) je důležitý nástroj pro vytváření pokročilých datových struktur, jako je například spojový seznam nebo binární strom. Tyto složené datové struktury jsou dále používány stejným způsobem, jako základní objekty.\n\nKdyž jsou v programovacím jazyce vytvořeny objekty jako datové typy, mohou být často děleny na složené a nesložené datové typy. Složení může být považováno za vztah mezi typy: objektově složený typ (např. \"auto\") „obsahuje“ objekt jednoduššího typu (např. \"kola\").\n\nUvažujme o vztahu automobilu konkrétně: \"automobil\" je složen z objektů, jako je \"volant\", \"sedadla\", \"převodovka\" a \"motor\". Tento „vztah“ může být stanoven v počítačovém programu jako složení vztahů. V reálném světě je samotná „podstata složení“ chápána jinak. Motor v automobilu může být nahrazen motorem z jiného automobilu, což znamená, že vztah je lepší popsat jako agregace (viz níže) než složení. Obecně řečeno, jak plyne čas, tak co vypadá jako kompozice, tak má tendenci se proměnit v shluky a shluky mají tendenci se proměnit ve volnější sdružení.\n\nSložení musí být odlišné od subtypování, což je proces přidání detailu k obecnému typu dat k vytvoření více konkrétních datových typů. Například automobily mohou být konkrétní typem vozidla: \"auto\" je \"vozidlo\". Dělení nepopisuje vztah mezi různými objekty, ale místo toho říká, „že objekty jednoho typu, jsou zároveň objekty jiného typu“.\n\nV programovacích jazycích, jsou kompozitní objekty obvykle vyjádřeny pomocí odkazů z jednoho objektu na jiný. V závislosti na jazyku, mohou být tyto odkazy známé jako \"atributy\", \"pole\", \"členy\" nebo \"vlastnosti\", a výsledná kompozice jako \"kompozitní typ\", uložený\" záznam\", \"struktura\", \"n-tice\", nebo \"uživatelem definovaný typ (UDT)\". Pole jsou uvedeny jedinečným názvem, takže každé z nich může být odlišeno od ostatních. Nicméně z těchto odkazů nemusí nutně znamenat, že objekt je kompozice. Kompozici nazýváme pouze, pokud objekty nemají žádnou nezávislou existenci. Pro podrobnosti viz dále kapitola Agregace.\n\nV UML, existují dva způsoby modelování kompozice: kompozice a agregace. Dejte si pozor na to, že v UML má kompozice užší význam než v běžném jazyce.\n\nC++ kód níže ukazuje, jak by měl zdrojový kód vypadat.\n// Kompozice\nclass Auto\nprivate:\n\n// Agregace\ntřída Rybník\nprivate:\n\nToto je příklad kompozice v C.\n\nstruct Person\n\nObjekty mohou být složené rekurzivně pomocí rekurzivních typů, nebo odkazů.\n\nJedna implementace pro rekurzivní kompozici je taková, kde každý objekt má odkazy na ostatní stejného typu.\n\n"}
{"id": "1251046", "url": "https://cs.wikipedia.org/wiki?curid=1251046", "title": "Zápas na Letních olympijských hrách 1976 – muži, řecko-římský do 100 kg", "text": "Zápas na Letních olympijských hrách 1976 – muži, řecko-římský do 100 kg\n\nZápas řecko-římský ve váhové kategorii do 100 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 13 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1251047", "url": "https://cs.wikipedia.org/wiki?curid=1251047", "title": "Breuschwickersheim", "text": "Breuschwickersheim\n\nBreuschwickersheim je francouzská obec v departementu Bas-Rhin v regionu Grand Est. V roce 2013 zde žilo 1 274 obyvatel.\n\nSousední obce jsou: Achenheim, Ernolsheim-Bruche, Hangenbieten, Ittenheim, Kolbsheim a Osthoffen.\n\n\"Počet obyvatel\"\n\n\n"}
{"id": "1251048", "url": "https://cs.wikipedia.org/wiki?curid=1251048", "title": "Zápas na Letních olympijských hrách 1976 – muži, řecko-římský nad 100 kg", "text": "Zápas na Letních olympijských hrách 1976 – muži, řecko-římský nad 100 kg\n\nZápas řecko-římský ve váhové kategorii do 100 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 12 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1251050", "url": "https://cs.wikipedia.org/wiki?curid=1251050", "title": "Karel Hannauer ml.", "text": "Karel Hannauer ml.\n\nKarel Hannauer (11. června 1906 Praha – 13. července 1966 Praha) byl český architekt, teoretik architektury a učitel.\n\nNarodil se do dobře situované rodiny. Jeho otec Karel Hannauer starší vybudoval úspěšnou stavební firmu v Nuslích. Karel Hannauer ml. po studiu reálky studoval architekturu na pražské technice. Po ukončení studia architektury se věnoval publikační činnosti a studijním cestám po Evropě. Po návratu projektoval v rodinné firmě převážně činžovní domy. Po smrti svého otce v roce 1931 pokračoval Karel Hannauer mladší společně se svým strýcem ve vedení rodinného podniku. V roce 1947 byl jmenován mimořádným profesorem Slovenské vysoké školy technické v Bratislavě. V letech 1955–1959 přednášel na Fakultě architektury a pozemního stavitelství ČVUT.\n\n"}
{"id": "1251054", "url": "https://cs.wikipedia.org/wiki?curid=1251054", "title": "Holtzheim", "text": "Holtzheim\n\nHoltzheim je francouzská obec v departementu Bas-Rhin v regionu Grand Est. V roce 2013 zde žilo 3 584 obyvatel.\n\nSousední obce jsou: Achenheim, Eckbolsheim, Entzheim, Hangenbieten, Lingolsheim, Oberschaeffolsheim a Wolfisheim.\n\n\"Počet obyvatel\"\n\n\n"}
{"id": "1251058", "url": "https://cs.wikipedia.org/wiki?curid=1251058", "title": "Jan Zemánek (fotbalista)", "text": "Jan Zemánek (fotbalista)\n\nJan Zemánek (* 27. prosince 1948) je bývalý český fotbalista, útočník.\n\nV československé lize hrál za Baník Ostrava. Nastoupil ve 23 ligových utkáních a dal 1 ligový gól.\n\n\n"}
{"id": "1251059", "url": "https://cs.wikipedia.org/wiki?curid=1251059", "title": "Matteo Garrone", "text": "Matteo Garrone\n\nMatteo Garrone (* 15. října 1968, Řím) je italský filmový režisér a scenárista, který v roce 2008 obdržel za film \"Gomorra\" Evropskou filmovou cenu za nejlepší film roku. Literární předlohou mu byl stejnojmenný román jeho krajana Roberta Saviana, pojednávací o italské mafii \"Camorra\".\n\n"}
{"id": "1251060", "url": "https://cs.wikipedia.org/wiki?curid=1251060", "title": "Pavel Brückner", "text": "Pavel Brückner\n\nPavel Brückner (* 28. srpna 1949) je bývalý český fotbalista, útočník.\n\nV československé lize hrál za Baník Ostrava. Nastoupil v 6 ligových utkáních. Gól v lize nedal. V nižších soutěžích hrál i za ŽD Bohumín.\n\n"}
{"id": "1251063", "url": "https://cs.wikipedia.org/wiki?curid=1251063", "title": "Lech (pivovar)", "text": "Lech (pivovar)\n\nLech ( celým jménem ) je polský průmyslový pivovar v Poznani. Patří do polské pivovarské skupiny . Tu vlastnil do roku 2016 nadnárodní koncern SABMiller, který se v prosinci dohodl na prodeji japonské skupině Asahi Breweries. Prodej podléhá schválení Evropské komise, které se očekává v první polovině roku 2017. Společnost vaří zhruba 7,5 milionu hl piva ročně (2016). Mezi její značky patří Lech , Lech , Lech , Lech , Lech a další.\n\n"}
{"id": "1251067", "url": "https://cs.wikipedia.org/wiki?curid=1251067", "title": "Zápas na Letních olympijských hrách 1972 – muži, volný styl do 90 kg", "text": "Zápas na Letních olympijských hrách 1972 – muži, volný styl do 90 kg\n\nZápas ve volném stylu ve váhové kategorii do 90 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 23 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "1251071", "url": "https://cs.wikipedia.org/wiki?curid=1251071", "title": "Zápas na Letních olympijských hrách 1972 – muži, volný styl do 100 kg", "text": "Zápas na Letních olympijských hrách 1972 – muži, volný styl do 100 kg\n\nZápas ve volném stylu ve váhové kategorii do 100 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 17 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "1251072", "url": "https://cs.wikipedia.org/wiki?curid=1251072", "title": "Zápas na Letních olympijských hrách 1972 – muži, volný styl nad 100 kg", "text": "Zápas na Letních olympijských hrách 1972 – muži, volný styl nad 100 kg\n\nZápas ve volném stylu ve váhové kategorii nad 100 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 13 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "1251073", "url": "https://cs.wikipedia.org/wiki?curid=1251073", "title": "Tychy (pivovar)", "text": "Tychy (pivovar)\n\nPivovar Tychy ( celým jménem , \"Tyšské knížecí pivovary\") je polský průmyslový pivovar v Tychách, jeden z největších pivovarů v zemi. Patří do polské pivovarské skupiny . Tu vlastnil do roku 2016 nadnárodní koncern SABMiller, který se v prosinci dohodl na prodeji japonské skupině Asahi Breweries. Prodej podléhá schválení Evropské komise, které se očekává v první polovině roku 2017. Mezi značky společnosti patří především značka . V letech 2002—2011 se zde vařilo pivo Pilsner Urquell. Společnost provozuje Tyšské pivovarské muzeum.\n"}
{"id": "1251077", "url": "https://cs.wikipedia.org/wiki?curid=1251077", "title": "Che Cchuej-lien", "text": "Che Cchuej-lien\n\nChe Cchuej-lien (, * 1989, Ťiang-si) je čínská reprezentantka ve sportovním lezení. Vítězka světových her, Rock Masteru, mistryně světa a Asie v lezení na rychlost.\n\n\n"}
{"id": "1251083", "url": "https://cs.wikipedia.org/wiki?curid=1251083", "title": "Besedy lidu", "text": "Besedy lidu\n\nBesedy lidu byly zábavným obrázkovým časopisem, zaměřeným na nejširší okruh hlavně lidových čtenářů. Vycházely v letech 1892-1921 jako čtrnáctideník. Šéfredaktory časopisu byli Augustin Eugen Mužík (1892-1908), Karel Vika (1908-1915) a Jakub Loukota (1915-1921). Obsah čísel byl tvořen literárními texty (básně, povídky, romány na pokračování, překlady), zábavnými a poučnými články, portréty známých osobností či reprodukcemi výtvarných děl.\n\nV rámci Ottova nakladatelství představoval časopis protějšek k časopisu Zlatá Praha, která se svou reprezentativní úpravou a především svou beletristickou složkou orientovala na vzdělanější, literárně vyspělejší čtenáře. Besedy lidu oproti tomu měly výrazně skromnější úpravu a zejména v domácí beletristické části přetiskoval časopis až na výjimky spíše příspěvky méně významných autorů. Díky tomu, že se okolo časopisu podařilo soustředit překladatele ze všech předních světových jazyků, dokázal naopak předkládat čtenářům bohatý výběr světové literatury. Časopis zanikl v roce 1921 pro „nejvýš neutěšené poměry výrobní, zejména drahotu papíru a tisku“.\n\n\n"}
{"id": "1251084", "url": "https://cs.wikipedia.org/wiki?curid=1251084", "title": "Markéta Martiníková", "text": "Markéta Martiníková\n\nMarkéta Martiníková, rozená Švábová (* 12. dubna 1987, Opava) je česká zpěvačka a herečka.\n\nNarodila se 12. dubna 1987 v Opavě, kde nastartovala svou hereckou kariéru už od útlého věku hraním ve Slezském divadle. Po úspěšném ukončení studia na gymnáziu v Opavě začala studovat muzikálové herectví na JAMU v Brně.  Ještě v průběhu studii odešla na stáž do polského Krakova na Vysokou divadelní školu Ludwika Solskiego, aby tam zdokonalila své herecké schopnosti.\n\nPo návratu z roční stáže se stala členkou herecké laboratoře D'epog v Brně, s výjezdovým divadelním souborem začala vystupovat po republice a jako host vystupovala ve Slezském divadle.\n\nPo přestěhování do Prahy začala účinkovat v epizodních rolích v seriálech První oddělení, Kriminálka Plzeň, Doktoři z Počátků v sitcomu Autobazar Monte Carlo a opakovaně se objevuje i v seriálu Ordinace v Růžové zahradě.\n\nRovněž si zahrála v muzikálech Marie Antoinetta – královna Francie,  Mýdlový princ a Rent.\n\nZačala také vystupovat v divadle Kalich jako knihovnice Sandra v muzikále Srdcový král a zároveň ji mohou spatřit diváci TV Noe, kde moderuje talk show Misie na Živo.\n\nV prosinci 2015 vydala svoje první vánoční CD - Vánoce s láskou, se kterým vyrazila na adventní turné po 6 městech ČR.\n\n\n\n\n"}
{"id": "1251085", "url": "https://cs.wikipedia.org/wiki?curid=1251085", "title": "Zápas na Letních olympijských hrách 1972 – muži, řecko-římský do 48 kg", "text": "Zápas na Letních olympijských hrách 1972 – muži, řecko-římský do 48 kg\n\nZápas řecko-římský ve váhové kategorii do 48 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 20 zápasníků.\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "1251088", "url": "https://cs.wikipedia.org/wiki?curid=1251088", "title": "Zápas na Letních olympijských hrách 1972 – muži, řecko-římský do 52 kg", "text": "Zápas na Letních olympijských hrách 1972 – muži, řecko-římský do 52 kg\n\nZápas řecko-římský ve váhové kategorii do 52 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 22 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "1251095", "url": "https://cs.wikipedia.org/wiki?curid=1251095", "title": "Mantella milotympanum", "text": "Mantella milotympanum\n\nMantella milotympanum je druh žáby patřící do čeledi mantelovití (Mantellidae) a rodu mantela (\"Mantella\"). Byla popsána Marcem Staniszewskim v roce 1996. Dle Chiariho (2004) se může jednat o totožný druh jako mantela žlutavá (\"Mantella crocea\"). \"Mantella milotympanum\" obývá střední a východní část ostrova Madagaskar, konkrétně okolí oblasti Fierenana. Žije v lužních lesích a také lesích okolo bažin. Lze ji najít v nadmořské výšce od 900 do 1 000 m n. m.\n\n\"Mantella milotympanum\" je nejmenší ze všech druhů mantel, dosahuje velikosti 15 až 18 mm. Má silnější postavu. Tento druh mantely má žlutooranžové až červenooranžové zbarvení. Břicho je stejně zbarvené jako tělo, avšak světleji, holeně jsou červené. Za ušními otvory a někdy také u nosních dírek leží černě zbarvená skvrna, čemuž napovídá i název žáby v anglicky mluvících zemí \"\". Druh je aktivní během dne. Obyčejně je plachý, ukrytý pod hrabankou, odkud se může ozývat nepravidelným švitořením. Rozmnožování probíhá stejně jako u dalších žab patřících do stejného rodu. Samice naklade vajíčka o velikosti 1 mm na zem, přičemž v jedné snůšce jich může být až dvacet. Oplodnění může být uskutečněno do dvou dnů, poté se začnou vyvíjet pulci, které později spláchnou deště do vodních toků, kde jejich vývoj nadále pokračuje. \"Mantella milotympanum\" pojídá hmyz.\n\n\"Mantella milotympanum\" je podle Mezinárodního svazu ochrany přírody hodnocena jako kriticky ohrožený druh (CR) s klesající populací. Nebezpečí představuje především ztráta přirozeného prostředí; lesy, které tato žába obývá, jsou káceny pro dřevo, mimo to v oblasti probíhá zemědělství, které se rovněž řadí mezi hrozby pro tento druh, stejně tak jako požáry či šíření blahovičníků. Mimo to je druh sbírán pro obchod. Pro záchranu druhu je důležitá ochrana přirozeného prostředí (tento druh nebyl zjištěn v žádném), rovněž také regulace obchodu; druh je zapsán na Úmluvu o mezinárodním obchodu s ohroženými druhy volně žijících živočichů a rostlin do druhé přílohy. Populace této mantely by měly být monitorovány.\n\n"}
{"id": "1251098", "url": "https://cs.wikipedia.org/wiki?curid=1251098", "title": "Mistrovství Československa v atletice 1986", "text": "Mistrovství Československa v atletice 1986\n\nMistrovství Československa mužů a žen v atletice 1986 v kategoriích mužů a žen se konalo 12. července a 13. července v Bratislavě. \n"}
{"id": "1251101", "url": "https://cs.wikipedia.org/wiki?curid=1251101", "title": "Videoloterijní terminál", "text": "Videoloterijní terminál\n\nVideoloterijní terminál (zkráceně videoterminál nebo VLT) je typ výherního automatu, který se začal v hernách a kasinech v ČR objevovat hlavně po roce 2005. Videoloterijní terminály jsou na první pohled stejné jako digitální výherní automaty, liší se od nich ale tím, že jsou přes internet propojeny do větší sítě napojené na centrální dispečink (nejen automaty v jedné provozovně, ale automaty napříč různými provozovnami). Díky tomuto propojení se na jackpoty skládají všichni hráči, kteří hrají v rámci sítě, a jejich hodnota tak dříve mohla dosahovat řádově milionů až stamilionů korun. Vzhledem k novému zákonu o hazardních hrách, který vešel v platnost 1. ledna 2017, již není možné vyhrát jednou hrou na technické hře, což jsou právě výherní automaty, respektive VLT, více než 500 000 Kč. Tato omezení platí jak pro výherní automaty provozované v kamenných kasinech, tak v online kasinech.\n\nDíky tomu, že na videoloterijní terminály jako technickou novinku nepohlížel původně český loterijní zákon stejně jako na klasické výherní automaty (VHP), stačilo jejich provozovatelům pouze povolení od Ministerstva financí a na rozdíl od výherních automatů nemohly jejich výskyt na svém území regulovat samotné obce. To bylo ze strany obcí několik let silně kritizováno a v roce 2011 se na stranu obcí postavil i Ústavní soud a přiznal jim právo regulovat VLT stejně jako VHP. Další komplikace přinesla desetiletá přechodná doba, která byla ukotvena v loterijním zákoně. Přes protesty provozovatelů byla ale tato lhůta v roce 2013 novelou loterijního zákona zkrácena na tři roky.\n\nS analogií videoloterijních terminálů se setkáme i v online kasinech. Některé automaty hromadí takzvaný progresivní jackpot v jedné síti napříč různými online kasiny a jejich hodnota tak může dosáhnout ještě mnohem vyšších částek než u standardních automatů. Nejvyšší zaznamenanou výhra na online automatu se udála 28. září 2018 na automatu Mega Moolah, a byla zaznamenána Guinessovy knihy rekordů.\n"}
{"id": "1251104", "url": "https://cs.wikipedia.org/wiki?curid=1251104", "title": "Sádik Džalál al-Azm", "text": "Sádik Džalál al-Azm\n\nSádik Džalál al-Azm (arabsky صادق جلال العظم, anglickou transkripcí Sadiq Jalal al-Azm; 7. listopadu 1934 Damašek – 11. prosince 2016 Berlín) byl syrský filozof, veřejný intelektuál, univerzitní profesor a bojovník za lidská práva. Pocházel ze zámožné sunnitské rodiny. Doktorát získal na Yaleově univerzitě, působil na univerzitách v Bejrútu a v Damašku a jako hostující profesor i na významných západních univerzitách. Z levicových pozic kritizoval politickou a náboženskou zaostalost arabského světa. Proslavily ho zejména knihy \"Sebekritika po porážce\" (1968) o stavu arabské politiky po šestidenní válce a \"Kritika náboženského myšlení\" (1969), v níž analyzoval zaostalost sunnitského islámu. Zemřel v berlínském exilu, kam se musel uchýlit po vypuknutí občanské války v Sýrii.\n"}
{"id": "1251109", "url": "https://cs.wikipedia.org/wiki?curid=1251109", "title": "Rex Tillerson", "text": "Rex Tillerson\n\nRex Wayne Tillerson (* 23. března 1952 Wichita Falls, Texas) je americký manažer a politik, mezi lety 2017–2018 ministr zahraničí Spojených států. Před příchodem do vlády zastával od roku 2006 funkci předsedy představenstva a generálního ředitele jednoho z největších světových ropných koncernů ExxonMobil.\n\nOd 1. února 2017 působil jako americký ministr zahraničí v administrativě Donalda Trumpa. Dne 13. března 2018 byl s účinností k 31. březnu téhož roku z této funkce prezidentem odvolán. Náměstek ministra zahraničí John J. Sullivan začal s dnem ministrova odvolání fakticky řídit úřad. Pravomoce pak oficiálně převzal jako zastupující ministr 1. dubna 2018 a vykonával je do jmenování řádného ministra zahraničí Mikea Pompea na konci dubna téhož toku.\n\nRex Tillerson byl dvakrát ženatý. Se svou první ženou se rozvedl, z tohoto manželství má dva syny - dvojčata. V roce 1986 se oženil s Rendou St. Clair, která má syna z předešlého manželství. Spolu mají jednoho syna narozeného v roce 1988.\n\nTillerson a jeho manželka bydlí v Bartonville ve státě Texas, kde vlastní ranč, za který zaplatili v roce 2014 méně než požadovanou částku 12 milionů dolarů. Na ranči jsou chováni ušlechtilí koně; zmrazené sperma tamějších hřebců je velmi žádané. Po svém jmenování ministrem zahraničí USA koupil Tillerson v Kalorama, což je předměstí hlavního města Washingtonu, dům za 5,6 milionu dolarů.\n\nVystudoval stavební inženýrství na Texaské univerzitě v Austinu. \n\nDlouhodobě se věnuje skautingu. V letech 2010–2012 byl prezidentem celoamerické skautské organizace Boy Scouts of America.\n\nTillerson začal v roce 1975 pracovat v tehdejším ropném koncernu Exxon. V 90. letech vedl jeho pobočky v Jemenu a Thajsku a posléze se stal viceprezidentem divize Exxon Ventures, která působila v zemích bývalého Sovětského svazu. Po fúzi Exxonu a rovněž olejářské společnosti Mobil v roce 1999 byl jmenován výkonným viceprezidentem nově vytvořeného holdingu ExxonMobil a v roce 2004 se stal jeho prezidentem. V roce 2006 byl jmenován předsedou představenstva a generálním ředitelem celého koncernu ExxonMobil.\n\nK jeho významným manažerským výsledkům patří například vytvoření strategického partnerství s ruskou ropnou společností Rosněfť v roce 2012; na základě této dohody měl Rosněfť mít přístup k zásobám ropy v Texasu, Kanadě a Mexickém zálivu a Exxon měl začít s průzkumem u Černého moře a v arktické oblasti Karského moře. V důsledku ekonomických sankcí uvalených na Rusko kvůli vývoji na Ukrajině a anexi Krymu v roce 2014 byla tato úzká spolupráce pozastavena a začátkem roku 2018 zcela zrušena. ExxonMobil přitom odepsal ztráty ve výši zhruba 200 milionů dolarů.\n\nZa svoje služby společnosti ExxonMobil obdržel v roce 2012 celkovou odměnu ve výši 40,5 milionů dolarů. V roce 2013 to bylo 28,1 milionu, v roce 2014 33,1 milionu a v roce 2015 27,2 milionu dolarů. Koncem roku 2016 vlastnil akcie společnosti ExxonMobil v hodnotě 54 milionů a nadto měl nárok na koupi akcií ve výši 180 milionů dolarů v dalších deseti letech. Jeho celkový majetek byl odhadován na nejméně 300 milionů dolarů.\n\nPo nominaci na funkci amerického ministra zahraničí se jeho nástupcem ve vrcholné funkci koncernu ExxonMobil stal od 1. ledna 2017 51letý Darren Woods, dosavadní druhý muž v hierarchii společnosti.\n\nTillerson byl letitým sponzorem volebních kampaní amerických republikánů. 13. prosince 2016 oznámil zvolený prezident USA Donald Trump, že jej navrhne jako svého ministra zahraničí. Údajně byl doporučen bývalou ministryní zahraničí Condoleezzou Riceovou a bývalým ministrem obrany Robertem Gatesem. \n\nV minulosti vyjednával energetické partnerství s Ruskem a prezident Vladimir Putin mu v roce 2013 udělil Řád přátelství, ruské nejvyšší vyznamenání pro cizince. Senátor John McCain a někteří další republikánští a především demokratičtí členové Kongresu USA jej kritizovali za přátelské vztahy s Ruskem. Podle některých amerických médií mohly být tyto vztahy problémem při jeho schvalování do funkce. Tillerson byl zprvu odpůrcem sankcí uvalených Spojenými státy na Rusko po anexi Krymu v roce 2014.\n\nBěhem schvalování jeho nominace na post ministra zahraničí v Senátu USA však uvedl, že anexe Krymu Ruskou federací je porušením mezinárodního práva a udělené sankce považuje za účinné. Vymezil se také negativně k dosavadnímu působení Číny v Jihočínském moři, na což Čína reagovala pohrůžkou jaderné války.\n\nPři svém schvalovacím řízení v Senátu USA se nejprve představil senátnímu výboru pro zahraniční politiku. Musel zodpovědět řadu detailních otázek senátorů obou politických stran. Kromě toho, že jeho kandidaturu principiálně odmítlo všech deset demokratických členů výboru, nemohl zprvu zcela počítat ani s hlasy tří republikánských senátorů. Byli to John McCain, Lindsey Graham a Marco Rubio, kteří měli námitky především kvůli jeho dřívějším kontaktům s oficiálními představiteli Ruska. Zatímco McCain a Graham Tillersona podpořili v neděli 22. ledna 2017, Rubiův souhlas získal až těsně před rozhodujícím hlasováním ve výboru v pondělí 23. ledna, a to poté, když písemně zodpověděl více než 100 senátorových otázek a osobně se s ním sešel. Výbor pak jeho kandidaturu schválil těsným poměrem hlasů 11 : 10 a postoupil ji senátnímu plénu ke konečnému rozhodnutí. \n\nDne 31. ledna 2017 byl potvrzen plénem Senátu USA jako ministr zahraničí USA. Pro něj hlasovalo 56 senátorů, proti němu 43 senátorů. Hlasovali pro něj všichni republikánští členové Senátu a také čtyři demokraté. Svůj úřad nastoupil den poté, 1. února 2017. Stal se tak nástupcem Johna Kerryho v této funkci.\n\nDne 13. března 2018 prezident Trump oznámil bez udání důvodu Tillersonovo odvolání z úřadu ministra zahraničí, s účinností k 31. březnu téhož roku. Nominovaným nástupcem se stal ředitel zpravodajské služby CIA Mike Pompeo. Tuto zprávu uveřejnil Trump na Twitteru v časné ranní hodině.\n"}
{"id": "1251110", "url": "https://cs.wikipedia.org/wiki?curid=1251110", "title": "Caspar Schmalkalden", "text": "Caspar Schmalkalden\n\nCaspar Schmalkalden (1616 Friedrichroda, Durynsko – 1673 Gotha) byl německý autor cestopisných zápisků o Jižní Americe a Východní Asii. Své cesty podnikl jako voják v nizozemských službách. Po návratu do Evropy roku 1652 sepsal téměř 500 stran čítající popis navštívených krajů. Všímal si jak přírody, tak i lidí, a své dílo doplnil cennými ilustracemi. \n"}
{"id": "1251117", "url": "https://cs.wikipedia.org/wiki?curid=1251117", "title": "Rekkared II.", "text": "Rekkared II.\n\nRekkared II. ( \"Recaredo II.\") ( – 621 Toledo) byl vizigótský král v Hispánii, Septimánii a Galicii. Jeho vláda byla velmi krátká. Na trůn usedl po smrti svého otce Sisebuta v únoru roku 621. Jeho vláda trvala pravděpodobně necelé dva měsíce nebo i méně, snad i pouhých několik dní, protože zemřel v březnu či dubnu téhož roku. Příčina jeho smrti není známá. Jeho matka byla Sisebutova druhá manželka Floresinda. \n\nPo jeho smrti vizigótský trůn obsadil Rekkaredův příbuzný Suintila.\n"}
{"id": "1251118", "url": "https://cs.wikipedia.org/wiki?curid=1251118", "title": "Thamnosophis lateralis", "text": "Thamnosophis lateralis\n\nThamnosophis lateralis je druh hada patřící do čeledi Lamprophiidae a rodu \"Thamnosophis\". Druh popsali André Marie Constant Duméril, Gabriel Bibron a Auguste Duméril roku 1854. Byl zařazen do skupiny \"Liopholidophis stumpffi\", kde se začlenil roku 2007 do rodu \"Bibilava\" (\"bibi\" znamená \"zvíře\" a \"lava\" \"dlouhý\", jedná se o madagaskarské pojmenování většinou těchto hadů). O rok později však byl přeřazen do rodu \"Thamnosophis\". \"Thamnosophis lateralis\" obývá široce ostrov Madagaskar, nevyskytuje se pouze v jeho nejjižnějších částech a rovněž nežije v části západního Madagaskaru. Žije v degradovaných oblastech a nedává přednost lesům.\n\n\"Thamnosophis lateralis\" sloužil jako holotyp rodu \"Bibilava\". Pro tyto hady platí, že maximální délka se může vyšplhat na 92 cm, samice by při tom měly být větší než samci. Zornice jsou kulaté. Tento druh se živí především žábami. Z 22. ledna 2007 pochází z madagaskarské oblasti Torotorofotsy záznam o tom, že zabil a pozřel jedovatou mantelu zlatou, přičemž nevykazoval známky otravy.\n\nPopulace druhu je velká a stabilní a nejsou známy žádné hrozby. Mimoto se \"Thamnosophis lateralis\" vyskytuje v řadě chráněných oblastí. Z tohoto důvodu jej Mezinárodní svaz ochrany přírody řadí mezi málo dotčené druhy.\n\n"}
{"id": "1251120", "url": "https://cs.wikipedia.org/wiki?curid=1251120", "title": "František Josef z Valdštejna", "text": "František Josef z Valdštejna\n\nFrantišek Josef Oktavián Ladislav hrabě z Valdštejna (25. října 1680, Mnichovo Hradiště – 24. února 1722, Praha) byl český šlechtic ze starobylého rodu Valdštejnů. Postupně zastával různé úřady v zemské správě Českého království, byl též moravským zemským hejtmanem. Vlastnil rozsáhlé statky v severních a středních Čechách, jeho hlavním sídlem byl zámek v Mnichově Hradišti.\nPocházel z tzv. hrádecké větve Valdštejnů, narodil se na hlavním rodovém sídle v Mnichově Hradišti jako starší syn Arnošta Josefa z Valdštejna (1654–1708), který byl jedním z největších pozemkových vlastníků v Českém království. Absolvoval tradiční kavalírskou cestu, na Karlově univerzitě vystudoval filozofii a práva, ovládal češtinu, němčinu, francouzštinu a latinu. Právo se pak stalo jeho oblíbeným oborem, který zužitkoval ve výkonu státních úřadů.\n\nV roce 1703 byl jmenován císařským komorníkem, jeho další kariéra měla však pomalý průběh. Po smrti otce patřil k nejbohatším barokním velmožům v Čechách, v Praze ve Valdštejnském paláci i na svých venkovských sídlech pořádal řadu společenských akcí. Jako poručník hrabat Černínů v roce 1712 v jejich rodové rezidenci v Jindřichově Hradci hostil císaře Karla VI., téhož roku byl pověřen organizací návštěvy polského krále Augusta II. v Karlových Varech.\n\nV letech 1710–1711 a 1715 byl principiálním komisařem na českém zemském sněmu, dále byl královským místodržícím a přísedícím zemského soudu, v letech 1714–1719 byl nejvyšším dvorským sudím. V roce 1718 byl jmenován císařským tajným radou a v dubnu 1719 zemským hejtmanem na Moravě. Uvedení do nejvyššího úřadu zemské správy na Moravě bylo překvapením i pro současníky a dodnes nebyly v literatuře zcela objasněny motivy. Sám František Josef nejevil o působení na Moravě zájem, neměl potřebné znalosti o fungování moravské zemské správy a postrádal důležité kontakty. V Brně nezískal potřebnou autoritu a svou aktivitu v úřadu omezil na nejnutnější úkony. Již krátce po nástupu do funkce chtěl rezignovat, což ale císař Karel VI. nepřijal, nakonec úřad opustil o rok později ze zdravotních důvodů.\n\nPo otcově úmrtí (1708) si s bratrem Janem Josefem rozdělil dědictví, převzal Mnichovo Hradiště, Hrubou Skálu, Doksy, Bělou pod Bezdězem a Zvířetice. Své severočeské dominium rozšířil nákupy několika menších statků (Byšice, 1713; Malobratřice, 1719). Po požáru Hrubé Skály v roce 1710 nechal zdejší zámek opravit do původní podoby z éry Smiřických, v roce 1711 postavil lovecký zámek v Maníkovicích poblíž Mnichova Hradiště. Ve stejné době byl zámecký areál v Mnichově Hradišti rozšířen o salu terrenu (1709–1711). V roce 1713 od svého vzdáleného bratrance získal panství Komorní Hrádek, téhož roku z pozůstalosti bratrance Karla Arnošta koupil panství Svijany. Po Karlu Arnoštovi také na základě stanov seniorátního fideikomisu zdědil panství Třebíč. Na svých statcích se František Josef z Valdštejna potýkal s problémy s poddanými, několikrát se s ním o svá práva soudili například měšťané z Turnova, Valdštejn ale díky svému postavení a kontaktům v nejvyšších soudních instancích každý spor vyhrál. Naopak v Bělé pod Bezdězem potvrdil privilegia (1708) a ukončil starý spor mezi městem a vrchností.\n\nV katedrále sv. Víta v Praze se 17. listopadu 1704 oženil s Marií Markétou Černínovou z Chudenic (1689–1725), dcerou nejvyššího purkrabího Heřmana Jakuba Černína. Tento předem plánovaný sňatek měl posílit mocenské ambice Černínů a Valdštejnů, namířen byl především proti vzestupu Kinských. Marie Markéta po otcově smrti převzala poručnickou správu nad dědictvím nezletilých bratrů (František Josef a František Antonín) a po roce 1710 tak spolu s manželem vládla nad největším majetkem v Čechách. Na hlavním rodovém sídle Černínů v Jindřichově Hradci hostil František Josef v roce 1712 císaře Karla VI., který byl tehdy na cestě za Španělska do Vídně. Jako spoluporučník nechal František Josef dokončit výstavbu zámku v Hoříně (1713–1720).\n\nZ jejich manželství pocházelo šest dětí, čtyři zemřely v dětském věku. Synové František Arnošt (1706–1748) a František Josef (1709–1771) založili dvě nové rodové větve, mnichovohradištskou a duchcovskou.\n\nZemřel náhle v Praze v únoru 1722 ve věku nedožitých 42 let. Poručnickou správou za nezletilé syny byla pověřena vdova Marie Markéta, k ruce jí byli stanoveni švagr Jan Josef z Valdštejna, zemský podkomoří Václav Arnošt Markvart z Hrádku a hrabě Karel Jáchym Breda. Nepřátelství mezi Janem Josefem a Marií Markétou staršího data se v této době vystupňovalo až do soudních sporů. Marie Markéta svěřený majetek v hodnotě dva a půl miliónu zlatých značně zadlužila, mimo jiné výstavbou honosné kaple sv. Anny v Mnichově Hradišti. Byla také hlavní donátorkou výstavby pražského kostela Panny Marie, nad jehož vstupem je umístěn alianční erb Valdštejnů a Černínů.\n\n\n"}
{"id": "1251123", "url": "https://cs.wikipedia.org/wiki?curid=1251123", "title": "Macchi M.7", "text": "Macchi M.7\n\nMacchi M.7 byl italský stíhací jednomotorový dvouplošný celodřevěný hydroplán.\n\nLétající člun Macchi M.7 vznikl na základě požadavku zlepšení výkonů úspěšných stíhacích létajících člunů Macchi M.5. Konstruktér A. Tonini v létě 1918 navázal na tuto typovou řadu a přes pokusný prototyp Macchi M.6 vyvinul nový typ M.7 s výkonnějším motorem.\n\nPrvní vyrobený M.7 vzlétl na podzim roku 1918. Letoun byl poháněn řadovým vodou chlazeným šestiválcem Isotta-Fraschini V-6B o výkonu 191 kW, roztáčející dvoulistou vrtuli. Výzbroj měly tvořit dva kupředu střílející kulomety po stranách uvnitř přídě trupu, ale u postavených strojů se pouze testovaly. Pilot seděl v otevřeném kokpitu před náběžnou hranou spodního křídla, které bylo vybaveno dvojicí pomocných plováčků.\n\nItalské ministerstvo námořnictví objednalo po ukončení oficiálních zkoušek 320 sériových M.7. Do podepsání příměří však továrna Macchi dokázala postavit jen 17 kusů, z nichž 3 převzala vojenská správa.\n\nPo první světové válce poračovala produkce verzemi M.7, M.7bis, M.7ter s mohutnější přední částí trupu a větší směrovkou, M.7terA, M.7terAR až po M.7terB, která měla pohonnou jednotku Lorraine o výkonu 353 kW.\n\nV roce 1921 se M.7bis s poručíkem Giovannim de Brigantim zúčastnil závodu hydroplánů o Schneiderův pohár. Briganti zvítězil průměrnou rychlostí 189,67 km/h a jako jediný závod dokončil.\n\nPo válce se M.7 různých verzí exportovaly do Švédska, Argentiny, Brazílie a Paraguaye.\n\nÚdaje dle\n\n\n"}
{"id": "1251125", "url": "https://cs.wikipedia.org/wiki?curid=1251125", "title": "Mistrovství ČSFR v atletice 1990", "text": "Mistrovství ČSFR v atletice 1990\n\nMistrovství ČSFR mužů a žen v atletice 1990 v kategoriích mužů a žen se konalo 21. července a  22. července v Praze. \n"}
{"id": "1251129", "url": "https://cs.wikipedia.org/wiki?curid=1251129", "title": "Cellerové z Rozenthalu", "text": "Cellerové z Rozenthalu\n\nCelerové z Rosenthalu (též \"Cellerové\", německy \"Zeller von Rosenthal\") byl český šlechtický rod. Mezi šlechtu pronikli díky službě v nižších státních a dvorských úřadech na přelomu 16. a 17. století, v pobělohorských konfiskacích získali statky ve středních a východních Čechách. V roce 1689 získali panský stav, ale krátce nato rod vymřel (1705). \n\nPrvním doloženým členem rodu byl Kašpar Celer (†1641), který se koncem 16. století připomíná jako německý místopísař apelačního soudu v Praze. Pocházel pravděpodobně z Mostu a predikát z Rosenthalu, který získal v roce 1596, je odvozen od zaniklé vesnice Růžodol mezi Mostem a Litvínovem. Kašpar se svými bratry Melicharem a Janem byli pak v roce 1600 povýšeni do šlechtického stavu a v roce 1607 byli přijati mezi rytířský stav. V té době byl Kašpar sklepmistrem na dvoře císaře Rudolfa II., jeho bratr Jan působil též ve dvorských službách. \n\nV letech 1616–1619 byl Kašpar Celer hejtmanem komorního panství Kolín, jeho bratr Jan zastával stejnou funkci v Brandýse nad Labem. V době stavovského povstání byli oba bratři ze svých funkcí odvoláni, přísahali ale věrnost králi Fridrichu Falckému. Jako katolíci ale po bitvě na Bílé hoře obdrželi milost a později měli možnost nákupu levných konfiskátů. Jan Celer se stal znovu hejtmanem v Brandýse nad Labem a Kašpar jako nově jmenovaný hejtman pardubického panství měl zásadní podíl na rekatolizaci Pardubic. \n\nKašpar Celer v roce 1623 koupil od Ludvíka Bezdružického z Kolovrat na Chrudimsku panství Hrochův Týnec s devíti vesnicemi a tvrzemi v Hrochově Týnci a Dolním Bezděkově, tento majetek v roce 1629 rozšířil o statek s tvrzí Trojovice. Mezitím koupil také několik domů v Praze a vinice na Petříně. Tvrze v Hrochově Týnci a Trojovicích byly vydrancovány na konci třicetileté války, po Kašparově smrti byl v Hrochově Týnci postaven raně barokní zámek. \n\nKašparův bratr Jan byl císařským radou a postupně hejtmanem komorních panství Přerov nad Labem, Benátky nad Jizerou, Lysá nad Labem a Brandýs nad Labem. Brandýs byl jeho nejvýznamnějším působištěm, zde v letech 1622–1623 koupil deset domů, ze svých početných nákupů na hranici podvodu se nakonec musel zodpovídat místodržiteli Karlovi z Lichtenštejna. V roce 1623 koupil panství Petrovice na Rakovnicku, které ovšem v roce 1638 prodal Kinským. Z Janova potomstva byl nejvýznamnější Jan Rudolf (1610–1665), císařský rada, soudce dvorského a komorního soudu, mimo jiné také voják. V této době docházelo ke složitým majetkovým přesunům v rodině Celerů i jejich příbuzných, velmi krátce byl v jejich majetku statek Cetechovice na Kroměřížsku (1682–1685), dodnes je zde ale dochován jejich erb. \n\nJan Václav Celer (*cca 1645 – †1705), syn Jana Rudolfa, byl císařským radou, zemským soudcem a v letech 1684–1694 hejtmanem chrudimského kraje. Původně sídlil na tvrzi v Trojovicích, později se mu podařilo opětovně sloučit všechny bývalé rodové statky na Chrudimsku a usadil se na zámku v Hrochově Týnci. Za zásluhy své i svých předků byl v roce 1689 povýšen do stavu svobodných pánů. Neměl ale potomstvo a jeho úmrtím v srpnu 1705 končí historie Celerů. Majetek přešel odkazem na premonstrátský klášter u Olomouce.\n\n\n"}
{"id": "1251132", "url": "https://cs.wikipedia.org/wiki?curid=1251132", "title": "Kim Scott", "text": "Kim Scott\n\nKim Scott (* 18. února 1957 Perth) je australský spisovatel, který je potomkem domorodého lidu Noongar Západní Austrálie.\n\nKim Scott se narodil v Perthu v roce 1957 a je nejstarším ze čtyř sourozenců. Pochází ze smíšeného manželství. Jeho matka byla běloška a otec domorodec. Hrdě se hlásí k lidu a kultuře kmene Noongar.\n\nKim Scott napsal tři romány a dětské knihy. Jeho básně a povídky byly publikovány v řadě antologií. Začal psát krátce poté, co se stal středoškolský učitelem angličtiny. Jako učitel pracoval nejen ve městě, ale i na venkově v Austrálii a později i v Portugalsku. Určitý čas působil jako učitel domorodé komunity v severní části Západní Austrálie, kde také začal pracovat na výzkumu své rodinné historie. \n\nJeho první román True Country byl vydán v roce 1993, ve francouzském překladu vyšla v roce 2005. Jeho druhý román Benang: From the Heart získal ocenění Western Australian Premier's Book Awards 1999, Miles Franklin Award 2000, a také RAKA Kate Challis Award 2001. Oba romány byly ovlivněny jeho výzkumem a zdálo se, že mají částečně autobiografický charakter. V románech se věnuje problému vlastní identity, kterému čelí domorodý lid se světlou pletí a zkoumaní asimilační politiky vlády během prvních desetiletí dvacátého století.\n\nKim Scott byl první domorodý spisovatel, který získal ocenění Miles Franklin Award za román Benang: From the Heart, jenž vyšel v překladu ve Francii a Nizozemsku. Jeho kniha, Kayang and Me, byla napsána ve spolupráci s členkou kmene Noongar, jeho tetou Hazel Brown, a byla zveřejněna v květnu 2005. Práce je založená převážně na orální historii rodiny autora, z jižního pobřeží západní Austrálie, jež je osídleno právě kmenem Noongar.\n\nJeho poslední román Deadman Dance (Picador, 2010), který zkoumá s živou fascinací vztahy mezi kmenem Noongar, britskými kolonisty a americkými velrybáři v prvních letech 19. století. Dne 21. června 2011 bylo oznámeno, že Scott vyhrál ocenění Miles Franklin Award za tento román. V témže roce za stejný román Scott získal ocenění Victorian Premier's Prize.\n\nV prosinci 2011 byl Kim Scott jmenován profesorem tvůrčího psaní na katedře médií, kultury a výtvarného umění Curtinské University. Je také členem Centra pro kulturu a technologii (CCAT), který vede významný výzkumný program Indigenous Culture and Digital Technologies, program zaměřující se na domorodé kultury a digitální technologie.\n\nScott žije v Coolbellup, jižním předměstí Fremantle v západní Austrálii se svou ženou a dvěma dětmi.\n\n\n\n\n\n\n"}
{"id": "1251133", "url": "https://cs.wikipedia.org/wiki?curid=1251133", "title": "Projekt 17A", "text": "Projekt 17A\n\nTřída Nilgiri (jinak též Projekt 17A) je perspektivní lodní třída víceúčelových fregat indického námořnictva. Jedná se o vylepšenou verzi fregat třídy \"Shivalik\". Plánována je stavba sedmi jendotek této třídy.\n\nV únoru 2015 indická vláda potvrdila objednávku sedmi fregat projektu 17A. Čtyři postaví loděnice Mazagon Dock Limited (MDL) v Bombaji a tři loděnice Garden Reach Shipbuilders & Engineers (GSRE) v Kalkatě. Technickou podporu při vývoji plavidel poskytuje italská loděnice Fincantieri. Zahájení stavby prototypu bylo plánováno na rok 2017 a jeho spuštění na vodu na rok 2020. K založení kýlu nakonec došlo 28. prosince 2017 v loděnici MDL. Kýl druhé jednotky pak byl založen 10. listopadu 2018 v loděnici GSRE.\n\nJednotky projektu 17A:\nPlavidla jsou vybavena izraelským radarem Elta EL/M-2248 MF-STAR kategorie AESA. Výzbroj tvoří jeden 76mm kanón OTO Melara, dva 30mm kanóny AK-630M, čtyři osminásobná vertikální vypouštěcí sila pro protiletadlové řízené střely Barak 8, osminásobné vertikální silo pro střely BrahMos, dva salvové vrhače hlubinných pum RBU-6000 a dva trojhlavňové 324mm protiponorkové torpédomety. Na zádi se nachází přistávací plocha a hangár pro dva vrtulníky. Pohonný systém má koncepci CODOG. Tvoří jej dvě plynové turbíny General Electric LM2500 (vyrobené v licenci zbrojovkou Hindustan Aeronautics Limited) a dva diesely MAN 12V28/33D STC. Lodní šrouby jsou dva. Nejvyšší rychlost dosáhne 28 uzlů. Plánovaný dosah je 5500 námořních mil při rychlosti 16-18 uzlů.\n"}
{"id": "1251155", "url": "https://cs.wikipedia.org/wiki?curid=1251155", "title": "Amarcord", "text": "Amarcord\n\nAmarcord je italsko-francouzský hraný film, který natočil v roce 1973 režisér Federico Fellini. Vycházel z vlastní autobiografické prózy \"Moje Rimini\", spoluautorem scénáře byl Tonino Guerra. Název filmu je romaňskou nářeční podobou italského výrazu \"io mi ricordo\" – „vzpomínám si“. Film získal ceny Nastro d'Argento, David di Donatello, New York Film Critics Circle Award a Oscara za nejlepší cizojazyčný film, byl také nominován na Oscara v kategoriích nejlepší režie a nejlepšího scénáře.\n\nFilm se odehrává v přímořském italském maloměstě v době před druhou světovou válkou. Chybí mu lineární děj, je mozaikou příhod, které zažívá v průběhu jednoho roku výrostek Titta. Jak se Fellini v jednom rozhovoru vyjádřil: „Rád bych jednou natočil film o lidech mého kraje, se všemi jejich pověrami, chybami i zdravým rozumem.“ Objevují se zde lyrické výjevy (bloudění v mlze, páv na zasněženém náměstí, příjezd obrovského zaoceánského parníku) i satira namířená na postavy učitelů nebo fašistických funkcionářů. Městečko obývají četné rázovité postavy, jako je Tittův bláznivý strýc Teo, nadšený průkopník motorismu Prďoch, výstřední šlechtická rodina či svérázný lidový filosof Giudizio; vytržení z rytmu všedních dnů přinášejí různé oslavy nebo příjezd bohatých turistů do místního hotelu.\n\nAmarcord je ironickým obrazem italské národní povahy, v níž se radost ze života a smysl pro pospolitost spojuje s přehnanou úctou k autoritám, jako je církev, vláda nebo škola. Film je vyprávěn dětskýma očima, protože podle režiséra zobrazuje „určitý druh psychického bloku, ustrnutí v období dospívání“. Důležitou roli v něm hraje probouzející se sexualita, předměty touhy se pro dospívající chlapce stávají místní femme fatale Gradisca, bláznivá nymfomanka Volpina nebo trafikantka s přebujelým poprsím.\n\n\n\n"}
{"id": "1251157", "url": "https://cs.wikipedia.org/wiki?curid=1251157", "title": "Shantel", "text": "Shantel\n\nStefan Hantel, lépe známý pod jeho uměleckým jménem Shantel (narozen 2. března 1968), je DJ a producent sídlící ve Frankfurtu nad Mohanem. Je známý spoluprací s romskými dechovými orchestry a remixováním balkánské hudby s hudbou elektronickou.\n\nShantel pochází z prostředí bukovinských Němců. Jeho prarodiče z matčiny strany byli z rumunské části Bukoviny, která je nyní součástí Ukrajiny.\n\nShantel začal svou kariéru ve Frankfurtu nad Mohanem. Inspirací mu byly ohlasy publika na hudbu romských dechových kapel jako jsou Fanfare Ciocărlia či kapela trumpetisty Bobana Markoviće.\n\nAlbem \"Disko Partizani\" z roku 2007 se Shantel poněkud vzdaluje od techna předešlých kompilací jako například \"Bucovina Club\" a začíná se více soustředit na své balkánské kořeny.\n\nV roce 2011 vydal společně s Ozem Almogem album \"Kosher Nostra Jewish Gangsters Greatest Hits\". Toto album je divoký mix swingu, jazzu, twistu, charlestonu a Jidiš balad a písní.\n\n\n"}
{"id": "1251163", "url": "https://cs.wikipedia.org/wiki?curid=1251163", "title": "Larissa Yasmin Behrendtová", "text": "Larissa Yasmin Behrendtová\n\nLarissa Yasmin Behrendtová (* 1. dubna 1969, Larissa Yasmin Behrendt) je australská právnička a spisovatelka. V současné době je profesorkou na University of Technology v Sydney. Je vedoucí výzkumu zaměřující se na zkoumání Jumbunna domorodé kultury.\n\nLarissa Yasmin Behrendt vyrůstala v Sutherland Shire na jihu Sydney. Její matka pracovala jako účetní a otec byl řídícím letového provozu a později se zaměřil na studium domorodé kultury. V roce 1988 byl jmenován ředitelem výzkumu domorodé kultury na New South Wales University v Sydney. V témže roce zde začala Behrendt studovat. Zde v roce 1992 získala bakalářský titul z práv. Ve stejném roce byla přijata u Nejvyššího soudu Nového Jižního Walesu do praxe jako advokát. Na stipendium vycestovala do Spojených států, kde v roce 1994 získala na Harvardské univerzitě magisterský titul z práv, a v roce 1998 doktorát z právní vědy. Behrendt se tak stala prvním domorodým Australanem, který získal titul z práv na Harvardské univerzitě.\n\nPo absolvování Harvardské univerzity Behrendt pracovala po dobu jednoho roku v Kanadě s organizací First Nations. V roce 1999 pracovala s Assembly First Nations na rozvoji politiky rovnosti žen a mužů. Stejný rok vypracovala studii, ve které se zaměřila na srovnání vývoje zákonů o domorodém obyvatelstvu v Austrálii, Kanadě a na Novém Zélandu.\n\nOd roku 1998 Behrendt je členkou Australian Institute of Aboriginal and Torres Strait Islander Studies.Od roku 2000 může podle Nejvyššího soudu autralského soudu vést vlastní praxi jako advokát. Behrendt je svým politickým smýšlením republikánka, vymezující se proti monarchii v Austrálii.\n\nBehrendt se rozsáhle věnuje právním a domorodým záležitostem, převážně otázce sociální spravedlnosti. Mezi její odborné publikace se řádí Aboriginal Dispute Resolution (1995) a Achieving Social Justice (2003). V roce 2005 se stala spoluautorkou knihy Treaty.\n\nBehrendt také napsala dvě beletristická díla, včetně románu Home, který získal v roce 2002 ocenění Queensland Premier's Literary Awards, David Unaipon Award a také v roce 2005 Commonwealth Writers Prize za nejlepší debutní román v regionu jihovýchodní Asie a jižního Tichomoří. Její druhý román Legacy získal v roce 2010 Victorian Premier's Literary Award v kategorii domorodá tvorba.\n\nV roce 2012 publikovala Behrendt knihu Indigenous Australia For Dummies.\n\nBehrendt hraje aktivní roli v oblasti podpory uměleckých organizací a iniciativ. V roce 2007 se stala předsedkyní National Indigenous Television, jednalo se o první vysílání televizní sítě v Austrálii věnované domorodcům.\n\nV roce 2008 byla Larissa Yasmin Behrendt jmenována do správní rady Dance Theatre Bangarra a od roku 2010 stojí v jejím čele. Taktéž byla v roce 2012 jmenována do představenstva Museums and Galleries NSW.\n\nBehrendt zaměřuje svou činnost i na problémy spojené se vzděláváním domorodých obyvatel, včetně gramotnosti. V dubnu 2011 byla Behrendt jmenována vládou předsedkyní Review of Higher Education Access and Outcomes for Aboriginal and Torres Strait Islander People. Tato instituce má za úkol výtvářet plán pro vysokoškolské vzdělávání domorodého lidu.\n\n\n\n\n\n"}
{"id": "1251164", "url": "https://cs.wikipedia.org/wiki?curid=1251164", "title": "Katharina Posch", "text": "Katharina Posch\n\nKatharina Posch (* 30. července 1994 Imst) je rakouská reprezentantka ve sportovním lezení, vítězka Rock Masteru v duelu. Juniorská mistryně světa, juniorská vicemistryně Evropy a vítězka tří seriálů Evropského poháru juniorů v lezení na obtížnost. Trénuje ji Martin Hammerer.\n\nMedaile z mistrovství světa juniorů získal také její mladší bratr Jan-Luca Posch (* 1998) a z mistrovství Evropy juniorů Mathias Posch (* 1999).\n\n\n\n\n"}
{"id": "1251166", "url": "https://cs.wikipedia.org/wiki?curid=1251166", "title": "Zápas na Letních olympijských hrách 1972 – muži, řecko-římský do 57 kg", "text": "Zápas na Letních olympijských hrách 1972 – muži, řecko-římský do 57 kg\n\nZápas řecko-římský ve váhové kategorii do 57 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 30 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "1251168", "url": "https://cs.wikipedia.org/wiki?curid=1251168", "title": "Dundrum (hrabství Down)", "text": "Dundrum (hrabství Down)\n\nDundrum (irsky Dún Droma) je vesnice se stejnojmenným hradem v hrabství Down na jihovýchodě Severního Irska. Obec Dundrum je zároveň také střediskem jedné z mnoha historických townland (irsky \"baile fearainn\") - nejmenší územní správní jednotky v Irsku.\n\nObec Dundrum leží uprostřed Dundrumské zátoky na jejím severovýchodním břehu, přímo naproti průlivu, který zátoku spojuje s Irským mořem. Katastr obce je součástí chráněné krajinné oblasti \"Mourne & Slieve Croob AONB\" (anglicky \"Area of Outstanding\" \"Natural Beauty\"). Nejbližším městem jsou přímořské lázně Newcastle na jihu, vzdálené po silnici A2 zhruba 5 km. Vesnici i s přilehlým hradním vrchem od severozápadu obtéká řeka Moneycarragh, která pramení na východních svazích hory Slieve Croob a jižně od Dundrumu ústí do mořské zátoky.\n\nV roce 1177 pronikli Normané do východních oblastí Ulsteru a obsadili pobřeží Irského moře. \nJohn de Courcy, který velel normanské invazi, začal na počátku 13. století na místě starší gaelské pevnosti budovat strážní hrad, který měl střežit cestu z Droghedy na poloostrov Lecale (irsky \"Leath Cathail\") a do Downpatricku. V roce 1203 byl však John de Courcy vyhnán z Ulsteru svým nástupcem Hughem de Lacy.\n\nV roce 1210 dobyl Dundrum král Jan a věnoval prostředky na dostavbu hradu a na jeho posádku. Do 15. století dundrumský hrad patřil vévodům z Ulsteru, později byl několikrát dobýván a měnil majitele.\n\nOd 17. století stoupal význam ulsterských přístavů, mezi něž - kromě například Newcastlu, Killoughu, Portaferry, Bangoru nebo Holywoodu - patřil i Dundrum. Později do zdejšího přístavu, který se stal základnou parolodní společnosti \"East Downshire Steamship Company\", bylo dováženo především uhlí. Dundrum si uchoval oficiální statut obchodního přístavu až do roku 1984.\n\nSoučástí historie dundrumského přístavu je poněkud kuriózní příběh, který se zde odehrál v roce 1846. Loď \"Great Britain\", první zaoceánská loď s ocelovým trupem, která byla zkonstruována slavným Isambardem Kingdomem Brunelem, během své páté plavby se dostala 22. září 1846 v nepříznivém počasí do blízkosti Dundrumské zátoky. Kromě zboží bylo na palubě 180 cestujících. Její kapitán James Hosken chybně vypočítal rychlost lodi a podle nepřesné mapy se domníval, že místo majáku \"St John's Point\" vidí maják \"Chicken\" \"Rock\" u ostrova Man. Výsledkem bylo ztroskotání lodi \"Great Britain\" společnosti Great Western v píscích Dundrumské zátoky. Po skoro 12 měsících oprav byla loď opět schopná plavby, avšak kapitánu Hoskenovi již nikdy poté nebylo svěřeno velení na obchodní lodi.\n\nDne 25. 3. 1869 bylo dáno do provozu nádraží \"Dundrum\" na železniční trati Belfast - Newcastle společnosti \"Belfast and County Down Railway\". Nádraží bylo uzavřeno 16. 1. 1950, trať byla zrušena 2. 5. 1955.\n\n\n\n"}
{"id": "1251175", "url": "https://cs.wikipedia.org/wiki?curid=1251175", "title": "Zápas na Letních olympijských hrách 1972 – muži, řecko-římský do 62 kg", "text": "Zápas na Letních olympijských hrách 1972 – muži, řecko-římský do 62 kg\n\nZápas řecko-římský ve váhové kategorii do 62 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 19 zápasníků.\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\n\n"}
{"id": "1251176", "url": "https://cs.wikipedia.org/wiki?curid=1251176", "title": "Mistrovství ČSFR v atletice 1991", "text": "Mistrovství ČSFR v atletice 1991\n\nMistrovství ČSFR mužů a žen v atletice 1991 v kategoriích mužů a žen se konalo 5. července a 6. července v Ostravě. \n"}
{"id": "1251178", "url": "https://cs.wikipedia.org/wiki?curid=1251178", "title": "Zápas na Letních olympijských hrách 1972 – muži, řecko-římský do 68 kg", "text": "Zápas na Letních olympijských hrách 1972 – muži, řecko-římský do 68 kg\n\nZápas řecko-římský ve váhové kategorii do 68 kg na Letních olympijských hrách 1972 v Mnichově probíhal od 5. do 10. září. O medaile se utkalo 23 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "1251184", "url": "https://cs.wikipedia.org/wiki?curid=1251184", "title": "Zápas na Letních olympijských hrách 1972 – muži, řecko-římský do 82 kg", "text": "Zápas na Letních olympijských hrách 1972 – muži, řecko-římský do 82 kg\n\nZápas řecko-římský ve váhové kategorii do 82 kg na Letních olympijských hrách 1972 v Mnichově probíhal od 6. do 10. září. O medaile se utkalo 20 zápasníků.\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "1251185", "url": "https://cs.wikipedia.org/wiki?curid=1251185", "title": "Lago del Desierto", "text": "Lago del Desierto\n\nLago del Desierto je jezero ledovcového původu v departementu Lago Argentino na jihozápadě provincie Santa Cruz v jižní Argentině, v Patagonii. Leží ve nadmořské výšce 506 m. Jezero má rozlohu 4 km². Je protáhlé v severojižním směru v délce 9 km při maximální šířce 0,7 km.\n\nHlavním přítokem je v severozápadním výběžku jezera Río Diablo a na jihu z jezera odtéká Río de las Vueltas.\n\nNachází se nedaleko hranic s Chile a obě země vedly spory, na jakém území se vodní plocha nachází. Podle smlouvy z roku 1881 to totiž nebylo zcela jasné (oblast v té době nebyla úplně podrobně zmapována). Spor byl vyřešen v roce 1994 na základě soudního rozhodnutí. Chile, která ve sporu prohrála, později žádala o přezkoumání, avšak nakonec neuspěla. V Chile je jezero označováno jako „Laguna del Desierto“.\n"}
{"id": "1251187", "url": "https://cs.wikipedia.org/wiki?curid=1251187", "title": "Římskokatolická farnost Lesnice", "text": "Římskokatolická farnost Lesnice\n\nŘímskokatolická farnost Lesnice je územní společenství římských katolíků v děkanátu Zábřeh s farním kostelem svatého Jakuba Většího.\n\nJádro farního kostela pochází zřejmě z 2. poloviny 13. století, první písemná zmínka pochází až z roku 1368. V roce 1784 byla při kostele obnovená od třicetileté války neobsazená fara. Ke kostelu byla v baroku přistavěna věž, která byla v roce 1841 zvýšena.\nAdministrátorem excurrendo je k prosinci 2016 R. D. Mgr. Vladimír Jahn.\n\nKaždoročně se ve farnosti koná tříkrálová sbírka, v roce 2016 se při ní vybralo v Lesnici 13 330 korun.\n\nPro farnost, stejně jako další farnosti děkanátu Zábřeh vychází každý týden Farní informace.\n\n"}
{"id": "1251189", "url": "https://cs.wikipedia.org/wiki?curid=1251189", "title": "Bingova jeskyně", "text": "Bingova jeskyně\n\nBingova jeskyně, německy \"Binghöhle\", je zpřístupněná krasová jeskyně v údolí řeky Wiesent v Bavorsku. Byla objevena v roce 1905 židovským průmyslníkem, básníkem, spisovatelem a amatérským přírodovědcem Ignácem Bingem (1840–1918), spoluzakladatelem společnosti Gebrüder Bing (Bratři Bingové), která se v Norimberku věnovala výrobě hraček a domácích potřeb.\n\nJeskyni objevil Ignác Bing v blízkosti městečka Streitberg ve Franském Švýcarsku, kde od roku 1899 vlastnil dům a často zde trávil volný čas. Jeho vášní bylo hledat zkameněliny v skalních dutinách a jeskyních v okolí. Po objevu jeskyně odkoupil od místního lesníka pozemek, na kterém jeskyni nalezl a zahájil průzkumné a zpřístupňovací práce. V roce 1906 jeskyni zprovoznil jako turistickou atrakci, od roku 1907 je elektricky osvětlena. Jeskyně se brzy stala tak populární, že ji v roce 1908 osobně navštívil bavorský princ Ludvík III. Bavorský.\n\nOd roku 1905 až do roku 1935 jeskyni vlastnili a provozovali Ignác Bing a jeho potomci. Zpřístupněná část jeskyně měla tehdy délku jen zhruba 230 metrů a návštěvníci se po prohlídce museli jeskyní vracet zpět ke vchodu. V roce 1928 bylo osvětlení přepojeno z původního generátoru na veřejnou elektrickou síť.\n\nV době nacismu byla jeskyně \"arizována\", prodána městu a přejmenována na \"Streitbergskou jeskyni\". Pod novým majitelem byly v roce 1936 objeveny a zpřístupněny další prostory o délce 70 metrů, jeskyně se tak prodloužila na dnešní délku 300 m. Současně to umožnilo vybudovat na konci nových prostor druhý vchod a jeskyně je tak od roku 1938 průchozí. Po válce se jeskyni sice vrátilo původní jméno, zůstala ale majetkem města Streitbergu.\n\nJeskyně je bývalou podzemní trasou říčky Wiesent, tvoří ji jediná bohatě vyzdobená chodba. Při prohlídce jeskyně návštěvníci postupně prochází Krápníkovou galerií, Kellermannovou jeskyní s obřím sloupem, Sálem svíček, Venušinou jeskyní, Katakombami, Skalami lastur, Olžinou jeskyní, Jeskyní vodní panny, Jeskyní fantazie a Jeskyní prince Ludvíka s krápníkovým útvarem Drei Zinnen, který připomíná známou italskou horskou skupinu Tre Cime. Trasa končí Novými prostorami, vedoucími k východu z jeskyně.\n\nJeskyni je možné navštívit každý den od konce března do začátku listopadu. Prohlídka s průvodcem trvá zhruba 40 minut.\nZ České republiky je jeskyně dosažitelná po silnici B 470 z Weidenu přes Pottenstein a Muggendorf. Nejbližší parkoviště je u východu z jeskyně.\n\nV Streitbergu je možné navštívit zříceninu hradu Streitburg s pěkným výhledem na obec. Na druhé straně údolí, východně od Streitbergu, je další volně dostupná zřícenina hradu Neideck se zpřístupněnou hradní věží. Blízko hradu Neideck se nachází volně přístupná jeskyně Neideckgrotte.\n\n"}
{"id": "1251191", "url": "https://cs.wikipedia.org/wiki?curid=1251191", "title": "Jakub lhář (film, 1975)", "text": "Jakub lhář (film, 1975)\n\nJakub lhář, německy Jakob, der Lügner byl východoněmecko-československý film natočený v roce 1974. Snímek byl nominovaný na Oscara v kategorii nejlepší neanglicky mluvený film pro rok 1976 (do oscarového klání ho poslala NDR). Hlavní roli Jakuba Heyma ztvárnil český herec Vlastimil Brodský a získal za ni Stříbrného medvěda na Mezinárodním filmovém festivalu v Berlíně roku 1975. Film je adaptací stejnojmenné knihy Jurka Beckera, jež byla inspirována osudy jeho otce. Becker napsal i scénář. Režii měl Frank Beyer. Odehrává se za druhé světové války, v prostředí koncentračního tábora. Hlavní hrdina si začne vymýšlet optimistické zprávy, které údajně slyšel v tajně vlastněném rádiu, aby potěšil své spoluvězně.\n"}
{"id": "1251192", "url": "https://cs.wikipedia.org/wiki?curid=1251192", "title": "Zápas na Letních olympijských hrách 1972 – muži, řecko-římský do 90 kg", "text": "Zápas na Letních olympijských hrách 1972 – muži, řecko-římský do 90 kg\n\nZápas řecko-římský ve váhové kategorii do 90 kg na Letních olympijských hrách 1972 v Mnichově probíhal od 5. do 10. září. O medaile se utkalo 14 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "1251194", "url": "https://cs.wikipedia.org/wiki?curid=1251194", "title": "Alois Kubita", "text": "Alois Kubita\n\nAlois Kubita (25. ledna 1892 Bobrová - 6. července 1954 Praha) byl československý brigádní generál letectva a pilot. Působil v Royal Air Force jako zástupce divizního generála Karla Janouška a styčný důstojník československých zahraničních ozbrojených sil u RAF. Stál u zformování československých perutí a u československo-britské vojenské dohody z 25. října 1940.\n\nNarodil se 25. ledna v obci Bobrová na Novoměstsku. Absolvoval českou reálku v Novém Městě na Moravě a v Brně, kde se rozhodl pro službu u armády. Mezi lety 1908-1912 studoval kadetní školu v Králově Poli, aby v září 1912 nastoupil službu u 91. pěšího pluku v Praze, se kterým se poté v roce 1913 přesunul do nové posádky Theodo-Budna. V květnu 1914 byl povýšen na poručíka a v této hodnosti nastoupil po vyhlášení války na frontu.\n\nBojoval na černohorské, srbské, rumunské i italské frontě, přitom byl třikrát zraněn. V těchto bojů získal několik medailí a řádů včetně Vojenská záslužná medaile (Signum Laudis). V Srbsku a Černé Hoře bojoval jako velitel čety výzvědného oddílu u 91 pluku již od konce července 1914. Dne 24. listopadu byl raněn na pravé paži a musel se půl roku léčit. Následně působil tři měsíce v Mostě jako instruktor v záložní důstojnícké škole 91. pluku. V červenci 1915 byl povýšen na nadporučíka a jmenován velitelem 4/91 setniny se kterou se přesunul do Itálie, kde byl v říjnu zasažen střepinou do hlavy a odsunut. K jednotce se vrátil až v únoru 1916, ale zakrátko onemocněl a musel znovu do nemocnice.\nPo zotavení v červnu 1916 se stal velitelem náhradní roty a v říjnu velitelem úderné setniny při bitvě u Soči, kde jej v květnu 1917 zasáhly střepiny z granátu.\n\nK pěchotě se po rekonvalescenci nevrátil, ale v červenci 1917 ve Vídeňském Novém Městě nastoupil do kurzu leteckých pozorovatelů. Na bojiště se vrátil v září 1917 k 44. letecké rotě (Flik 44), která bojovala na rumunské frontě. Poté, co Rumuni uzavřeli příměří, rota se koncem ledna 1918 přesunula do Itálie. Zde byl 28. února sestřelen a v zajetí zůstal až do konce války.\n\nPo návratu do vlasti a téměř roční dovolené na zotavenou, byl v srpnu 1920 přijat do československé armády, kde byl ustaven velitelem technické roty u Pěšího pluku 23 v Bratislavě. V červnu 1921 byl převelen k letectvu, kde po uplynutí zkušební doby byl od února 1922 členem 2. letecké roty v Praze. Prodělal i pilotní výcvik, který dokončil v listopadu 1922 v Chebu. Ve stejnou dobu byl povýšena do hodnosti kapitána. Od června 1923 velel 2. letecké rotě (později letce) v Praze, mezi srpnem a listopadem 1924 absolvoval stáž v britském Vojenském leteckém výzkumném ustavu, v červnu 1925 absolvoval v Chebu stíhací kurz, poté se vrátil k druhé letce, ale už následující měsíc odjel do Košic kde začal velet 7. letce. Od září 1926 velel Pilotní škole VLU přemístěné z Chebu do Prostějova.\n\nRoku 1927 přešel do diplomatických služeb. Díky znalosti jazyků (němčina, angličtina, francouzština, italština) a vytříbenému společenskému chování se k této práci hodil. V letech 1927-1937 působil ve funkci vojenského a leteckého atašé ve Spojeném království. V rámci tohoto zařazení se zúčastnil v ohijském Clevelandu leteckých závodů v roce 1931, kde získal řadu kontaktů a znalost britského civilního i vojenského prostředí, která se ukázala jako zásadní pro jeho další válečné působení.\n\nPo návratu z Británie byl povýšen do hodnosti majora a převelen na MNO, konkrétně na III/1. oddělení. Navíc dále létal a zvyšoval svou pilotní kvalifikaci. V dubnu 1931 absolvoval kurz nočního létání a létání podle přístrojů, následující rok k těmto přidal kurz obrany proti letadlům pro důstojníky generálního štábu a vyšší důstojníky zbraní. V únoru 1932 byl opět převelen na Slovensko, kde se stal přednostou letecké skupiny zemského vojenského velitelství v Bratislavě. Od dubna 1933 velel III/3 peruti Leteckého pluku 3 \"Generála-letce M. R. Štefánika\" ve Vajnorech a Piešťanech. V září se vrátil do Čech, kde velel III/1 peruti Leteckého pluku 1 \"T. G. Masaryka\" v Chebu. Ani zde dlouho nezůstal, již v únoru 1934 se vrátil ke 3. peruti do Piešťan, kde zůstal až do zániku republiky.\n\nMezitím roku 1935 absolvoval kurz velitele oddílů. V únoru 1936 byl povýšen na podplukovníka a v dubnu 1936 absolvoval kurz pro velitele vojskových těles, díky čemuž mohl velet pluku. Navíc mu mezi lety 1924-1935 bylo uděleno celkem šest pochvalných uznání, což nebylo běžné. Již roku 1924 ho zástupci spojenecké Francie dekorovali řádem Čestné legie ve stupni \"Chevalier\".\n\nBěhem mobilizace na podzim 1938 velel na Slovensku III/3 peruti, vyzbrojené stíhacími dvojplošníky Avia B-534 ve třech letkách (37., 38. a 39.). Po vyhlášení Slovenského štátu 14. března 1939 odešel s českým personálem zpět do Čech, kde byl v červenci 1939 propuštěn z vojenské služby a byl zaměstnán na Ministerstvu sociální a zdravotní správy.\n\nV únoru 1940 odešel do exilu a po dvouměsíční cestě Balkánem a Středozemním mořem dorazil do Francie, kde od poloviny dubna pobýval u letecké skupiny v Agde. Dne 19. června, dva dny po francouzské žádosti o příměří, odplul se skupinou letců lodí \"Karanan\" do Velké Británie.\n\nNa Britských ostrovech společně s Karlem Janouškem a plk. letectva Josefem Berounským jednali na postupném začlenění československých pilotů do RAF. Výhodu měl i v tom, že před válkou zde byl na diplomatické misi a bezvadně ovládal angličtinu (vzhledem k republikové orientaci na Francii většina důstojníků ovládala více francouzštinu).\n\nDíky jejich práci mohly vzniknout čtyři československé perutě:\n\nV RAF sloužili Čechoslováci i u jiných perutí, například u 1. (stíhací) peruti (britské), u 68. (noční stíhací) peruti (britské) a dalších. Díky jejich obětavému bojovému nasazení a práci Aloise Kubity bylo možno ze stíhacích perutí dne 3. května 1942 utvořit v Exeteru Československé stíhací křídlo (Czechoslovak Fighter Wing). V rámci toho došlo k začlenění československého exilového letectva do Dobrovolnické zálohy Královského letectva (\"Royal Air Force Volunteer Reserve\", RAF VR) po dobu trvání války, a byla podepsána československo-britská vojenská dohoda z 25. října 1940.\n\nDo RAF vstoupil 12. července 1940 a v hodnosti \"Wing Comander\" začal působit na Inspektorátu československého letectva v Londýně, kde od 5. června v hodnosti \"Group Captain\" zastával na krátkou dobu funkci náčelníka štábu, tedy fakticky zástupce inspektora A/V/M (Air Vice Marshall) Karla Janouška.\nPostupně po čtyři další roky vykonával funkce československého styčného důstojníka u různých velitelství RAF, pod kterými sloužili českoslovenští letci:\n\nNavíc se zúčastňoval i operačních letů. Například 30. října 1942 se s osádkou F/O Václava Kordy účastnil protiponorkové hlídky nad Biskajským zálivem jako přední střelec. Se stejným pilotem obsolvoval i let 26. listopadu 1942. Díky těmto misím odlétal (někdy jako nadpočetný člen, někdy jako palubní střelec) s 311. bombardovací perutí u bombardovacího i pobřežního velitelství celkem 92 operačních hodin, které představovaly deset operačních letů.\n\nV srpnu 1944 byl povýšen do hodnosti plukovníka a po vzniku Československého leteckého dopravního oddílu (\"Czechoslovak Air Force Transport Pool\", CAF TP) byl jmenován jeho styčným důstojníkem. Stal se též členem letecké poradní komise u londýnského Ministerstva veřejných prací, který připravovala reorganizace poválečné letecké dopravy v Československu. Koncem roku se zúčastnil s A/V/M Karlem Janouškem konference ICAO v Chicagu.\n\nJiž v říjnu 1942 byl navržen britskou stranou na vyznamenání Řádem Britského Impéria III. třídy (\"Comander of the Most Excellent Order of the British Empire\", CBE). 7. června byl společně s G/Cpt Josefem Schejbalem dekorován tímto řádem za přítomnosti Vrchního velitele pobřežního letectva A/M Sira Johna Slessora, KCB, DSO, MC, který jim 12. května 1942 udělil král Jiří VI.\n\nNavíc mu byla udělena \"The 1939-1945 Star and Defence Medal\". Od československé vlády dostal Československý válečný kříž, Československou medaili Za chrabrost, Československou medaili Za zásluhy I. stupně a Pamětní medaili československé zahraniční armády (štítky F a VB)\n\nV květnu 1945 byl povýšen do hodnosti brigádního generála, a po návratu do vlasti působil na Hlavním štábu velitelství letectva, od září 1946 působil jako přednosta nového V. (letecko-technického) odboru MNO a v srpnu 1947 nastoupil dvouletou neplacenou dovolenou, aby mohl být vládou jmenován vrchním ředitelem Československých aerolinií.\n\nRoku 1948 jej Jugoslávci vyznamenali \"Ordenom Bratstva i jedinstva\", a stal se i jedním z mála Čechoslováků kterým byl udělen belgický Leopoldův řád (\"Leopold-Orden\"). I tento řád dostal roku 1948.\n\nV listopadu 1948, v 56 letech se v Praze oženil a po vypršení zmíněné dovolené se v červnu 1948 vrátil do armády ve funkci velitele leteckého týlu, kterou vykonával až do penzionování v létě roku 1950.\n\nO čtyři roky později, 6. července 1954 ve věku 62 let zemřel.\n\n\n\n"}
{"id": "1251196", "url": "https://cs.wikipedia.org/wiki?curid=1251196", "title": "Tusker FC", "text": "Tusker FC\n\nTusker FC je keňský prvoligový fotbalový klub. Byl založen roku 1970 jako tým pivovaru Kenya Breweries, od roku 1999 se jmenuje podle značky piva Tusker. Je jedenáctinásobným mistrem země z let 1972, 1977, 1978, 1994, 1996, 1999, 2000, 2007, 2011, 2012 a 2016, více titulů mají jen GOR Mahia a AFC Leopards. Pětkrát vyhrál Kagame Interclub Cup, soutěž klubů z východoafrických zemí (1988, 1989, 2000, 2001 a 2008). V roce 1973 byl semifinalistou Ligy mistrů CAF. Byl prvním soupeřem jihosúdánské fotbalové reprezentace, kterou v přátelském utkání hraném 10. července 2011 v Džubě porazil 3:1.\n\n"}
{"id": "1251197", "url": "https://cs.wikipedia.org/wiki?curid=1251197", "title": "Josef Jílek (fotbalista)", "text": "Josef Jílek (fotbalista)\n\nJosef Jílek je bývalý český fotbalista, útočník. Jeho mladší bratr je bývalý fotbalista František Jílek.\n\nV československé lize hrál za Bohemians Praha. Nastoupil v 17 ligových utkáních a dal 1 gól.\n\n\n"}
{"id": "1251198", "url": "https://cs.wikipedia.org/wiki?curid=1251198", "title": "Zápas na Letních olympijských hrách 1972 – muži, řecko-římský do 100 kg", "text": "Zápas na Letních olympijských hrách 1972 – muži, řecko-římský do 100 kg\n\nZápas řecko-římský ve váhové kategorii do 100 kg na Letních olympijských hrách 1972 v Mnichově probíhal od 5. do 10. září. O medaile se utkalo 14 zápasníků.\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "1251200", "url": "https://cs.wikipedia.org/wiki?curid=1251200", "title": "Odžibvejové", "text": "Odžibvejové\n\nOdžibvejové (\"Ojibwe\" nebo \"Chippewa\") jsou indiánský kmen představující původní obyvatelstvo oblasti okolo Velkých jezer. Patří k nejpočetnějším skupinám severoamerických domorodců, v USA jich žije okolo 130 000 a v Kanadě více než 60 000. Hovoří odžibvejštinou, která patří mezi algonkinské jazyky.\n\nOdžibvejové se sami nazývají \"Anišinábek\", což znamená „původní lidé“. Výraz „ojibwe“ znamená „svraštělé žárem“ a pochází z jejich tradičního stylu výroby mokasín. Na území USA se používá také přepis \"Chippewa\", který však nemá nic společného s Čipevajany, odlišným etnikem žijícím dále na severu.\n\nPříslušníci kmene původně žili ve vigvamech, živili se lovem, rybolovem a primitivním zemědělstvím: pěstování ovsuchy (indiánské rýže) a kukuřice. Vynikali ve zpracování mědi, významným materiálem byla březová kůra, z níž vyráběli čluny, na svitky kůry také zapisovali obrázkovým písmem různé zprávy. Žili v patrilineárních klanech, pořádali slavnosti pow wow, důležitou roli hrála náboženská společnost Midewiwin. Postavami jejich legend byli šibalský zajíc Nanabozho a lidožrout Wendigo. Odžibvejská historie a mytologie inspirovala Henryho Wadswortha Longfellowa k napsání eposu \"Píseň o Hiawathovi\".\n\nSe svými příbuznými Ottawy a Potawatomi uzavřeli Odžibvejové alianci známou jako Rada tří ohňů, která společně bojovala proti Irokézům. Po příchodu Francouzů jim prodávali kožešiny a bojovali po jejich boku ve francouzsko-indiánské válce, míšenci obou národů jsou známi jako Métisové. Poté, co oblast ovládli Britové, domorodci se proti nim spojili a vedli Pontiacovo povstání. Po jeho potlačení bylo zřízeno Teritorium Michigan, Odžibvejové museli roku 1807 podepsat Detroitskou smlouvu, kterou se zřekli většiny svého původního území a byli postupně vytlačováni na západ, kde válčili se Siouxy. Část kmene se usadila okolo Winnipežského jezera a jejich potomci jsou známí jako Saulteaux, z další části žijící okolo řeky Mississagi se vyvinulo etnikum Mississaugů.\n\n\n\n\n"}
{"id": "1251201", "url": "https://cs.wikipedia.org/wiki?curid=1251201", "title": "Patrice Guers", "text": "Patrice Guers\n\nPatrice Guers (* 5. září 1969, Annecy, Horní Savojsko, Francie) je francouzský baskytarista nejvíce známý svým působením v italských skupinách Rhapsody of Fire, Luca Turilli's Rhapsody a Turilli/Lione Rhapsody. Ve skupině Rhapsody of Fire působil od roku 2002 do roku 2011, kdy se spolu s několika dalšími spoluhráči od kapely oddělil a odešel do skupiny Luca Turilli's Rhapsody. Z té se po jejím zrušení v roce 2018 přesunul do Turilli/Lione Rhapsody. Na basovou kytaru začal hrát ve čtrnácti letech.\n\n"}
{"id": "1251202", "url": "https://cs.wikipedia.org/wiki?curid=1251202", "title": "Zápas na Letních olympijských hrách 1972 – muži, řecko-římský nad 100 kg", "text": "Zápas na Letních olympijských hrách 1972 – muži, řecko-římský nad 100 kg\n\nZápas řecko-římský ve váhové kategorii nad 100 kg na Letních olympijských hrách 1972 v Mnichově probíhal od 6. do 10. září. O medaile se utkalo 12 zápasníků.\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n"}
{"id": "1251203", "url": "https://cs.wikipedia.org/wiki?curid=1251203", "title": "To tenkrát v čtyřicátom pátom (píseň)", "text": "To tenkrát v čtyřicátom pátom (píseň)\n\n„To tenkrát v čtyřicátom pátom“ je píseň, jejímž autorem je Jan Vyčítal. Poprvé ji nazpíval v roce 1990 při oslavách osvobození v Plzni v přímém televizním přenosu. Svou písní nadchl publikum tak, že ji musel dvakrát opakovat, záhy se stala jednou z nejhranějších písní českých rádií. \n\nVypravěč (Jan Vyčítal) posluchače informuje, že má v Plzni kamaráda, a že vždy, když jede kolem, dá mu o sobě vědět. Onen známý ho ve svém bytě upozorní, aby si nesedal na jeden gauč, že ani on tam nesedá, jelikož na něm během osvobození Plzně v roce 1945 seděli američtí vojáci, které tam pozval jejich otec.\n\nV refrénu zpívá zpěvák o tom, jak vypadalo osvobození, že Američané vedení generálem Pattonem měli tanky, děla a džípy, na nichž byly bílé hvězdy. Popisuje též, jak se chovala veřejnost – totiž že tam tančily holky ze „Škodovky“, místní krásky zpívaly píseň Škoda lásky.\n\nText druhé sloky naráží na překrucování historie komunisty za totality. Zpívá se zde o tom, že toho kamaráda vyhodili ze zaměstnání, důvodem bylo nošení květin k pomníku. Jemu to ale nevadilo. Nevadilo mu to však jen do té doby, než jeho dcera přišla ze školy s tím, že Československo osvobodila jen Rudá armáda. To ho rozčílilo tak, že šel do školy, kde té učitelce řekl, že jí dává pětku z dějepisu a pokud chce, ukáže jí otoman, kde vojáci seděli.\n\nDruhý refrén se jen mírně liší, místo „\"To tenkrát v čtyřicátom pátom, když Plzeň osvobodil Patton...\"“ je zde „\"Já trvám na tom, že Plzeň osvobodil Patton...\"“\n\nTřetí refrén se opět mírně liší od prvního – ve verši „\"a místní krásky zpívaly sborem: ‚Škoda lásky...\"‘“ je zde název písně nahrazen anglickou verzí: „\"a místní krásky zpívaly sborem: ‚Roll out the barrels‘“\".\n\nJan Vyčítal vytvořil i parodii \"To tenkrát v šedesátom osmom\" na téma invaze vojsk Varšavské smlouvy, zčásti proto, aby zabránil dalším parodiím.\n\n"}
{"id": "1251205", "url": "https://cs.wikipedia.org/wiki?curid=1251205", "title": "Liebmann (film)", "text": "Liebmann (film)\n\nLiebmann je německý hraný film z roku 2016, který režíroval Jules Herrmann podle vlastního scénáře. Film popisuje osudy Němce, který se přestěhuje na francouzský venkov. V ČR byl uveden v roce 2017 na filmovém festivalu Febiofest.\n\nAntek Liebmann je učitel, který bez vysvětlení odjíždí z Německa a přestěhuje se do Francie, aby zde začal nový život. Najde si ubytování v malém městečku v departementu Aisne. Pronajme si byt v domku postarších manželů Antoina a Giselle, kde také bydlí Geneviève se svou dcerou. Antek se se všemi spřátelí, přesto ho nepřestávají pohánět výčitky a vzpomínky z minula. Najde si práci jako skladník ve vetešnictví] a zde se seznámí se Sébastianem, se kterým naváže intimní vztah. Zanedlouho za Antekem přijede neohlášeně jeho sestra Ines, aby zjistila, proč se Antek neozývá, a sdělila mu zprávy z domova. Nepodaří se jí Anteka přemluvit, aby s ní odjel. Poklidnou venkovskou idylu narušilo v minulosti několik úmrtí v nedalekém lese. Policie zjistí, že vražedným střelcem je Antoine. Geneviève se z tohoto zjištění zhroutí, ale Antek ji nijak nepomůže. Také se rozhodne bez bližšího vysvětlení opustit Sébastiana.\n"}
{"id": "1251208", "url": "https://cs.wikipedia.org/wiki?curid=1251208", "title": "Přebor Zlínského kraje 2002/03", "text": "Přebor Zlínského kraje 2002/03\n\nV soubojích 15. ročníku Přeboru Zlínského kraje 2002/03 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 10. srpna 2002 úvodními třemi zápasy 1. kola a skončil v neděli 22. června 2003 zbývajícími šesti zápasy 28. kola (utkání 29. a 30. kola byla předehrána v březnu 2003).\n\nJednalo se o první ročník Přeboru Zlínského kraje, který navazoval na předešlých 14 ročníků Středomoravského župního přeboru. Před sezonou došlo k reorganizaci soutěží (župy → kraje).\n\n\nZdroje: \nPoznámky:\n\n"}
{"id": "1251209", "url": "https://cs.wikipedia.org/wiki?curid=1251209", "title": "Chrám Zesnutí přesvaté Bohorodice (Vladimir)", "text": "Chrám Zesnutí přesvaté Bohorodice (Vladimir)\n\nChrám Zesnutí přesvaté Bohorodice (Uspenský chrám) () je pravoslavný chrám v ruském Vladimiru z 12. století. Byl hlavním chrámem Vladimirsko-suzdalského knížectví, právě zde byla korunována vladimirská i některá moskevská knížata. Stal se vzorem pro celou řadu pozdějších chrámů, např. Chrámu Zesnutí přesvaté Bohorodice v Moskevském kremlu. Je jedním z mála chrámů, kde se dochovaly původní fresky Andreje Rubleva.\n\nOd roku 1992 je v rámci Bílých památek Vladimiru a Suzdalu zanesen na seznam světového dědictví UNESCO.\n\nPůvodní chrám byl vystavěn v letech 1158—1160 za vlády knížete Andreje Bogoljubského a již roku 1161 byly dokončeny fresky. Stavitele chrámu poslal do Vladimiru Fridrich I. Barbarossa, přítel knížete Bogoljubského. Vystavěn byl z bílých kamenných kvádrů. Hlavní chrámová loď byla téměř čtvercová, měřila přibližně 22,5 m na 17,5 m. Svou výškou 32,3 m převyšoval Chrám svaté Žofie v Kyjevě i Chrám svaté Žofie ve Velikém Novgorodu. Původní výmalba z roku 1161 se dochovala pouze fragmentárně a zachycuje proroky, na severní galerii byla odhalena vyobrazení pávů.\n\nPo požáru roku 1185 nechal Vsevolod III. chrám značně rozšířit. K hlavnímu tělesu budovy byly přistavěny boční galerie, starý chrám tak byl v podstatě obklopen novým. Ve stěnách původního svatostánku vznikly velké oblouky, které sjednotily staré prostory s novými. Tento dojem podtrhlo i sjednocení kůrů do jediné velké plochy. Nově se stavba stala pětilodní a její rozměry (bez apsid) dosáhly cca 30 x 30 m. Celá tato komplikovaná přestavba byla dokončena roku 1189.\n\nZ původních fresek se dochovaly pouze fragmenty. Na počátku 15. století byli ke zhotovení nových přizváni ikonopisci Andrej Rublev a Daniil Čornyj. Z jejich práce se dochovaly některé části velké kompozice \"Poslední soud\" v západní části chrámu a některé fragmenty v oltářní části. Většina do současnosti dochovaných fresek pochází z 19. století.\n\nVelkou a nepříliš citlivou rekonstrukcí prošel chrám na příkaz carevny Kateřiny II., která Vladimir navštívila roku 1767. Namísto původního ikonostasu malovaného samotným Rublevem byl v chrámu instalován nový barokní (odstraněné Rublevovy ikony jsou dnes vystaveny v Treťakovské galerii v Moskvě). Do 19. století prodělala stavba ještě několik dalších změn. Roku 1810 byla vedle přistavěna čtyřpatrová zvonice, která byla později propojena přímo s chrámem.\n\nNa konci 19. století proběhly první restaurátorské práce, které vedly nejenom k odkrytí některých Rublevových fresek, ale i řada novějších stavebních úprav z posledních staletí byla vrácena do původního stavu.\n\nV současnosti má Chrám Zesnutí přesvaté Bohorodice status hlavního svatostánku Vladimirské a suzdalské eparchie a konají se v něm pravidelné bohoslužby. Zároveň však slouží jako muzeum a mimo bohoslužby je přístupný turistům.\n"}
{"id": "1251210", "url": "https://cs.wikipedia.org/wiki?curid=1251210", "title": "Divadlo Orfeus", "text": "Divadlo Orfeus\n\nDivadlo Orfeus je malá netradiční scéna v bývalém krytu civilní obrany v Praze 5-Smíchově (Plzeňská ulice 76). Divadlo založil v roce 1969 Radim Vašinka, který je vedl až do své smrti v roce 2016. V současných prostorách sídlí od roku 1994. Uvádí méně známé a nehrané české i zahraniční autory. Na repertoáru je jak činohra, tak literární večery s recitací poezie.\n\nDivadlo vzniklo jako typická „malá scéna“ či „divadlo malých forem“ 60. let s bezprostředním kontaktem herců s diváky v intimním a velmi skromném prostředí. Zprvu působilo ve sklepě na Malostranském náměstí, v pozdějším A studiu Rubín.\n\nV roce 1971 bylo komunistickými úřady zakázáno a soubor příležitostně hostoval na různých místech a hrál v soukromých bytech.\n\nPo roce 1989 opět legální divadlo si roku 1994 mohlo najmout velmi skromné prostory bývalého krytu v pražských Košířích s hledištěm pro asi 30 lidí.\n\nStyl divadla má blízko k absurdnímu divadlu zejména francouzského typu. Vychází ale z originální poetiky, založené na syrovosti výrazu a groteskní stylizaci, i z objevné dramaturgie, která posléze proměnila soubor ve svébytné komorní divadlo. Hlavní osobou byl \"principál\", dramaturg, režisér i herec a recitátor Radim Vašinka.\n\n\n"}
{"id": "1251216", "url": "https://cs.wikipedia.org/wiki?curid=1251216", "title": "Sieraków Śląski", "text": "Sieraków Śląski\n\nSieraków Śląski (něm. \"Schierokau\") je vesnice v Polsku ve Slezském vojvodství, okres Lubliniec, gmina Ciasna.\n\nVesnicí prochází státní silnice 11 Katovice – Poznaň. Železniní stanice na železnici spojující Poznaň (Wroclaw) s Katovicemi (Čenstochovou).\n\nVesnice vznikla po roce 1300. První zmínka o vesnici pochází z roku 1447. V 16. století byl vlastníkem Jerzy Diwkowski, který vedl spor o hranice s vlastníkem Boronowa (spor byl vyřešen v roce 1533). Kolem roku 1650 vznikla farnost v Sierakowě Śląském, která zahrnovala vesnice Jeżową, MoIną, Wędzinę a Panoszów.\n\nV roce 1936 hitlerovská vláda změnila původní německý název \"Schierokau\" na \"Breitenmarkt.\" Dne 21. listopadu 1946 byl vrácen název \"Sieraków.\"\n\nV letech 1945–1954 byla vesnice sídlem gminy Sieraków.\n\nV letech 1975–1998 vesnice byla pod správou vojvodství Čenstochovice. 21. prosince 1998 byl úřední název Sieraków změněn na Sieraków Śląski.\n\nV roce 1861 žilo v 68 domech 629 obyvatel.\n\nV roce 2011 ve vesnici žilo 1716 obyvatel (841 mužů a 878 žen).\n\n\nV druhé polovině 19. století vlastníci vesnice rodina von Kitzing postavila zámek. V roce 1926 byla rezidence ve vlastnictví \"Oberschleische Landesgesellschaft\" (polsky \"Urząd Rolniczy,\" česky \"Zemědělský úřad\") v Opolí. Po druhé světové válce měl různá využití, od sídla Kulturního střediska gminy až po bytové jednotky. Novobarokní zámek je postaven na půdorysu H, je patrový, zděný (cihla), omítnutý s nárožními rizality a podsklepený. Značně poničen.\n\nNapoleonův dub na rozcestí silnic do Patoki a Panoszowa. Dub letní o obvodu 6 m, stáří 300 let.\nOd roku 2006 byly vojenské objekty posádky Lubliniec přestavěny na věznici. V roce 2013 byla přestavba ukončena a 1. ledna 2014 byla věznice otevřena, kapacita 624 míst i pro odsouzené tělesně postižené (vozíčkáře).\n"}
{"id": "1251217", "url": "https://cs.wikipedia.org/wiki?curid=1251217", "title": "Con te partirò", "text": "Con te partirò\n\nCon te partirò (italsky \"S tebou odejdu\") je píseň napsaná Francescem Sartorim (hudba) a Luciem Quarantottem (slova). Poprvé byla představena Andrem Bocellim na Festivalu italské písně v roce 1995.\n\nDruhá verze Time to Say Goodbye (anglicky \"Čas říct si sbohem\"), zpívána částečně v angličtině, byla představena v roce 1996 Andrem Bocellim a anglickou sopranistkou Sarah Brightman a zaznamenala velký úspěch napříč Evropou.\n\n\n\"Time to say Goodbye\"\n"}
{"id": "1251220", "url": "https://cs.wikipedia.org/wiki?curid=1251220", "title": "Přebor Zlínského kraje 2003/04", "text": "Přebor Zlínského kraje 2003/04\n\nV soubojích 16. ročníku Přeboru Zlínského kraje 2003/04 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 9. srpna 2003 úvodními čtyřmi zápasy 1. kola a skončil v neděli 20. června 2004 zbývajícími sedmi zápasy 28. kola (utkání 29. a 30. kola byla předehrána v březnu a dubnu 2004).\n\n\nZdroje: \nPoznámky:\n\n"}
{"id": "1251223", "url": "https://cs.wikipedia.org/wiki?curid=1251223", "title": "Dipikar", "text": "Dipikar\n\nDipikar (P 107) je hlídková loď kamerunského námořnictva typu Espadon 50. Původně se jednalo o hlídkovou loď francouzského námořnictva Grèbe (P679). Plavidlo bylo roku 2010 vyřazeno a později prodáno Kamerunu.\n\nHlídková loď \"Grèbe\" byla postavena v letech 1989–1991 loděnicí SFCN ve Villeneuve-la-Garenne. Sloužila především k ochraně rybolovu ve francouzské výlučné ekonomické zóně.\n\nPlavidlo má ocelový trup a nástavby ze slitin hliníku. Je vyzbrojeno dvěma 12,7mm kulomety. Na zádi nese 7,5metrový inspekční člun RHIB. Pohání jej dva diesely SACM-RVR UD33V12 o výkonu 4800 hp. Nejvyšší rychlost dosahuje 24 uzlů. Dosah je 4500 námořních mil při rychlosti 18 uzlů.\n\nPo vyřazení francouzským námořnictvem plavidlo zakoupila francouzská firma SOFEMA za účelem jeho dalšího prodeje do zahraničí. Roku 2012 byla koupena Kamerunem a odeslána do Bizerty k opravě a modernizaci. Práce se však zdržely kvůli technickým problémům a arabskému jaru. V listopadu 2014 byla loď přesunuta do francouzského Saint-Mandrier k dokončení oprav v tamní loděnici IMS. Tam loď dostala velící systém Nexeya a byla vyzbrojena dvojitým 20mm kanónem na přídi a několika kulomety. Na záď dostala 7,5metrový člun RHIB. V listopadu 2016 plavidlo prodělalo námořní zkoušky. Do domovského přístavu Douala jej 10. února 2017 přepravila nizozemská nákladní loď \"Happy Diamond\".\n"}
{"id": "1251225", "url": "https://cs.wikipedia.org/wiki?curid=1251225", "title": "Zápas na Letních olympijských hrách 1992 – muži, řecko-římský do 74 kg", "text": "Zápas na Letních olympijských hrách 1992 – muži, řecko-římský do 74 kg\n\nZápas řecko-římský ve váhové kategorii do 74 kg probíhal na Letních olympijských hrách 1992 v barcelonském Instituto Nacional de Educación Física de Cataluña. O medaile se utkalo celkem 21 zápasníků.\n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "1251227", "url": "https://cs.wikipedia.org/wiki?curid=1251227", "title": "Tisovnice (Polsko)", "text": "Tisovnice (Polsko)\n\nTisovnice (, ) je vesnice v jižním Polsku ve Slezském vojvodství v okrese Těšín v gmině Holešov. Leží na území Těšínského Slezska na úpatí Slezských Beskyd v údolí řeky Radoně. Ke dni 31. 3. 2014 zde žilo 1 717 obyvatel, rozloha obce činí 9,59 km².\n\nVesnice byla založena na rozhraní 13. a 14. století, první zmínka o ní pochází z listiny vratislavského biskupa Jindřicha z Vrbna z doby kolem roku 1305. Po staletí patřila těšínskému knížectví. V roce 1920 byla rozhodnutím Konference velvyslanců spolu s celým východním Těšínskem připojena k Polsku.\n\nHistorickou osobností spjatou s Tisovnicí je Jura Gajdzica (1777–1840), povoláním forman převážející železnou rudu z Horních Uher (Slovenska) do Ustroně nebo sůl z Wieliczky do Uher proslulý jako autor zápisků \"Dlo pamienci narodu ludzkiego\" v těšínském nářečí zahrnujících léta 1805 až 1840 a shrnutí dějin Těšínska \"Nieco z kroniki Cieszenski\", které patří k velmi důležitým historickým a jazykovým zdrojům.\n\nTisovnice se rozkládá v údolí Radoně podél hlavní ulice s názvem \"Cisowa (Tisová\"). K několika kopcům, které se nad vesnicí tyčí, patří Zagoj, na jehož jižních svazích byla v roce 1957 pro ochranu seskupení čtyřiceti dvě stě let starých tisu červených vyhlášena přírodní rezervace \"Zadni Gaj\". Přírodně cenná je také ležící na hranici Tisovnice a Horní Líštné hora Tuł s rezervací pro ochranu vstavačových luk.\n\nV severní části obce bylo v 50. letech 20. století vystavěno sídliště (7 osmibytových dvoupodlažních domů) pro zaměstnance cementárny v Holešově. Její severní hranicí probíhá okresní silnice z Ustroně přes Holešov do Těšína.\n\n"}
{"id": "1251229", "url": "https://cs.wikipedia.org/wiki?curid=1251229", "title": "Tisovnice", "text": "Tisovnice\n\nTisovnice je název více obcí:\n"}
{"id": "1251232", "url": "https://cs.wikipedia.org/wiki?curid=1251232", "title": "Shaunae Millerová", "text": "Shaunae Millerová\n\nShaunae Millerová (resp. Shaunae Miller-Uibová; nar. 15. dubna 1994) je bahamská atletka, sprinterka, olympijská vítězka v běhu na 400 metrů z roku 2016. Je také držitelkou světového rekordu v méně vypisované disciplíně běhu na 300 metrů časem 34,41 s.\n\nJejí hlavní disciplínou je běh na 400 metrů. Po úspěších v juniorských kategoriích poprvé uspěla mezi dospělými na halovém světovém šampionátu v Sopotech v roce 2014, kde získala bronzovou medaili v běhu na 400 metrů. Na této trati vybojovala stříbrnou medaili na mistrovství světa v Pekingu o rok později. Jejím největším úspěchem se stalo vítězství ve finále běhu na 400 metrů na olympiádě v Rio de Janeiru v roce 2016 v tehdejším osobním rekordu 49,44 sekundy.\n\nNa světovém šampionátu v roce 2017 získala bronzovou medaili v běhu na 200 metrů, na dvojnásobné trati doběhla do cíle čtvrtá. Na mistrovství světa v katarském Dauhá si na trati 400 metrů doběhla pro stříbro ve skvělém čase osobního rekordu 48,37 s. za překvapivou vítězkou Salwou Aid Naserovou (48,14 s.).\n\nV roce 2017 se Millerová provdala za estonského atletického vícebojaře Maicela Uiba.\n\n\n"}
{"id": "1251236", "url": "https://cs.wikipedia.org/wiki?curid=1251236", "title": "Jemima Sumgongová", "text": "Jemima Sumgongová\n\nJemima Sumgongová (* 21. prosince 1984) je keňská běžkyně na dlouhé tratě, olympijská vítězka v maratonu z roku 2016.\nNa světovém šampionátu v Pekingu v roce 2015 doběhla v maratonu čtvrtá. O rok později se v Rio de Janeiru stala olympijskou vítězkou v této disciplíně. V dubnu 2017 oznámila Mezinárodní asociace atletických federací, že Sumgongová měla při mimosoutěžní kontrole pozitivní test na EPO.\n\n\n"}
{"id": "1251237", "url": "https://cs.wikipedia.org/wiki?curid=1251237", "title": "Přebor Zlínského kraje 2004/05", "text": "Přebor Zlínského kraje 2004/05\n\nV soubojích 17. ročníku Přeboru Zlínského kraje 2004/05 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 14. srpna 2004 úvodními třemi zápasy 1. kola a skončil v neděli 26. června 2005 zbývajícím zápasem odloženého 16. kola (TJ Dolní Němčí – SK Boršice 2:1).\n\n\nZdroje: \nPoznámky:\n\n"}
{"id": "1251238", "url": "https://cs.wikipedia.org/wiki?curid=1251238", "title": "Sara Kolaková", "text": "Sara Kolaková\n\nSara Kolaková (* 22. června 1995) je chorvatská atletka, olympijská vítězka v hodu oštěpem z roku 2016.\nPři svém prvním startu mezi dospělými v roce 2014 na evropském šampionátu skončila v soutěži oštěpařek v kvalifikaci jednadvacátá. Nejúspěšnější sezónou se pro ni stal rok 2016 - na mistrovství Evropy vybojovala v soutěži oštěpařek bronzovou medaili a v Rio de Janeiru se stala v této disciplíně olympijskou vítězkou v osobním rekordu 66,18 m. Tento osobní rekord si vylepšila 6. července 2017 na 68,43 m. K červenci 2017 jde o sedmý nejlepší výkon v historii. \n\nNa světovém šampionátu v Londýně o měsíc později skončila v soutěži oštěpařek čtvrtá. PO mistrovství světa se zranila, celou sezónu 2018 věnovala doléčení a rehabilitaci.\n\n"}
{"id": "1251242", "url": "https://cs.wikipedia.org/wiki?curid=1251242", "title": "Přebor Zlínského kraje 2005/06", "text": "Přebor Zlínského kraje 2005/06\n\nV soubojích 18. ročníku Přeboru Zlínského kraje 2005/06 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 13. srpna 2005 úvodními šesti zápasy 1. kola a skončil v neděli 18. června 2006 zbývajícími dvěma zápasy 28. kola (utkání 29. a 30. kola byla předehrána již v dubnu a květnu 2006).\n\n\nZdroje: \nPoznámky:\n\n"}
{"id": "1251249", "url": "https://cs.wikipedia.org/wiki?curid=1251249", "title": "Kostel Čtrnácti svatých pomocníků (Radkovice u Hrotovic)", "text": "Kostel Čtrnácti svatých pomocníků (Radkovice u Hrotovic)\n\nKostel Čtrnácti svatých pomocníků je farní kostel římskokatolické farnosti Radkovice u Hrotovic se nachází v centru obce uprostřed hřbitova. Kostel je barokní centrální osmibokou stavbou s hranolovou věží v průčelí. Součástí kostela je sochařská výzdoba, kostel se nachází uprostřed ohrazeného hřbitova se zdí zdobenou čtyřmi barokními sochami světců. Další dvě sochy jsou umístěny uvnitř areálu kostela. Kostel je chráněn jako kulturní památka České republiky.\n\nKostel byl postaven v roce 1715 Františkem Josefem z Ostašova, ten jej postavil na místě původní kaple. V tu dobu také František Josef daroval kostelu zvon. Druhý zvon pak byl ulit Jiřím Scheichlem. V roce 1804 byla opravena kostelní věž. V roce 1745 byla zřízena farnost při kostele, zřízena byla vdovou po Františkovi Josefovi – Kateřinou Evou. Tak kostel byl do roku 1824 pod správou vlastní farnosti, později kostel byl spravován farností Biskupice. Od roku 1889 pak farnost opět byla ustavena v Radkovicích. V roce 2012 byla na kostele rekostruována vnější fasáda.\n\n\n"}
{"id": "1251252", "url": "https://cs.wikipedia.org/wiki?curid=1251252", "title": "Přebor Zlínského kraje 2006/07", "text": "Přebor Zlínského kraje 2006/07\n\nV soubojích 19. ročníku Přeboru Zlínského kraje 2006/07 (jedna ze skupin 5. fotbalové ligy) se utkalo 15 týmů každý s každým dvoukolovým systémem podzim–jaro. Tento ročník začal v sobotu 12. srpna 2006 kompletním 1. kolem a skončil v sobotu 23. června 2007 zbývajícím utkáním odloženého 17. kola (FC Slovácká Sparta Spytihněv – FK Luhačovice 0:2).\n\nSoutěž dohrál lichý počet mužstev (15), totéž se stalo v sezoně 1998/99.\n\n\nZdroje: \nPoznámky:\n\n"}
{"id": "1251253", "url": "https://cs.wikipedia.org/wiki?curid=1251253", "title": "Přebor Zlínského kraje 2007/08", "text": "Přebor Zlínského kraje 2007/08\n\nV soubojích 20. ročníku Přeboru Zlínského kraje 2007/08 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 12. srpna 2007 úvodními sedmi zápasy 1. kola a skončil v neděli 15. června 2008 zbývajícími dvěma zápasy odloženého 16. kola.\n\n\nZdroje: \nPoznámky:\n\n"}
{"id": "1251254", "url": "https://cs.wikipedia.org/wiki?curid=1251254", "title": "Přebor Zlínského kraje 2008/09", "text": "Přebor Zlínského kraje 2008/09\n\nV soubojích 21. ročníku Přeboru Zlínského kraje 2008/09 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 9. srpna 2008 úvodními sedmi zápasy 1. kola a skončil v neděli 14. června 2009 zbývajícími třemi zápasy odloženého 16. kola.\n\n\nZdroje: \nPoznámky:\n\n"}
{"id": "1251255", "url": "https://cs.wikipedia.org/wiki?curid=1251255", "title": "Přebor Zlínského kraje 2009/10", "text": "Přebor Zlínského kraje 2009/10\n\nV soubojích 22. ročníku Přeboru Zlínského kraje 2009/10 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 8. srpna 2009 úvodními šesti zápasy 1. kola a skončil v neděli 20. června 2010 zbývajícími dvěma zápasy odloženého 19. kola.\n\n\nZdroje: \nPoznámky:\n\n"}
{"id": "1251258", "url": "https://cs.wikipedia.org/wiki?curid=1251258", "title": "Milan Pitel", "text": "Milan Pitel\n\nMilan Pitel (* 18. března 1946) je bývalý československý fotbalový obránce.\n\nV československé lize hrál za TŽ Třinec ve 22 utkáních, aniž by dal gól.\n\n"}
{"id": "1251260", "url": "https://cs.wikipedia.org/wiki?curid=1251260", "title": "Josef Vápeník", "text": "Josef Vápeník\n\nJosef Vápeník (* 1. července 1948) je bývalý český fotbalista a trenér.\n\nV československé lize hrál za TŽ Třinec. Nastoupil ve 40 ligových utkáních a dal 1 ligový gól. V nižších soutěžích hrál za Baník Most a Vagónku Česká Lípa.\n\nPo skončení hráčské kariéry se stal trenérem.\n\n\n"}
{"id": "1251261", "url": "https://cs.wikipedia.org/wiki?curid=1251261", "title": "Alexander Klec", "text": "Alexander Klec\n\nAlexander Klec (* 13. srpna 1948) je bývalý slovenský fotbalový záložník.\n\nV československé lize nastoupil za AC Nitra ve 21 ligových utkáních, gól v lize nedal.\n\n"}
{"id": "1251262", "url": "https://cs.wikipedia.org/wiki?curid=1251262", "title": "Anton Rajec", "text": "Anton Rajec\n\nIng. Anton Rajec (* 27. listopadu 1949) je bývalý slovenský fotbalista, trenér a učitel. Byl ředitelem nitranské ZŠ svätého Marka (1992–2015). Kromě fotbalu se věnuje i stolnímu tenisu, běhu a běhu na lyžích.\n\nV československé lize hrál za AC Nitra. Nastoupil v 1 ligovém utkání. Gól v lize nedal.\n\nPo skončení hráčské kariéry byl trenérem a pedagogem.\n\n"}
{"id": "1251263", "url": "https://cs.wikipedia.org/wiki?curid=1251263", "title": "Slieve Croob", "text": "Slieve Croob\n\nSlieve Croob (irsky Sliabh Crúibe - 534 m n. m.) je vrchol menšího kopcovitého masívu \"Dromara Hills\" v severoirském hrabství Down ve Spojeném království. Území Slieve Croob je součástí většího chráněného krajinného celku \"Mourne & Slieve Croob AONB\" (\"Area of\" \"Outstanding Natural Beauty\").\n\nMasív Slieve Croob s okolními vrcholky se nachází severně od pohoří Mourne - mezi vrcholy Slieve Donard a Slieve Croob je vzdálenost cca 18,5 km vzdušnou čarou. Nejbližšími významnějšími sídly jsou ves Dromara na severozápadě a městečko Castlevellan u stejnojmenného jezera na jihu. Ve vrcholových partiích severozápadních svahů Slieve Croob se nacházejí prameny řeky Lagan, jedné z největších irských řek. Řeka Lagan od svých pramenů míří na severozápad, kde se pak u Donaghcloney stáčí k severu, načež pak od Magheralinu se obrací na východ k Lisburnu a Belfastu, kde ústí do Irského moře. V Dromara Hills pramení i jiné řeky, jako například Annacloy River.\n\nZatímco poangličtělý název \"Slieve Croob\" nemá žádný význam, původní irský název lze přeložit: \"sliabh\" = \"hora\", \"crúibe\" = \"podkova\". Podle místních pověstí je na vrcholu hory pohřbeno dvanáct irských králů, proto se Slieve Croob také někdy přezdívá \"The Twelve Cairns\" - \"Dvanáct mohyl\". S těmito legendami je spojen výstup na vrchol hory, který se koná každoročně první neděli v srpnu a je součástí slavnosti, zvané \"Cairn Sunday\" nebo \"Blaeburry Sunday\" (odvozeno od slova \"blaeberries\", což je regionální pojmenování borůvek). V souladu s pověstmi má každý účastník výstupu přinést s sebou na mohyly legendárních králů menší kámen. Odpoledne a večer se v tento den na vrcholu Slieve Croob konají koncerty tradiční irské hudby s tancem a dalším programem. Tato tradice zde byla obnovena v 50. letech 20. století - v předkřesťanských dobách se zde slavil Lughnasadh, později měly slavnosti podobu oslav dožínek. \n\nLegananny Dolmen - dolmen se nachází u cesty na jihozápadním svahu masívu Slieve Croob. Leží v nadmořské výšce cca 240 metrů, severozápadně od vesnice Leitrim (\"Liatroim\"), asi 1,5 km vzdušnou čarou od nižšího západního vrcholu \"Cratlieve\" (též \"Legananny\" - 429 m n. m.).\n\nDolmen pochází z megalitického období před cca 5000 lety. Jedná se o portál hrobky někdejšího náčelníka, což bylo potvrzeno i archeologickým průzkumem, kdy zde byly nalezeny pohřební urny.. Z Dromary je dolmen vzdálený směrem na jih 6,4 km, z Castlewelanu 8 km směrem na severozápad.\n\nFinnis (Fionnais) Souterrain - podzemní zděné prostory, zvané též \"Binder’s Cove\", pocházející z raně křesťanského období, pravděpodobně z 9. století n. l. Památka byla zpřístupněna v roce 2003. Na hlavní část chodeb, která má rozměry cca 1 x 1,5 metrů a je 29 metrů dlouhá, navazují dvě asi 6 m dlouhé postranní prostory. Hlavní chodba je v délce prvních zhruba 7 metrů vysoká jen 1 metr. Památka se nachází nedaleko leganannského dolmenu a je přístupná od dubna do podzimu.\n\nPokud jde o veřejnou dopravu, autobusové spoje do oblasti jsou řídké a nepravidelné. Železnice do okolních obcí (zastávky \"Leitrim\", \"Dromore\") byla zrušena již v polovině 50. let 20. století. Masív Slieve Croob je protkán řadou cest, včetně místní silničky, která vede k vysílačům mobilních operátorů, postavených ve vrcholových partiích hory. Při východním úpatí hory se nachází malé místní letiště (\"Slieve Croob Airfield\").\n"}
{"id": "1251264", "url": "https://cs.wikipedia.org/wiki?curid=1251264", "title": "Jaroslav Strnad (podnikatel)", "text": "Jaroslav Strnad (podnikatel)\n\nJaroslav Strnad (* 10. června 1972 Chrudim) je český podnikatel pocházející z Chrudimi, známý zejména svým působením v oblasti zbrojního průmyslu. Je člen představenstva holdingu Czechoslovak Group, do kterého patří mimo jiné výrobce automobilů TATRA TRUCKS a.s.\n\nMezi roky 1990 a 1993 pracoval v podniku Transporta Chrudim. Poté pracoval jako manažer ve firmě zabývající se obchodem s kovovým šrotem Recycling - kovové odpady. Roku 1995 založil firmu Excalibur Army.\n\nDnes je centrem jeho podnikání zbrojní průmysl, vlastní vojenské opravárenské závody v Česku a Slovensku. Dále mezi jeho podniky patří významný světový výrobce brzd Dako CZ a další firmy.\n\nJaroslav Strnad byl na konci roku 2016 aktivní v následujících podnikatelských subjektech:\n\n\nV říjnu 2018 mu prezident Miloš Zeman udělil Medaili Za zásluhy 1. stupně za zásluhy o stát v oblasti hospodářské.\n"}
{"id": "1251265", "url": "https://cs.wikipedia.org/wiki?curid=1251265", "title": "Knihovna Univerzity Palackého v Olomouci", "text": "Knihovna Univerzity Palackého v Olomouci\n\nKnihovna Univerzity Palackého v Olomouci (KUP) je akademická knihovna. Slouží studentům, akademickým pracovníkům i široké veřejnosti. Tematicky je fond knihovny zaměřen na obory, které se studují na Univerzitě Palackého v Olomouci, proto převážnou část fondu tvoří odborná literatura, zastoupena je i beletrie. Knihovna má téměř 500 tisíc svazků (monografie, časopisy, kvalifikační práce, elektronické knihy a databáze). Knihovna má více než 26 000 registrovaných čtenářů a každoročně je vypůjčeno přibližně 230 tisíc knih.\n\nHlavním mottem Knihovny Univerzity Palackého je výrok Jana Amose Komenského „Ze zbrojnic udělejte biblioték“. Inspirací mu byla vojenská minulost tereziánské zbrojnice, ve které se nachází Ústředí a největší výpůjční oddělení knihovny.\n\nKnihovna olomoucké univezity by nemohla vzniknout bez samotné univerzity, jejíž počátek souvisí se vznikem jezuitské koleje v Olomouci v roce 1566. V roce 1573 se stala akademií rovnocennou dosavadním západoevropským univerzitám.\n\nUniverzitní knihovna byla neoddělitelnou součástí jezuitské akademie a zpočátku byla budována především knižními fundacemi a dary kanovníků, olomouckých biskupů, prelátů a zemských úředníků.\n\nKnihovna přešla po zrušení Tovaryšstva Ježíšova v roce 1773 do správy státu a v roce 1775 byla prohlášena veřejnou univerzitní knihovnou. Následkem zrušení olomoucké univerzity v roce 1860 se knihovna osamostatnila.\n\nOlomoucká univerzita byla obnovena zákonem č. 36/1946 Sb. pod názvem Univerzita Palackého. Původní knihovna olomoucké univerzity se stala Univerzitní knihovnou. Zůstala ovšem ústavem samostatným a sloužila nejen studentům a pedagogům, ale i veřejnosti. V roce 1960 změnila název na Státní vědecká knihovna, v současnosti působí jako Vědecká knihovna v Olomouci a je samostatným subjektem nezávislým na Univerzitě Palackého.\n\nNa Univerzitě Palackého začaly postupně vznikat odborné knihovny na fakultách a katedrách.\n\nÚstřední knihovna Lékařské fakulty zahájila svůj provoz již v roce 1946 na Lidické třídě 8. V krátké době se stala druhou největší lékařskou knihovnou v Československu. V roce 1947 se přestěhovala na Fierlingerovu třídu 10 a od roku 1962 sídlila v nové budově Teoretických ústavů v areálu Fakultní nemocnice.\n\nNa Filozofické fakultě byly již v letech 1947–1948 zakládány ústavy, které si budovaly vlastní specializované knihovny. Největší knihovnu měl Ústav pro slovanskou filologii na ulici Křížkovského 10. V roce 1959 vzniklo Knihovní středisko Filozofické fakulty na ulici Wurmova 7, které bylo roku 1981 nahrazeno Ústřední knihovnou Filozofické fakulty. Potřebám pracovníků a studentů fakulty zároveň sloužila Studovna Ústřední knihovny Filozofické fakulty na ulici Křížkovského 10.\n\nÚstřední knihovna Pedagogické fakulty byla jednou z nejmladších knihoven na Univerzitě Palackého. Vznikla v roce 1959 jako Ústřední knihovna Pedagogického institutu v Olomouci, po jeho zániku v roce 1964 se konstituovala Pedagogická fakulta v rámci Univerzity Palackého a s ní i Ústřední knihovna Pedagogické fakulty sídlící na ulici Purkrabská 2.\n\nKnihovní středisko Přírodovědecké fakulty vzniklo po zrušení vysoké školy pedagogické v roce 1959. Původně knihovny přírodovědných oborů byly totiž budovány při pracovištích tzv. biennia přírodních věd spojeného s Pedagogickou fakultou. Středisko následně v roce 1967 bylo nahrazeno Ústřední knihovnou Přírodovědecké fakulty. Knihovna sídlila v budově bývalé Společnosti státních drah na Gottwaldově ulici 15.\n\nKnihovna Ústavu marxismu-leninismu na ulici Křížkovského 12 byla založena v roce 1970. Neměla samostatnou studovnu a studijní literatura byla v případě potřeby zařazována do studoven jednotlivých fakult.\n\nV roce 1991 získala Univerzita Palackého budovu bývalé dělostřelecké tereziánské zbrojnice (čp. 842) na Biskupské náměstí 1. Objekt musel být rekonstruován a počítalo se s ním pro Informační centrum Univerzity Palackého, které bylo konstituováno v roce 1991. Toto univerzitní zařízení zahrnovalo Knihovnu Univerzity Palackého, Centrum výpočetní techniky, Audiovizuální centrum a Vydavatelství UP. Ředitelem Informačního centra UP se stal PhDr. Rostislav Hladký.\n\nUniverzita Palackého v této době postrádala centrální knihovnu, a Knihovna Univerzity Palackého byla tvořena pouze informačními středisky (IS) na fakultách. V roce 1996 to byly Informační středisko Cyrilometodějské teologické fakulty, Informační středisko Fakulty tělesné kultury, Informační středisko Filozofické fakulty, Informační středisko Lékařské fakulty, Informační středisko Pedagogické fakulty a Informační středisko Přírodovědecké fakulty. Informační středisko Právnické fakulty vzniklo v roce 1991 v rámci obnovené Právnické fakulty.\n\nProto byla na začátku roku 1997 uvedena do provozu nová Ústřední knihovna Univerzity Palackého, a sice v částečně zrekonstruované budově bývalé tereziánské zbrojnice. Zrušena byla informační střediska na Filozofické a Pedagogické fakultě a jejich fond byl umístěn do Ústřední knihovny UP. Uvnitř Knihovny Univerzity Palackého došlo k velkým přesunům pracovníků, zároveň knihovna získala vlastní vedení a ředitelkou se stala RNDr. Danuše Lošťáková. Ve stejném roce byl implementován automatizovaný knihovní systém TINLIB a v listopadu zahájena elektronická výpůjčka knih. V roce 1999 byla dokončena rekonstrukce bývalé tereziánské zbrojnice a v říjnu téhož roku došlo k slavnostnímu otevření Informačního centra Univerzity Palackého.\n\nInformační středisko Lékařské fakulty se v roce 1998 osamostatnilo a stalo se součástí Informačního centra Lékařské fakulty. Knihovna matematických oborů v Olomouci-Hejčíně byla zprovozněna na počátku roku 1998 jako součást Informačního střediska Přírodovědecké fakulty. Informační středisko Přírodovědecké fakulty se v roce 1999 přestěhovalo do nových prostor na třídu Svobody 26.\n\nInformační středisko Právnické fakulty bylo po rozsáhlé rekonstrukci znovuotevřeno v roce 1999 na třídě 17. listopadu 6.\nV rámci nově přijaté Státní informační politiky ve vzdělávání byl od roku 2000 kladen velký důraz na využívání elektronických informačních zdrojů a Knihovna Univerzity Palackého získala řadu významných databází.\n\nEvropské dokumentační středisko se v roce 2001 stalo součástí Informačního střediska Právnické fakulty. K dalšímu rozšíření Knihovny Univerzity Palackého došlo v roce 2002, kdy se jeho součástí stalo Britské centrum (založené v roce 1991). Sídlilo na ulici Křížkovského 14. Informační středisko Fakulty tělesné kultury se ve stejném roce přestěhovalo do nové dostavby na budově děkanátu Fakulty tělesné kultury na třídě Míru 115.\n\nKnihovna Univerzity Palackého byla podle nového Knihovního zákona v roce 2002 zaregistrována na Ministerstvu kultury České republiky jako specializovaná knihovna. Stala se rovněž součástí Asociace knihoven vysokých škol.\n\nV letech 2004 a 2005 obdržela Knihovna Univerzity Palackého knihy z pozůstalosti Pavla Tigrida.\n\nBývalé Informační centrum Lékařské fakulty se v roce 2006 stalo opět součástí Knihovny Univerzity Palackého pod názvem Informační středisko Lékařské fakulty. Téhož roku vznikla v areálu Biocentra PřF UP v Holici Knihovna biologických oborů a to spojením knihoven katedry botaniky a katedry biochemie. Následně byla tato pobočka v roce 2008 přestěhována do nových prostor v rámci areálu na ulici Šlechtitelů 27.\n\nK významným změnám došlo v roce 2007. Zaniklo Informační centrum UP a Knihovna Univerzity Palackého se osamostatnila. Zároveň se změnily názvy informačních středisek fakult na oborové knihovny a došlo k přestěhování Oborové knihovny Cyrilometodějské fakulty na Univerzitní 22.\n\nZávěr desetiletí se nesl ve znamení elektronických služeb. Nejprve byl v roce 2008 zakoupen a implementován nový knihovnický systém (ARL od firmy Cosmotron). Ve stejném roce došlo v Ústřední knihovně Univerzity Palackého k zavedení bezdrátového internetového připojení.\n\nOborová knihovna Přírodovědecké fakulty byla v roce 2009 přestěhována do novostavby na třídě 17. listopadu 12. Ve stejném roce byla Knihovna Univerzity Palackého rozšířena o Oborovou knihovnu Fakulty zdravotnických věd.\n\nPo roce 2010 začala Knihovna Univerzity Palackého komunikovat se svými čtenáři také v prostředí sociálních sítí. Nejprve se v roce 2010 připojila k síti Facebook, následně v roce 2016 k síti Instagram.\n\nBritské centrum se v roce 2011 přestěhovalo do nových prostor na Křížkovského 8. Ke stěhování došlo kromě toho u Oborové knihovny Lékařské fakulty, která se v roce 2013 přesunula na nové Teoretické ústavy na ulici Hněvotínská 3.\n\nStudovna na Pedagogické fakultě byla během rekonstrukce v roce 2012 zrušena. Fond byl následně přemístěn do Ústřední knihovny Univerzity Palackého.\n\nRoku 2013 došlo v Ústřední knihovně Univerzity Palackého k slavnostnímu otevření noční studovny.\n\nV roce 2014 se ředitelkou Knihovny Univerzity Palackého stala Mgr. Helena Sedláčková. Ve stejném roce začala Knihovna Univerzity Palackého poskytovat výpůjční služby rovněž absolventům Univerzity Palackého v rámci programu Absolvent. Roku 2014 došlo také k implementaci open source systému VuFind, který umožnil budování souborného katalogu Knihovny Univerzity Palackého, Rakouské knihovny a Vlastivědného muzea. Posléze se k tomuto systému připojila Arcibiskupská knihovna Olomouc.\n\nNa začátku roku 2015 se přesunula Oborová knihovna Fakulty zdravotnických věd do dostavby Teoretických ústavů, konkrétně do časopisecké studovny Oborové knihovny Lékařské fakulty. Téhož roku Knihovna Univerzity Palackého začala zajišťovat provoz Richterovy knihovny.\n\nÚstředí Knihovny Univerzity Palackého zastřešuje její odborné činnosti těmito odděleními:\n\nPobočky Knihovny Univerzity Palackého jsou následující:\n\n\nV letech 2001, 2003, 2005, 2007 a 2009 uspořádala Knihovna Univerzity Palackého konferenci Knihovna a architektura.\n\nPo roce 2000 se Knihovna Univerzity Palackého zapojila do několika významných projektů, které umožnily přístup do řady elektronických informačních zdrojů.\n\nV letech 2004–2008 to byl program Ministerstva školství, mládeže a tělovýchovy „Informační infrastruktura výzkumu“. V roce 2009 byl vyhlášen program MŠMT „Informační zdroje pro výzkum“ (INFOZ) na léta 2009–2011 a Knihovna Univerzity Palackého se stala centrálním pracovištěm pro koordinaci přístupu k celostátním projektům na elektronické informační zdroje.\n\nV letech 2012–2014 se Knihovna Univerzity Palackého zapojila do projektů POMEZÍ, Inteftek a došlo také k vybudování portálu EIZ. V roce 2013 se Knihovna Univerzity Palackého stala řešitelským pracovištěm projektu Operačního programu Výzkum a vývoj pro inovace „NATURA: vědecké informační zdroje přírodních věd“.\n\nV průběhu roku 2015 byly řešeny projekty z programu MŠMT \"Informace - základ výzkumu\" (program LR), jehož cílem je podporovat vývoj, experimentální vývoj a inovace v letech 2013–2017. Knihovna Univerzity Palackého se zapojila také do projektu Chinet a v roce 2016 do Programu na podporu terciárního vzdělávání na vysokých školách v Olomouckém kraji.\n\nPro své uživatele Knihovna Univerzity Palackého organizuje řadu kulturních akcí: výstavy (mimo jiné Jindřich Štreit), večerní čtení, noci v knihovně, večery deskových her, besedy a přednášky významných osobností (mimo jiné Martin Hilský, Pavel Čech, Michal Sýkora). Od roku 2008 se Knihovna Univerzity Palackého pravidelně účastní Dnů evropského dědictví a od roku 2015 Olomoucké muzejní noci.\n\n\n\n"}
{"id": "1251266", "url": "https://cs.wikipedia.org/wiki?curid=1251266", "title": "František Halás (1943)", "text": "František Halás (1943)\n\nFrantišek Halás (* 26. listopadu 1943) je bývalý slovenský fotbalový útočník. Žije v Nitře.\n\nV československé lize hrál za AC Nitra. Nastoupil ve 14 ligových utkáních a dal 2 ligové góly.\n\n"}
{"id": "1251268", "url": "https://cs.wikipedia.org/wiki?curid=1251268", "title": "Nidda", "text": "Nidda\n\nNidda je řeka ve spolkové zemi Hesensko v Německu. Pramení v pohoří Vogelsberg a proudí jihovýchodním směrem do asi 90 km vzdáleného Frankfurtu nad Mohanem, poblíž nějž se vlévá do Mohanu. Zde má průměrný průtok ca. 13 m³/s.\n\nJméno \"Nidda\" patří k nejstarším názvům toků v Evropě. Založení římského města Nida na řece v 1. stol. dokazuje, že Římané již museli tento název znát. Nejstarší středověkou zmínku o Niddě lze nalézt v Loršském kodexu z roku 782. Podobná jména vodních toků jako je Nida, jsou roztroušena po celé Evropě, např. v Polsku, Pobaltí, Skandinávii, na Britských ostrovech a západní Evropě a proto lingvisté předpokládají, že pochází ještě z původního praindoevropského jazyka.\n\nNidda pramení v močálu, severně od vrcholu Taufsteins a jihovýchodně od vrcholu Sieben Ahorn v nadmořské výšce 720 m. Prameniště se nachází v blízkosti turistického parkoviště na silnici L3291.\n\nMísto zdroje, které je dnes označováno jako pramen Niddy, bylo původně skutečně pramenem v pravém slova smyslu. V současnosti tento bod onzačuje spíše místo na ještě malém potoce, kde je však již stálý průtok.\n\nNa horním toku řeka obtéká zalesněné vrcholky hor a údolí s loukami, poli a pastvniami. V její blízkosti jsou přírodní rezervace (především mokřady a nížiny). Za městem Schotten přitéká Nidda do \"Niddastaussee\" s přehradou spravovanou Vodní organizací NIDDA. Před dosažením města Nida má řeka poměrně silný proud. Ten se pozoruhodně snižuje těsně před městem. V oblasti Wetterau protéká obcemi Ranstadt, Florstadt a Niddatal, kde je rozšířena množstvím přítoků. Následují města Karbeln a Bad Vilbel, kde se tok rozšiřuje už jen málo. Jižně od Bad Vilbelu se do Niddy vlévá další přítok – Erlenbach.\n\nFrankfurtské zástavby Nidda dosahuje ve čtvrti Harheim. Po 18,6 km proudění městem se ve Wörthspitze vlévá do Mohanu. Celková délka toku je 89,7 km.\n"}
{"id": "1251273", "url": "https://cs.wikipedia.org/wiki?curid=1251273", "title": "Lehmanovy zákony", "text": "Lehmanovy zákony\n\nLehmanovy zákony jsou v softwarovém inženýrství teze formulované Mannym Lehmanem a László Béládym, které popisují vztah mezi silami podporujícími vývoj softwarového produktu a silami zpomalujícími tento vývoj.\n\n"}
{"id": "1251278", "url": "https://cs.wikipedia.org/wiki?curid=1251278", "title": "Jackie (film)", "text": "Jackie (film)\n\nJackie je životopisný dramatický film z roku 2016. Režie se ujal Pablo Larraín a scénáře Noah Oppenheim. Snímek sleduje život Jacqueline Kennedyové po atentátu na jejího manžela J.F. Kennedyho v roce 1963. Ve filmu hrají Natalie Portmanová, Peter Sarsgaard, Greta Gerwig, Billy Crudup a John Hurt.\n\nFilm měl premiéru na Benátském filmovém festivalu 7. září 2016 a do kin byl oficiálně uveden 2. prosince 2016. Do českých kin se snímek dostal 16. února 2017.\n\n2. prosince 2016 se film promítal pouze v pěti promítacích sálech ve Spojených státech. Za první promítací víkend vydělal 275 tisíc dolarů a stal se tak dvacátým nejnavštěvovanějším filmem.\n\nFilm získal pozitivní recnze od kritiků. Na recenzní stránce Rotten Tomatoes získal z 262 započtených recenzí 91 procent s průměrným ratingem 7,7 bodů z deseti. Na serveru Metacritic snímek získal z 48 recenzí 81 bodů ze sta. Na Česko-Slovenské filmové databázi snímek získal 79%.\n"}
{"id": "1251280", "url": "https://cs.wikipedia.org/wiki?curid=1251280", "title": "Skrytá čísla", "text": "Skrytá čísla\n\nSkrytá čísla (v anglickém originále Hidden Figures) je americké filmové drama z roku 2016. Režie snímku se ujal Theodore Melfi. Ve snímku hrají hlavní role Taraji P. Henson, Octavia Spencerová, Janelle Monáe, Kevin Costner, Kirsten Dunstová, Jim Parsons, Glen Powell a Mahershala Ali.\n\nFilm byl do kin oficiálně uveden 25. prosince 2016. V České republice bude mít premiéru 26. března 2017. Film byl uveden v žebříčku nejlepších deseti filmů roku 2016 organizací National Board of Review a získal několik nominací, včetně tří na Oscara za nejlepší film, nejlepší adaptovaný scénář a nejlepší herečka ve vedlejší roli pro Octavii Spencerovou a dvou na Zlaté glóbusy v kategoriích nejlepší herečka ve vedlejší roli (Spencerová) a nejlepší hudbu.\n\n9. července 2015 bylo oznámeno, že producentka Donna Gigliotti získala práva na knihu Margot Lee Shetterly \"Hidden Figures\" o skupině afro-amerických matematiček, které pomáhají NASA se závodem mezi Spojenými státy a Ruskem, kdo dřív vyšle člověka do vesmíru. Fox 2000 Pictures získala filmová práva a Theodore Melfi se stal režisérem. Při obsazování se mluvilo o herečkách jako Oprah Winfreyová, Viola Davis, Octavia Spencerová a Taraji P. Henson, V únoru 2016 Fox podepsal smlouvu na roli matematičky Katherine Goble Johnson s Taraji P. Henson. 17. února byla do role Dorothy Vaughan vybraná Octavia Spencerová a zpěvačka Janelle Monáe podepsala smlouvu na roli matematičky Mary Jackson. Později v únoru byla oznámeno připojení Kirsten Dunstové, Glena Powella a Mahershalu Aliho. Natáčení snímku začalo v březnu 2016. 1. dubna byla do role inženýra Paula Stafforda obsazen Jim Parsons. V dubnu 2016 se k filmu připojil Pharrell Williams jako producent.\nPremiéra filmu proběhla 10. prosince 2016 v School of Visual Arts v USA. Film se limitovaně promítal od 25. prosince 2016, do více kin byl propuštěn 6. ledna 2017. V České republice bude mít premiéru 26. března 2017.\n\nBěhem limitovaného promítání byl snímek promítán ve 25 kinech, k 5. lednu 2017 vydělal 3 miliony dolarů. V Severní Americe došlo k rozšíření do více kin, společně s filmem \"\" a s rozšířením filmů \"Lion\" a \"\". Za čtvrteční premiérový večer snímek vydělal 1,2 milionů dolarů, za první den 7,6 milionů dolarů. Za první víkend docílil druhé nejvyšší návštěvnosti, kdy vydělal 21,8 milionů dolarů. Na první místě se umístil film \"\" (22 milionů dolar). Za druhý víkend snímek získal 20,5 milionů dolarů a stal se nejnavštěvovanějším filmem týdne.\n\nFilm získal pozitivní recenze od kritiků. Na recenzní stránce Rotten Tomatoes získal ze 158 započtených recenzí 92 procent s průměrným ratingem 7,6 bodů z deseti. Na serveru Metacritic snímek získal z 43 recenzí 74 bodů ze sta. Na Česko-Slovenské filmové databázi snímek získal 80%.\n"}
{"id": "1251282", "url": "https://cs.wikipedia.org/wiki?curid=1251282", "title": "Porsche Česká republika", "text": "Porsche Česká republika\n\nPorsche Česká republika s.r.o. (dříve Import VOLKSWAGEN Group s.r.o.) se sídlem v Praze je největším importérem osobních a užitkových vozidel do České republiky. Na českém trhu zastupuje největšího evropského výrobce automobilů Volkswagen Group a jeho značky Volkswagen osobní vozy, Audi, SEAT a Volkswagen Užitkové vozy s mimořádně širokou modelovou paletou. Součástí portfolia je rovněž značka Das WeltAuto, která zastřešuje program prodeje kvalitních a prověřených ojetých vozů. Společnost je součástí Porsche Holding Salzburg, nejúspěšnější a největší evropské obchodní skupiny v oblasti automobilů. Porsche Česká republika je po Rakousku druhou největší firmou v rámci skupiny Porsche Holding Salzburg.\n\nProdejní síť importérské skupiny Porsche Česká republika zahrnuje 44 autorizovaných prodejců značky Volkswagen osobní vozy, 47 prodejců značky Volkswagen Užitkové vozy, 19 prodejců značky Audi, 18 prodejců značky SEAT a 50 prodejců zařazených do programu Das WeltAuto. Součástí servisní sítě společnosti Porsche Česká republika je 83 smluvních servisů značky Volkswagen osobní vozy, 83 servisů značky Volkswagen Užitkové vozy, 35 servisů značky SEAT a 33 servisů značky Audi (stav k 15.12. 2016).\n\nDovozce vozidel koncernu Volkswagen do České republiky zahájil činnosti 18. října 1991, nedlouho poté, co Volkswagen AG vstoupil 16. dubna 1991 do automobilové a.s. Škoda. Do konce roku uzavřel první 3 dealerské smlouvy a prodal 162 vozů. Úplně prvním zákazníkem se stal dr. Karel Sláma, který si zakoupil Volkswagen Transporter. Tehdejší společnost Importér Volkswagen/Audi byla ještě součástí mladoboleslavské Škody; o rok později do svého portfolia zařadila také značku SEAT.\n\nSpolečnost se na trhu rychle etablovala a již v roce 1993 se stala jedničkou mezi importéry automobilů do České republiky. Prodej strmě rostl. Hranice 10 000 prodaných vozů byla pokořena v roce 1993 a o tři roky později se slavilo dosažení milníku 50 000 vozů.\n\nDůležitým krokem bylo vyčlenění ze struktury Škody Auto v roce 1998, kdy byla založena společnost Import VOLKSWAGEN Group s.r.o. (IVG), organizačně rozdělená na 4 divize: Volkswagen osobní vozy, Audi, SEAT a Volkswagen Užitkové vozy. V roce 2001 byl navíc spuštěn program prodeje ojetých vozů auto-plus (v současnosti Das WeltAuto).\n\nV novém tisíciletí se prodejní výsledky vyvíjely s ještě větší dynamikou. V roce 2003 byla překročena hranice 150 000 prodaných vozů, v roce 2006 padla meta 200 000 vozů. Po čtyřech letech k nim přibylo dalších 100 000 vozů a v roce 2014 se kumulovaný prodej vyšplhal na 400 000 vozů – to již pod taktovkou společnosti Porsche Holding Salzburg, protože společnost IVG byla začátkem roku 2012 začleněna v rámci koncernu Volkswagen do struktury Porsche Holding Salzburg. Na podzim 2016 oslavil český importér automobilů Volkswagen, Audi, SEAT a Volkswagen Užitkové vozy 25. výročí svého působení na českém trhu a 11. října 2016 předal zákazníkovi již 500 000. vůz.\n\n\nCelkem bylo v České republice v roce 2015 dodáno zákazníkům 47 443 vozů Volkswagen, Audi, SEAT a Volkswagen Užitkové vozy (meziroční nárůst +35 %). Výnosy dosáhly 25,4 miliardy Kč (+45,5 %), z toho tržby z originálních dílů a příslušenství 1,6 miliardy Kč (12,3 %).\n\nRekordní výsledky zaznamenal v roce 2015 také mateřský koncern Porsche Holding Salzburg (PHS). Konsolidovaný obrat vzrostl meziročně o 10,2 % na 18,8 miliardy euro. Prodej nových a ojetých vozů se zvýšil o 6,9 % na 927 393 vozidel, z toho nových vozů bylo 670 602 (+7,6 %).\n\nPevnou součástí firemní kultury společnosti Porsche Česká republika je společenská odpovědnost. Největší dovozce automobilů do ČR dlouhodobě a systematicky podporuje projekty přispívající nejen ke zlepšování životního prostředí, ale i ke zkvalitňování života obyvatel a realizaci udržitelného rozvoje.\n\nPříkladem je podpora Nadačního fondu Emil, Klokánku Hostivice, partnerství s Nadačním fondem Petra Koukala, včetně podpory projektu „STK PRO CHLAPY“, nebo dlouhodobá spolupráce s Dětským domovem „Země dětí“ a Školní jídelnou v České Kamenici v Ústeckém kraji a různé formy podpory dalších dětských domovů.\n\nDo výčtu veřejně prospěšných organizací, jimž se dostalo podpory ze strany společnosti Porsche Česká republika, resp. jejího předchůdce IVG, patří také sdružení Linka bezpečí, sdružení Pomocné tlapky a Nadace rozvoje občanské společnosti (NROS). V roce 2016 byla společnost Porsche Česká republika hlavním partnerem Světových her handicapované mládeže v Praze, významné mezinárodní sportovní akce, jíž se zúčastnilo 700 sportovců z 25 zemí.\n\nČeský importér značek Volkswagen, Audi, SEAT a Volkswagen Užitkové vozy tradičně podporuje také významné společenské, politické, kulturní a sportovní akce i úspěšné osobnosti. V letech 1994 a 1995 se s podporou značky Volkswagen uskutečnily koncerty slavných kapel Pink Floyd a Rolling Stones na pražském Strahově. V roce 2000 byly Audi a Volkswagen oficiálními vozy Výročních zasedání MMF a Skupiny Světové banky v Praze, o dva roky později zajišťovaly mobilitu v rámci pražského summitu NATO a v roce 2009 jezdily pro české předsednictví EU. Od roku 2006 byla značka Audi partnerem Karlovarského filmového festivalu.\n\nKoncernové značky, zastupované na českém trhu společností Porsche Česká republika, dlouhodobě podporují významné sportovní akce i úspěšné české sportovce. Audi spolupracuje od roku 2002 se Špindlerovým Mlýnem, českým „Home of quattro“. S logem čtyř kruhů se pravidelně setkávají rovněž diváci na Pražských primátorkách. Audi je kromě toho také partnerem Svazu lyžařů České republiky a nejlepší české lyžaře sdružuje do tzv. Audi Ski Teamu. Volkswagen je spjatý především s vytrvalostními běhy – již od roku 2003 je titulárním partnerem květnového Volkswagen Maratonu Praha – a českým florbalem. SEAT dlouhodobě podporuje zejména českou atletiku – v roce 2012 získaly olympijské zlato tváře značky SEAT, biker Jaroslav Kulhavý a oštěpařka Barbora Špotáková. S podporou značky SEAT se připravuje rovněž úspěšný český běžec Pavel Maslák.\n\n"}
{"id": "1251287", "url": "https://cs.wikipedia.org/wiki?curid=1251287", "title": "Peter Sopko", "text": "Peter Sopko\n\nPeter Sopko (* 12. listopadu 1951) je bývalý slovenský fotbalový útočník.\n\nV československé lize hrál za Tatran Prešov. Nastoupil ve 2 ligových utkáních. Gól v lize nedal.\n\n"}
{"id": "1251289", "url": "https://cs.wikipedia.org/wiki?curid=1251289", "title": "73. ročník udílení Zlatých glóbů", "text": "73. ročník udílení Zlatých glóbů\n\n73. ročník udílení Zlatých glóbů se konal 10. ledna 2016 v hotelu Beverly Hilton v Beverly Hills, Los Angeles. Gala večer moderoval Ricky Gervais. Hollywoodská asociace zahraničních novinářů vyhlásila nominace 10. prosince 2015. Cenu Cecila B. DeMilla za celoživotní přínos filmovému průmyslu získal Denzel Washington.\n\n"}
{"id": "1251291", "url": "https://cs.wikipedia.org/wiki?curid=1251291", "title": "Juraj Husár", "text": "Juraj Husár\n\nJuraj Husár (* 8. února 1942) je bývalý slovenský fotbalista, obránce.\n\nV československé lize hrál za Tatran Prešov. Nastoupil v 58 ligových utkáních a dal 1 ligový gól. Za druholigový Prešov odehrál obě utkání proti Bayernu Mnichov v Poháru vítězů pohárů v sezoně 1966/67.\n\n\n"}
{"id": "1251292", "url": "https://cs.wikipedia.org/wiki?curid=1251292", "title": "Christian Mayer", "text": "Christian Mayer\n\nChristian Mayer (20. srpna 1719, Modřice – 16. dubna 1783, Mannheim) byl česko-německý jezuita, fyzik, astronom, geodet, kartograf a meteorolog. Proslul především objevy a studiem dvojhvězd.\nNarodil se v Modřicích, nedaleko Brna. Vystudoval teologii v Mohuči a poté, roku 1745, vstoupil do Tovaryšstva Ježíšova v Mannheimu. Zde dostal učitelské školení a začal učit matematiku a klasické jazyky v Aschaffenburgu. V roce 1751 byl jmenován profesorem filozofie na univerzitě v Heidelbergu, v roce 1752 se stal tamtéž profesorem experimentální fyziky.\n\nPři pobytu v Paříži, kde studoval hydrologii, se od zdejších astronomů, jimiž byli Nicolas Louis de Lacaille, Jérôme Lalande, César François Cassini de Thury či Pierre Bouguer, naučil využívat nové astronomické a geodetické přístroje. Po návratu do Německa si v palácové zahradě ve Schwetzingenu zřídil první observatoř a pozoroval poté návrat komety (1759), tranzit Venuše (1761) i částečná zatmění v letech 1765 a 1778. Roku 1769 pozoroval další přechod Venuše přes Slunce v Petrohradu, spolu s Andersem Johanem Lexellem. Se svým kolegou Johannem Metzgerem objevili přes sto dvojhvězd. Mayer jako první vyslovil myšlenku, že se dvojhvězdy točí kolem společného těžiště. \n\nRoku 1763 byl jmenován dvorním astronomem. V roce 1768 byl zvolen členem Německé akademie věd - Leopoldina. V roce 1771 byl pověřen řízením výstavby Mannheimské hvězdárny, posléze se stal jejím prvním ředitelem. Roku 1773 se stal členem britské Královské akademie věd (\"Royal Society\").\n\n"}
{"id": "1251294", "url": "https://cs.wikipedia.org/wiki?curid=1251294", "title": "Milan Pasierb", "text": "Milan Pasierb\n\nMilan Pasierb (* 5. ledna 1950) je bývalý slovenský fotbalový útočník.\n\nV československé lize hrál za Tatran Prešov. Nastoupil ve 46 ligových utkáních a dal 8 ligových gólů.\n\n\n"}
{"id": "1251303", "url": "https://cs.wikipedia.org/wiki?curid=1251303", "title": "74. ročník udílení Zlatých glóbů", "text": "74. ročník udílení Zlatých glóbů\n\n74. ročník udílení Zlatých glóbů se konal 8. ledna 2017 v hotelu Beverly Hilton v Beverly Hills, Los Angeles. Gala večer moderoval Jimmy Fallon. Hollywoodská asociace zahraničních novinářů vyhlásila nominace 12. prosince 2016. Cenu Cecila B. DeMilla za celoživotní přínos filmovému průmyslu získala Meryl Streepová.\n\nVítězové jsou vyznačeni tučně a uvedeni první v pořadí.\n\n"}
{"id": "1251305", "url": "https://cs.wikipedia.org/wiki?curid=1251305", "title": "Jindřich III. starší ze Švamberka", "text": "Jindřich III. starší ze Švamberka\n\nJindřich III. starší ze Švamberka též Jindřich starší ze Švamberka na Zvíkově (25. října 1507 – 18. ledna 1574) byl český šlechtic, syn Kryštofa ze Švamberka a jeho manželky Mandalény (též Magdaleny) ze Šelmberka. Proslul především rekonstrukcí a rozšiřování hradu Zvíkova a dalšími stavebními činnostmi.\n\nJindřich se narodil 25. října 1507 do rodiny Kryštofa ze Švamberka a Mandalény ze Šelmberka. Tento pár již měl krom Jindřicha i dceru Johanku, nicméně ta zemřela ve věku jednoho roku. Sňatek Kryštofa a Mandalény byl netypický nejen tím, že byl uzavřen v době, kdy bylo nevěstě pouhých čtrnáct let, ale Mandaléna byla navíc protestantka a její ženich Kryštof horlivý katolík, dokonce nechal v roce 1508 upálit šest členů Jednoty bratrské, a manželství tedy pravděpodobně nebylo příliš šťastné. Mandaléna byla chatrného zdraví a když Zvíkov napadla morová epidemie, musela přesídlit na hrad Krasíkov. Na Krasíkově ale onemocněla a 9. dubna 1508, když byly Jindřichovi tři roky, zemřela. Někteří historici, například Jiří Jánský, ale uvažují i o tom, že se jednalo o vraždu zinscenovanou manželem Kryštofem kvůli náboženské orientaci Mandalény. Tři roky po smrti první manželky se Kryštof znovu oženil, tentokrát s Anežkou Bezdružickou z Kolovrat, která se tím pádem stala Jindřichovou macechou.\n\nJindřich dostal jméno po vychovateli a poručíkovi svého otce Jindřichovi ze Švamberka. Mladý Švamberk byl vychováván za hradě Zvíkově se svými nevlastními bratry: Janem († 1559), Bohuslavem († 1552), Ratmírem († 1546), Václavem († 1562) a Zdeňkem († 1553). Krom toho mu dělal společnost jeho fraucimor. Není známo, jakou měšťanskou školu navštěvoval, nejbližší Písek byl vzdálen několik hodin, je tedy pravděpodobné, že byla na Zvíkově zřízena zámecká škola. Jako jednadvacetiletý byl poslán do Mnichova ke dvoru bavorského kurfiřta Viléma IV.\n\nJindřichův první sňatek plánoval jeho otec Kryštof. Pro budoucího dědice švamberských držav vybral dceru Jana IV. z Pernštejna Kateřinu († 1552). Roku 1530 byl Jindřich představen na pernštejnském dvoře, kde se poprvé setkal s budoucí manželkou. Právě Pernštejnové byli jedním ze spřátelených rodů Švamberků. Krom nich si Švamberkové vybírali nevěsty z rodu Lobkoviců, Šternberků, Rožmberků a Kolovratů. Svatba se odehrála 2. února 1533, kdy bylo nevěstě patnáct let. Ačkoliv se jednalo o čistě politický sňatek, mezi oběma manželi panoval harmonický vztah. Z tohoto manželství nevzešli žádní potomci, z dopisu adresovaném Oldřichu Lehnarovi z Kouby, lze ale vydedukovat, že Jindřich a Kateřina měli syna Václava. Ten ale pravděpodobně zemřel ještě jako dítě.\n\nJindřichův otec Kryštof zemřel 6. ledna 1534 na hradě Krasíkově. Dělení majetku po Kryštofovi se konalo 23. července 1540 a Jindřich po svém otci nakonec získal hrad Zvíkov a kestřanské panství. Nevlastní bratři též po otci získali majetek: Jan získal milevský klášter, Bohuslav orlické panství, Ratmír hrad Krasíkov a Václav se Zdeňkem společně vládli na Bechyni. Právě tam od roku 1542 do roku 1544 Jindřich sídlil. Toto rozdělení dlouho netrvalo a bratři se rozhodli sami se rozdělit podle vlastního mínění, takže Jindřich, na radu tchána Jana, přenechal Zvíkov Ratmírovi a ponechal si Krasíkov. Ratmír ale roku 1546 zemřel a Zvíkov opět připadl Jindřichovi. V těchto letech se Jindřich také stal hlavou rodu Švamberků. Nakonec po smrti bratrů zdědil i Bechyni a koupil Orlík.\n\nJindřich III. byl sice již od mládí otcem veden jako politik, i přesto se ale stranil společenského života a raději pobýval na venkově. Od roku 1535 pravidelně zasedal v zemském sněmu. Roku 1540 byl společně s Janem Leskovcem z Leskovce jmenován hejtmanem bechyňského kraje. O čtyři roky později se stal dvorským sudím, po šesti letech ale abdikoval. Co ho k tomu vedlo není známo, ale mohl to být jak zhoršující se zdravotní stav, tak finanční potíže. Jan Býřický z Býřic dokonce vydal na Jindřicha zatykač za nesplacení dluhů salcburskému arcibiskupovi Arnoštovi.\n\n15. října 1552 zemřela Jindřichova manželka Kateřina. Jindřich si začal znovu hledat nevěstu, kterou se stala Eliška z Rožmberka, sestra Petra Voka. Svatba proběhla v Českém Krumlově ve dnech 4. až 7. února 1554. I toto manželství bylo sice politické, ale šťastné. Taktéž bylo bezdětné.\n\nRoku 1562 se účastnil i říšského sněmu ve Frankfurtu, dokládají to například dopisy Václavovi ze Švamberka. Ferdinand I. neměl sice s pány ze Švamberka spory, ale odebral jim podíl z mincovny v Jáchymově, kvůli čemuž Švamberkové přišli o velký finanční obnos.\n\nJindřich III. zemřel v lednu roku 1574. Jeho tělo bylo vystaveno ve zvíkovské hradní kapli a 1. února 1574 bylo převezeno do Bechyně a pochováno. Své manželce odkázal tvrz v Kestřanech, Sudoměř, Dobev a Heřmaň, nicméně ona až do své smrti pobývala na Zvíkově.\n\nKdyž Jindřich přesídlil z Bechyně zpět na Zvíkov, rozjel na hradě rozsáhlé úpravy v renesančním duchu. První úpravy začaly ve 40. letech 16. století a postupně byl gotický hrad přeměňován na pohodlné sídlo. Hlavním tvůrcem návrhů na rekonstrukci byl Antonín Hans Vlach z Milevska (v literatuře též uváděn jako \"Honza Vlach\" nebo \"Hons Vlach\"). Sám Vlach vedl například i rekonstrukci pivovaru v Hluboké nebo zámku v Jindřichově Hradci. Jindřich III. také nechal rekonstruovat tvrz Kestřany a v polovině 16. století renovoval hrad Vimperk, opět v renesančním duchu. Roku 1550 také nechal vystavět nový zámecký pivovar na Zvíkově. V roce 1569 udělil privilegií Miroticím (především pak varné právo a právo svobodného kšeftování) a stanovil povinnosti vůči zvíkovské svrchovanosti: \"„17-19 kop úroku svatojiřského, svatohavelského a berně vánoční, 142 slepic, 180 dnů roboty ženné a odvádění povarného.“\" Významným finančním zdrojem pro Jindřicha byly především rybníky. Při prodeji zvíkovského panství byly dokonce rybníky odhadnuty na vyšší cenu, než samotný zámek. Mezi lety 1539 až 1573 dostal Zvíkov novou střechu a sgrafitovou omítku. Nové fresky přibyly též, na jedné z nich je dokonce vyobrazena smrt Jáchyma z Hradce, pod kterým se roku 1565 prolomil most přes Dunaj a on i s většinou doprovodu utonul. Roku 1567 pak nechal zbudovat novou bránu, zvanou \"Píseckou\".\n\nJindřich byl velký milovník honu a investoval nemalé finanční částky do jeho chrtí smečky a chovu koní. Krom Zvíkova si ale vydržoval i palác v Praze, kde musel jako dvorský sudí často pobývat. Když se ale jeho dluhy začaly kupit, bylo mu jako řešení nabídnuto právě prodej paláce v Praze. Skutečně tak udělal a nové peníze upotřebil nejen na splacení dluhů, ale i na rekonstrukci dvora v Cerhonicích, kde nechal vystavět nový pivovar, chlév a samotnou budova restauroval.\n"}
{"id": "1251306", "url": "https://cs.wikipedia.org/wiki?curid=1251306", "title": "Leopold Anger st.", "text": "Leopold Anger st.\n\nLeopold Anger (7. května 1837 Lipany – 29. září 1915 Hořensko) byl český lesník, autor arboreta Bukovina, které založil v roce 1860.\n\nNarodil se v Lipanech. Po studiu reálky navštěvoval ve školním roce 1855/1856 přednášky lesníka Christopha Liebicha (1783–1874) na pražské polytechnice. Následně působil jako lesník na velkostatcích Zbraslav a Sychrov. Od roku 1858 pak na velkostatku Hrubá Skála. Zprvu jako lesnický adjunkt. Od roku 1868 jako nadlesní. Dále pak přes pozici přednosty lesní správy, lesmistra (1895) dosáhl pozici ředitele panství.\n\nV roce 1860, spolu s majitelem hruboskalského panství Janem Bedřichem Lexou z Aehrenthalu (1817–1898), založil arboretum Bukovina. Je uváděn i jako autor \"\"Krasolesa\"\" u zámku Hrubá Skála a dvou parků s exotickými stromy v Doksanech. Zemřel v Hořensku v roce 1915.\n"}
{"id": "1251307", "url": "https://cs.wikipedia.org/wiki?curid=1251307", "title": "Kurt Oberdorffer", "text": "Kurt Oberdorffer\n\nKurt Oberdorffer (28. dubna 1900 Šluknov – 10. listopadu 1980 Traunreut, Bavorsko) byl sudetoněmecký historik a archivář.\n\nKurt Oberdorffer se narodil 28. dubna 1900 ve Šluknově, odkud se s rodiči v roce 1908 přestěhoval do Prahy. V roce 1918 ukončil státní reálné gymnázium ve Štěpánské ulici maturitou a nastoupil jako posluchač na filozofickou fakultu německé univerzity, kde studoval dějiny a pomocné vědy historické. Od roku 1921 pokračoval ve studiu na Vídeňské univerzitě a souběžně začal studovat na Ústavu pro rakouský dějezpyt, který dokončil v roce 1924. V tomto roce se stal městským archivářem v Mostě a správcem tamního muzea. V této funkci působil až do roku 1938.\n\nV meziválečném období byl Oberdorffer od roku 1933 aktivní v Sudetoněmecké straně a známý jako sudetoněmecký historik. Za Henleinovu stranu udržoval kontakty s vedoucími Volkstumswissenschaftern v Německé říši. Byl rovněž napojen na Sicherheitsdienst před připojením pohraničí k Německé říši. \n\nBěhem druhé světové války byl vůdčí silou ve vedení Sudetoněmeckého ústavu pro výzkum domoviny v Liberci. S Rudolfem Schreiberem vedl Kurt Oberdorffer \"Zeitschrift für Sudetendeutsche Geschichte\". V roce 1939 začala jeho kariéra v SS jako SS-Sturmbannführer v Liberci. Ve stejném roce vstoupil do NSDAP. Od roku 1940 do konce války vedl oddělení pro kulturu a vědu Říšské župy sudetské. Od roku 1942 byl činný v hlavním školicím úřadě SS v Berlíně a roku 1943 se stal zástupcem říšského komisaře.\n\nPo válce patřil Oberdorffer od roku 1950 k Herderovu Institutu v Marburgu. V letech 1953–1963 působil jako ředitel muzea a městského archivu v Ludwigshafenu. Kurt Oberdorffer, Bruno Schier, Eugen Lemberg, Hermann Aubin, Josef Hanika a Wilhelm Weizsäcker společně založili v Marburgu v roce 1950 Wissenschaftsnetzwerk nationalsozialistischer Ostforscher. Kurt Oberdorffer se koncem 50. let rovněž spolupodílel na založení spolku Collegium Carolinum a stal se jeho předsedou.\n\nOberdorffer byl v letech 1955–1968 i přes svou nacistickou minulost předsedou Historické komise Sudetských zemí.\n\n"}
{"id": "1251311", "url": "https://cs.wikipedia.org/wiki?curid=1251311", "title": "Labèque", "text": "Labèque\n\nPříjmení Labèque nosí více osobností:\n\n"}
{"id": "1251319", "url": "https://cs.wikipedia.org/wiki?curid=1251319", "title": "Koňákov", "text": "Koňákov\n\nKoňákov (, nářečně \"Koňokuv\") může být:\n"}
{"id": "1251322", "url": "https://cs.wikipedia.org/wiki?curid=1251322", "title": "Popisovač", "text": "Popisovač\n\nPopisovač (hovorově též fix) je druh psací potřeby, jehož špička je obvykle tvořena porézními vlákny stlačenými dohromady (vyrobenými například z plsti). Uvnitř se nachází savý materiál, který zadržuje inkoust. Aby se zabránilo jeho vysoušení, mají popisovače víčko.\n\nInkoust popisovače obsahuje rozpouštědlo, které jej udržuje v kapalné podobě. Do začátku devadesátých let se k tomuto účelu používal toluen, popřípadě xylen. Od toho se však ustoupilo, neboť tyto látky škodí zdraví.\n\nPopisovače mají různá využití. Některé bývají určeny k psaní na materiály jako sklo, plast, dřevo nebo kov. Existují také nesmazatelné (permanentní) popisovače, které bývají lihové. Dalším druhem popisovače je zvýrazňovač.\n"}
{"id": "1251324", "url": "https://cs.wikipedia.org/wiki?curid=1251324", "title": "Marny Kennedy", "text": "Marny Kennedy\n\nMarny Elizabeth Kennedy (* 21. ledna 1994 Melbourne) je australská herečka, zpěvačka a modelka. Je známá ze seriálu \"Mortfield,\" kde si zahrála \"Taylor Fry.\" Dále ztvárnila \"Ally Hensonovou\" v televizním seriálu \"Gurls World.\"\n\nV roce 2011 se objevila v krátkém filmu \"Golden Girl\", kde hrála dospívající \"Cillu\".\n\n"}
{"id": "1251325", "url": "https://cs.wikipedia.org/wiki?curid=1251325", "title": "Přebor Zlínského kraje 2010/11", "text": "Přebor Zlínského kraje 2010/11\n\nV soubojích 23. ročníku Přeboru Zlínského kraje 2010/11 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v pátek 6. srpna 2010 úvodním zápasem 1. kola a celého ročníku (FC Velké Karlovice + Karolinka – FK Dobet Ostrožská Nová Ves 4:2) a skončil v sobotu 18. června 2011 zbývajícími sedmi zápasy odloženého 18. kola.\n\n\nZdroje: \nPoznámky:\n\n"}
{"id": "1251328", "url": "https://cs.wikipedia.org/wiki?curid=1251328", "title": "Exploze ropovodu v Abule Egba", "text": "Exploze ropovodu v Abule Egba\n\nExploze ropovodu v Abule Egba je katastrofa, ke které došlo v hustě osídlené čtvrti Abule Egba v nigerijském městě Lagos dne 26. prosince 2006 a která zabila stovky lidí. Původně se odhadovalo 500 obětí katastrofy, později se ale potvrdilo, že mrtvých bylo méně. \n\nIncident nastal poté, co nadzemní potrubí přepravující ropné produkty navrtali kolem půlnoci tamějšího času zloději. To následně přilákalo stovky lidí z okolí, kteří si unikajícím palivem začali plnit plastové nádoby a kanystry, a údajně jimi následně napouštěli i cisternu. Ke vzniku exploze přispěly louže vyteklého paliva, které se vznítily po úsvitu. Přímá příčina exploze zůstává neznámá, svědkové však potvrzují, že produktovod byl v okamžiku výbuchu proděravěný.\n\nPočet mrtvých není jasný, ale je prokázáno, že se pohybuje ve stovkách. Abiodun Orebiyi, generální tajemník Nigerijského Červeného kříže (NRC), uvedl, že neexistuje žádný oficiální počet obětí, ale odhaduje se, že tam bylo nejméně 200 mrtvých. Nicméně nebyl schopen určit konečný počet mrtvých, uvádí se, že NRC „[neví], jestli je to 300, 400 nebo 500“. Dodal také, že 60 lidí bylo převezeno do nemocnice s vážnými popáleninami, zatímco řada domů byla zničena, mezi nimi i mešita a kostel. Další vyšší úředník, Ige Oladimeji uvedl, že je zdokumentováno 260 případů lidí, kteří byli mrtví do soumraku. V den výbuchu fotograf agentury Reuters odhadoval 500 obětí katastrofy.\n\n"}
{"id": "1251332", "url": "https://cs.wikipedia.org/wiki?curid=1251332", "title": "Prstec (Polsko)", "text": "Prstec (Polsko)\n\nPrstec (, ) je vesnice v jižním Polsku ve Slezském vojvodství v okrese Těšín v gmině Skočov. Leží na území Těšínského Slezska na řece Bajerce asi 4 km severovýchodně od Skočova. Patří k rybníkářské oblasti zvané \"Žabí kraj\". Ke dni 25. 3. 2016 zde žilo 1 918 obyvatel, rozloha obce činí 7,09 km².\n\nPrvní písemná zmínka o Prstci pochází z roku 1550. V roce 1920 vesnice byla rozhodnutím Konference velvyslanců spolu s celým východním Těšínskem připojena k Polsku. O dva roky později se její součástí stala severní osada Uchylany, která dříve patřila k Záboří.\n\nNejdůležitější místní památkou je katolický kostel sv. Mikuláše postavený v roce 1888 na místě staršího dřevěného, který je regionálním poutním místem – věřící uctívají sochu sv. Mikuláše, která se prý jediná zachovala nedotčená při požáru vesnice v roce 1616. Navíc byly sem v roce 1964 přivezeny z Bari relikvie svatého Mikuláše.\n\nObcí probíhá železniční trať Katovice – Visla. V jízdním řádu 2016/2017 odjíždělo ze stanice \"Pierściec\" šest vlaků do Katovic a čtyři do Visly.\n\n"}
{"id": "1251334", "url": "https://cs.wikipedia.org/wiki?curid=1251334", "title": "Jižní Rhodos", "text": "Jižní Rhodos\n\nJižní Rhodos ( [Notia Rodos]) je řecká obecní jednotka na ostrově Rhodos v Egejském moři v souostroví Dodekany. Do roku 2011 byla obcí. Nachází se v jižní části ostrova a zaujímá více než čtvrtinu jeho rozlohy. Na severu sousedí s obecními jednotkami Atavyros a Lindos. Je jednou z deseti obecních jednotek na ostrově.\n\nObecní jednotka Jižní Rhodos se skládá z 10 komunit. V závorkách je uveden počet obyvatel komunit a sídel.\n"}
{"id": "1251335", "url": "https://cs.wikipedia.org/wiki?curid=1251335", "title": "František Vilém Sieber", "text": "František Vilém Sieber\n\nFrantišek Vilém Sieber, německy Franz Wilhelm Sieber (30. května 1789, Praha - 17. prosince 1844, Praha) byl česko-rakouský botanik a cestovatel. Druh rostlin Siebera je pojmenován po něm. Jeho botanická značka je Sieber.\nV letech 1802-1807 vystudoval v Praze gymnázium. Poté studoval stavebnictví na pražské technice, ale po třech letech ze studia odešel a přešel na Karlovu univerzitu, kde studoval botaniku. Roku 1811 začal cestovat. Nejprve navštívil Itálii a Řecko, v letech 1817-1819 projel Krétu, Palestinu a Egypt. V letech 1822-1824 cestoval po Austrálii, v Jižní Africe a navštívil Mauricius. Všude sbíral rostliny, ale také zvířata, umělecké a etnografické předměty, které nakonec přivezl do Evropy. Většinu sbírky, s výjimkou botanického části, prodal za 6000 zlatých Bavorské akademii věd. Navzdory tomu se dostal do velkých finančních problémů a vedl kvůli tomu jakousi soukromou válku s rakouskými úřady. Již tehdy se patrně začala projevovat jeho psychická nestabilita. Zhoršující se psychické zdraví zřejmě stálo i za jeho ohlášením objevu léku na vzteklinu roku 1820, které bral málokdo vážně. V roce 1824 žil sedm měsíců v Austrálii. Poté žil střídavě v Drážďanech, Lipsku a Praze. Rakouské úřady žádaly jeho hospitalizaci v psychiatrické léčebně, a tak v roce 1829 uprchl z Prahy do Švýcarska, díky pasu, který mu byl vystaven na cestu do Mnichova. Přesto nakonec v léčebně skončil, a to v roce 1830. Již ji nikdy neopustil. Strávil v ní posledních 14 let svého života, zemřel zde ve věku 55 let.\n\n"}
{"id": "1251341", "url": "https://cs.wikipedia.org/wiki?curid=1251341", "title": "Mistrovství ČSFR v atletice 1992", "text": "Mistrovství ČSFR v atletice 1992\n\nMistrovství ČSFR mužů a žen v atletice 1992 v kategoriích mužů a žen se konalo 4. července a 5. července v Nitře. \n"}
{"id": "1251343", "url": "https://cs.wikipedia.org/wiki?curid=1251343", "title": "Morella (povídka)", "text": "Morella (povídka)\n\nMorella je hororová povídka amerického autora a kritika Edgara Allana Poea, která byla poprvé vydána v roce 1835.\n\nNepojmenovaný vypravěč se ožení s Morellou, ženou, která je vzdělaná a věnuje se studiu německých filozofů Fichteho a Schellinga, kteří se zabývají otázkou identity. Morella tráví dny v posteli četbou a učením manžela. Ten ji ale začne nesnášet a znechutí se mu jak její inteligence, tak její krása. Když si manžel všimne jejího zhoršujícího se zdravotního stavu, začne se bát a přeje si, aby žena zemřela a dostalo se jí věčného pokoje. Morella nakonec zemře během porodu a prohlásí, že umírá, ale že uvnitř ní se nachází závazek citu, který pro ni vypravěč cítil, a že až zemře, bude jejich dítě žít.\n\nS přibývajícím věkem dcery si vypravěč uvědomí, že se jeho dcera nápadně podobá na svou zesnulou matku, ale odmítá jí dát jméno. Když je jí deset, její podobnost s Morellou je až děsivá. Vypravěč se rozhodne, že ji pokřtí, aby se zbavil jakéhokoliv zla, které by v ní mohlo dřímat, ale během křtu se do dceřina těla navrátí matčina duše. Během obřadu se kněz ptá, jaké je dceřino jméno, na což vypravěč odpoví „Morella“. Dcera okamžitě zvolá „Tady jsem!“ a zemře. Otec ji pak sám nese k jejímu hrobu, kde po první Morelle neobjeví ani stopy.\nRozhodnutí vypravěče pojmenovat svou dceru Morella naznačuje, že si podvědomě přeje její smrt, stejně jako si přál smrt její matky. Allen Tate tvrdí, že je možné, že znovuzrození Morelly značí, že se stala upírem, aby se vypravěči mohla pomstít. \n\nPoe se v příběhu zabývá otázkou identity a jejím přetrvání po smrti. Naznačuje, že pokud by bylo možné identitu po smrti zachovat, mohla by přebývat mimo své původní tělo nebo se vtělit do těla jiného. Částečnou inspirací byly Poeovi teorie identity Friedricha Schellinga, kterého v příběhu zmiňuje.\n\nJméno „Morella“ má několik možných původů. Stejné jméno měla Ctihodná matka Juliana Morell (1595–1653), která byla v básni Lopeho de Vegy čtvrtou Grácií a desátou Múzou. „Morel“ je také jméno jedovatého lilku černého, rostliny příbuzné s rulíkem zlomocným, ze kterého je možné vyrobit halucinogenní drogu. Lilek černý se vyskytuje v okolí Presburgu (nyní Bratislavy), kde Morella získala své vzdělání a který byl považován za centrum černé magie.\n\nMrtvé nebo umírající ženy jsou častým tématem Poeových příběhů (viz např. „Berenice“ nebo „Lenora“), stejně jako komunikace se záhrobím (viz např. „Eleonora“ nebo „Zánik domu Usherů“).\n\n„Morella“ byla poprvé vydána v dubnovém čísle roku 1835 periodika \"Southern Literary Messenger\". Zrevidovaná verze pak byla znovu otištěna v listopadovém čísle roku 1839 časopisu \"Burton's Gentleman's Magazine\". První vydání povídky obsahovalo i Poeovu báseň o šestnácti verších s názvem „Hymn“, kterou Morella zpívala. Báseň pak byla vydána samostatně pod názvem „A Catholic Hymn“.\n\nV České republice byla povídka poprvé vydána v roce 1894 v překladu Vácslava Černého ve sbírce \"Pád domu Usherových a jiné novely\".\n\n„Morella“ je název jedné části filmu Rogera Cormana \"Historky hrůzy\" z roku 1962. Ve filmu hrají napříkald Vincent Price, Peter Lorre nebo Basil Rathbone. Film má dvě další dvě části pojmenované podle Poeových povídek, „Černý kocour“ a „Fakta o případu monsieura Valdemara“.\n\nVolnou adaptací příběhu je také film \"The Haunting of Morella\" (1990), režiséra Jima Wynorského.\n\n\n"}
{"id": "1251344", "url": "https://cs.wikipedia.org/wiki?curid=1251344", "title": "Staša Gejo", "text": "Staša Gejo\n\nStaša Gejo (* 25. listopadu 1997 Niš, Srbsko) je srbská talentovaná reprezentantka ve sportovním lezení. Vítězka světových her, mistryně Evropy a juniorská mistryně světa v boulderingu. Lezení se věnuje celá rodina: otec, matka i sestra.\n\n\n"}
{"id": "1251352", "url": "https://cs.wikipedia.org/wiki?curid=1251352", "title": "San-jüan", "text": "San-jüan\n\nSan-jüan je čínské místopisné jméno, které může znamenat:\n\n"}
{"id": "1251353", "url": "https://cs.wikipedia.org/wiki?curid=1251353", "title": "Seznam dílů seriálu Průměrňákovi", "text": "Seznam dílů seriálu Průměrňákovi\n\nToto je \"'seznam dílů seriálu \"Průměrňákovi\".\n\n<onlyinclude>\n</onlyinclude>\n\n"}
{"id": "1251360", "url": "https://cs.wikipedia.org/wiki?curid=1251360", "title": "Tinder", "text": "Tinder\n\nTinder je mobilní aplikace, která umožňuje navazování kontaktu mezi lidmi. Využívá přitom geografické polohy a sociální síť Facebook. Aplikace je využívaná především k seznamování. Spuštěna byla v roce 2012.\n\n\n"}
{"id": "1251363", "url": "https://cs.wikipedia.org/wiki?curid=1251363", "title": "Marek Hrabáč", "text": "Marek Hrabáč\n\nMarek Hrabáč (* 1. března 1973 Chomutov) je český politik, od roku 2016 zastupitel Ústeckého kraje, od prosince 2016 primátor města Chomutova (předtím v letech 2015 až 2016 první náměstek primátora), člen hnutí ANO 2011.\n\nVystudoval právnickou fakultu v Plzni. Pracoval jako ředitel obchodních domů, hypermarketů, naposledy působil v opravárenství automobilů. \n\nMarek Hrabáč žije v Chomutově. Zajímá se o výpočetní a telekomunikační techniku, rád čte a cestuje. Dalšími jeho zálibami jsou plavání, potápění, cyklistika a automotosport.\n\nJe členem hnutí ANO 2011. V komunálních volbách v roce 2014 i v opakovaných volbách v roce 2015 vedl kandidátku hnutí ve městě Chomutov, v obou případech byl zvolen zastupitelem. Na začátku března 2015 se navíc stal 1. náměstkem primátora. Dne 12. prosince 2016 byl ze své funkce odvolán primátor Daniel Černý a o dva dny později byl novým primátorem města Chomutova zvolen právě Hrabáč.\n\nV krajských volbách v roce 2016 byl za hnutí ANO 2011 zvolen zastupitelem Ústeckého kraje. V komunálních volbách v roce 2018 byl z pozice člena hnutí ANO 2011 lídrem kandidátky tohoto hnutí do Zastupitelstva města Chomutov, mandát zastupitele se mu podařilo obhájit. Koalici následně vytvořily vítězné hnutí ANO 2011, třetí hnutí NOVÝ SEVER a čtvrtá KSČM. Dne 21. listopadu 2018 byl opět zvolen primátorem města Chomutov.\n"}
{"id": "1251374", "url": "https://cs.wikipedia.org/wiki?curid=1251374", "title": "Piotr Majdanik", "text": "Piotr Majdanik\n\nPiotr Majdanik (* 1968) je polský filolog a autor vědeckých publikací, které se zaobírají rabínskou literaturou a židovskou filosofií. Od roku 2006 je členem společnosti \"Polskie Towarzystwo Studiów Żydowskich\". V popředí jeho badatelského zájmu jsou především otázky týkající se vztahů mezi Židy a nežidy, a to zvláště z pohledu halachy. Spolupracuje též s vydavatelstvím \"Stowarzyszenie Pardes\" v oblasti překladu židovských náboženských textů do polštiny. Je autorem knihy \"Tora dla narodów świata. Prawa noachickie w ujęciu Majmonidesa\", která se zaobírá problematikou tzv. noachidských přikázání.\n"}
{"id": "1251377", "url": "https://cs.wikipedia.org/wiki?curid=1251377", "title": "Eren Keskinová", "text": "Eren Keskinová\n\nEren Keskinová (Eren Keskin, 24. dubna, 1959, Bursa, Turecko) je právnička a lidskoprávní aktivistka v Turecku. Keskinová je také místopředsedkyní Turecké asociace pro lidská práva (İHD). Je kurdského původu.\n\nVzděláním je právnička. Zajišťovala právní pomoc kurdským politikům v jejich soudních přích s tureckým státem; zastupovala např. Leylu Zanaovou.\n\nSpoluzaložila projekt \"Právní pomoc pro ženy znásilněné či jinak sexuálně napadené ze strany národních bezpečnostních složek\". V něm chtěla poukázat na případy sexuálního zneužívání tureckých žen v místních věznicích. Byla často odsouzena k trestům odnětí svobody, a to v letech 1995, 2002, 2006 a 2008. V roce 2004 získala cenu Aachen Peace Award za své lidskoprávní aktivity. Její poslední odsouzení k trestu odnětí svobody v roce 2008 vyvolalo např. v Německu vlnu rozhořčení na politické scéně a odsouzení ze stran některých místních politiků (Ruprecht Polenz, Claudia Roth a Hans-Gert Poettering).\n\nZabývá se především právy kurdské menšiny v Turecku a postupům tureckých vojsk v jihovýchodní části země. Ze strany tureckých médií je často kritizována; velmi negativně se na její adresu vyřídil např. turecký novinář Fatih Altaylı. Bylo proti ní iniciováno 87 soudních řízení.\n"}
{"id": "1251379", "url": "https://cs.wikipedia.org/wiki?curid=1251379", "title": "Mahmúd Abú Zajd", "text": "Mahmúd Abú Zajd\n\nMahmúd Abú Zajd, přezdívaný také Shawkan (* 1987), je egyptský fotoreportér, který byl zatčen při fotografování protestní akce v Káhiře 14. srpna 2013. Od roku 2013 do roku 2019 byl uvězněn egyptskou vládou a hrozil mu trest smrti. Propuštěn z egyptského vězení byl 4. března 2019, jak oznámil na svém twitterovém účtu.\n\nZajd působil jako oceňovaný nezávislý fotožurnalista. Svou kariéru zahájil v roce 2010 v online zpravodaji Demotix a později pracoval i pro agenturu Corbix. Jeho fotografie byly publikovány např. v \"Time\", \"The Sun\", \"Die Zeit\", \"Bild\" a na webových stránkách \"BBC\".\n\nV roce 2014 byl Zajd zatčen spolu s dalšími dvěma fotografy během fotografování incidentu v Rabaa. Zatýkání se uskutečnilo zhruba 2 hodiny po začátku protestu. Zatčeno bylo několik desítek lidí; ti byli převezeni na káhirský stadion. Dva zahraniční fotografové (Michael Giglio a Louis Jammes byli sice krátce po zatčení propuštěni, nicméně sám Zajd byl následně uvězněn, a to aniž by mu byla sdělena obvinění. Délka jeho vazby překročila dva roky, které byly maximální možnou dobou, do kdy je možné držet osobu ve vazbě, aniž by jí byla sdělena obvinění a byl zahájen soudní proces. Nejprve byl umístěn do věznice Abú Zabál, poté byl internován ve věznici Tora. V roce 2016 byl šestkrát obviněn a hrozil mu trest smrti. Propuštěn byl v březnu 2019.\n\nMezinárodní kampaň za Zajdovo osvobození odstartovalo několik lidskoprávních organizací, mezi které patřil např. Rory Peck Trust a Komise na ochranu novinářů. Všechny vyzvaly k jeho vydání. Amnesty International zahájila petici za Zajdovo osvobození. Po sociálních sítích se rozšířil hashtag #FreeShawkan. Různé lidskoprávní organizace uspořádaly řadu přednášek o fotografovi a rovněž se usktuečnilo i několik výstav jeho fotografií v USA. Jeho jméno nese Shawkan Foundation, která byla založena v USA s cílem pomáhat uvězněným novinářům.\n\n"}
{"id": "1251380", "url": "https://cs.wikipedia.org/wiki?curid=1251380", "title": "Ilham Tohti", "text": "Ilham Tohti\n\nIlham Tohti (* 25. října 1969) je prominentní ujgurský právník, který byl v roce 2014 odsouzen čínským režimem na doživotí za podněcování k separatismu.\n\nV roce 2019 obdržel Cenu Václava Havla za lidská práva.\n\n"}
{"id": "1251389", "url": "https://cs.wikipedia.org/wiki?curid=1251389", "title": "Přehrada Site C", "text": "Přehrada Site C\n\nPřehrada Site C je projekt Vodního a energetického úřadu Britské Kolumbie (BC Hydro) na výstavbu rozsáhlé přehradní nádrže se sypanou hrází a vodní elektrárnou na řece Peace v severovýchodní části Britské Kolumbie. Lokalita se nachází po proudu od stávající přehrady W. A. C. Bennetta a přehrady v kaňonu Peace. Plány počítají s maximálním výkonem přibližně 1 100 MW, průměrným výkonem 680 MW a roční produkcí 5 100 GWh elektrické energie. Jednalo by se tak o první velkou přehradu postavenou v Britské Kolumbii od roku 1984 a čtvrtý největší zdroj elektřiny v této kanadské provincii.\n\nPůvodní obyvatelé a místní vlastníci půdy se proti výstavbě začali bránit právní cestou. Kromě toho více než 200 vědců a Kanadská akademie věd sdělili federální vládě Justina Trudeaua své výhrady s odkazem na nedostatky v procesu regulačního hodnocení a posuzování vlivů tohoto projektu na životní prostředí. Federální vláda však odmítla podniknout kroky, které by výstavbu přehrady zastavily.\n\nPokud by přehrada byla vybudována, jednalo by se o třetí ze čtyř velkých přehrad na řece Peace, které byly původně navrženy v polovině dvacátého století. Prvním z projektů je přehrada W. A. C. Bennetta ležící 19 km západně od okresního města Hudson's Hope. Bennettova přehrada byla dokončena v roce 1967 a uvedena do provozu v roce 1968. Výstavba přehrady v kaňonu Peace byla dokončena v roce 1980 v místech 23 km po proudu od Bennettovy přehrady. Třetí přehrada, \"Site C\" („místo C“), byla ve stejné době navržena o 83 km dále pod přehradou v kaňonu Peace, což je přibližně 7 km jihozápadně od města Fort St. John. Přehrada Site C by měla řeku Peace po délce 83 km rozšířit až trojnásobně a měla by zvýšit hladinu i na 10 km řeky Moberly a 14 km řeky Halfway. Čtvrtá přehrada na toku řeky Peace na území Britské Kolumbie, nazvaná pracovně \"Site E\", byla zamýšlena u hranic s provincií Alberta, avšak v roce 1982 byla z plánovacího procesu vyřazena.\n\nTaké od projektu přehrady Site C bylo výborem pro technickou infrastrukturu Britské Kolumbie (BC Utilities Commission) na základě slyšení mezi lety 1981 a 1983 upuštěno. Výbor kritizoval předpovědní metodiku BC Hydro, která „ani explicitně nezohlednila ceny energií, ani se nezakládala na statisticky významných vzorcích chování z minulosti“. Zákon o čisté energii však v roce 2010 projekt vyňal z dalšího posuzování výborem. Od té doby se stal opět předmětem úvah BC Hydro o rozšíření svých přehradních kapacit na řece Peace.\n\nV dubnu 2010 vláda provincie oznámila záměr navázat na plány této stavby a posunout je do fáze regulační studie. Ta měla podléhat jak CEAA 2012 (Canadian Environmental Assessment Act, 2012), tak BCEAA (British Columbia Environmental Assessment Act). Aby se vyhly duplicitnímu posuzování, vlády Kanady a Britské Kolumbie zřídily společnou kontrolní komisi (joint review panel, JRP).\n\nPo tříletém hodnotícím procesu v říjnu 2014 obdržel projekt Site C potvrzení o posouzení vlivů na životní prostředí od federální a provinční vlády. V prosinci 2014 vláda provincie vyhlásila konečné investiční rozhodnutí, kterým schválila výstavbu vodního díla v ceně 8,335 miliardy kanadských dolarů, včetně projektové rezervy ve výši 440 milionů dolarů. V červenci 2015 bylo vydáno rozhodnutí o zahájení výstavby Site C ještě v průběhu roku 2015.\n\nV březnu 2016 již byla výstavba přehrady v plném proudu. Předsedkyně vlády Britské Kolumbie Christy Clarková oznámila svůj záměr dostat stavbu do bodu bez návratu ještě před provinčními volbami v květnu 2017. Společnost BC Hydro odhadovala, že v té době by již měly být uzavřeny stavební zakázky v hodnotě nejméně 4 miliard dolarů.\n\nProjekt vyvolal dohady z řady důvodů: předmětem sporů jsou práva původních obyvatel, mnozí přehradu považují za ekonomicky neživotaschopnou a zaznívají obavy o ztrátu zemědělsky produktivní půdy i celkový dopad na životní prostředí. Společná federální a provinční kontrolní komise zjistila, že nebyla jasně prokázána potřeba elektrické energie a nebyly vyhodnoceny alternativy k tomuto projektu.\n\nOdhady nákladů ze studie proveditelnosti provedené v roce 2007 uváděly maximální výši finančních nákladů 6,6 miliardy kanadských dolarů, a to na základě projektu z roku 1981, tehdejších bezpečnostích a technických norem. Aktualizovaný nákladový předpoklad byl vydán v květnu 2011 a odhadoval náklady na 7,9 miliardy dolarů, v roce 2014 pak nově revidován na částku 8,3 miliardy. To nezahrnuje náklady na přenosové sítě vedoucí do hlavních sídelních center, které jsou odhadovány na dalších až 743 milionů dolarů, což navyšuje celkové odhadované náklady na přibližně 9 miliard dolarů. Někteří odborníci uvedli, že náklady mohou dosáhnout až výše mezi 11 a 12 miliardami dolarů.\n\nHarry Swain, bývalý předseda společné kontrolní komise (JRP) a bývalý náměstek ministra průmyslu Britské Kolumbie, v roce 2016 publikoval své ekonomické odhady, podle nichž se pouze 1,8 miliardy kanadských dolarů může z investice navrátit, zatímco zbylé náklady (7 miliard dolarů) by byly hrazeny daňovými poplatníky. Ani přes rostoucí počet obyvatel totiž spotřeba energie nerostla.\n\nPříslušníci původních obyvatel bojkotovali slavnostní vyhlášení projektu Site C na Bennettově přehradě v dubnu 2010 a místní indiáni z West Moberly veřejně prohlásili, že zvažují právní kroky proti stavbě přehrady. V dubnu 2016 skupina vlastníků půdy a zemědělců z britskokolumbijské části údolí řeky Peace zahájila právní spor proti projektu. Ve své žalobě vlastníci půdy uvádějí, že provinční vláda ignorovala výhrady k projektu vznesené společnou kontrolní komisí, včetně jeho nákladnosti, neschopnosti prokázat potřebnost projektu a nedostatečného vyhodnocení alternativ.\n\nV dubnu 2016 také původní obyvatelé podali žalobu k Nejvyššímu soudu Britské Kolumbie. Vedle těchto dvou žalob na úrovni provincie zahájila jak Společnost vlastníků půdy v údolí Peace, tak uskupení původních obyvatel Britské Kolumbie právní kroky proti projektu u kanadského federálního soudu. Žádost BC Hydro o urychlení těchto případů, tak aby se uvolnila cesta pro letní výstavbu, byla soudem zamítnuta. Podobné žaloby chastali také původní obyvatelé ze sousední provincie Alberta, stejně jako původní obyvatelé od řeky Blueberry, kteří se odvolávali na to, že jde o „porušení slibů z mírové smlouvy, že mohou pokračovat v praktikování svých tradic na tomto území.“\n\nV květnu 2016 skupina více než 200 předních kanadských vědců podepsala dopis vznášející vážné obavy ohledně procesu schválení přehrady Site C. Kanadská akademie věd (Royal Society of Canada) podnikla „nezvyklý krok“ a napsala samostatný podporující dopis kanadskému premiérovi Justinu Trudeauovi. Dopis „znepokojených vědců“ shrnul obavy signatářů v následujícím prohlášení: „Naše hodnocení je takové, že tento proces není v souladu se závazky provinční i federální vlády vůči usmíření s prvními národy a jejich právním námitkám, s ochranou životního prostředí a na důkazech založeném rozhodování s vědeckou integritou.“ Vědci argumentovali, že dopady přehrady na životní prostředí a absence souhlasu původních obyvatel činí z přehrady „'indikátor' odhodlání Trudeauovy vlády využívat zdroje způsoby založenými více na vědeckých základech, dlouhodobě udržitelnými a společensky zodpovědnými“. Federální vláda odmítla výzvu vědců k zastavení výstavby. Úřad ministryně pro životní prostředí a klimatickou změnu Catherine McKennové uvedl, že vláda „nemá v úmyslu znovu přehodnotit dopad Site C na životní prostředí“.\n\nStrana New Democratic Party, která představuje v Britské Kolumbii politickou opozici, přislíbila, že pokud by vyhrála příští volby, přiměje BC Utilities Commission k přezkoumání nákladů a skutečné potřebnosti projektu. Kritik BC Hydro Adrian Dix nazval liberální vládu Britské Kolumbie „bezohlednou“ v tom, jak projekt tlačí kupředu bez takového přezkumu, jaký doporučila společná kontrolní komise vedená Harrym Swainem.\n\n"}
{"id": "1251394", "url": "https://cs.wikipedia.org/wiki?curid=1251394", "title": "Zejnab Jalalianová", "text": "Zejnab Jalalianová\n\nZejnab Jalalianová (persky زينب جلاليان; narozena 1982 v Maku) je kurdsko-íránská politická aktivistka bojující za lepší postavení Kurdů, která byla v roce 2008 uvězněna kvůli údajnému napojení na ozbrojené křídlo kurdské opoziční skupiny.\nJalalianová byla zatčena v červenci 2007 ve městě Kermánšáh a následně převedena do vězení v Sanandadži. V soudním procesu konaném v prosinci 2008 byla bez důkazů odsouzena za \"nepřátelství vůči bohu\" a údajné členství v zakázané kurdské skupině PJAK. K přiznání byla však Jalalianová donucena několikaměsíčním mučením a nebyl ji povolen právník. Trest smrti posléze potvrdil Nejvyšší soud Íránu. 28. června 2010 se rodina Jalalianové nechala slyšet, že při posledním telefonátu s ní byla prý vězněna ve věznici Evin. V rozhovoru s Mezinárodní kampaní za lidská práva v Íránu, který byl zveřejněn dne 1. července 2010, íránská právnička Khalil Bahramian uvedla, že ji byla zakázána návštěva Jalalianové. Na konci roku 2011 byl trest snížen z trestu smrti na doživotní vězení. Její zdraví se však v důsledku týrání postupně zhoršuje. 31. května 2014 bylo uvedeno, že je skoro slepá. V listopadu 2014 byla přeložena do věznice v Khoy. 15. května 2015 byl její trest snížen na 15 let pobytu ve vězení. V roce 2016 byla zahrnuta do akce Maraton psaní dopisů.\n\n<br>\n"}
{"id": "1251399", "url": "https://cs.wikipedia.org/wiki?curid=1251399", "title": "Máxima Acuñová", "text": "Máxima Acuñová\n\nMáxima Acuñová (* 1970, Máxima Acuña) je farmářka a ekologická aktivistka původem z Peru. Proslavila se svým bojem proti důlním společnostem Newmont Mining Corporation a Buenaventura. Za své úsilí obdržela v roce 2016 ocenění Goldman Environmental Prize. \n\nV roce 1994 zakoupila Acuñová spolu se svým manželem 24,8 hektarů půdy v blízkosti obce Tragadero Grande v peruánských Andách. Tato půda se nicméně nacházela v trase plánované příjezdové cesty povrchového dolu Yanacocha, který byl rozšiřován o novou lokalitu v rámci projektu Konga. \n\nV roce 2011 byla Acuñová zbita a její dům byl následně srovnán se zemí. Bezpečnostní složky Peru její situaci neuvěřily, což o rok později odstartovalo masivní protesty proti rozšíření dolu. Demonstranti po jistou dobu protestovali na Acuñové pozemku, nicméně protest přerostl v ozbrojené střety. Zabito bylo pět demonstrantů. V závěru října 2012 byl Acuñové pozemek odebrán, a soud ji nařídil odejít do 30 dnů. Její odvolání proti soudnímu rozhodnutí, které podala v letech 2012 a 2014 byla zamítnuta a soud ji nakonec odsoudil za nelegální užívání pozemku. \n\nPřípad Máximy Acuñové se v roce 2014 stal předmětem Meziamerické komise pro lidská práva. Ta požádala peruánskou vládu, aby ochránila místní obyvatele v okolí dolů, včetně Máximy Acuñové. Po posledním zamítnutí posledního odvolání Máximy Acuñové byly zničeny i základy jejího domu a protesty, které probíhaly v hlavním městě Limě se rozšířily i do dalších zemí. \n\nV roce 2016 získala ocenění Goldman Environmental Prize.\n"}
{"id": "1251402", "url": "https://cs.wikipedia.org/wiki?curid=1251402", "title": "KV-13", "text": "KV-13\n\nKV-13 byl experimentální sovětský střední tank, vyvinutý během druhé světové války. Byl vytvořen na podvozku tanku KV-1 v konstrukční kanceláři CKB-2 Čeljabinského traktorového závodu. Vývoj tanku probíhal mezi závěrem roku 1941 a začátkem roku 1942. Byl charakterizován jako univerzální tank, který měl nahradit produkci T-34 i KV-1 zároveň.\n\nPrvní prototyp KV-13 byl vyroben na jaře roku 1942, ale na podzim téhož roku se ukázalo že tank není mechanicky spolehlivý, že je třeba zesílit pancéřování a podobně. Téhož roku se prováděly modifikace na 2 prototypech. Vývoj byl pozastaven ve prospěch pokračující produkce tanků T-34. Vývoj zbývajících dvou prototypů vedl v roce 1943 ke vzniku těžkých tanků IS-1.\n\n"}
{"id": "1251405", "url": "https://cs.wikipedia.org/wiki?curid=1251405", "title": "Zlatá brána (Vladimir)", "text": "Zlatá brána (Vladimir)\n\nZlatá brána () je významná památka staroruské architektury v městě Vladimir, vystavěná roku 1164 za vlády knížete Andreje Bogoljubského. Brána byla původně součástí městského opevnění, měla však také slavnostní funkci - sloužila jako triumfální vjezd do nejvýznamnější části města, kde sídlila knížata a bojaři.\n\nOd roku 1992 je v rámci Bílých památek Vladimiru a Suzdalu zanesena na seznam světového dědictví UNESCO.\n\nZa vlády vladimirského knížete Andreje Bogoljubského bylo město opevněno dlouhým valem a hradbami, za které se vcházelo sedmi branami. Jednou z nich (a jedinou dochovanou) byla právě Zlatá brána.\n\nVýstavba probíhala v letech 1158-1164 a byla završena vysvěcením chrámu Položení řízy Přesvaté Bohorodice nad branou. Na bránu navazovaly vysoké valy s hradbami a hluboký příkop, přes který vedl k bráně most. Svůj název získala proto, že ji kníže nechal pokrýt pláty pozlacené mědi, takže se zdaleka blyštěla zlatem. Výška oblouku činila 14 metrů a průjezd přehrazovala těžká dubová vrata. Ta však nedosahovala až nahoru, nad nimi totiž byla zhotovena ještě přídavná plošina pro obránce. Na tuto plošinu se vcházelo po vnitřním schodišti, ze kterého bylo možno dostat se také na okolní valy a do chrámu nad branou.\n\nBěhem staletí se brána dočkala mnoha zásadních oprav, které si vyžádaly jak časté požáry, tak i poškození rukou nepřátel, její vzhled tak doznal mnohých změn. Když byl po velkém požáru Vladimiru roku 1778 vypracován nový urbanistický plán města, obranné valy a příkopy byly odstraněny, aby nebránily rozvoji. Bez opory v přilehlých valech však došlo k vážnému narušení statiky brány, neboť se rozjížděla do stran. Roku 1795 byl proto vyhotoven projekt generální rekonstrukce a zajištění stavby. V rozích přibyly kruhové přístavby, které mají opěrnou funkci. Poškozená klenba byla rozebrána a znovu složena dohromady z původního materiálu. Na bránu byl opět usazen chrám, který se nedochoval, tentokrát z cihel. Celá rekonstrukce byla završena roku 1810 vysvěcením nové svatyně.\n\nV tomto stavu se brána dochovala do dnešních dní, byť na počátku 19. století existovaly vážné úvahy o navrácení brány do původní podoby.\n"}
{"id": "1251408", "url": "https://cs.wikipedia.org/wiki?curid=1251408", "title": "Perzekuce lidí s albinismem", "text": "Perzekuce lidí s albinismem\n\nPronásledování lidí s albinismem (někdy zkráceně PWA) je založeno na přesvědčení, že určité části těla lidí s albinismem mohou mít magickou sílu. Takové pověry jsou přítomny zejména na některých územích u Afrických Velkých Jezer. Osoby, které pronásledují albíny, potom části jejich těla prodávají na černém trhu a zpracovávají následně na různé rituální předměty. Ve 21. století k pronásledování docházelo především v Tanzanii, a občasně také i v Keni, Burundi, demokratické republice Kongo a Ghaně.\n\nV roce 2009 tanzanský premiér Mizengo Pinda vyhlásil válku lovcům albínů a trhu s částmi lidských těl. \n\nZpráva ze dne 1. dubna 2014 vydaná kanceláří kanadské charitativní organizace \"Under the Same Sun\" nazvaná \"\"Hlášené útoky na osoby s albinismem\"\" informuje o stavu ve 180 zemích a obsahuje seznam 129 nedávných vražd a 181 dalších útoků, a to vše v rámci 23 afrických zemí. Tyto útoky zahrnují zmrzačení, násilí, ničení hrobů i případy, lidí s albinismem žádajících o azyl.\n\nAnnie Alfred, Maraton psaní dopisů - video ke kampani Amnesty International proti pronáledování osob s albinismem\n"}
{"id": "1251415", "url": "https://cs.wikipedia.org/wiki?curid=1251415", "title": "Čchen Tung", "text": "Čchen Tung\n\nČchen Tung je čínské jméno vícera lidí:\n\n"}
{"id": "1251416", "url": "https://cs.wikipedia.org/wiki?curid=1251416", "title": "Escape Artist", "text": "Escape Artist\n\nEscape Artist je páté sólové studiové album amerického hudebníka Garlanda Jeffreyse. Vydáno bylo v roce 1981 společností Epic Records. Producentem alba byl spolu s Jeffreysem Bob Clearmountain. Na desce se také podíleli například Lou Reed, Adrian Belew nebo Randy a Michael Breckerovi. Kromě devíti autorských písní se na původním vydání alba nacházela také coververze jedné písně od skupiny ? and the Mysterians. Autorem fotografie na obalu alba byl Anton Corbijn. V roce 2007 vydala společnost Cherry Red Records reedici alba na kompaktním disku.\n"}
{"id": "1251420", "url": "https://cs.wikipedia.org/wiki?curid=1251420", "title": "Okál", "text": "Okál\n\nOkál je lidové označení typizovaných montovaných dřevostaveb, které se v Československu začaly objevovat počátkem 70. let 20. století. Tehdy národní podnik Rudné doly Jeseník zakoupil licenci na příslušný systém od německé firmy OKAL – Otto Kreinbaum (dnes součást firmy Deutsche Fertighaus Holding), z jejíž zkratky vzniklo označení okál. Okály byly oblíbenou a poměrně dostupnou alternativou k panelovým sídlištím a postavilo se jich velké množství. \n\nKonstrukci okálu tvoří dřevěné sloupky, které jsou oplášťovány deskami – z vnější strany azbestocementovými a z vnitřní dřevoštěpkovými. Prostor mezi deskami je vyplněn tepelnou izolací. Nevýhodou je, že z lepidla ve starých dřevoštěpkových deskách se může uvolňovat formaldehyd a vnější desky při neopatrné manipulaci mohou být zdrojem azbestového prachu, což obojí má negativní vliv na lidské zdraví.\n\n"}
{"id": "1251421", "url": "https://cs.wikipedia.org/wiki?curid=1251421", "title": "Francisco Moreno", "text": "Francisco Moreno\n\nFrancisco Pascasio Moreno, zvaný Perito (tj. \"odborník\"), (31. května 1852 – 22. listopadu 1919) byl argentinský objevitel. Zabýval se převážně Patagonií, kde je po něm pojmenován ledovec Perito Moreno (Moreno objevil jezero Argentino, v němž ledovec končí), stejně jako národní park táhož jména. Rovněž dal jméno hoře Cerro FitzRoy (podle námořníka Roberta FitzRoye). V roce 1888 založil Museo de La Plata, přírodovědné muzeum ve městě La Plata.\n\nRoku 1910 byl zvolen poslancem argentinského parlamentu a věnoval se školství. V Buenos Aires založil školu pro chudé děti, později jednu z největších škol ve městě, a byl také spoluzakladatelem argentinského skautingu.\n"}
{"id": "1251423", "url": "https://cs.wikipedia.org/wiki?curid=1251423", "title": "Perito Moreno (rozcestník)", "text": "Perito Moreno (rozcestník)\n\nPerito Moreno může být:\n\n"}
{"id": "1251426", "url": "https://cs.wikipedia.org/wiki?curid=1251426", "title": "Lichtenhain (Sebnitz)", "text": "Lichtenhain (Sebnitz)\n\nLichtenhain je vesnice, místní část velkého okresního města Sebnitz v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel. Od roku 1963 se koná každoročně Lichtenhainer Blumenfest /Lichtenhainská květinová slavnost/.\n\nPrvní písemná zmínka o vsi pochází z roku 1409. Okolo roku 1500 měl Lichtenhain vlastní kostel, který byl filiálkou ke kostelu svatého Jana v Bad Schandau. V roce 1974 byly k tehdy samostatné obci připojeny sousední vesnice Altendorf a Mittelndorf. Obec Lichtenhain se 1. března 1994 sloučila se Saupsdorfem a Ottendorfem do nové obce Kirnitzschtal. Ta existovala až do 1. října 2012, kdy byla začleněna do velkého okresního města Sebnitz.\n\nLichtenhain leží v národním parku Saské Švýcarsko. Vesnicí protékají říčky Sebnice a Křinice. Podél řeky se rozkládá evropsky významná lokalita Lachsbach- und Sebnitztal. Nejbližší železniční stanicí je Ulbersdorf na trati Budyšín – Bad Schandau. U Lichtenhainského vodopádu končí tramvajová trať Kirnitzschtalbahn začínající v Bad Schandau.\n\n\n\n"}
{"id": "1251428", "url": "https://cs.wikipedia.org/wiki?curid=1251428", "title": "Osm talentů éry Ťia-ťing", "text": "Osm talentů éry Ťia-ťing\n\nOsm talentů éry Ťia-ťing () je označení pro osm básníků a spisovatelů působících v první polovině 16. století v mingské Číně. \n\nOsm talentů éry Ťia-ťing byli:\n\nOsm talentů byla skupina spisovatelů, básníků a dramatiků tvořících za vlády mingského císaře Ťia-ťinga (vládl 1521–1567), nejvýznamnější z nich byli první tři, Li Kchaj-sien, Wang Šen-čung a Tchang Šun-č’. Patřili k autorům, kteří si za literární vzor brali literáty tchangského a sungského období. Přitom stáli v opozici vůči převažujícímu proudu soudobé literatury vedeným sedmi dřívějšími mingskými mistry, který si v próze cenil nad jiné chanské autory a v poezii tchangské a starší básníky. Směr sedmi mistrů mělo osm talentů za imitátory vzdálené pravému emociálnímu výrazu, kterého chtěli dosáhnout v poezii i próze.\n"}
{"id": "1251431", "url": "https://cs.wikipedia.org/wiki?curid=1251431", "title": "Semjon Byčkov", "text": "Semjon Byčkov\n\nSemjon Majevič Byčkov, : : (* 30. listopadu 1952 Leningrad) je dirigent a hudební pedagog narozený v Sovětském svazu, který v roce 1974 emigroval do Rakouska a přes Itálii odjel do Spojených států amerických, kde roku 1983 získal americké občanství.\n\nV říjnu 2017 byl jmenován šéfdirigentem a hudebním ředitelem České filharmonie na pětileté období, s účinností od sezóny 2018/2019.\n\nMezi lety 1985–1989 působil jako hudební ředitel Buffalo Philharmonic Orchestra a v období 1997–2010 pak řídil z pozice šéfdirigenta Symfonický orchestr WDR v Kolíně nad Rýnem.\n\nNarodil se roku 1952 v Leningradě (dnes Petrohrad), tehdejším Sovětském svazu, do židovské rodiny. Jeho bratr Jakov Kreizberg (1959–2011) byl také americko-ruský dirigent. Jejich prapraděd působil jako dirigent Oděského národního akademického divadla opery a baletu. Semjon Byčkov studoval deset let na hudebně zaměřené sborové škole Michaila S. Glinky, ve třídě u pedagoga dirigování Poltavceva a učitelky hry na klavír Kurnavinové. Po ukončení studia pokračoval na leningradské Konzervatoři N. A. Rimského-Korsakova ve třídě profesora Ilji Musina. První dirigentskou zkušenost učinil během studií v devatenácti letech.\n\nPři studiu konzervatoře hrál také volejbal za Dynamo Leningrad. Roku 1973 vyhrál Rachmaninovu dirigentskou soutěž, ovšem úřady mu po jeho žádosti o výjezdní víza zakázaly uplatnit cenu pro vítěze – příležitost dirigovat Leningradskou filharmonii. Jeho rodina negativně snášela antisemitský přístup státu, a tak se Byčkov v důsledku svých kritických postojů vůči sovětskému komunistickému režimu rozhodl v roce 1974 zemi opustit, se stodolarovým obnosem. Odcestoval tak do Vídně.\n\nV roce 1975, ve věku dvaceti dvou let, opustil Vídeň a v emigraci pokračoval přes Itálii do Spojených států amerických. Následně absolvoval newyorskou konzervatoř Mannes School of Music na Upper West Side, jednu ze součástí univerzity The New School. V univerzitním ansámblu Mannes College Orchestra se ujal role dirigenta.\n\nV letech 1980–1985 pracoval jako hudební ředitel lokálního tělesa Grand Rapids Symphony v michiganském Grand Rapids a zároveň působil na pozici hlavního hostujícího dirigenta Buffalo Philharmonic Orchestra. Americký debut za dirigentským pultem učinil v newyorské městské opeře New York City Opera, kde 30. září 1981 řídil Bizetovu \"Carmen\". Celkem odehrál šest představení.\n\nV roce 1985 se stal hudebním ředitelem Buffalské filharmonie a na této pozici setrval další čtyři roky. Americké občanství přijal 4. července 1983. Působení na buffalské scéně mu přineslo mezinárodní ohlas. V roce 1986, kdy obdržel pozvání k dirigování Newyorské filharmonie, Berlínských filharmoniků a amsterdamského Royal Concertgebouw Orchestra, podepsal desetiletou nahrávací smlouvu s vydavatelstvím Philips Classics Records. První vydanou deskou se pro něj stala Šostakovičova \"Symfonie č. 5, op. 47\" ve spolupráci s Berlínskými filharmoniky. V newyorské Metropolitní opeře nastudoval opery \"Boris Godunov\" (2004) a \"Othello\" (2007, 2012).\n\nV letech 1989–1998 působil na pozici hudebního ředitele pařížského tělesa Orchestre de Paris, založeného v roce 1967. Roku 1990 se stal hlavním hostujícím dirigentem Petrohradské filharmonie, o dva roky později byl do stejné funkce jmenován na florentském hudebním festivalu Maggio Musicale Fiorentino, v roce 1997 pak přijal místo šéfdirigenta kolínského Symfonického orchestru WDR a v další sezóně šéfderigenta drážďanského operního domu Semperoper. V Kolíně nad Rýnem setrval do roku 2010 a během německého angažmá nahrál Brahmsovy stěžejní \"Symfonie č. 1–4\", Šostakovičovy \"Symfonie č. 4, 7, 8, 10 a 11\", Mahlerovu \"Symfonii č. 3\", Rachmaninovy \"Zvony\" a \"Tři symfonické tance\", Straussův \"Život hrdinův\" a \"Alpskou symfonii\", Verdiho \"Requiem\", stejně jako Straussovy opery \"Elektra\", \"Daphne\" a Wagnerova \"Lohengrina\", jenž se stal nejlepší nahrávkou roku 2010 v hodnocení časopisu \"BBC Music Magazine\".\n\nV sezóně 2003 debutoval na londýnské scéně Royal Opera House v Covent Garden nastudováním opery Richarda Strausse \"Elektra\". Téhož roku zde navíc dirigoval Musorgského dílo \"Boris Godunov\". V Covent Garden postupně řídil operní díla \"Piková dáma\" (2006), \"Lohengrin\" (2009), \"Don Carlos\" (2009), \"Tannhäuser\" (2010), \"Bohéma\" (2012) a \"Žena beze stínu\" (2014). Na prknech milánské Scaly realizoval \"Toscu\" (1996) a \"Elektru\" (2007), v Turínu pak řídil \"Dona Carlose\" (2006). Během festivalu Maggio Musicale Fiorentino uvedl vítěznou produkci Janáčkovy opery \"Její pastorkyňa\" (1993), Schubertovu jedinou operu \"Fierrabras\" (1995) a Šostakovičovu \"Lady Macbeth Mcenského újezdu\" (1997). V Pařížské národní opeře se poprvé představil uvedením Verdiho \"Maškarního plesu\" (2007) a za dirigentský pult se vrátil \"Tristanem a Isoldou\" (2009). Ve Vídni doprovodil představení \"Elektry\" (2000), \"Tristana a Isoldy\" (2001), \"Daphne\" (2003) a \"Lohengrina\" (2005). Konečně na letním Salcburském festivalu se podílel na realizaci \"Růžového kavalíra\" od Richarda Strausse (2004).\n\nRoku 2012 Byčkov vystoupil k 60. životnímu jubileu s Vídeňskými filharmoniky na koncertech ve Vídni a Tel Avivu. Ve stejném roce pak přijal nově zřízenou dirigentskou pozici u Symfonického orchestru BBC, s nímž se opakovaně objevil na festivalu BBC Proms.\n\nNa londýnské konzervatoři Royal Academy of Music drží učitelské křeslo Otty Klemperera pro výuku dirigování. V roce 2015 získal ocenění „dirigent roku“ v rámci Mezinárodních operních cen (International Opera Awards) udílených časopisem \"Opera\".\n\nV letech 2016–2017 se v rámci 121. sezóny České filharmonie stal jedním z hostujících dirigentů českého hudebního tělesa s plánem uvedení dvou programů. U příležitosti nedožitých 80. narozenin Václava Havla nastudoval s Českou filharmonii Dvořákovu \"Symfonii č. 9 (Novosvětskou)\", kterou dirigoval 5. října 2016 na slavnostním večeru v Rudolfinu. Pro vydavatelství Decca Records byl jmenován uměleckým ředitelem Čajkovského projektu, s cílem natočení kompletního seznamu symfonií ruského skladatele.\n\nDne 16. října 2017 podepsal s generálním ředitelem České filharmonie Davidem Marečkem smlouvu, na jejímž základě se stal šéfdirigentem a hudebním ředitelem České filharmonie na pětileté období, s účinností od sezóny 2018/2019. Hlavními hostujícími dirigenty byli jmenováni Jakub Hrůša a Tomáš Netopil.\n\nDruhou manželkou Byčkova se stala francouzská klavíristka a členka sesterského klavírního dua Marielle Labèque, která s ním žije v Paříži. Manželka také obývá spolu se sestrou část římského paláce, v němž sídlí jejich hudební vydavatelství KML Recordings.\n\n"}
{"id": "1251433", "url": "https://cs.wikipedia.org/wiki?curid=1251433", "title": "Vereniging Martijn", "text": "Vereniging Martijn\n\nVereniging Martijn bylo nizozemské sdružení, které hájilo přijetí pedofilie společností a legalizaci sexuálního vztahu mezi dítětem a dospělým. V roce 1994 bylo MARTIJN vyřazeno ze sdružení ILGA (International Lesbian and Gay Association). Skupina \"MARTIJN\" byla značně zatracována, nicméně v červnu 2011 holandští prokurátoři stanovili, že tato skupina nemůže být dle holandského zákona zakázána, či soudně stíhána.\n27. června 2012 však přesto holandský soud rozhodl, že skupina není legální a nařídil její okamžité rozpuštění. Rozhodnutí bylo zvráceno vyšším soudem, což bylo následně také zrušeno a to Holandským nejvyšším soudem 18. dubna roku 2014 v konečném rozhodnutí ve smyslu zákazu tohoto sdružení. Zmíněná skupina (MARTIJN) následně podala odvolání až k Evropskému soudu pro lidská práva, kde bylo toto odvolání zamítnuto.\n"}
{"id": "1251434", "url": "https://cs.wikipedia.org/wiki?curid=1251434", "title": "František Hlavica", "text": "František Hlavica\n\nFrantišek Hlavica (23. ledna 1885 Vsetín – 16. července 1952 Vsetín) byl akademický malíř, ilustrátor a vysokoškolský profesor.\n\nFrantišek Hlavica se narodil ve Vsetíně. Jeho otec František Jan Hlavica byl řezbář a lidový muzikant. František Pocházel ze šesti sourozenců z nichž dva, Emil a Rudolf byli rovněž umělecky nadaní. Po absolvování obecné školy šel studovat Odbornou školu pro zpracování dřeva ve Valašském Meziříčí. Měl se původně stát otcovým nástupcem v řezbářské dílně. Touha po malování jej však dovedla až do Prahy na malířskou akademii. V roce 1901 složil přijímací zkoušky a nastoupil do přípravky. V roce 1902 pokračoval ve studiu v malířské speciálce prof. Hanuše Schwaigera. Během studia obdržel Hlavica několikrát první cenu na žákovských výstavách Akademie a byl představen císaři Františku Josefovi I. jako nejlepší žák. V roce 1907 ukončil úspěšně studium a nastoupil na vojenskou službu jako jednoroční dobrovolník. Po návratu s vojenské služby se vydal do Itálii. Po návratu z Itálie žil střídavě v Praze a ve Vsetíně. V roce 1910 vystavoval v pražském Rudolfinu a následně obdržel stipendium na cestu do Španělska. V průběhu první světové války narukoval a převážnou část strávil na východní frontě, kde se zúčastnili bojů v zákopech. Koncem roku 1917 byl převelen do Krakova k leteckému oddílu. V roce 1918 byl jako technický důstojník poslán na italskou frontu. Byl raněn do pravé ruky a konec války strávil ve Vídni. Po válce se usadil v Brně, kde se svými bratry, patřil k vedoucím osobnostem brněnského kulturního života. Díky přátelství s Janem Masarykem procestoval Hlavica Francii a Velkou Británii. V roce 1928 byl jmenován profesorem krajinářského a figurálního kreslení na VUT v Brně. Dál jezdil na Valašsko do Nového Hrozenkova a v roce 1931 si postavil podle návrhu architekta Dušana Jurkoviče chatu na \"\"Kohútce\"\". V roce 1938 se stal děkanem fakulty architektury a pozemního stavitelství na VUT v Brně. František Hlavica byl velmi plodný a namaloval mnoho obrazů, portrétoval význačné osobnosti a ilustroval knihy valašských spisovatelů. Zemřel ve Vsetíně v roce 1952 ve věku šedesáti sedmi let a byl uložen do rodinné hrobky na vsetínském hřbitově.\n\na další\n\n"}
{"id": "1251435", "url": "https://cs.wikipedia.org/wiki?curid=1251435", "title": "Johann Nepomuk Czermak", "text": "Johann Nepomuk Czermak\n\nJohann Nepomuk Czermak (také Jan Nepomuk Čermák) (17. června 1828, Praha – 16. září 1873 Lipsko) byl česko-německý fyziolog. Byl průkopníkem laryngoskopie. Jako první popsal jeden z typů zuboviny - interglobulární dentin, který se po něm také označuje jako Czermakovy (Čermákovy) lakuny \nNarodil se v pražské německé rodině s lékařskou tradicí. Medicínu studoval v rodné Praze, později ve Vratislavi, kde potkal Jana Evangelistu Purkyněho, jenž ho ovlivnil zásadním způsobem – jednak ho Purkyně ponoukl k vědecké činnosti, a jednak Czermaka ovlivnily Purkyněho teorie. Doktorát získal v Praze, poté žil ve Štýrském Hradci (profesor 1855), Krakově, Budapešti, aby se znovu vrátil do Prahy a založil zde soukromý ústav. Nakonec odešel na univerzitu do Lipska, kde se stal mimořádným profesorem. V Lipsku založil fyziologický ústav známý jako \"Spectatorium\". V Lipsku i zemřel.\n\nSpolu s Ludwigem Turckem zavedl do lékařství laryngoskop (vynález Manuela Garcii). Užíval ho zejména k vyšetření dutiny nosní. Jeho profese ho též přivedla k zájmu o fonetiku a roli nosu při tvorbě řeči a zvuků. Objevil rovněž na krku bod, jehož mačkáním lze snížit tepovou frekvenci či dokonce zbavit vědomí. Prokázal též vliv sympatiku na vylučování slin. Přispěl též k pochopení poruchy, která je dnes známa jako Von Hippel-Lindauova nemoc.\n\n"}
{"id": "1251467", "url": "https://cs.wikipedia.org/wiki?curid=1251467", "title": "Happy End (film, 2015)", "text": "Happy End (film, 2015)\n\nHappy End (2015) je český krátký animovaný film režiséra Jana Sasky. Jedná se o jeho studentský film, se kterým v nehotové verzi absolvoval na Fakultě multimediálních komunikací Univerzity Tomáše Bati ve Zlíně a později v upravené podobě i na FAMU. Původní verze byla uvedena na Anifilmu, novější měla premiéru v květnu 2016 na Quinzaine des Réalisateurs v rámci festivalu v Cannes. V Česku byl promítán jako součást pásma pěti animovaných filmů \"True Love\".\n\nFilm byl nominován na Cenu Magnesia za nejlepší studentský film v rámci cen Český lev 2015 a byl v užším výběru deseti kandidátů na Oscara.\n\n"}
{"id": "1251468", "url": "https://cs.wikipedia.org/wiki?curid=1251468", "title": "Lavínový štít", "text": "Lavínový štít\n\n\nŠtít je přístupný pouze v doprovodu horského vůdce.\n\n"}
{"id": "1251471", "url": "https://cs.wikipedia.org/wiki?curid=1251471", "title": "Štítarský potok", "text": "Štítarský potok\n\nŠtítarský potok je vodní tok typu potok, který pramení v katastru obce Převýšov v okrese Hradec Králové a severně od Křince v okrese Nymburk se vlévá do Mrliny, jako její levostranný přítok.\n\nŠtítarský potok pramení u silnice č. 11 východně od Lovčic v přírodní památce Olešnice. Stáčí se pod silnici a teče severozápadním směrem. U hřiště v Lovčicích ho napájí jedna vodoteč zleva. Od vlakové zastávky \"Lovčice obec\" pokračuje severozápadním směrem. Zde se do něho vlévá další vodoteč zleva. \n\nU Slibovic se pak otočí na západ. Zprava pojme vody dvou bezejmenných potoků, proteče vodní nádrží ve Slibovicích a pokračuje dál. Za Slibovicemi se do něj vlévá zleva Slibovický potok. Tok se otáčí severozápadním směrem a před vsí Běrunice se do něj vlévá jeden bezejmenný tok zleva. Další potok zleva se vlévá za zemědělským družstvem. Zde se Štítarský potok otočí zcela na sever. Záhy se ale zlomí zcela na západ a ještě před tím přijme vody Hlínovské svodnice.\n\nVlní se. Jihozápadně od Běruniček se stáčí opět k severu a zleva so do něj vlévá Dlouhopolský potok, následně zprava Běruničský potok. Poté další potok zleva. Západně od Městce Králové napájí tzv. Továrenské rybníky, neprotéká však jimi. Podteče pod ulicí T. G. Masaryka a ve velkých meandrech pokračuje na severozápad. Zde ho sytí Kamenecká svodnice z tzv. Máchova jezírka, které tvoří břeh Štítarského potoka. Poté zprava přitéká Střihovský potok a zleva dva bezejmenné a následně také zleva potok Jeptiška. Všechny tyto potoky tečou od Městce Králové. Za Jeptiškou zprava pak Svolečská svodnice. A další bezejmenný potok zprava před vsí Vinice, kdy se potok otočí k západu.\n\n"}
{"id": "1251473", "url": "https://cs.wikipedia.org/wiki?curid=1251473", "title": "Zadný Ľadový štít", "text": "Zadný Ľadový štít\n\nZadní Ledový štít byl pravděpodobně navštívený dávno před prvními horolezci a turisty. Příležitost vystoupit na jeho vrchol měli nejdříve zeměměřiči, kteří mapovali tatranské reálie. Název štítu je odvozen od jména sousedního Ledového štítu a pochází od Františka Kroutila.\n\n\nŠtít je přístupný pouze v doprovodu horského vůdce\n\n"}
{"id": "1251476", "url": "https://cs.wikipedia.org/wiki?curid=1251476", "title": "Šóma Doi", "text": "Šóma Doi\n\nŠóma Doi (japonsky 土居 聖真; * 21. května 1992, Jamagata, prefektura Jamagata, Japonsko) je japonský fotbalový záložník, od roku 2011 hráč japonského klubu Kashima Antlers.\n\nS týmem Kashima Antlers vyhrál k prosinci 2016 jednou japonskou nejvyšší ligu (2016) a třikrát japonský ligový pohár (2011, 2012, 2015).\n\n\n\n"}
{"id": "1251480", "url": "https://cs.wikipedia.org/wiki?curid=1251480", "title": "Řeřicha peruánská", "text": "Řeřicha peruánská\n\nŘeřicha peruánská (\"Lepidium meyenii\") je jediná rostlina z bohatého rodu řeřicha, která má místo kořene bulvu. Někdy je uváděna pod českým jménem maka. Pochází z jihoamerických peruánských And a podle archeologických nálezů tam byla vyšlechtěna a pěstována již v době kolem jednoho a půl tisíciletí před naším letopočtem, dávno před vznikem Incké říše. Její přímí předchůdci nejsou známi, není to však žádný z planých druhů řeřichy nyní rozšířených v Andách.\n\nBylina řeřicha peruánská je dvouletá rostlina, která ve tvrdých, vysokohorských podmínkách dobře roste i přezimuje. Během prvého (vegetativního) roku za 8 až 9 měsíců vyklíčí, vytvoří listovou růžici i bulvu a ve druhém roce (reprodukčním) vyrostou květy, rozkvetou a dozrají semena. Její vývoj není ovlivňován délkou dne.\n\nRoste v nadmořských výškách 3500 až 4500 m na místech s velmi intenzivním slunečním svitem, prudkým větrem a v chladném počasí na kamenité či písčité a kyselé půdě (pod 5 pH). Je na výšku a chlad natolik adaptovaná, že po přesazení do oblastí na mořském pobřeží roste pomaleji. Optimální teplota pro její růst je 10 až 22 °C, je odolná proti mrazu až do -20 °C. Rostliny spotřebují pro růst hodně živin a pro zachování výnosnosti nutno půdu pravidelně obohacovat o organické živiny a minerální látky; jinak v minulosti bylo zvykem ji sázet na stejné místo až po více než pěti letech.\n\nNadzemní část byliny je tvořena listovou růžici s 12 až 20 listy a redukovaným hlavním stonkem. Listy s plochými řapíky mají podlouhlé čepele jednou nebo dvakrát zpeřené a ve zralosti dlouhé 6 až 9 cm. Ve spodní části má stonek zdužnatělý hypokotyl (bulvu) spojený se ztlustlým kořenem s mnoha jímavými, postranními kořínky. Bulva je kuželovitý skladovací orgán živin, má hruškovitý tvar, je nažloutlá až hnědočervená a bývá dlouhá 10 až 14 cm a v průměru mívá 3 až 5 cm, horní stranu má plochou a na spodní straně je dlouze protáhlá.\n\nStonek s květy je asi 15 cm vysoký a na jeho vrcholu vyrůstá rozvětvené hroznovité květenství. Drobné, oboupohlavné, nazelenalé květy jsou velké jen asi 2 mm. Střechovitě uspořádaný kalich má čtyři volné, zelené lístky s bílým lemem. Korunu tvoří čtyři volné, nazelenalé, na konci nazpět ohnuté lístky. V květu jsou dvě plodné tyčinky se žlutými vejčitými prašníky a čtyři tyčinky zakrslé, sterilní. Gyneceum je synkarpní, ze dvou plodolistů složený semeník je dvoudílný. Květy jsou samosprašné.\n\nPlody jsou dvoudílné šešule obsahující drobná, vejčitá, oranžová nebo hnědá semena velká jako semena mrkve. Do doby setí se uchovávají v suchu. Rostlina je oktoploidní, x = 8.\n\nRozmnožuje se výhradně ze semen, která nejsou dormantní a vyklíčí při teplotě 25 °C a dostateční vlhkosti asi za týden. Semena smíchaná s pískem se vysévají na konci zimy nebo počátkem jara, kdy končí mrazy a začíná období dešťů, na jižní polokouli od září do listopadu. Během osmi až devíti měsíců narostou listy i bulvy a rostliny určené ke konzumaci se v květnu až červenci sklízejí, vnější listy růžice jsou tehdy uvadlé a vnitřní zůstaly zelené. Současný průměrný výnos při ručním obhospodařování je asi 3 t/ha, s využitím techniky a při lepší výživě je možno dosáhnout až 20 t/ha.\n\nRostliny nesklizené a ponechané v půdě vytvoří z rozrostlé růžice za další čtyři až šest měsíců krátkou lodyhu s květy, které rozkvetou v říjnu neb listopadu. V prosinci a únoru listy na rostlině uschnou a dozrají šešule se semeny, která slouží pro výsev v dalším vegetační sezóně. V oblasti And je pěstováno až 10 kultivarů s různě zbarvenými bulvami.\n\nŘeřichy peruánské se pěstují pro nevelké bulvy, které jsou u domorodých obyvatel tradiční součásti stravy i léčebnými prostředky. Konzumují se čerstvé vařené nebo pečené v popelu, často se nastrouhají, usuší a mohou se skladovat i několik let. Pak se rozvaří ve vodě nebo mléku na kaši, také se z nich vyrábí kvašený napoj „maca chica“.\n\nSušená má výživnou hodnotu srovnatelnou s kukuřicí, pšenicí i rýží. Má přes 60 % sacharidů, 10 % bílkovin ve formě polypeptidů a aminokyselin, vlákninu a lipidy. Obsahuje také vápník, draslík, železo, jod, fosfor, zinek, vitamíny B, vitamín C, mastné kyseliny (linolová, palmitová a olejová), alkaloidy, třísloviny i saponiny a obsahuje devět esenciálních aminokyselin.\n\nV peruánském lékařství byly používány k léčbě anémie, tuberkulózy, menstruačních poruch, symptomů menopauzy, rakoviny žaludku, sterility i mužské potence. V poslední době dosahuje „maka“ v oblastech mimo And velké popularity. Prodává se ve formě tablet nebo bylinných extraktů z rozemletých bulev jako afrodisiakum, pro zvýšení plodnosti a sexuální výkonnosti, k dosažení hormonální rovnováhy i na všeobecnou podporu imunity.\n\n"}
{"id": "1251482", "url": "https://cs.wikipedia.org/wiki?curid=1251482", "title": "Pancor Jackhammer", "text": "Pancor Jackhammer\n\nPancor Jackhammer byla americká automatická brokovnice ráže 12 s bullpup konceptem a systémem závěru na principu odběru prachových plynů, která byla navržena roku 1984 a patentována v roce 1987. Používala bubnový zásobník s 10 náboji nacházející se za spouští. Šlo o poměrně těžkou zbraň – prázdná měla hmotnost 4,57 kg při délce 787 mm. Koncem 80. let byly vyrobeny 3 zbraně z nichž se do dněších dní dochoval pouze jeden funkční prototypy. Dva prototypy zničené během testování armádou byly na mnohem lepší technické úrovni, především byly lehčí, měly snazší způsob rozebíraní a výměny zásobníku.\n\nZbraň střílela automaticky. Vystřílená kazeta se vyjímala i s náboji, proto se obešla bez mechanismu, který odstraňuje nábojnice. Automatická funkce této brokovnice byla odvozena od Automatického Revolveru Webley-Fosbery s tím rozdílem, že nepříliš spolehlivá automatika založená na zpětném rázu byla nahrazena pohybem hlavně. Při výstřelu se hlaveň pohybovala dopředu, a tak se přerušilo plynotěsné spojení s kazetou. Tlak vinuté pružiny vyvolal zákluz pohyblivé hlavně. Řídicí tyč pootočila zásobník, čímž se obnovilo spojení hlavně s kazetou.\n\nZásobníky byly dodávány ve vzduchotěsném balení s uvedeným typem střeliva. Účinný dostřel činil přes 200 m, což bylo na brokovnici kalibru 12 neobvyklé. Vyráběla se z kvalitní oceli a odolných plastů.\n"}
{"id": "1251484", "url": "https://cs.wikipedia.org/wiki?curid=1251484", "title": "Super doktoři", "text": "Super doktoři\n\nSuper doktoři (v anglickém originále Mighty Med) je americký televizní sitcom stanice Disney XD. Jeho autory jsou Jim Bernstein a Andy Schwartz, produkován byl společností It's a Laugh Productions. V seriálu účinkovali Jake Short, Bradley Steven Perry, Paris Berelc, Devan Leos a Augie Isaac. Vysílán byl od 7. října 2013 do 9. září 2015. \n\n"}
{"id": "1251485", "url": "https://cs.wikipedia.org/wiki?curid=1251485", "title": "Slobodan Jovanović", "text": "Slobodan Jovanović\n\nSlobodan Jovanović (v srbské cyrilici Слободан Јовановић; 3. prosince 1869, Novi Sad, Rakousko-Uhersko – 12. prosince 1958, Londýn, Spojené království) byl srbský právník, historik a politik.\n\nJovanović studoval v Bělehradě, Mnichově a Ženevě. Krátkou dobu pobýval také v Curychu. Po ukončení studia práv pokračoval v postgraduálním studiu politické vědy v Paříži. V roce 1893 začal pracovat jako atašé na srbském zastoupení v Istanbulu (v tehdejší Osmanské říši. Zůstal zde však pouhé 4 roky; poté se stal profesorem na právnické fakultě Bělehradské univerzity.\n\nBěhem první a druhé balkánské války řídil tiskové oddělení srbské armády. Až do roku 1917 pak působil ve stejné pozici i během první světové války. V letech 1937—1941 byl předsedou Srbského kulturního klubu. Spolu se Srbským kulturním klubem vstoupil jako vlivný a mezi vládnoucí elitou prominentní intelektuál do politiky.\n\nOd 27. března 1941 až do 11. ledna 1942 byl místopředsedou Rady ministrů exilové vlády v Londýně a později i samotným premiérem (až do 26. června 1943). Byl předsedou Srbské královské akademie (dnes Srbská akademie věd a umění, rektor Bělehradské univerzity, profesor veřejného práva a děkan Právnické fakulty.\n\nPo druhé světové válce, když se v Jugoslávii chopili moci komunisté, odešel do exilu do Velké Británie. V nepřítomnosti byl komunistickou vládou odsouzen jako exponent meziválečného režimu na trest odnětí svobody v trvání 20 let. V roce 1951 založil Jovanović Sdružení srbských spisovatelů ve vyhnanství.\n\nJeho díla, která byla poměrně obsáhlá, nesměla v SFRJ vycházet až do roku 1990. V kampani proti jejich vydávání se ještě v 2. polovině 80. let 20. století angažoval i Slobodan Milošević.\n\nV roce 2007 byl Jovanović rehabilitován rozhodnutím Okružního soudu v Bělehradě.\n"}
{"id": "1251486", "url": "https://cs.wikipedia.org/wiki?curid=1251486", "title": "Loučka (Polsko)", "text": "Loučka (Polsko)\n\nLoučka (, ) je vesnice v jižním Polsku ve Slezském vojvodství v okrese Těšín v gmině Dubovec. Leží na území Těšínského Slezska v kopcovité krajině Slezského podhůří.\n\nPodle sčítání lidu v roce 2011 zde žilo 296 obyvatel, čímž se jedna o druhou (po Hrčavě) nejméně lidnatou vesnici na celém Těšínsku. Rozloha obce činí 1,92 km².\n\nPrvní písemná zmínka o Loučce pochází z roku 1446. Patřila k těšínskému knížectví a v roce 1920 byla spolu s celým východním Těšínskem rozhodnutím Konference velvyslanců připojena k Polsku.\n\nProbíhá tudy rychlostní silnice S52 Bílsko-Bělá – Český Těšín, jejíž pokračováním česká dálnice D48, a také „stará cesta“ z Bílska-Bělé do Těšína.\n"}
{"id": "1251488", "url": "https://cs.wikipedia.org/wiki?curid=1251488", "title": "Antoine de Lonhy", "text": "Antoine de Lonhy\n\nAntoine de Lonhy (doložen od roku 1446 v Burgundsku – zemřel kolem r. 1490 ve vévodství Savoye) byl francouzský malíř a miniaturista. Byl nejvýznamnějším francouzským malířem, který působil v oblasti Savojska-Piemontu ve 3. čtvrtině 15. století.\nIdentita umělce, dříve pomocně označovaného jako \"Le Maître de Saluces\" (podle patrona díla) nebo \"Le maître de la Trinité de Turin\" (podle známého obrazu) byla odhalena až roku 1989.\n\nAntoine de Lonhy pochází z Burgundska, kde se vyškolil. Byl patrně v kontaktu s vlámskými malíři Jan van Eyckem a Rogierem van der Weyden, kteří stejně jako on působili ve službách Nicolase Rolina, kancléře burgundského vévody Filipa Dobrého (1446). Pracoval také pro Jeana Germaina, biskupa v Chalon-sur-Saone (1449). Kolem roku 1450 se přestěhoval do Toulouse a zůstal zde po dobu deseti let. Několika objednávkami je doložena jeho práce pro kostel Kostel Santa Maria del Mar v Barceloně a augustiniánský klášter Miralles (Convento de Miralles, oblast Castellví de Rosanes, 1460-1461). Od roku 1462 do své smrti pak pobýval v savojském vévodství, nejprve ve městě Avigliana ve Valle di Susa, nedaleko Turína. V letech 1466 – 1480 pracoval v Chambéry pro vévodu Amadea IX. Savojského.\n\nAntoine de Lonhy byl všestranným umělcem – autorem knižních iluminací, předloh k výšivkám, fresek, oltářních obrazů a malovaných vitráží. Jeho styl se vyznačuje monumentálními kompozicemi i pozorností věnovanou nejmenším detailům. Postavy mají zasněný výraz a tváře měkkce modelované světlem. Jsou často oblečeny v oděvech z těžkých damaškových látek, řasených do hlubokých záhybů. Malby se vyznačují tlumenými hnědými a zlatými tóny v kombinaci se zářivými a jasnými barvami. Caldera uvádí, že malíře mohl ovlivnit také iluminátor Barthélemy d'Eyck, působící u dvora vévody René I. z Anjou v Neapoli.\n\nAntoine de Lonhy je poprvé zmiňován v roce 1446, kdy dostal zaplaceno za realizaci oken kaple na hradě Nicolase Rolina v Authumes. V Barceloně se dochovalo jeho velké rozetové okno s barevnými vitrážemi, které pro tamní gotický kostel Santa Maria del Mar objednal arcibiskup Toulouse, Bernard du Rosier (Antoine de Lonhy uváděn jako \"pintor de Tolosa de Llenguadoc\"). Další vitrážová okna vytvořil pro radnici v Toulouse.\n\nPro klášter v Miralles zhotovil několik deskových obrazů (oltářní obraz s Pannou Marií, svatým Augustinem a sv. Mikulášem tolentinským), které jsou nyní ve sbírkách Museu Nacional d'Art de Catalunya v Barceloně V Chambéry maloval obraz Oplakávání Krista pro katedrálu Saint-Jean-Baptiste de Saint-Jean-de-Maurienne, Svatou Trojici (nyní v Museo civico d'arte antica, Turín) a Svatou Annu samotřetí pro katedrálu v Turíně.\n\nFresky Antoine de Lonhy jsou dochovány v kapli svaté Kateřiny v kostele Notre-Dame de la Dalbade, Toulouse (1454) a v turínském kostele San Domenico, kde roku 1474 vytvořil posmrtnou podobiznu později svatořečeného vévody Amadea IX. Savojského. Pro kostel svatého Petra a Ondřeje v Opatství Novalesa zhotovil cyklus fresek v kapli a presbytáři a také oltářní polyptych.\n\nAntoine de Lonhy proslul také jako tvůrce knižních miniatur. Národní galerie v Praze uchovává ve své sbírce jeho celostránkovou iluminaci s výjevem Ukřižování. Pro arcibiskupa Toulouse Bernarda de Rosier ilustroval rukopisy, mj. \"\"Livre des Histoires\"\". Pro dceru francouzského krále Karla VII. a vdovu po vévodovi Amadeu IX. Savojském, Yolande de France, vytvořil sérii ilustrací pro rukopis \"Breve dicendorum compendium\" (Biblioteca nazionale universitaria di Torino) a knihu hodinek \"\"Ore di Saluzzo\"\" (British Library)\n\n\nPalazzo Madama, Turín\n"}
{"id": "1251489", "url": "https://cs.wikipedia.org/wiki?curid=1251489", "title": "Fokker 50", "text": "Fokker 50\n\nFokker 50 je dvoumotorový turbovrtulový úzkotrupý hornoplošní dopravní letoun určený na krátké tratě. Jedná se o zmodernizovaný velmi úspěšný typ Fokker F-27. Fokker 60 je prodloužená verze Fokkeru 50. Fokker 50 se vyráběl mezi lety 1987 až 1997 v nizozemských továrnách společnosti Fokker. Bylo vyrobeno celkem 213 kusů, přičemž v roce 2012 bylo 124 letounů z nich stále v provozu.\n\nZákladní výchozí verze s délkou 25,25 metrů, rozpětím křídel 29 m a výškou 8,32 m, maximální rychlostí 560 km/h, cestovní rychlostí 530 km/h a doletem 2,055 km. Nosnost je cca 8,5 tuny. Pojme 58 až 62 pasažérů.\n\nVerze s prodlouženým trupem o 1,02 metrů před křídlem a 0,8 metrů za křídlem. Vpředu má velké dveře pro náklad, trup byl přizpůsoben pro větší hmotnost. Maximální nosnost vzrostla o cca 2 tuny. Pojme až 62 pasažérů. Byly vyrobeny jen 4 kusy, pak společnost Fokker zbankrotovala.\n\nÚdaje platí pro variantu Fokker 50\n\n\n"}
{"id": "1251494", "url": "https://cs.wikipedia.org/wiki?curid=1251494", "title": "Suintila", "text": "Suintila\n\nSuintila (588 - 634/635) byl vizigótský král Hispánie, Septimánie a Galicie v letech 621-631. Za jeho vlády se mu podařilo sjednotit vizigótské území a ovládnout Pyrenejský poloostrov. Byl synen Rekkareda I. a jeho manželky vizigótské královny Baddo. Jeho bratrem byl generál Geila.\n\nSuintila jako generál na příkaz krále Sisebuta v roce 620 bojoval proti Byzantincům, kteří se na Pyrenejském poloostrově usadili. V následujícím roce byl po smrti Rekkareda II. zvolen králem. Rekkared II. vládl krátce, pouze od února 621, kdy zemřel jeho otec Sisebut.\n\nJiž jako král porazil Suintila na severu Pyrenejského poloostrova Basky (tehdejší kmen Vaskoniánů), kteří drancovali provincii Tarraconensis. Nad Basky nakonec získal dediticii (bezpodmínečnou kapitulaci). Podmanění Baskové byli donuceni založit město Oligicus, které spolu s městem Vitoria tvořily obrannou linii proti budoucím invazím. Po podmanění severní části Pyrenejského poloostrova se obrátil na jih, aby vyhnal Byzantince, kteří se v 6. století usadili při pobřeží Středozemního moře v pobřežním pásu od města Valencie do Cádizu. Obsazením pobřeží a vyhnáním Byzantinců dokončil územní sjednocení poloostrova pod nadvládu Vizigótů, což byl sen jeho předchůdců. Pod Byzantskou kontrolou zůstala pouze Ceuta a Baleáry. Isidor ze Sevilly zmínil Suintilu, jako prvního krále, který vládl celému poloostrovu. \n\nPo úspěšném obsazení poloostrova se Suintila snažil posílit autoritu krále proti vizigótské šlechtě a církvi tím, že jim odebral některá privilegia a zkonfiskoval část majetku. Také se snažil z vizigótské říše udělat dědičnou monarchii a tím zajistit trůn svému synovi Recimirovi. Tyto pokusy vyvolaly protireakci u církve i šlechty, která se začala bouřit.\n\nV roce 631 guvernér provincie Narbonensis Sisenand rozpoutal povstání proti Suintilovi, které se rychle šířilo Pyrenejským poloostrovem. K povstalcům zběhl i Suintilův bratr Geila. Povstalci nakonec se zahraniční podporou franského krále Dagoberta I. z Neustrie Suintilu porazili u bran Zaragozy. Na IV. toledském koncilu v roce 633, kde předsedal biskup Isidor ze Sevilly, byl Suintila exkomunikován a také mu byl zkonfiskován veškerý jeho majetek. Na koncilu byl zároveň legitimním králem Vizigótů zvolen Sisenand. Suintila odešel do kláštera, kde v ústraní v roce 634 nebo 635 zemřel.\n"}
{"id": "1251497", "url": "https://cs.wikipedia.org/wiki?curid=1251497", "title": "Kire Markoski", "text": "Kire Markoski\n\nKire Markoski (makedonsky Кире Маркоски; * 20. února 1995, Ohrid, Severní Makedonie) je severomakedonský fotbalový útočník a reprezentant, od roku 2012 hráč klubu FK Rabotnički. \n\n\nNastupoval za severomakedonské mládežnické reprezentace od kategorie U17. \nS severomakedonskou jedenadvacítkou se radoval z postupu na Mistrovství Evropy hráčů do 21 let 2017 v Polsku (historicky první účast Severní Makedonie na evropském šampionátu jedenadvacetiletých).\n\nV A-mužstvu Severní Makedonie debutoval 18. 6. 2014 v přátelském utkání v Šen-jangu proti reprezentaci Číny (prohra 0:2).\n\n"}
{"id": "1251502", "url": "https://cs.wikipedia.org/wiki?curid=1251502", "title": "Kostel svatého Jakuba Staršího (Naloučany)", "text": "Kostel svatého Jakuba Staršího (Naloučany)\n\nKostel svatého Jakuba Staršího je filiální kostel římskokatolické farnosti Náměšť nad Oslavou, nachází se na vyvýšeném místě v centru obce. Kostel je barokní stavbou s pozdně gotickým jádrem, stavba kostela stojí uprostřed hřbitovního areálu, kostel je jednolodní stavbou s polygonálním závěrem a čtyřbokou hranolovou věží. Poblíž kostela před ohradní zdí je zasazen smírčí kámen. Kostel je chráněn jako kulturní památka České republiky.\n\nKostel byl postaven po roce 1238, z tohoto roku pochází první písemná zmínka o obci Naloučany, v témže roce byla obec vladykou Klimentem byla darována do vlastnictví kláštera Porta coeli. Právě klášter nechal v obci postavit kostel a farní budovu. V roce 1437 pak obec získal Matěj ze Švamberka a převzal také patronát nad kostelem svatého Jakuba v Naloučanech, kostelem svatého Marka ve Vícenicích u Náměště nad Oslavou a kostelem svatého Jana Křtitele v Náměšti nad Oslavou. Z téhož roku pochází první písemná zmínka o kostele. V 17. století byl v kostele kamenný oltář, křtitelnice a tři zvony, v roce 1850 pak kostel vyhořel a zachráněna byla jen monstrance a kalich. Spekulovalo se o tom, zda by nebylo lepší kostel zrušit, ale náměšťský farář Holub prosadil, aby kostel byl obnoven. Kostel byl opraven, věž však již nebyla vystavena do původní podoby a výšky a postrádala zastřešení, zastřešena byla až v roce 1903. Kostel v nové podobě získal pouze jeden hlavní oltář, v kostele je obraz svatého Jakuba Většího a socha Panny Marie Lurdské, v roce 1915 získal kostel varhany. V roce 1909 byl kostel opraven a od kostelní zdi byla odkopána hlína. Kostel byl v témže roce také vydlážděn a získal křížovou cestu.\n\nBěhem první světové války byly kostelní zvony rekvírovány, stejně tak i během druhé světové války. V roce 1943 však byl kostelu darován menší zvon, který pak v kostele zůstal. V roce 1956 byl kostel opraven. Další rekonstrukce kostela proběhla v roce 1989, byl opraven hlavní oltář, v roce 2000 pak bylo rozšířeno vybavení kostela, do kostela byl pořízen mramorový obětní stůl, další stoly a také ambon. Další velká rekonstrukce proběhla v roce 2011, byla opravena střecha kostela, proběhla izolace kostela, byl vymalován vnitřní prostor kostela a byla provedena nová fasáda.\n\n\n"}
{"id": "1251504", "url": "https://cs.wikipedia.org/wiki?curid=1251504", "title": "Miho Nonaka", "text": "Miho Nonaka\n\nMiho Nonaka (: 野中 生萌 / のなかみほ; * 21. května 1997, Tokio) je japonská reprezentantka ve sportovním lezení. Vicemistryně světa, vítězka světového poháru a mistryně Asie v boulderingu.\n\n\n"}
{"id": "1251505", "url": "https://cs.wikipedia.org/wiki?curid=1251505", "title": "Askari", "text": "Askari\n\nSlovo askari (v překladu z arabštiny znamená \"armáda\", \"voják\") sloužilo pro označení domorodých vojáků, kteří byli naverbováni pro službu v koloniálních armádách v 19. a v první polovině 20. století ve východní, severovýchodní a střední Africe. Slovo \"askari\" pochází z arabského výrazu عسكري (askar), respektive původně z perského \"laškar,\" odkud bylo převzato do svahilštiny a do dalších jazyků (amharština, bosenština, italština, polština, somálština, turečtina, urdština a další). Jako askari bývají označování také příslušníci místních milicí, policie nebo ochranek.\n\nPraxe získávání domorodých vojáků byla uplatňována v britských, italských, německých, portugalských a belgických koloniálních armádách, zatímco Francie a Španělsko tento způsob doplňování svých vojenských sil zpočátku nepoužívaly. Oddíly askari sehrály významnou roli při koloniální expanzi jednotlivých západoevropských zemí. Na dobytém území posléze tito domorodí vojáci sloužili v místních posádkách a v bezpečnostních složkách. Během první a druhé světové války oddíly askari bojovaly na frontách daleko od své vlasti - v jiných částech Afriky, na Blízkém východě nebo v Asii.\n\nV belgické kolonii Svobodný (Nezávislý) stát Kongo (\"État indépendant du Congo\") byli domorodí askari organizováni v ozbrojených složkách, zvaných \"Force Publique\", ustavených v roce 1885.\nImperiální britská východoafrická společnost (\"Imperial British East Africa Company - IBEAC\") verbovala příslušníky jednotek askari mezi Somálci, Súdánci a Swahilci. Od roku 1895 byla tak vytvořena uniformovaná ozbrojená složka, zvaná \"East African Rifles\", později prapor \"King's African Rifles\", který byl součástí pluku koloniálních vojsk.\n\nV německé koloniální armádě (tzv. \"Schutztruppe\") sloužili domorodá vojáci pod velením německých důstojníků a poddůstojníků zejména v oblasti Německé východní Afriky (pozdější Tanzanie). Tyto jednotky se zúčastnily i bojů v období první světové války.\n\nItálie pro své imperiální zájmy v oblasti Afrického rohu verbovala místní Eritrejce a Somálce, kteří se pak pod italským velením od 80. let 19. století až po druhou světovou válku zúčastnili bojů nejen ve východní Africe, ale i v oblasti Indického oceánu. Jednalo se o jednotky pěšího vojska, jezdectva (na koních i na velbloudech) a lehkého dělostřelectva. Důležitou roli sehráli italští askari domorodého původu v letech 1935 - 1936 během tzv. habešské války.\n\nV průběhu druhé světové války se označení \"askari\" používalo také v přeneseném slova smyslu pro cizince, bojující v německých jednotkách, respektive v jednotkách SS. Jednalo se například o sovětské válečné zajatce, kteří přistoupili na službu v těchto jednotkách ( Rusy, Ukrajince, Litevce apod.), případně kteří sloužili jako dozorci v táborech smrti (Sobibor, Treblinka) nebo se podíleli na likvidaci povstání ve varšavském ghettu v roce 1943. \n\nAskari, pocházející z Afriky, se objevili i na počátku 21. století. Jednalo se o žoldnéře původem z Ugandy, kteří byli verbováni soukromými agenturami (např. agenturou \"Beowulf International\" prostřednictvím místních agentur) a zúčastnili se operací na území Iráku po roce 2003, kupříkladu zajišťovali ostrahu mezinárodní vojenské základny \"Camp Victory\" v Bagdádu. \n\n"}
{"id": "1251509", "url": "https://cs.wikipedia.org/wiki?curid=1251509", "title": "Schwarzensee", "text": "Schwarzensee\n\nSchwarzensee je jezero ležící v oblasti Solné komory, v rakouské spolkové zemi Salcbursko, přibližně mezi velkými jezery Mondsee, Attersee a Wolfgangsee. Má rozlohu 48 hektarů a je dlouhé 1,4 km a široké 0,4 km. Jeho hloubka činí 54 m.\n\nJezero má velmi čistou vodu. Pro koupání je označena jako nejvyšší kvalita.\n\nStejně jako u ostatních jezer Solné komory platí zákaz plavby lodí a člunů se spalovacími motory. Navíc je zakázána plavba jakýchkoliv plavidel včetně veslic, kanoí a kajaků.\n\nJezero slouží jako zásobárna vody pro přečerpávací vodní elektrárnu. Jeho hladina proto kolísá až o 6 metrů.\n\nSchwarzensee je přírodní rezervace. Přesto je zde povolen sportovní rybolov. Zároveň slouží jezero jako oblíbený turistický cíl. Na jižním břehu stojí několik ubytovacích zařízení a restaurace. Na západním břehu je přes léto v provozu jednoduchý kemp s pramenem pitné vody a toaletami. Placené parkoviště je umístěno asi kilometr od jezera. Příjezd na břeh mají povolený jen ubytovaní návštěvníci.\n\nJezero leží v centru pohoří Salzkammergutberge. Odtud se vychází pěšky nebo jezdí na horském kole na vrcholy v okolí chaty Buchberghütte na vysokohorské louce Eiseneauer Alm.\n\nPříjezd automobilem je možný jen z obce Strobl am Wolfgangsee přes malou vesnici Russbach a poté strmě vzhůru do hor.\n\n"}
{"id": "1251512", "url": "https://cs.wikipedia.org/wiki?curid=1251512", "title": "Rio Botičo", "text": "Rio Botičo\n\nRio Botičo je vodácká sportovní akce na potoce Botič v Praze, která se koná jednou za rok na podzim. Hromadné nezávodní splutí potoka organizuje pro veřejnost vodácký oddíl TJ KOTVA Braník. \n\nSplouvá se 13,5 km potoka. Horní polovina toku z Hostivaře do Záběhlic je přírodní, druhá polovina až do Podskalí na Vltavě je plně regulovaná. Hlavními překážkami je několik stupňů a jezů s velkými vodními válci a také několik dlouhých tunelů, kterými Botič protéká. Nejdelší měří 0,75 km a ústí do Vltavy pod Železničním mostem.\n\nPotok lze splout na kajaku, kanoi nebo nafukovacím člunu v rámci vypouštění vody z Hostivařské přehrady do koryta Botiče. Průměrný průtok pod Hostivařskou přehradou činí 0,35 m3.s-1, kdežto při Rio Botičo je nadlepšený až na 4 m3.s-1. Důvodem je snižování provozní hladiny na přehradě z letního stavu na zimní stav. \n\nHistorie akce Rio Botičo sahá do 70. let 20. století, kdy proběhly první ročníky jen s několika posádkami a účast se postupně zvětšovala. Po sametové revoluci se akce mezi lety 1989 a 1999 nekonala. V roce 2000 byla obnovena a koná se každý rok. Výjimkou byly roky 2007 (revitalizace koryta Botiče na Fidlovačce) a 2011 (odbahnění Hostivařské přehrady). \n\nStatistiky účasti se nevedou, ale organizátoři odhadují v posledních letech účast na 500 až 800 vodáků a přibližně poloviční počet lodí.\n\n"}
{"id": "1251518", "url": "https://cs.wikipedia.org/wiki?curid=1251518", "title": "Alan Thicke", "text": "Alan Thicke\n\nAlan Willis Thicke (1. března 1947 Kirkland Lake, Ontario – 13. prosince 2016 Burbank, Kalifornie), rodným jménem Alan Willis Jeffrey, byl kanadský herec, moderátor a hudební skladatel. Hrál například ve filmech \"Medvěd a já\" (2000) a \"Alpha Dog\" (2006). Rovněž vystupoval v různých seriálech, ale také televizních reklamách. Spolu s herečkou Glorií Loring měl syna Robina, který se stal zpěvákem. Zemřel poté, co utrpěl infarkt během hraní hokeje se svým synem Carterem. Hudebně se věnoval hlavně skládání znělek pro televizní pořady, spolupracoval však například i na písni „Sara“, kterou nazpíval Bill Champlin a vydal na svém solo studiovém ablu \"Runaway\".\n\n"}
{"id": "1251522", "url": "https://cs.wikipedia.org/wiki?curid=1251522", "title": "Kostel Panny Marie Chaldejské", "text": "Kostel Panny Marie Chaldejské\n\nKostel Panny Marie Chaldejské (fr. \"Église Notre-Dame-de-Chaldée\") je katolický kostel v 18. obvodu v Paříži, který se nachází v ulici Rue Pajol. Kostel patří chaldejské katolické církvi. Byl dokončen v červnu 1992 jako součást církevního centra. Věřící jsou ponejvíce křesťanští imigranti z Turecka a Iráku.\n\nChaldejská imigrace do Francie započala již ve 20. letech a původně se koncentrovala v Marseille a Toulouse. Až do války v Zálivu se jednalo o příchozí z Turecka, ale poté převážili asyro-chaldejští z Iráku. Jednalo se asi o 12 000 osob (chaldejské katolíky a nestoriány). Většina z pařížské komunity pochází z oblasti Hakkâri na jihovýchodě Turecka.\n\nV roce 1950 byla v Paříži založena \"Chaldejská misie ve Francii\" (Mission chaldéenne en France). Její rektor Petrus Yousif zahájil výstavbu kulturního centra spolu s kostelem, které bylo dokončeno roku 1992.\n"}
{"id": "1251531", "url": "https://cs.wikipedia.org/wiki?curid=1251531", "title": "Juka Kobajaši", "text": "Juka Kobajaši\n\nJuka Kobajaši (japonsky: 小林由佳, v kaně: こばやし ゆか, * 29. prosince 1987 Tókai-mura, Prefektura Ibaraki) je japonská reprezentantka ve sportovním lezení. vicemistryně Asie a juniorská vicemistryně světa v lezení na obtížnost.\n\n"}
{"id": "1251540", "url": "https://cs.wikipedia.org/wiki?curid=1251540", "title": "Hlínovská svodnice", "text": "Hlínovská svodnice\n\nHlínovská svodnice je potok pramenící v polích jihozápadně od Lišiček a jihovýchodně u Běruniček vlévající se do Štítarského potoka jako jeho pravostranný přítok.\n\nHlínovská svodnice pramení u polní cesty vedoucí od jihu z Lovčic, tedy jihozápadně od místní části Lišic, Lišičky. Teče směrem na západ v několika zalomeních. Obtéká usedlost Hlínov a pod rybníkem Trnovec se do ní vlévá Spálený potok. Poté se do ní vlévají další dva potoky zprava a tzv. Vlkovská svodnice, která přitéká také zprava. Dále pokračuje podél silnice vedoucí do Běrunic na jihozápad a na soutoku s Nádavskou svodnicí se odklání na západ. Nad Běrunicemi se do ní zleva vlévá Podpadesátník a samotná svodnice s vlévá do Štítarského potoka.\n\nPotok v korytě Hlínovské svodnice je zaznamenán i na starších mapách. Za Hlínovem se však jednalo o občasný tok. Na mapách druhého vojenského mapování, které vznikly po roce 1869 je pak v toku Hlínovské svodnice dnes již neexistující rybník pod rybníkem Trnovec u Hlínova. \n"}
{"id": "1251545", "url": "https://cs.wikipedia.org/wiki?curid=1251545", "title": "Obalkyknih.cz", "text": "Obalkyknih.cz\n\nProjekt Obalkyknih.cz slučuje různé zdroje informací o knihách v rámci jedné webové služby. Služba je určena pro knihovny, dodavatele knihovních systémů, čtenáře a nakladatele.\n\nPodle prvotních návrhů se měla služba stát centrálním repozitářem obrázků obálek knih, které měly být určeny pro integraci do katalogů knihoven. Další vývoj umožňuje nahrávání obálek knih a periodik, ale také obsahů knih a periodik, fulltexty obsahů, anotace, komentáře či hodnocení a autority. Server disponuje přibližně 1 418 986 obálkami a 235 686 obsahy českých a zahraničních publikací.\n\nSlužba vznikla v roce 2008 a byla projektována Moravskou zemskou knihovnou v rámci programu VISK 3. V roce 2010 prošel projekt intenzivním vývojem a databáze byla obohacena o nové prvky. Na technickém řešení se podílela Vědecká knihovna Olomouc. Dne 25. 11. 2010 se v Moravské zemské knihovně konala schůzka odborné sekce pro informační technologie členů SDRUK, kde bylo oznámeno, že Moravská zemská knihovna již projekt nebude nadále podporovat. Projekt si převzala Městská knihovna v Praze, Moravská zemská knihovna zůstala jako spolupracující instituce. V roce 2013 předala Moravská zemská knihovna práva k projektu SDRUK, které je předalo Jihočeské vědecké knihovně v Českých Budějovicích.\n\nV roce 2016 obdržela Jihočeská vědecká knihovna v Českých Budějovicích a Moravská zemská knihovna v Brně ocenění Knihovna roku za rozvoj služby Obalkyknih.cz.\n\nSystém využívají knihovny všech zaměření i velkostí. Zvyšuje se i počet zapojených knihoven, při spouštění projektu bylo evidováno cca 70 knihoven, v roce 2011 to bylo 120 knihoven. Rostly i nároky na hardwarové vybavení, došlo k virtualizaci serverů a tím i ke stabilitě prostředí služby. V roce 2015 odbavil hlavní server měsíčně 55 milionů požadavků, to je 2 miliony denně, průměrně 20 dotazů za vteřinu, ve špičkách (9:00-15:00) odbavují servery 40-80 požadavků za vteřinu. Denně je do databáze nahráno, nebo je upraveno průměrně 250 dokumentů. Denní přírůstek dat činí 3 GB, z nichž se následně generují náhledy obálek v různých rozlišeních. 20 Mbit za vteřinu je průměrný datový tok z a na servery.\n\nSlužba uchovává tři různé velikosti obálek\n\nK některým publikacím jsou přidány obsahy ve formátu PDF. Uživatel zde může nalézt také anotace, recenze, hodnocení. Je zde možnost nahrání vlastní recenze. Dále služba stahuje recenze a anotace ze serveru SCKN a Amazonu. Server také umožní uživateli najít seznam knihoven, které mají určitou konkrétní publikaci ve svém fondu a také kontakt na nakladatele či knihkupce. Toto vyhledávání je umožněno pomocí aplikačního rozhraní verze 2.0. Další funkcí, kterou systém nabízí, je doporučování literatury. Význam této funkce spočívá v zobrazení odkazů na knihy, které souvisí s prohlíženou knihou.\n\nJedním ze zdrojů je TOC server, který provozuje Národní knihovna ČR. Pracovníci knihoven skenují, ukládají na server, odkud se stahují přímo do portálu Obalkyknih.cz. Knihovny mohou zasílat jednotlivé obrázky, nebo i ve formátu .zip. Takto se začaly zpracovávat i obálky časopisů. Dalšími dodavateli obálek jsou knihkupci a nakladatelé, obálky jsou stahovány ze serverů Amazon, Google Books a dalších. Návod, jak vložit obálky, je dostupný přímo na stránce portálu www.obalkyknih.cz.\n\nTato služba slouží k obohacení publikací, prvky lze zobrazit podle několika identifikátorů, které jsou zapsány v bibliografickém záznamu. Pokud záznam obsahuje alespoň jeden z níže zmíněných identifikátorů, lze prvky zobrazit a knihovník se nemusí starat o provázání mezi katalogem a službou obalkyknih.cz. To za něj udělá skript v katalogu.\n\nNutným předpokladem zapojení do projektu obalkyknih.cz je registrace knihovny a URL adresy (případně také IP adresy). Knihovna vyplní registrační formulář, následně bude vytvořen uživatelský účet pro knihovny a knihovní systémy. Knihovnu musí ověřit správce a po ověření se již knihovna může přihlásit do služby.\n\nSvaz knihovníků a informačních pracovníků a níže jmenované firmy se dohodly na spolupráci v rámci projektu obalkyknih.cz.\n\n"}
{"id": "1251547", "url": "https://cs.wikipedia.org/wiki?curid=1251547", "title": "Robert von Zimmermann", "text": "Robert von Zimmermann\n\nRobert von Zimmermann (2. listopadu 1824, Praha - 1. září 1898, Vídeň) byl česko-rakouský filozof.\n\nJeho otcem byl pražský básník, filozof a gymnaziální profesor Johann August von Zimmermann. Robert vystudoval Malostranské gymnázium, a pak se na pražské univerzitě zapsal ke studiu práv. Avšak známý pražský filozof Bernard Bolzano, blízký přítel rodiny Zimmermannových, ho přemluvil k přestupu na filozofii. Sám Bolzano dal Robertovi lekce v matematice. Na škole byl zejména žákem Franze Friedricha Exnera. Bolzano na něj měl však zásadní vliv. V pozdějších letech došlo dokonce ke kuriózní situaci, kdy Roberta jeho velký nepřítel, prof. Löwe, obvinil z plagiátorství - celé dlouhé pasáže z Bolzanova \"Vědosloví\" měl obsahovat Zimmermannův spis \"Filozofická propedeutika\" z roku 1852. Možná však tímto způsobem chtěl Zimmermann jen zachránit část díla svého velkého učitele, který byl v té době zakázaným autorem. \n\nVzdělání si rozhodl rozšířit ve Vídni. Na Vídeňské univerzitě si zapsal fyziku, chemii a astronomii. V roce 1846 získal ve Vídni doktorát filozofie. V letech 1847–1849 byl asistentem na vídeňské hvězdárně, ale astronomie se nakonec jeho hlavním zájmem nestala. V roce 1849 byl na Vídeňské univerzitě jmenován soukromým docentem filozofie. V letech 1849–1851 učil na univerzitě v Olomouci, kde získal pozici mimořádného profesora filozofie. Roku 1852 se vrátil do rodné Prahy, stal se zde řádným profesorem filozofie na pražské univerzitě. Dotáhl to až na pozici děkana filozofické fakulty. V Praze působil do roku 1861. Zapojil se v Čechách i do jiných institucí, roku 1854 byl například zvolen mimořádným členem Královské české společnosti nauk. Na půdě této akademie přednesl a následně vydal 11 prací. Ovlivnil české prostředí i jinak - Dastichovi a Durdíkovi pomáhal při vytváření českého filozofického pojmosloví. Dastich byl jeho žákem, stejně jako Tomáš Garrigue Masaryk.\n\nRoku 1861 se však vrátil do Vídně. Byl na místní univerzitě totiž jmenován řádným profesorem filozofie. Učil v letech 1861–1895. Roku 1870 byl jmenován vládním radou, v roce 1874 dvorním radou. V letech 1876–1877 byl děkanem filozofické fakulty, v letech 1886–1887 dokonce rektorem univerzity. Roku 1869 se stal řádným členem císařské Akademie věd. Publikoval v akademii 23 prací.\nSvou filozofii opíral o Johanna Friedricha Herbarta a jeho protihegelovské pojetí. Podobně jako on zabýval se Zimmermann zvláště estetikou. K vrcholným patří jeho práce \"Dějiny estetiky jako filozofická věda\" (1858) a \"Obecná estetika jakožto věda o formě\" (1865). Z Herbartových pěti mravních idejí Zimmermann odvodil pět všeobecných estetických forem. Svůj filozofický model člověka a světa představil v práci \"Antroposofie – nástin systému ideálního světového názoru na realistickém základě\" (1882).\n\n"}
{"id": "1251553", "url": "https://cs.wikipedia.org/wiki?curid=1251553", "title": "DNS-based Authentication of Named Entities", "text": "DNS-based Authentication of Named Entities\n\nDNS-based Authentication of Named Entities (DANE) je v informatice název pro síťový protokol, který umožňuje certifikáty X.509 používané pro TLS propojit se systémem doménových jmen (DNS) za pomoci DNSSEC). DANE slouží jako doplněk nebo alternativa PKI.\n\nZákladem DANE jsou záznamy DNS typu TLSA obsahující certifikáty, případně jejich otisky. Jejich doménové jméno vychází ze jména zařízení a služby, pro jejíž ověření slouží. Aby mělo DANE smysl, musí být příslušné záznamy důvěryhodné. Proto je vyžadováno jejich ověření pomocí DNSSEC, bez něj jsou ignorovány.\n\nZáznam TLSA může hrát při ověření stroje různé role. To je dáno obsahem jeho položky \"Použití Certifikátu (Certificate Usage)\", která může mít následující hodnoty:\nDANE ve variantách PKIX-EE a PKIX-TA doplňuje PKI a omezuje možnosti pro podstrčení falešného certifikátu, zatímco varianty DANE-EE a DANE-TA nechávají PKI zcela stranou a umožňují ověřit certifikát jen na základě údajů z DNS. Další položky záznamu TLSA obsahují vlastní certifikační data (certifikát nebo jeho otisk) a informace o nich.\n\nKlient podporující DANE při zahájení TLS komunikace získá z DNS záznamy typu TLSA pro jméno ve tvaru \"_port._transport.server\". Například k ověření certifikátu HTTPS serveru \"cs.wikipedia.org\", který používá port 443 transportního protokolu TCP, bude poptávat záznamy TLSA pro jméno \"_443._tcp.cs.wikipedia.org\". Následně je využije pro ověření certifikátu, který od serveru získal protokolem TLS. Dopadne-li ověření úspěšně, bude certifikát považovat za autentický a pokračovat v komunikaci. V opačném případě je certifikát považován za podvržený a klient komunikaci ukončí.\n\nV je navrženo, jak autentizovat klienta TLS a server bez pomoci certifikační autority (CA). Aktualizace a návrh implementace je v . Specifikace pro protokol SMTP jsou v a pro záznamy SRV v .\n\n"}
{"id": "1251555", "url": "https://cs.wikipedia.org/wiki?curid=1251555", "title": "Tomistoma úzkohlavá", "text": "Tomistoma úzkohlavá\n\nTomistoma úzkohlavá, známá též jako gaviál sundský, krokodýl úzkohlavý a sundský gaviál (\"Tomistoma schlegelii\"), je krokodýl z čeledi gaviálovití (Gavialidae) a jediný žijící zástupce rodu tomistoma (\"Tomistoma\"). Druh popsal Salomon Müller v roce 1838. Obývá jihovýchodní Asii. Mezinárodní svaz ochrany přírody jej řadí mezi zranitelné druhy.\n\nTomistoma úzkohlavá byla dříve řazena do čeledi krokodýlovití (Crocodylidae) a monotypického rodu tomistoma (\"Tomistoma\"). Do této čeledi byl rod zařazen na základě anatomických znaků. Molekulární analýza z roku 2007 nicméně objevila genové sekvence společné pouze s gaviály a tento druh by tedy měl být přeřazen do čeledi gaviálovití (Gavialidae).\n\nDruh objevil H. Schlegel, po němž nese druhové jméno a popsal jej Salomon Müller roku 1838. Rodové jméno \"tomistoma\" znamená v překladu z řečtiny \"ostrá tlama\".\n\nTomistoma úzkohlavá se vyskytuje v jihovýchodní Asii, a sice 5° severně a jižně od rovníku. Vyskytuje se na ostrovech Sumatra, Borneo a na západní Jávě a také na Malajském poloostrově. Největší populace se vyskytují na Kalimantanu a na Sumatře, populace na Jávě je pravděpodobně malá, v Thajsku i Vietnamu je druh již pravděpodobně vyhuben.\n\nTomistoma úzkohlavá se může vyskytovat v řadě sladkovodních biotopů (nížinné sladkovodní bažinaté lesy, zaplavené lesy, bažiny, jezera, objevuje se i v druhotných lesních stanovištích) avšak pro jeho život je nutná také suchá zem, na kterou klade vejce a vyhřívá se zde na slunci. Maximální nadmořská výška činí 200 m n. m.\n\nTomistoma úzkohlavá měří 4 až 5 m, avšak mohou existovat i větší exempláře, hmotnost je odhadována na 93 až 210 kg. U druhu je vyvinut pohlavní dimorfismus, samci jsou větší než samice a dosahují velikosti minimálně pěti metrů. Trup je hydrodynamicky stavěn, ocas dobře osvalený. Podobně jako gaviál indický má tomistoma úzkohlavá dlouhé čelisti, je v nich 76 až 84 zubů. Oči s nosními otvory leží na vrchu hlavy, které zůstávají nad hladinou, když se krokodýl potopí. Zbarvení je u samců i samic včetně mláďat tmavé, na břiše krémové, ocas je posázen černými pruhy, tmavé skvrny se nacházejí rovněž na čelistech tohoto druhu.\n\nO chování tomistomy úzkohlavé nebylo zjištěno dostatečné množství informací. Většinu času tráví ponořena pod vodou s vyčnívajícíma očima a nozdrami, avšak je schopna i ponoru až na dvě hodiny, čehož dosáhne zpomalením metabolismu. Vyhřívání na slunci u tohoto druhu není časté. Velikost teritoria nebyla zjištěna, avšak jedinci chovaní v zajetí k sobě neměli agresivní sklony. Tomistomy se dorozumívají hmatem, čichem a zrakem, na rozdíl od ostatních druhů krokodýlů jsou naopak spíše tiché. Na velké části těla má tento druh smyslové orgány citlivé na tlak okolní vody, čímž vyhledává kořist. Jejich čelisti jsou vhodné na chytání ryb, avšak na rozdíl od indického gaviála může tomistoma požírat i jiná zvířata, například savce, zaznamenány byly útoky na makaky jávské (\"Macaca fascicularis\") či prasata divoká (\"Sus scrofa\"). Je oportunistickým živočichem, nepohrdne různými druhy potravy.\n\nRovněž rozmnožování není důkladně prozkoumáno a bylo zaznamenáno jen 20 hnízd z volné přírody. Nastává dvakrát za rok v období dešťů, kdy samci obyčejně připlavou k samici a začnou kolem ní plavat. Páří se vždy jednou denně po dobu až jednoho týdne. Samice následně naklade do hnízda, které postaví z listí a rašeliníku a jehož výška se odhaduje na 45 až 60 cm, snůšku o průměrném počtu 30 vajec měřících 9,5 × 6,2 cm a vážících 155 g, což je mezi krokodýly maximální hmotnost. Po 90−100 dnech se vylíhnou mláďata. Neexistují důkazy k tomu, že by se tomistomy o svá mláďata staraly, což je vzácnost mezi krokodýly. Kvůli tomu patrně některá mláďata padnou za oběť predátorům, žerou je například divoká prasata a větší plazi. Pohlavní dospělosti je dosaženo ve dvaceti letech, což je na krokodýly hodně. Ve volné přírodě se druh může dožít 60 až 80 let.\n\nTomistoma úzkohlavá je vedena Mezinárodním svazem ochrany přírody jako zranitelný druh s klesající populací o 2 500 až asi 10 000 kusech. Nebezpečí způsobuje ztráta přirozeného prostředí − bažinatých lesů, v současné době především jako následek rozšiřování plantáží olejných palem. Dalším nebezpečím jsou divoká prasata, která žerou vejce těchto krokodýlů, někdy jsou rovněž vysbírávána lidmi. Lov pro kůži probíhal mezi lety 1950−1970 a podepsal se na stavu tohoto druhu, avšak již k němu nedochází. Například na východě ostrova Borneo však tento druh nebyl pro svou kůži ceněn. Mimo to se některé tomistomy mohou zamotat do rybářských sítí.\n\nDruh je zapsán na Úmluvu o mezinárodním obchodu s ohroženými druhy volně žijících živočichů a rostlin v první příloze. Od 90. let 20. století probíhají výzkumy a sčítání jedinců ve volné přírodě, které mimo to přinesly některé informace o ekologii druhu. Ochrana druhu je však stále omezena, prakticky všechny ochranné iniciativy byly doposud prováděny primárně dobrovolnicky a s omezenými prostředky.\n\n"}
{"id": "1251566", "url": "https://cs.wikipedia.org/wiki?curid=1251566", "title": "Henryk Szeryng", "text": "Henryk Szeryng\n\nHenryk Szeryng (22. září 1918 - 3. března 1988) byl polsko-mexický houslista a hudební skladatel.\n\nNarodil se v polské vesnici Żelazowa Wola 22. září 1918 v bohaté židovské rodině. Příjmení \"Szeryng\" je polským přepisem jeho původního židovského příjmení \"Shering\".\n\nHenryk se začal učit harmonii a hře na klavír u své matky, když mu bylo 5. V 7 letech se začal věnovat hře na housle. Jeho učitelem byl Maurice Frenkel. Pokračoval studiem u Carla Flesche v Berlíně (1929-32). Poté se dále vzdělával na konzervatoři v Paříži u Jacquese Thibauda. Školu absolvoval s oceněním premier prix (první cena) v roce 1937.\n\nPočátkem jeho sólové kariéry byl 6. leden 1933, kdy hrál Brahmsův houslový koncert s orchestrem Varšavské filharmonie pod taktovkou rumunského dirigenta George Georgesca. V letech 1933-1939 se věnoval studiu kompozice u Nadii Boulangerové v Paříži.\n\nKdyž vypukla 2. světová válka, generál Wladyslaw Sikorski, premiér polské vlády v exilu, požádal Szerynga, aby mu sloužil jako spolupracovník a překladatel, jelikož mluvil plynně sedmi jazyky. Szeryng tuto pozici přijal a přerušil svá studia, ačkoli nepřestal vystupovat jako houslista. Mimo jiné měl více než 300 koncertů pro Spojenecké jednotky po celém světě. Když v roce 1941 doprovázel Sikorskeho na misi v Mexiku, hledaje domov pro 4000 polských uprchlíků, vřelé přijetí v této zemi pohnulo Szeryngem natolik, že se rozhodl stát se mexickým občanem, a to také udělal v roce 1946. V roce 1945 přijal žádost z roku 1943, aby vedl oddělení strunných nástrojů v National University of Mexico.\n\nV roce 1954 jiný židovský uprchlík z Polska, klavírista Arthur Rubinstein, pořádal svůj koncert v Mexico City. Szeryng jej po koncertě v zákulisí navštívil a přijal Rubinsteinovo pozvání, aby šli do jeho hotelu hrát. Szeryng tu noc hrál houslové sonáty od Johanna Sebastiana Bacha. Rubinstein prohlásil: \"Dojal mě k slzám... Opravdoví milovníci hudby touží po emocích, úžasných momentech, které jim Szeryng svým hraním poskytuje.\" Rubinstein povzbuzoval Szerynga, aby se opět začal věnovat koncertování, a představil ho řediteli Sol Hurok, aby mu pomohl dosáhnout tohoto cíle. Rubinstein a Szeryng spolu pravidelně hráli až do konce jejich kariéry a nahráli mnoho kusů klasické komorní hudby v této sestavě jako duo, nebo jako trio s violoncellistou Pierrem Fournierem. Szeryng získal mnoho důležitých ocenění, jako Grand prix du Disque awards, the Médaille d'Argent (Zlatá medaile) města Paříže, dvakrát získal Edison Awards. Mezi dalšími čestnými uznáními, kterých se mu dostalo, byl ustanoven důstojníkem Řádu umění a písemnictví v Paříži v roce 1963.\n\nV roce 1960 byl Szeryng jmenován mexickým kulturním velvyslancem. V roce 1966, kdy si přestěhoval do Paříže, byl prohlášen Čestným ředitelem Hudební konzervatoře v Mexico City a na jeho počest se v Mexico City konal Hudební festival Henryka Szerynga. Dvakrát ročně se vracel do Mexika a cestoval na diplomatický pas jakožto oficiální mexicky kulturní velvyslanec. Žil však v Paříži po dvacet let, poté strávil svých posledních pět let v Monaku.\n\nSzeryng zemřel 3. března 1988 na krvácení do mozku v německém Kasselu. Byl pohřben na monackém hřbitově. Náhrobní kámen nese závěrečné takty Ciaconny z Bachovy \"Partity č. 2 pro sólové housle\".\n\nSzeryng nahrál řadu desek včetně dvou s kompletními sonátami a partitami pro housle od Johanna Sebastiana Bacha, dále několik sonát od Beethovena a Brahmse společně s klavíristou Arthurem Rubinsteinem. Jeho nahrávky Mozartových a Beethovenových sonát pro housle a klavír s Ingrid Haeblerovou jsou vysoce ceněné. Také sám skládal, jeho opus zahrnuje několik houslových koncertů a děl komorní hudby.\n"}
{"id": "1251567", "url": "https://cs.wikipedia.org/wiki?curid=1251567", "title": "Kobajaši", "text": "Kobajaši\n\nKobajaši je japonské příjmení více osobností:\n\n\n\n"}
{"id": "1251576", "url": "https://cs.wikipedia.org/wiki?curid=1251576", "title": "Bogoljubský klášter", "text": "Bogoljubský klášter\n\nBogoljubský klášter Narození Bohorodice () je ženský pravoslavný klášter v obci Bogoljubovo ve Vladimirské oblasti Ruska. Rozkládá se na pozůstatcích hradu Andreje Bogoljubského z 12. století, který je jedinou civilní světskou stavbou Kyjevské Rusi, která se alespoň částečně dochovala. Chrám Narození Panny Marie, který zahrnuje fragmenty tohoto hradu, je tak v rámci Bílých památek Vladimiru a Suzdalu zanesen na seznam světového dědictví UNESCO.\n\nVladimirsko-suzdalský kníže Andrej Jurjevič Bogoljubskij, druhý syn knížete Jurije Dolgorukého, založil na místě současného kláštera svou mimoměstskou rezidenci, „hrad kámen“ Bogoljubovo, v němž dal též postavit chrám zasvěcený narození Panny Marie. Knížecí hrad zahrnoval kromě chrámů také dvoupatrový kamenný palác, mohutný val a kamenné hradby. Ke stavbě byl použit bílý vápenec. Kníže Bogoljubskij měl toto své sídlo údajně ve velké oblibě, rád zde odpočíval, když se vrátil z vojenských tažení. Právě zde však také našel smrt, když byl roku 1174 zabit bojary, kteří se proti němu spikli.\n\nDalší osudy hradu nejsou zcela jasné. Nebyl nejspíš nadále užíván ke svému původnímu účelu a možná již v 13. století zde vzniknul klášter, aby byl vykoupen hřích vraždy, která se zde odehrála. Během staletí potom vzaly jednotlivé objekty za své.\n\nAž do 50. let 20. století byl hrad považován za zcela zničený. Roku 1954 však bylo objeveno, že při stavbě chrámu Narození Panny Marie (zbudovaný 1751) byla využita část paláce původního hradu. Na asi 8 metrů vysokém torzu původní věže byla dostavěna nová zvonice. Z Bogoljubova hradu pochází i spojovací chodba, propojující dnes zvonici s chrámovým chórem - původně se jednalo o chodbu nad průjezdem. Zachovaly se i zbytky původního chrámu, který se zřítil roku 1722 - současný chrám Narození Panny Marie stojí na jeho soklu.\n\nTento fragment je tak jedinou (byť jen částečně) dochovanou světskou civilní stavbou Kyjevské Rusi.\n\nKlášter vzniknul nejspíše ve 13. století v prostorách hradu Andreje Bogoljubského. Písemné zmínky o něm jsou ze začátku však velmi sporadické. Roku 1687 se stal domovským klášterem moskevského patriarchy, od roku 1753 klášterem synodálním. V letech 1855-1866 vznikla dominanta kláštera, obrovský chrám Bogoljubské ikony Boží Matky. Roku 1923 byl chrám bolševiky uzavřen a přeměněn na muzeum. V roce 1991 se navrátil církvi, od roku 1997 zde trvale žije komunita řádových sester. Došlo k generální rekonstrukci celého areálu a několika novým přístavbám. Byla obnovena tradice každoroční pouti s Bogoljubskou ikonou Boží Matky, která se koná vždy 1. června.\n\nDo roku 2010 zde také fungoval klášterní dívčí dětský domov, který však byl kvůli vážným podezřením na týrání svěřenkyň nakonec uzavřen. Došlo totiž k několika útěkům dívek, které vypovídaly o krutém zacházení ze strany jeptišek. Dnes tak z rozhodnutí vladimirského archiepiskopa platí zákaz vstupu do klášterních prostor pro všechny nezletilé, byť i v doprovodu rodičů.\n"}
{"id": "1251577", "url": "https://cs.wikipedia.org/wiki?curid=1251577", "title": "Josef Portman", "text": "Josef Portman\n\nJosef Portman (25. srpna 1893, Litomyšl – 6. ledna 1968 Litomyšl) byl český tiskař, vydavatel děl Josefa Váchala a mnoha unikátních bibliofilií.\n\nNarodil se v rodině kostelníka Josefa Portmana a Zenonie, rozené Kozlové. Otec se později stal typografem v Augustově tiskárně v Litomyšli. Rodina žila v Záhradí (část Litomyšle za zámkem) v dnešním domě čp. 75 (Portmoneum). Mladší sestra Marie se narodila roku 1897, další bratr zemřel jako dítě. V Litomyšli vystudoval gymnázium, na kterém maturoval v roce 1912. Po zkouškách na učitelském ústavu v Hradci Králové, v letech 1914-1915 učil. Vojenskou službu absolvoval v roce v Maďarsku a Vysokém Mýtě, poté pracoval v Litomyšli jako obecní úředník a městský důchodní.\n\nV roce 1936 se oženil se vdovou Martou Jozefyovou, se kterou vyženil dvě děti. Manželství nebylo šťastné. Vdova žila s dětmi v dnešním Portmoneu i po Portmanově smrti.\n\nPosledním zaměstnáním Josefa Portmana bylo místo knihovníka v městské knihovně v Litomyšli.\n\nV závěru svého života se Josef Portman izoloval, nepřijímal návštěvníky a byl náladový. V důchodu se věnoval své sbírce, svým knihám a hodnocení svého díla tiskaře. V roce 1962 věnoval svoji pozůstalost Karáskově galerii, odkud přešla do Památníku národního písemnictví. V roce 1963 připomněla Kulturní tvorba Portmanovy osmdesátiny.\nPo smrti byl jeho popel rozsypán v Osickém údolí u Litomyšle.\n\nTiskařskou dílnu zřídil Josef Portman v zadním traktu svého rodného domu, dnešního Portmonea. Tisknout počal v roce 1920. Sám navrhoval titulní listy knih a rozvrhoval sazbu, otec mu pomáhal s textovou částí ž do smrti v roce 1945. Koncem čtyřicátých let 20. století zabránila Josefu Portmanovi oční choroba v práci a dílnu zrušil.\n\nJosef Portman vytiskl na ručním lisu celkem 137 bibliofilských titulů. Z počátku se věnoval dílům Otokara Březiny (1868-1929) a Miloše Martena (1883-1917), později přetiskoval především překlady. Jeho knihy vycházely v minimálních bibliofilských nákladech. Tak například v roce 1935 vydal básnickou sbírku Svatopluka Kadlece \"Objetí\" v deseti výtiscích a \"Modlitbu\" Francise Jammese v třiceti exemplářích. Významné jsou vzpomínky přátel Zdenky Braunerové, vydané v roce 1935 ve třiceti výtiscích pod titulem \"In memoriam Zdenka Braunerová\".\n\nVýznamnou složkou Portmanových tisků byly ilustrace. Většinu vyzdobil Jan Konůpek. Na dalších se podíleli Zdenka Braunerová, František Kobliha, Karel Vítězslav Mašek, Vojtěch Preissig, Karel Svolinský, Josef Váchal a další.\n\nDatabáze Národní knihovny ČR eviduje následující tisky Josef Portmana:\n\nSepisoval též své paměti \"Na pomezí bibliomanie\" (1960) a \"Z pamětí soukromého tiskaře Josefa Portmana v Litomyšli\".\n\n\nO svérázném humoru Josefa Portmana svědčí, že odkázal tisíc korun místnímu pěveckému souboru v tom případě, že soubor nebude zpívat na jeho pohřbu. Svůj odkaz zvýšil o dalších tisíc korun po účasti na jednom takovém pohřbu.\n\n\n\n"}
{"id": "1251578", "url": "https://cs.wikipedia.org/wiki?curid=1251578", "title": "Augusta Bádenská", "text": "Augusta Bádenská\n\nAugusta Bádenská (\"Augusta Marie Johana\"; 10. listopadu 1704 – 8. srpna 1726) se narodila jako bádenská princezna a sňatkem s Ludvíkem I. Orleánským se stala orléanskou vévodkyní. Její manžel byl vnukem bývalého nepřítele jejího otce, Ludvíka XIV. Ve Francii známá jako \"Auguste de Bade\", zemřela při porodu.\n\nAugusta se narodila v Aschaffenburgu jako deváté dítě velitele císařského vojska Ludvíka Viléma I. Bádenského a jeho o dvacet let mladší manželky Sibyly Sasko-Lauenburské. Po Ludvíkově smrti v roce 1707 se Sibyla stala regentkou za Augustina bratra Ludvíka Jiřího.\n\nJejí matka byla velkou patronkou umění, udělala z Bádenska centrum architektonické kultury. V době svého regentství objednala Sibyla výstavbu čtyř paláců a dvou kostelů. Augusta viděla stavbu Schloss Favorite v Rastattu.\n\nJejí teta Anna Marie Františka byla sňatkem s Gianem Gastonem Medicejským toskánskou velkovévodkyní.\n\nJakožto regentka, hledala vhodného manžela pro svou jedinou dceru Augustu Sibyla. Hlavními matčinými kandidáty byli: princ Alexander Ferdinand Thurn-Taxis, syn a dědic Anselma Františka, 2. Knížete z Thurn-Taxis, bohatého německého šlechtice z rodiny Thurn-Taxis a generálního poštmistra Svaté říše římské. Druhým kandidátem byl francouzský princ Ludvík I. Orleánský.\n\nJejí matka upřednostňovala spojení s Francií, protože tím by se posílily vztahy s mocným sousedem. Augusta však kvůli svým kořenům dávala přednost sňatku s Němcem. Nakonec dala Augusta na svou matku a souhlasila se sňatkem s Ludvíkem Orleánským, za kterého se provdala 13. července 1724. Orleánským přinesla poměrně malé věno 80 000 livrů.\n\nU dvora ve Versailles byla známa jako \"Jeanne \" nebo \"Auguste de Bade\". Sňatkem s Prvním princem královské krve získala titul \"Madame la Princesse\" a stala se jednou z nejdůležitějších dam u dvora mladého Ludvíka XV- V době Augustiny svatby byl mladý král Ludvík zasnuben se svou sestřenicí Marianou Viktorií Španělskou. Pár se nikdy nevzal a princezna byla v roce 1725 poslána zpět do Španělska. Augusta byla u dvora oblíbená a proslula svým půvabem. V roce 1725 se Ludvík XV. oženil s Marií Leszczyńskou, tím se Augusta dostala jeden krok za královnu, co se týče postavení a etikety. Ona a její manžel žili v Château de Saint-Cloud, jedné z orléanských rezidencí, měli také byt ve Versailles, kde se v roku 1725 narodil jejich syn Ludvík Filip.\n\nAugusta čekala na začátku srpna na porod druhého dítěte ve Versailles, její tchyně ji však donutila ve vysokém stupni těhotenství k návratu do Paříže, aby se dítě narodilo v Palais-Royal. Z Versailles odešla 4. srpna. Nicméně, kvůli porodním bolestem se museli zastavit v Sèvres. Navzdory zastávám se vrátila do Paříže.\n\nAugusta zemřela 8. srpna 1726 ve 21 letech, tři dny po porodu svého druhého dítěte, v Palais-Royal, pařížském sídle Orleánských. Přes krátkost jejich vztahu, mnoho současníků řeklo, že si byl pár blízký a zamilovali se do sebe na první pohled. Po její smrti držel vdovec dlouhé období smutku. O Augustě se říkalo, že \"měla všechny skvělé vlastnosti srdce a že zemřela ke všeobecné lítosti Francie\".\n\nByla pohřbena v kostele Val-de-Grâce v Paříži. Po její smrti teta jejího manžela, Alžběta Charlotta Orleánská, přemlouvala Ludvíka ke sňatku s jednou ze svých dcer, buď s Alžbětou Terezou Lotrinskou, nebo s Annou Šarlotou. Ludvík však všechny návrhy odmítl, k velké zlosti své tety.\n\n\n"}
{"id": "1251586", "url": "https://cs.wikipedia.org/wiki?curid=1251586", "title": "Sisenand", "text": "Sisenand\n\nSisenand také Sisinand ( \"Sisenando\", \"Sisenadus\") (605 - 12. března 636 Toledo) byl vizigótský král Hispánie, Septimánie a Galicie v letech 631-636. \n\nPřed rokem 631 byl knížetem v Septimánii a vysoce postavený vizigótský šlechtic. Po snahách jeho předchůdce Suintily, který se snažil posílit svou autoritu proti šlechtě a církvi tím, že jim odebíral privilegia, rozpoutal Sisenand proti němu povstání, během něhož k němu zběhl i Suintilův bratr generál Geila. Sisenand požádal o pomoc také fránského krále Dagoberta I. z Neustrie, kterému postižení šlechtici za pomoc zaplatili zlatem. Společně pak Suintilu u bran Zaragozy porazili. Po té nechal Sisenand Suintilu exkomunikovat a zároveň si uzurpoval trůn pro sebe. Následně na IV. toledském koncilu se nechal zvolit legitimním králem Vizigótů. Během koncilu, kterému předsedal biskup Isidor ze Sevilly, byly sjednány nové výhody pro krále, kdo se proti němu postavil, měl být odsouzen k trestu smrti, exkomunikován a odsouzen k věčnému zatracení. Během jednání se mu nepodařilo získat dědičné právo na trůn. Koncil rozhodl, že příští král bude i nadále volen šlechtou a biskupy z vlastních řad.\n\nBěhem své vlády byl tyran, napáchal mnoho trestných činů, nepravosti a přitom hromadil bohatství na úkor chudých, k tomu ještě zrušil veškeré daně kléru. Toto se poddaným Vizigótům nelíbilo a tak v polovině roku 632 došlo k pokusu o převrat, který vedl Judilla. Převrat se nezdařil a Judilla byl později zabit.\n\nSisenand zemřel přirozenou smrtí 12. března 636 v Toledu. Novým králem byl biskupy zvolen Chintila.\n"}
{"id": "1251589", "url": "https://cs.wikipedia.org/wiki?curid=1251589", "title": "Modifikovaná newtonovská dynamika", "text": "Modifikovaná newtonovská dynamika\n\nModifikovaná newtonovská dynamika (zkráceně MOND) je teorie navrhující modifikovat Newtonovy pohybové zákony respektive Newtonův gravitační zákon, aby zákony odpovídaly pozorovaným pohybům ve vesmíru. Tuto teorii navrhl Mordehai Milgrom v roce 1983, aby se vysvětlila nesrovnalost v křivkách rotačních rychlostí galaxií. Jiné vysvětlení nabízí temná hmota. Řešení problému však v současné době není stále rozhodnuto. Prvotní simulace vývoje galaxií pomocí MOND jsou slibné. Byť se například roku 2019 ukázalo, že více galaxií nemusí mít temnou hmotu (což by způsobilo problém s teorií MOND), tak při správném určení vzdálenosti galaxie NGC1052 znovu vyvstala potřeba temné hmoty i tam.\n"}
{"id": "1251590", "url": "https://cs.wikipedia.org/wiki?curid=1251590", "title": "Adéla Burgundská (1273)", "text": "Adéla Burgundská (1273)\n\nAdéla Burgundská ( \"Adélaïde de Bourgogne\", \"Aleidis van Bourgondië\"; 1233 – 23. října 1273) byla brabantská vévodkyně a regentka s náklonností k dominikánskému řádu.\n\nNarodila se jako dcera Huga IV. Burgundského a jeho první manželky Jolandy, dcery Roberta III. z Dreux. V roce 1251 byla provdána za mladého brabantského vévodu Jindřicha III. Na počátku roku 1261 ovdověla, když manžel na cestě do Svaté země v důsledku choroby zemřel a pak držela vládu za svého prvorozeného slabomyslného syna Jindřicha IV. a to až do roku 1267, kdy abdikoval ve prospěch mladšího bratra.\n\nDle manželova testamentu měla ze země vyhnat Židy, své rozhodnutí konzultovala s Tomášem Akvinským a od vyhnání upustila, museli však na oděvu nosit označení. Již jako vdova roku 1262 založila první ženský dominikánský klášter v Nizozemí a po své smrti roku 1273 zde nechala pohřbít své srdce. Tělo bylo pohřbeno ve vévodské kapli dominikánského kostela v Lovani po boku manžela. Dvojitý náhrobek známe z kreseb Antoine de Succy a během staletí byl značně poničen. Adélina dochovaná hlava je v současnosti v depozitáři místního muzea. V tomtéž kostele byly až do 17. století vitráže, na nichž byl zobrazen vévodský pár spolu s dcerou Marií, francouzskou královnou a také nástěnná malba s Pannou Marií a oběma manžely jako donátory.\n\n"}
{"id": "1251593", "url": "https://cs.wikipedia.org/wiki?curid=1251593", "title": "Nikolaj Brašman", "text": "Nikolaj Brašman\n\nNikolaj Brašman (14. června 1796, Rousínov – 25. května 1866, Moskva) byl česko-rakousko-ruský matematik. Jeho učitelem byl další významný český rodák, astronom Joseph Johann von Littrow. Jeho žákem byl Pafnutij Lvovič Čebyšev. Narodil se na Moravě. Matematiku vystudoval na Vídeňské univerzitě a Vídeňské polytechnice. Roku 1824 odjel do Petrohradu a později přijal místo na Kazaňské univerzitě v Tatarstánu. V roce 1834 se stal profesorem aplikované matematiky na Moskevské univerzitě. Zde založil Moskevskou matematickou společnost a její časopis \"Matematičeskij sbornik\" (\"Математический сборник\"). Roku 1855 se stal členem-korespondentem Ruské akademie věd. \n"}
{"id": "1251604", "url": "https://cs.wikipedia.org/wiki?curid=1251604", "title": "DMARC", "text": "DMARC\n\nDomain-based Message Authentication, Reporting and Conformance (DMARC) je v informatice systém pro validaci e-mailových zpráv, který umožňuje detekovat a předcházet podvrženým e-mailům (například s falešným odesílatelem). DMARC je popsán v .\n\nDMARC je vybudován na dvou existujících mechanismech: DomainKeys Identified Mail (DKIM) a Sender Policy Framework (SPF). Umožňuje správci internetové domény definovat podmínky, jak ověřit regulérního odesílatele e-mailů za pomoci DKIM a SPF a jak se má příjemce vypořádat s jejich selháním. Jako doplněk poskytuje možnost odesílat zprávu o naplnění nebo selhání těchto pokynů. Koordinuje tedy výsledek DKIM a SPF a specifikuje, za jakých podmínek má být adresa odesílatele v e-mailu (položka codice_1) považována za důvěryhodnou.\n"}
{"id": "1251609", "url": "https://cs.wikipedia.org/wiki?curid=1251609", "title": "Štefan Nejeschleba", "text": "Štefan Nejeschleba\n\nŠtefan Nejeschleba (31. března 1934 Radošovce u Senice, Slovensko – 21. ledna 2014) byl český malíř a sochař slovenského původu.\n\nNarodil se jako druhé dítě rodičům Márii (rozené Michaláčové) a Jánovi Nejeschlebovým v obci Radošovce, okres Senica. Byl autodidakt. Od dětství rád maloval.\n\nVyučil se malířem písma a pracoval v propagační dílně. Jeho touha po vlastním výtvarném vyjádření (nejen malbou) ho přivedla do sochařského družstva v Piešťanech. V roce 1958 byl členem restaurátorského kolektivu v Bratislavě. Zde se podílel na restaurátorských pracích na Dómu sv. Martina, morového sloupu a Reduty, dále na barokním kostele v Trenčíně a jiných stavbách chráněných památkovým úřadem.\n\nOd roku 1958 začal při práci soukromě navštěvovat ateliér sochaře prof. Fraňa Štefunka na Akademii výtvarných umění a ateliér malíře prof. Jána Mudrocha.\n\nZačíná s vlastní tvorbou a věnuje se nejen malbě, ale i sochařské práci. Vytváří exteriérové a interiérové plastiky ze dřeva a kamene.\n\nDo tohoto období patří např. i rozsáhlý cyklus obrazů z Českého ráje, ale i obrazy, o nichž lze říci, že: „Fantaskno uměleckého díla nutno chápat jako výtvor ducha a že tento básnický výtvor, vnitřně nadřazený, je často nepostižitelný.“\n\nDominantní postavení mají i dekorativní dřevěné reliéfy, které působí někdy až malířsky, často jakoby potírají hmotnost a podstatu daného materiálu – dřeva. Po námětové stránce vychází Nejeschleba mnohdy ze stylizovaných biologických tvarů, které podřizuje rytmu dekorativního řádu. Jindy vychází z konkrétní reality schematizované a převedené do plochy (např. panorama Ještědského hřebenu), které jsou často přípravným momentem k tvorbě malířské a ještě víc sochařské. Autor v nich proto může volně vycházet ze své imaginace.\n\nPo příchodu do Liberce roku 1960 začal pracovat v Divadle F. X. Šaldy a snažil se zapojit do práce zdejší pobočky SČVÚ, jejímž kandidátem se v roce 1968 stal. Od roku 1990 byl členem a v roce 2000 se stal členem mezinárodní organizace výtvarných umělců IAA AIAP UNESCO.\n\n\n\n\n\n"}
{"id": "1251610", "url": "https://cs.wikipedia.org/wiki?curid=1251610", "title": "Muzeum obrany pobřeží", "text": "Muzeum obrany pobřeží\n\nMuzeum obrany pobřeží (Muzeum Obrony Wybrzeża) je vojenské muzeum v polském městě Hel na pobřeží Baltského moře.\n\nMuzeum vzniklo na podnět sekce Vojenské památky sdružení \"Přátelé Helu\" a bylo otevřené na jaře v roce 2006 i díky pomoci starosty Helu a celého zastupitelstva města.\n\n\"Muzeum obrany pobřeží\" (MOW) exponuje své výstavy v několika opravených objektech bývalé německé dělostřelecké baterie „Schleswig Holstein” a také na na vlastní náklady obnovené pozici č. 4 předválečné baterie jménem \"Heliodora Laskowskiego\". V roce 1940 byla na Helu umístěna 3 děla ráže 406 mm, původně vyrobená pro plánované německé bitevní lodě třídy H, a jejich baterie byla pojmenována \"Schleswig Holstein\". Děla byla po zastřílení převezena do Francie jako baterie Lindemann. Děla ráže 406 mm jsou považována za největší na světě ze zbraní instalovaných na pevných stanovištích. Tato děla měly také americké bitevní lodě třídy Iowa. Existovaly i větší děla, ale pouze na japonských bitevních lodích, na kolejích, pásových podvozcích nebo jako zkušební děla. Uvnitř muzea je 15 stálých expozic a také mnoho exponátů navazujících na vojenskou historii 32denní obranu Helu v roce 1939.\n\nPrvním z objektů je několikapatrová dělostřelecká řídicí věž. Druhým objektem je stanoviště č. 2 se třemi točnami pro děla ráže 406 mm. Přízemní dělostřelecké stanoviště má část ubytovací pro 88 vojáků, točnu pro gigantické dělo a 4 muniční sklady. Dne 11. listopadu 2006 bylo MOW uděleno jméno velitele Zbigniewa Przybyszewského, hrdinského obránce Helu, nevinně popraveného v roce 1952 ve fingovaném stalinském procesu. V roce 2008 otevřelo MOW v Helu stálou expozici věnovanou kapitánu Karolu Olgierdowi Borchardtowi a pečlivě zrenovovalo jeho byt zvaný \"Sedmé nebe\". V roce 2013 Muzeum obrany pobřeží obdrželo šestou, poslední z budov bývalé baterie ráže 406 mm Schleswig-Holstein. Zde v jednom z muničních skladů bylo v roce 2013 otevřeno nové oddělení s názvem \"Muzeum obrany pobřeží – Železniční muzeum Hel\". K němu turisty vozí vláček úzkokolejné dráhy.\n\n\"Muzeum obrany pobřeží\" se nachází u vjezdu do města Hel v blízkosti železničního přejezdu (parkoviště pro motoristy jsou u silnice č 216).\n\n\n"}
{"id": "1251613", "url": "https://cs.wikipedia.org/wiki?curid=1251613", "title": "Ethnic TV", "text": "Ethnic TV\n\nEthnic TV byl televizní kanál určený pro vietnamskou menšinu žijící v České republice, který se měl postupně přetvořit na kanál pro všechny menšiny. Vysílání probíhalo ve velmi nízkém rozlišení (352x288 pixelů) přes satelit.\n\nSpolečnosti HUKU s.r.o., za kterou stál \"Ing. Miroslav Kunc\" a \"Duy Hung Vu\", byla 7. dubna 2009 \"Radou pro rozhlasové a televizní vysílání\" udělena licence k provozování televizního vysílání prostřednictvím družice.\n\nNekódované zkušební vysílání přes satelit Hot Bird 8 bylo zahájeno 14. května 2009. Zpočátku se vysílaly tři čtyřhodinové bloky od 12 hodin do půlnoci především ve vietnamštině s českými titulky. Ty sloužili pro snadnější překonání jazykové bariéry a možnosti vzájemného porozumění, v neposlední řadě i pro potřeby výuky češtiny. Na vysílání se podílel tým 38 pracovníků českého a vietnamského původu, a také řada externistů. Výroba pořadů byla realizovaná společně s Vietnamci a vycházely z vietnamských námětů. Ředitelem \"Ethnic TV\" byl spolumajitel společnosti HUKU s.r.o. \"Miroslav Kunc\".\n\nV roce 2009 byl \"Ethnic TV\" zaregistrován do nabídek kabelových a IPTV operátorů \"RIO Media\", \"SELF Servis\", \"WMS\", \"Kabelová televize Kopřivnice\" (KTK), UPC Česká republika a \"4M Rožnov\". O rok později pak do sítí \"TKW\", \"T-Systems Czech Republic\", \"KonekTel\" a \"JON.cz\".\n\nV roce 2010 přišla společnost \"Viet Media\" se záměrem na spuštění konkurenčního českého televizního programu pro vietnamskou menšinu s názvem \"Viet Sen TV\". Programové schéma měly tvořit pořady typu S Vietnamcem v kuchyni, jazykové kurzy, servisní informace, záznamy z vietnamské fotbalové ligy, reportáže z vietnamských oslav a další. Ty měly z 80% moderovat mladí Vietnamci. Vysílání mělo být zpočátku šířeno na internetu a později v kabelových sítích. Televizní studio mělo být vybudováno v Jesenici u Prahy za 4 miliony korun, přičemž náklady měly pokrýt prostředky z Evropského sociálního fondu.\n\nDne 16. prosince 2010 přešla stanice na satelit Astra 3A, ze které vysílaly i další české programy v rámci české platformy CS Link. Stanice vysílala v rámci německé satelitní platformy \"Media Broadcast\". Vysílání přes satelit Hot Bird 8 bylo ukončeno v lednu nadcházejícího roku.\n\nV roce 2010 bylo na majetek obou společníků provozovatele \"HUKU s.r.o.\" zřízeno zástavní právo ve prospěch společnosti \"Service Leasing a.s.\" pro nesplacené pohledávky ve výši 10 492 000 korun.\n\nV únoru 2012 provozovatel satelitní platformy \"Media Broadcast\" odpojil programovou pozici \"Ethnic TV\" na družici Astra 3B, která již několik měsíců nevysílala.\n\nVzhledem k tomu, že provozovatel stanice \"HUKU s.r.o.\" neobnovil vysílání a za poslední kalendářní rok nevysílal déle jak 30 dní, odebrala mu \"Rada pro rozhlasové a televizní vysílání\" 27. března 2012 licenci.\n\n\nNíže je uveden seznam kabelových sítí, ve kterých byl nabízen program \"Ethnic TV\".\n\n\nNíže je uveden seznam IPTV operátorů, ve kterých byl nabízen program \"Ethnic TV\"\n\n\nTelevizní stanice \"Ethnic TV\" měla s vysíláním technické problémy a někdy namísto vysílání byla dostupná jen černá obrazovka. Jindy vysílala nepřetržitě týden bez zvuku. Kvalita obrazu byla velmi špatná. Stanice vysílala pouze v rozlišení 352x288 pixelů.\n"}
{"id": "1251618", "url": "https://cs.wikipedia.org/wiki?curid=1251618", "title": "Microsoft Visual C++", "text": "Microsoft Visual C++\n\nMicrosoft Visual C++ (často označován jako MSVC nebo VC++) je v informatice název vývojového prostředí (IDE) od společnosti Microsoft pro programovací jazyky C, C++ a C++/CLI. MSVC je proprietární software; původně se jednalo o samostatný produkt, ale později se stal součástí Visual Studio a jsou k dispozici jako trialware a freeware. MSVC nabízí nástroje pro vývoj a ladění kódu v jazyce\nC++, a to zejména kód napsaný pro Windows API, DirectX a .NET Framework.\n\nMnoho aplikací vyžaduje instalaci volně distribuovatelných balíčků pro Visual C++, aby byly funkční. Tyto balíčky jsou často instalovány nezávisle na aplikacích, což umožňuje více aplikacím využít jeden balíček bez nutnosti opětovné instalace. Tyto volně distribuovatelné a runtime balíčky pro Visual C++ jsou většinou instalovány jako standardní knihovny, které pak aplikace využívají.\n\nPředchůdce jazyka Visual C++ byl nazýván \"Microsoft C/C++\". Existoval také \"Microsoft QuickC\" 2.5 a \"Microsoft QuickC pro Windows\" 1.0. Překladač Visual C++ je ještě známý jako \"Microsoft C/C++\" a od vydání 2. aktualizace Visual C++ 2015 je jeho aktuální verze 19.00.23918.\n\n\n\n\nKompilátor Visual C++ ABI se průběžně historicky změnil mezi vydáváním velkých množství kompilátorových aktualizací. To je zejména případ obsahu STL, kde se velikosti obsahu velice měnily mezi verzemi kompilátorů. Microsoft proto doporučuje používání C++ rozhraní v hraničních modulech, když jeden chce, aby klientský kód zkompilovaný pomocí různých kompilátorových verzí. Namísto C++, Microsoft doporučuje používat rozhraní C nebo COM, které jsou navrženy tak, aby měli stabilní ABI mezi verzemi kompilátoru.\n\nVisual C++ pracuje s různými verzemi C runtime knihovnen. To znamená, že uživatelé mohou sestavit svůj kód s jakoukoliv z dostupných knihoven. Nicméně, to může způsobit určité problémy při použití různých komponentů (knihoven Dll, Ex) ve stejném programu. Typickým příkladem je program, který používá různé knihovny. Uživatel by měl používat stejný C Run-Time pro všechny programové komponenty, pokud jsou důsledky zřejmé. Společnost Microsoft doporučuje používat multithreaded, dynamické propojení knihovny (/MD nebo /MDd možnost kompilátoru), aby se zabránilo případným problémům.\n\nI když výrobek vznikl jako IDE pro programovací jazyk C, tak pro mnoho let byla podpora kompilátoru pro tento jazyk přizpůsobena pouze původnímu vydání C standard, pocházející z roku 1989. Novější revize standardu C99 a C11, nebyly podporovány vůbec , dokud Visual C++ 2012, které přidalo podporu pro různé C99 funkce v režimu C (včetně určených inicializátorů, složených literálů a typ codice_1). Visual C++ 2013 výrazně zlepšila C99 podporu, i když ještě stále není kompletní. Visual C++ 2015 dále zlepšuje podporu C99 s plnou podporou pro Standardní knihovnu C99, s výjimkou funkcí, které vyžadují funkce jazyka C99 nejsou zatím podporovány kompilátorem.\n\nPředdefinované makro _MSC_VER označuje hlavní a vedlejší verze čísel kompilátoru Visual C++. Hodnota makra je integer, ve kterém poslední dvě číslice udávají číslo dílčí a předchozí číslice označují číslo hlavní.\n\nZde jsou hodnoty _MSC_VER různých verzí kompilátoru Visual C++:<syntaxhighlight />Tyto verze čísel odkazují na hlavní verzi čísla Visual Studia, které může být spatřeno uvnitř Visual Studio \"About\" boxu. To se nevztahuje k roku v názvu. Celý seznam je k dispozici.\n\nBez jakéhokoliv oznámení od společnosti Microsoft, začalo po 2. aktualizaci Visual Studio 2015 generovat telemetrické volání v kompilovaných binárních souborech. Poté, co někteří uživatelé kontaktovali společnost Microsoft o tomto problému, tak Microsoft řekl, že odstraní tyto telemetrická volání u budoucího Visual Studia 2015. Funkce byla odstraněna z Visual C++ CRT statické knihovny v 3. aktualizaci aplikace Visual Studio 2015.\n\n"}
{"id": "1251662", "url": "https://cs.wikipedia.org/wiki?curid=1251662", "title": "Kaple svatého Antonína (Úhrov)", "text": "Kaple svatého Antonína (Úhrov)\n\nKaple svatého Antonína nazývaná též Kaple svatého Antonína Paduánského je barokní kaple ve vesnici Úhrov, která je částí obce Kraborovice. Od roku 1988 je chráněna jako kulturní památka ČR. Svoji polohou na vyvýšenině v nadmořské výšce asi 392 metrů na severním okraji vesnice je kaple významnou stavbou nejen samotného Úhrova, ale vytváří přirozenou architektonickou a krajinotvornou dominantu celého okolního prostředí. Je od ní nádherný výhled do krajiny, zejména směrem k zřícenině hradu Lichnice. Vede kolem ní žlutá turistická značená trasa HB297 z Úhrova do Vilémova (a dále do Jakubovic). Přímo u kaple se nachází rozcestník \"Úhrovská kaple\".\n\nKaple byla postavena v první polovině 18. století, stavebně dokončena někdy kolem roku 1740, možná některým z následovníků Santiniho. \nMá půdorys protáhlého osmiúhelníku s eliptickým odsazeným kněžištěm. František Vltavský, tehdejší majitel panství, nechal postavit nejen zdejší barokní zámek, ale také tuto kapli. Zakladatele kaple dodnes připomíná kamenný rodový erb nad vchodem. Proto byla součástí panského dvora, nikdy nebyla církevním majetkem. Farností vždy náležela do Vilémova, majiteli dvora tak vznikla povinnost zajišťovat jednou za tří týdny dovoz pana faráře z Vilémova do Úhrova na nedělní bohoslužbu. \n\nZa první světové války (v roce 1916) byly dva zvony z věže kaple zabaveny pro vojenské účely. Od té doby již žádné zvony nebyly instalovány, ale oba vyřezávané držáky zvonů jsou dodnes ve věži zachovány. Roku 1948 byl objekt znárodněn. V roce 1956 byl do obce zaveden elektrický proud a osvětlení se tak dočkala i kaple. \n\nDo šedesátých let 20. století se v obci konaly na svatého Antonína (tj. 13. června) velké a slavné poutě. V roce 1968 byla po dlouhé době provedena větší údržba kaple (oprava omítek, výměna oken, obnova pozlacení oltáře a obrazu svatého Antonína, dále byle částečně vyměněna střešní krytina).\n\nV 70. a 80. letech 20. století byla kaple využívána jen nepravidelně pro nedělní bohoslužby a církevní pohřby. Po roce 1989 (na základě zákona o půdě) byla kaple vrácena původnímu majiteli. Počátkem 90. let byla kaple několikrát vykradena a nenávratně tak zmizely cenné obrazy a sochy andělů.\n\nProtože od roku 1968 nebyla provedena žádná větší oprava, kolem roku 2010 již do kaple zatékalo a postupně se dostala do havarijního stavu. Tehdejší majitel provedl nejnutnější provizorní opravy střešní krytiny a míst zatékání, ale bylo jasné, že stav stavby vyžaduje zásadní rekonstrukci. Po několika jednáních byla 2. listopadu 2012 podepsaná darovací smlouva a kaple včetně okolních pozemků přešla do vlastnictví obce.\n\nDne 17. listopadu 2012 se konala velká brigáda občanů obce, kde byly opět provedeny nejnutnější provizorní opravy. Krátce nato obec podala žádost o poskytnutí dotace na Kraj Vysočina. Po schválení této dotace a uvolnění poloviny prostředků z rozpočtu obce začala v roce 2013 první etapa rekonstrukce, zaměřená na výměnu střešní krytiny a instalaci nových střešních klempířských prvků. \n\nDalším cílem bylo zpracování projektu „Stavebně historický průzkum“. V květnu 2013 se konala další brigáda občanů zaměřená na úklid vnitřních prostorů kaple po dokončení první etapy oprav. V roce 2014 proběhla druhá etapa rekonstrukce, která zahrnovala dokončení oprav střechy a dále instalaci hromosvodů a odvodnění okolí kaple. K tomu byl zvolen systém drenáži, protože žlaby by byly zanášeny padajícím listím z četných okolních stromů, což by vedlo k podmáčení základů stavby.\n\nBěhem „úhrovských slavností“ 9. srpna 2014 se v kapli sešlo mnoho lidí. Krátce zde vystoupil starosta s informacemi o záměrech obce týkajících se jak oprav, tak dalšího využití památky. Po dokončení všech oprav byla kaple slavnostně otevřena (včetně bohoslužby) dne 8. 8. 2015 ve 13 hodin, opět v rámci „úhrovských slavností“.\n"}
{"id": "1251668", "url": "https://cs.wikipedia.org/wiki?curid=1251668", "title": "Ait Ben Haddou", "text": "Ait Ben Haddou\n\nAit Ben Haddou je ksar v jižním Maroku. Pro svoji jedinečnost, ucelenost a stupeň zachování byl Ait Ben Haddou v roce 1987 zapsán na seznam světového kulturního dědictví UNESCO. Rozprostírá se v údolí Ounila na jižním úpatí Vysokého Atlasu na stezce karavan mezi Saharou a městem Marrákeš. \n\nKsary jsou tradiční sídelní celky v regionu na pomezí Sahary sestávající ze skupiny hliněných staveb obkopených vysokými zdmi. Uvnitř obraných hradeb se nacházejí úzké uličky obytných domů, ale i náměstí a budovy veřejného charakteru. Některé z nich jsou skromné, jiné jsou menšími městskými pevnostmi s vlastními věžemi, jejichž horní část je bohatě zdobená uměleckými motivy vyskládaných z nepálených cihel. \n\nAit Ben Haddou byl vystavěn během 17. století, přestože stavební techniky mají starší kořeny. V současnosti uvnitř historické zástavby žije pouze několik rodin věnujících se turistickému ruchu. \n"}
{"id": "1251681", "url": "https://cs.wikipedia.org/wiki?curid=1251681", "title": "Baisers cachés", "text": "Baisers cachés\n\nBaisers cachés (tj. \"Skryté polibky\") je francouzský hraný film z roku 2016, který režíroval Didier Bivel. Film zachycuje problematiku coming outu na střední škole.\n\nŠestnáctiletý Nathan žije sám se svým otcem Stéphanem a nedávno se přistěhovali do města. Nathan chodí do lycea a je pozván na párty. Zde políbí spolužáka Louise, někdo je při tom vyfotí a fotografii umístí na Facebook. Fotku objeví jeho otec, Nathan zprvu vše popírá a tvrdí, že se jednalo o vtip. Posléze sdělí otci pravdu. V pondělí ve škole všichni pátrají, kdo byl ten druhý kluk, který není na fotce zřetelný. Nathan se stává obětí ostrakizace a šikany ze strany spolužáků a odmítá prozradit identitu Louise. Také doma nenachází podporu u otce, který se za syna stydí. Ve škole se jej veřejně zastane pouze učitel angličtiny Tristan, který mu chce upřímně pomoct. Ze strany studentů je tím pádem považován za gaye a také u učitelského sboru nemá žádnou podporu. Louis sám se přidává na stranu spolužáků při fyzickém útoku na Nathana. Už rok chodí se spolužačkou Laurou, aby před okolím, především před rodiči, skryl svou homosexualitu. Nathan je jeho napadením zlomen. Je však povzbuzen učitelkou matematiky, která, otřesená homofobií na škole, provede vlastní coming out. Mezitím Louisovi rodiče náhodou objeví v jeho počítači stránky s gay tematikou a rozhodnou se jej izolovat od Nathana. Jeho otec Bruno se odmítá se synovou homosexualitou smířit do té míry, až Louis uteče z domova. Zatímco se Stéphan vyrovná s Nathanovou orientací, Bruno je striktně odmítavý, což vede až k rozpadu rodiny.\n\n\n"}
{"id": "1251686", "url": "https://cs.wikipedia.org/wiki?curid=1251686", "title": "Per-Egil Flo", "text": "Per-Egil Flo\n\nPer-Egil Flo (* 18. ledna 1989, Stryn, Norsko) je norský fotbalový obránce a reprezentant, od ledna 2017 hráč klubu SK Slavia Praha. Hraje převážně na kraji obrany.\n\nJeho strýcem je bývalý norský reprezentant Håvard Flo a dalšími příbuznými jsou Jostein Flo a Tore André Flo, kteří také nastupovali v norském národním týmu.\n\nV Norsku hrál profesionálně za týmy Sogndal Fotball a Molde FK.\nS mužstvem Molde FK vyhrál dvakrát norský fotbalový pohár (2013, 2014) a jednou norskou nejvyšší ligu (2014).\n\nV lednu 2017 přestoupil do českého klubu SK Slavia Praha. V sezóně 2016/17 získal se Slavií titul mistra nejvyšší české soutěže.\n\nV polovině července 2018 přestoupil do švýcarského klubu FC Lausanne.\n\nPer-Egil Flo nastupoval v norských mládežnických reprezentacích od kategorie U15.\n\nV A-mužstvu Norska debutoval 27. 8. 2014 v přátelském utkání ve Stavangeru proti reprezentaci Spojených arabských emirátů (remíza 0:0).\n\n"}
{"id": "1251688", "url": "https://cs.wikipedia.org/wiki?curid=1251688", "title": "Droß", "text": "Droß\n\nDroß je obec v Rakousku ve spolkové zemi Dolní Rakousy v okrese Krems-Land.\n\nDroß se nachází ve spolkové zemi Dolní Rakousy v regionu Waldviertel. Leží 6 km severně od okresního města Kremže. Prochází tudy silnice B37, která vede z Rastenfeldu přes Gföhl do Kremže. Rozloha území obce činí 10,26 km².\nÚzemí obce Droß se skládá ze dvou částí (v závorce uveden počet obyvatel k 1. 1. 2015):\n\nObecní zastupitelstvo se skládá z 15 členů. Od komunálních voleb v roce 2015 zastávají následující strany tyto mandáty:\nNynějším starostou obce Droß je Andreas Neuwirth ze strany ÖVP.\n\n\n"}
{"id": "1251690", "url": "https://cs.wikipedia.org/wiki?curid=1251690", "title": "Alphard", "text": "Alphard\n\nAlphard (α Hya; Alfa Hydrae) je nejjasnější hvězda v souhvězdí Hydry.\n\nTradiční název této hvězdy pochází z arabského الفرد (al-fard), „osamocený“, protože v její blízkosti nejsou žádné další jasné hvězdy. Arabové pro ní také používali název „páteř hada“. Tycho Brahe ji dal název \"Cor Hydræ\" (srdce Hydry).\n\nAlphard je přibližně třikrát hmotnější než Slunce, jeho stáří je zhruba 420 milionů let a již opustil hlavní posloupnost a změnil se na obra spektrální třídy K3. Ze všech hvězd noční oblohy má třetí největší zdánlivý průměr (9,09±0,09 tisícin vteřiny) po R Doradus a Betelgeuze.\nPoloměr je asi 50krát větší než poloměr Slunce. Ze spektra hvězdy byl zjištěn vyšší obsah barya, než je obvyklé.\n\nAlphard je zobrazen na vlajce Brazílie, kde představuje stát Mato Grosso do Sul.\n"}
{"id": "1251703", "url": "https://cs.wikipedia.org/wiki?curid=1251703", "title": "Adéla Burgundská (rozcestník)", "text": "Adéla Burgundská (rozcestník)\n\nNositelky jména Adéla, Alix či Adelaida Burgundská:\n"}
{"id": "1251706", "url": "https://cs.wikipedia.org/wiki?curid=1251706", "title": "Vepřoknedlozelo (planetka)", "text": "Vepřoknedlozelo (planetka)\n\n(350509) Vepřoknedlozelo je planetka nacházející se v hlavním pásu planetek. Objevil ji český astronom Miloš Tichý 14. ledna 2000 na hvězdárně Kleť. Byla pojmenována podle tradičního českého jídla Vepřo knedlo zelo.\n\n"}
{"id": "1251709", "url": "https://cs.wikipedia.org/wiki?curid=1251709", "title": "Håvard Flo", "text": "Håvard Flo\n\nHåvard Flo (* 4. dubna 1970, Stryn, Norsko) je bývalý norský fotbalový útočník a reprezentant. Mimo Norsko působil jako hráč v Anglii, Dánsku a Německu.\nV A-týmu norské fotbalové reprezentace odehrál 26 zápasů a vstřelil v nich 7 gólů. \n\nPo skončení aktivní hráčské kariéry se stal sportovním ředitelem klubu Sogndal Fotball.\n\nPochází ze sportovně založené rodiny, jeho bratranci Tore André Flo, Kjell Rune Flo, Jarle Flo, Jostein Flo a synovec Per-Egil Flo jsou také bývalí či současní fotbalisté.\n\n\nV A-mužstvu Norska debutoval 9. 10. 1996 v kvalifikačním utkání v Oslu proti reprezentaci Maďarska (výhra 3:0). Celkem odehrál v letech 1996–2004 za norský národní tým 26 zápasů a vstřelil 7 gólů. \n\nZúčastnil se Mistrovství světa 1998 ve Francii, kde vstřelil jednu branku (v utkání proti Skotsku, remíza 1:1).\n\nV lednu 2012 se stal sportovním ředitelem v klubu Sogndal Fotball.\n\n"}
{"id": "1251711", "url": "https://cs.wikipedia.org/wiki?curid=1251711", "title": "Úhrov (zámek)", "text": "Úhrov (zámek)\n\nZámek Úhrov je malý barokní zámek (venkovské panské sídlo) ve vesnici Úhrov, která je částí obce Kraborovice. Nachází se asi 2 kilometry východně od Vilémova, asi 6 kilometrů východně od Golčova Jeníkova a asi 22 kilometrů severně od okresního města Havlíčků Brod. Je v soukromém vlastnictví a není veřejnosti přístupný. Již před rokem 1988 byl zapsán jako kulturní památka ČR.\n\nZámek dal postavit počátkem 18. století tehdejší majitel panství, František Václav Vltavský z Manšverku. Po roce 1745 přistavěna věž se zámeckou kaplí, koncem 18. století zbudováno schodiště propojující hlavní sál se zahradou. Od roku 1752 až do roku 1888 je Úhrov v držení rodu Dobřenských, kdy je pro dluhy vydražen. Po dražbě se panství zmenšuje o Uhelnou Příbram a Nejepín na samotný statek Úhrov. V letech 1888 až 1929 se zde vystřídala řada nájemců. V roce 1929 získal Úhrov \"Antonín Štědrý\", obchodník a výrobce obuvi. Ten sídlo využíval zejména k odpočinku se zálibou v jezdectví a myslivosti. Za druhé světové války, v roce 1943, je zatčen a uvězněn. Umírá na konci války při pochodu smrti. Po válce spravuje Úhrov jeho syn Jan Štědrý, v květnu 1950 je zatčen a uvězněn, stejně jako jeho mladší bratr Karel. Oba byli propuštěni až za 10 let. Na Úhrově vzniká hospodářství Státního statku Chotěboř, v přízemí zámku byly kanceláře, část zámku byla používána jako byty, v parku byly odchovny pro slepice a celkově zámek chátral. Činnost Státního statku zde končí v roce 1975, od roku 1975 až do 1997 zde bylo Zemědělské obchodní družstvo Vilémov. Ještě v roce 1988 je však zámek (bez pozemků a zámeckého parku) prodán fyzické osobě. Počátkem 90. let provedla nová majitelka rozsáhlé opravy zámku. V roce 1992 uplatnil restituční nárok na vrácení zámku původní majitel Jan Štědrý. Právní spory se vlekly 20 let. \n\nZámecká budova je menší barokní stavba z první poloviny 18. století, orientována do rozsáhlého dvora. V průčelí jednopatrové zámecké budovy byla dodatečně vystavena dvojpatrová věž ze zámeckou kaplí (nezaměňovat se samostatnou barokní kapli svatého Antonína, která se nachází na vyvýšenině asi 350 metrů severně od zámku a dal ji stejně jako zámek postavit František Václav Vltavský z Manšverku). V zámecké barokní kapli \"Povýšení sv. Kříže\" se nalézal cenný \"oltář Kalvárie\" z dílny Ignáce Rohrbacha, významného představitele východočeského baroka. Pro špatný stav byl v 80. letech 20. století demontován, poté restaurován a instalován v klášterním kostele Svaté rodiny v Havlíčkově Brodě. V roce 1992 byl oltář restituován, ale od nového majitele byl vykoupen a v současnosti je vystaven v expozici Galerie výtvarného umění v Havlíčkově Brodě (Havlíčkovo náměstí 18). \nK hlavní budově zámku přiléhají dvě jednopatrové budovy.\n\nSpolu se zámkem (Úhrov čp. 1) je památkově chráněna ještě celá řada objektů v areálu zámku. Od místní silnice Kraborovice – Úhrov vede k zámku (od jihovýchodu k severozápadu) cesta s alejí vzrostlých stromů. Severovýchodně od zámku, na okraji zámeckého areálu (u cesty ke kapli sv. Antonína) se rozkládá barokní sýpka (původně pivovar). Rovněž budova čp. 6, stáje a ohrazení s bránami jsou památkově chráněny. Dále kočárovna, stodola, letohrádek, kašna, park a oranžerie. Za malým rybníčkem je socha sv. Jana Nepomuckého. Nedaleko barokní sýpky (již mimo areál zámku) se nacházela památkově chráněná Úhrovská lípa, nazývaná též \"Jiříkova lípa\". Původní lípa definitivně zanikla v roce 2012, v roce 2013 byla vysazena nová lipka, na kterou přešel statut památného stromu. Celý prostor okolo lipky je nově upraven, je zde informační deska, původní informační tabule a Památník sjednání míru mezi českým králem Jiřím z Poděbrad a uherským králem Matyášem Korvínem.\n\n"}
{"id": "1251712", "url": "https://cs.wikipedia.org/wiki?curid=1251712", "title": "Lagenárie obecná", "text": "Lagenárie obecná\n\nLagenárie obecná (\"Lagenaria siceraria\") je považována ze jednu z prvých domestikovaných rostlin, kterou lidé začali přibližně před 10 tisíci roky využívat nejen pro obživu, ale též pro uspokojování široké škály dalších potřeb. Tato teplomilná, statná, popínavá rostlina s dlouhými lodyhami se vyznačuje plody různých tvarů a barev o váze obvykle jeden až několika kilogramů, které mají jedlou dužinu a pevnou slupku. Z vysušených plodů se mj. zhotovují nádoby kalabasy a další předměty jak denní potřeby, tak i okrasné.\n\nV současnosti roste v subtropické a tropické přírodě Afriky, Asie, Ameriky i Oceánie a dlouho nebylo jasné, odkud vlastně pochází. Navíc existují dva geneticky a morfologicky odlišné poddruhy:\n\nV roce 2004 byla v Zimbabwe nalezena volně rostoucí rostlina, která je považována za počáteční pro vývoj obou poddruhů. Za původní areál lagenárie obecné je nyní považováno nepouštní území Afriky, zhruba jižně od Sahary. Odtud se s postupujícími lidmi nejprve dostala do Asie a při jejich pokračování přes tehdy bezvodý Beringův průliv i dále do Ameriky.\n\nPro pěstování je vhodná dostatečně výživná písčitá neb hlinitá půda s neutrální pH. Pro vývoj plodů je nutná dostatečná teplota, pravidelné srážky a hodně slunečního svitu, za optimálních podmínek může lodyha za den povyrůst o 50 cm. V tropických oblastech roste planě od mořského pobřeží až do nadmořské výšky 2500 m, obvykle se šíří podél řek a okolo jezer, plody dokážou plout bez újmy po sladké i slané vodě i několik týdnů. Optimální teplota pro klíčení i růst je od 20 do 25 °C, při poklesu pod +10 °C neroste a květy, stejně jako při nadměrném suchu, opadávají; mráz rostlinu zabíjí.\n\nRod lagenárie je tvořen asi šesti druhy, z nich pouze lagenárie obecná má plody velké a hlavně poživatelné.\n\nPopínavá rostlina s drsně chlupatou lodyhou dlouhou 5 až 10 m, která vyrůstá z mělkého, ale široce větveného kořene. Plstnaté střídavě vyrůstající listy na hustě chlupatých řapících, dlouhých až 30 cm, bývají srdčité, ledvinovité i laločnaté s pěti až devíti laloky a velké 10 až 40 cm. Při poranění lodyhy nebo listu dochází k odpudivému zápachu. Z lodyhy vyrůstají z boku úžlabí listů dva příchytné úponky, které se dále větví.\n\nTyto byliny s jednopohlavnými květy jsou jednodomé, jedinec má samčí a samičí květy vyrůstající jednotlivě na stopkách z úžlabí listů. Každý květ, velký 10 až 15 cm, má pětičetný nálevkovitý kalich s lístky 0,5 až 1 cm dlouhými a pětičetnou korunu s trubkou a hvězdicovitě rozloženými volnými bílými či nažloutlými lístky. Samčí květy na stopkách dlouhých 10 až 30 cm mají tři volné tyčinky s prašníky v korunní trubce. Samičí květy na stopkách 2 až 10 cm dlouhých mají spodní, chlupatý semeník s mnoha vajíčky a čnělku s laločnou bliznou. Květy se otevírají ve večerních hodinách a zavírají již za 8 až 20 hodin. Samčí květy bývají otevřeny po delší dobu a připadá jich asi deset na jeden samičí. Opylovány jsou ve dne včelami a čmeláky, v noci motýliy (lišaji a soumračníky). V Americe přilétají i kolibříci, ale pouze na samičí květy, protože samčí nemají nektar.\n\nSamčí květy se objevují ve stáří 8 až 18 týdnů, samičí o dva až čtyři týdny později. Samčí vyrůstají na hlavní lodyze, samičí obvykle na krátkých odbočkách; větší šanci na vytvoření kvalitních plodů mají samičí květy situované blíže k počátku než ke konci lodyhy.\n\nPlody jsou bobule velmi variabilní ve velikosti i tvaru, bývají kulovité, džbánovité, podlouhlé a mohou být až 1 m dlouhá. Při dozrávání je plod na povrchu bělavě žlutý či zelenkavý, někdy bíle kropenatý, po vysušení hnědý. Oplodí má pevný exokarp a bílý dužnatý endokarp obalující větší počet podlouhlých, plochých semen až 2 cm velkých. Hmotnost tisíce semen je 150 gramů, není žádná korelace mezi tvarem či velikosti semene a tvarem plodu.\n\nLagenárie obecná se množí výhradně semeny, která velmi rychle vzcházejí. Již do týdne se vytvoří rostlinky a za dva až tři týdny se objevují pnoucí lodyhy. Obvykle se pěstují na plantážích na umělých konstrukcích.\n\nPěstuje se po dlouhou dobu v teplých oblastech téměř po celém světě a proto není zvláštnosti, že existuje nesčetné množství kultivarů, z nich některé jsou vyloženě místní nebo se slouží jen ke specifickým účelům. Plody tvaru hruškovitého, lahvovitého, baňkovitého, kyjovitého či jiného jsou vyplněné bílou dužinou a mohou se podle odrůdy přibližně do dvou týdnů po sklizni používat do zeleninových salátů nebo jíst jako melouny, pak vysychají a tvrdnou. Listy se suší a v době nedostatku vaří.\n\nPozději dužina vyschne, slupka zdřevnatí a mohou se používat jako přirozené nádoby. Slouží ke skladování potravin, jako láhve na vodou, misky, naběračky, troubele k dýmkám a také se z nich dělají hudební nástroje (trubky, rohy, chřestící, bicí nebo drnkací sitár) a různé rukodělné ozdobné předměty. Někdy se plody během růstu podle potřeby speciálně tvarují, např. aby měly rovné dno, nebo pro vznik co největší nádoby se ponechá na rostlině jen jeden plod a pod. Semena po usušení obsahují až 45 % oleje, který se po vylisování používá v kuchyni.\n\n"}
{"id": "1251714", "url": "https://cs.wikipedia.org/wiki?curid=1251714", "title": "Chrám Pokrovu na Něrli", "text": "Chrám Pokrovu na Něrli\n\nChrám Pokrovu na Něrli (), někdy též chrám Panny Marie Pomocné na Něrli, je pravoslavný chrám z 12. století, nacházející se asi 1,5 km za obcí Bogoljubovo ve Vladimirské oblasti Ruska. Od roku 1992 je v rámci Bílých památek Vladimiru a Suzdalu zanesen na seznam světového dědictví UNESCO.\n\nPři dataci založení chrámu se dlouho vycházelo z životopisu \"Život Andreje Bogoljubského\" (poč. 18. stol.), kde se uvádí, že chrám dal kníže vystavět na památku svého zemřelého syna Izjaslava Andrejeviče roku 1165. Nejnovější výzkumy založené na analýze starších pramenů však určují jako datum založení chrámu již rok 1158.\n\nPodle kronikářů stáli za vznikem chrámu titíž stavitelé, vyslaní přítelem knížete Bogoljubského Fridrichem I. Barbarossou, kteří vztyčili také chrám Zesnutí přesvaté Bohorodice v nedalekém Vladimiru. Bogoljubský chrám byl zasvěcen svátku Pokrovu přesvaté Bohorodice, který se v Rusku začal prosazovat v polovině 12. století právě z iniciativy Andreje Bogoljubského.\n\nPodle legendy byl bílý vápenec na stavbu přivezen knížetem Bogoljubským z Volžského Bulharska, které si podmanil. To však vyvrací jak historická fakta, tak i petrografická analýza kamene.\n\nPozději byl chrám přičleněn k nedalekému Bogoljubskému klášteru. To se mu málem stalo osudným, neboť představený kláštera chtěl roku 1784 nechat chrám rozebrat na materiál pro stavbu klášterní zvonice, protože jeho provoz vynášel málo peněz. Nakonec však naštěstí kvůli nedostatku prostředků z výstavby zvonice sešlo a svatostánek zůstal na svém místě.\n\nRoku 1992 byl v rámci Bílých památek Vladimiru a Suzdalu zanesen na seznam světového dědictví UNESCO. Louka, na které se nachází, se stala přírodně-krajinnou památkou pod ochranou státu a k chrámu byla zbudována stylová cestička. V současnosti slouží jak k bohoslužebným, tak i k muzeálním účelům.\n\nChrám byl původně vystavěn na soutoku Něrlu a Kljazmy (dnes už však Něrl vtéká do Kljazmy na jiném místě), důležité křižovatce vodních obchodních cest. Protože toto nížinaté místo bylo často zaplavováno rozvodněnými řekami, stavba byla založena na uměle vytvořené vyvýšenině, která ji dodnes úspěšně chrání před velkou vodou. Samotný svatostánek stojí na unikátních 5 m hlubokých základech z kamenných kvádrů, aby při rozlivu řeky nebyla ohrožena jeho statika.\n\nPůvodně chrám obklopovala ještě nízká galerie, která se však nedochovala. Zdi jsou sice naprosto svislé, budí však dojem, jako by směrem nahoru ustupovaly, čímž vzniká iluze, že je chrám větší, než ve skutečnosti je. Stavba je často vyzdvihována pro své dokonalé proporce.\n\nZdi jsou vyzdobeny výraznými reliéfy, z nichž hlavní zobrazuje biblického krále Davida s psaltériem v jedné ruce, druhou rukou žehnajícího, obklopeného lvy a bájnými gryfy. Původní fresky se dochovaly až do roku 1877, kdy však byla při rekonstrukci oklepána původní vnitřní omítka.\n"}
{"id": "1251721", "url": "https://cs.wikipedia.org/wiki?curid=1251721", "title": "Analýza dokumentů", "text": "Analýza dokumentů\n\nAnalýza dokumentů je sada metodických postupů používaných pro získání informací z dokumentárních zdrojů ve studiu společenských jevů a procesů za účelem řešení konkrétních výzkumných problémů. Je to velice významná metoda analýzy, sloužící ke sběru dat při provádění výzkumu, ve kterém dokumenty mohou být použity jako primární, tak i sekundární zdroj informací.\n\nTypickým příkladem analýzy textových zdrojů je studium vědeckých publikací a zpráv o problematice. Tento typ analýzy se obvykle provádí sociologem ve fázi návrhu výzkumného problému.\n\nPředpokládá se, že dokumenty jsou nebo mohou být považovány za spolehlivé svědectví jevů, vyskytujících se v realitě. To velmi souvisí s úředními dokumenty, ale může se to vztahovat i na neoficiální dokumenty. Nicméně při provádění výzkumu by měly být vnímány kriticky všechny dokumenty, které byly během výzkumu použity. Například výsledky oficiální statistiky se mohou výrazně lišit v závislosti na tom, jak byla sestavena.\n\nVe většině případů se v kvalitativním výzkumu musí pracovat s dokumenty. Některé dokumenty existují ještě před začátkem výzkumu, zatímco jiné mohou být vytvořeny pro nebo během společenského výzkumu. Téměř každý sociální výzkum by se měl začít analýzou existujících dokumentů na zkoumané téma.\n\nVzhledem k tomu, že dokumenty mohou existovat velmi dlouho po smrti tvůrce, a jsou často k dispozici jiným kulturám a subkulturám, tato metoda může být použita pro historická studia a výzkumy společností, které z nějakého důvodu nejsou výzkumníkovi k dispozici.\n\n\n\nVytvářejí je úřady, podniky a další instituce. Tento typ dokumentů slouží k zaznamenávání dat, uchovávání spisů a dále k fungování celého podniku nebo úřadu. Mezi úřední dokumenty se řadí zápisy z porad, vyhlášky, předpisy, statistiky, archivní dokumentace.\n\nJsou vytvářeny za účelem hromadného tisku a šíření. Mezi tento typ dokumentů patří noviny, letáky, časopisy, knihy, ale mohou se sem řadit také fotografie a filmy.\n\nJsou to téměř všechna data vyskytující se na internetu. Mezi virtuální dokumenty patří obsah e-mailů, obsah webových stránek, sdílené dokumenty.\n\n\n\n\n"}
{"id": "1251722", "url": "https://cs.wikipedia.org/wiki?curid=1251722", "title": "Jostein Flo", "text": "Jostein Flo\n\nJostein Flo (* 3. října 1964, Stryn, Norsko) je bývalý norský fotbalový útočník a reprezentant. Mimo Norsko působil jako hráč v Anglii a Belgii. Nastupoval na hrotu útoku, alternativně na křídle.\nV A-týmu norské fotbalové reprezentace odehrál 51 zápasů a vstřelil v nich 10 gólů (nepočítaje olympijskou kvalifikaci 1986–1988). \n\nPo skončení aktivní hráčské kariéry se stal sportovním ředitelem klubu Strømsgodset IF.\n\nPochází ze sportovně založené rodiny, jeho bratři Tore André Flo, Kjell Rune Flo, Jarle Flo, bratranec Håvard Flo a synovec Ulrik Flo jsou také bývalí či současní fotbalisté.\n\n\nV A-mužstvu Norska debutoval 3. 6. 1992 v přátelském utkání v Oslu proti reprezentaci Skotska (remíza 0:0). Předtím odehrál za Norsko v roce 1987 dva kvalifikační zápasy (v nichž jednou skóroval) na Letní olympijské hry 1988 v Soulu.\n\nCelkem odehrál v letech 1992–2000 za norský národní tým 51 zápasů a vstřelil 10 gólů. \n\nZúčastnil se Mistrovství světa 1994 v USA a Mistrovství světa 1998 ve Francii.\n\nPoté se stal funkcionářem v norském klubu Strømsgodset IF, v němž ukončil hráčskou kariéru.\n\n"}
{"id": "1251723", "url": "https://cs.wikipedia.org/wiki?curid=1251723", "title": "Sbírka grafiky a kresby Národní galerie v Praze", "text": "Sbírka grafiky a kresby Národní galerie v Praze\n\nSbírka grafiky a kresby Národní galerie v Praze obsahuje na 320 000 listů od středověku až po současnost. Jejich kvalitou a množstvím se řadí mezi přední grafické kabinety v Evropě. Je uložena v paláci Kinských a vybraná díla jsou krátkodobě vystavována v konírně paláce Kinských i v dalších objektech Národní galerie.\nZárodek sbírky grafiky a kresby vznikl počátkem 19. století na půdě malířské Akademie jako soubor předloh sloužících výuce budoucích malířů. V Obrazárně Společnosti vlasteneckých přátel umění byly vytvořeny četné kresebné kopie vystavených děl a Společnost sama vydávala tiskem faksimile kreseb renesančních a barokních mistrů. Veřejná grafická sbírka byla součástí knihovny Akademie a jejím jádrem se staly kresby prvního ředitele Josefa Berglera. Inventář sbírky vydaný roku 1839 obsahoval rovněž soubory tisků předních litografických dílen (Antonín Machek).\n\nRoku 1844 věnoval Obrazárně svou sbírku, obsahující četné grafické listy, lékař Josef Hoser. V následujícím období začaly první systematické nákupy evropské kreslířské a grafické tvorby; v roce 1851 díla Bonaventury Genelliho, roku 1863 byla odkoupena sbírka 2 800 děl Václava Hollara od vdovy po sběrateli Hermannu Weberovi. První výběr z Hollarova díla byl vystaven v následujícím roce ve Šternberském paláci na Malé Straně.\n\nPři otevření nově postaveného Domu umělců na jaře 1885 byl v Obrazové galerii jeden sál s horním osvětlením vyhrazen kresbě a další sál grafickému kabinetu. Do fondu Obrazárny byla v této souvislosti převedena část historické sbírky knihovny Akademie a zapůjčena díla z majetku pražské obce (především kresby Jaroslava Čermáka). Na vzniku cenné a reprezentativní kolekce kreseb měl velkou zásluhu Vojtěch Lanna, který do ní jednak věnoval část své sbírky a mimo to po 30 let zprostředkovával systematické nákupy zejména rudolfinských a barokních kreseb v Rakousku a Německu. Další díla byla zakoupena na výstavách Krasoumné jednoty a na aukcích. Na první výstavě, obsahující chronologicky a zeměpisně uspořádané tisky, byla některá důležitá chybějící díla představena formou heliogravur. V následujících letech byla sbírka obohacena dary soukromých donátorů, např. 359 grafickými listy členů rodiny Balzerů v roce 1887 (vdova po arch. A. Baumovi) nebo grafickými listy, převážně z 19. století, ze sbírky Thunů. Duplicitní grafiky byly vyměňovány, např. roku 1891 s Uměleckou besedou za díla jejích členů. Jako cenná dokumentace sloužila kolekce xylografií, heliogravur a rovněž fotografií, které věnovali mimo jiných např. Jindřich Eckert a Karel Ferdinand Bellmann.\n\nJako správce sbírky působil nejprve inspektor Obrazárny Viktor Barvitius (1877-1893) a po něm v letech 1893-1897 sběratel a znalec Hollarova díla František A. Borovský. Dalším správcem byl až do roku 1918 inspektor Obrazárny a restaurátor Pavel (Paul) Bergner.\n\nRoku 1902 byla vedle Obrazárny zřízena Moderní galerie Království českého jako soukromý majetek věnovaný císařem Františkem Josefem I. Jejím posláním bylo shromažďovat a zpřístupňovat veřejnosti současné umění 19. a 20. století. Po první světové válce byl jmenován ředitelem Obrazárny Vincenc Kramář a ta se změnila v ústřední uměleckou sbírku českého státu. Kramář usiloval o doplnění sbírky převodem rytin z Národního muzea a pražských knihoven. Stát postupně zabíral prostory v Rudolfinu, kde v době první republiky sídlila poslanecká sněmovna. Nakonec byla Obrazárna přesunuta do nových prostor v Městské knihovně, kde pro vystavení grafiky nebylo místo a sbírka byla uložena do depozitáře na Strahově. Hollareum bylo přestěhováno do hlavní budovy Národního muzea. Veřejnost se mohla seznámit se sbírkou kreseb a grafiky pouze během krátkodobých výstav. \n\nStát věnoval prostředky na nákupy a doplnění sbírky, která byla postupně obohacena zejména o kresby a akvarely 19. století (Aleš, Mánes, Jenewein, Marold, Schwaiger). Kuratorium Moderní galerie však bylo v nákupech velmi konzervativní a ve sbírce, až na raná díla Kupky a Preissiga z přelomu století, chyběli zástupci výtvarné avantgardy. Německý odbor Moderní galerie, který nakoupil některá moderní díla ještě před válkou, se ve výběru omezil na A. Kubina, R. Teschnera nebo F. Feigla. Teprve v rámci velkorysého nákupu francouzského umění roku 1923 byla do sbírky kresby a grafiky získána díla německých a rakouských klasiků moderního umění (Emil Nolde, Max Slevogt, Kathe Kollwitz, Egon Schiele) a kresby francouzských malířů (Pierre Puvis de Chavannes, Paul Cézanne, Auguste Renoir, Georges Braque). Sbírka francouzské grafiky byla dále rozšířena roku 1935, kdy do ní byl zakoupen soubor litografií Honoré Daumiera, vystavených předtím v galerii Hollar.\n\nV sálech Moderní galerie byly kresby a grafika zavěšeny v sousedství obrazů až do roku 1925, kdy nový kustod Vojtěch Volavka ve stálé expozici výrazně omezil množství vystavených výtvarných děl na papíře. Od roku 1938-1939 byl vedením státních sbírek umění pověřen Josef Cibulka a z jeho iniciativy roku 1942 vznikla Českomoravská zemská galerie, která fondy zrušené Moderní galerie sloučila s Obrazárnou. Zároveň bylo založeno specializované oddělení kresby a grafiky, které vedl Jan Loriš. Josef Cibulka uchránil sbírku během válečných let a díky dobrým vztahům se starožitníky se mu podařilo nakoupit díla, která by za normálních okolností byla nedostupná. V roce 1945 převzala grafická sbírka do svých fondů kolekce kreseb a rytin z Univerzitní knihovny a Národního muzea a rovněž soubor německé Graphische Sammlung z Rudolfina. Po květnu 1945 sídlila sbírka v Kramářově vile a uspořádala zde první výstavy.\n\nOd roku 1949 byla grafická sbírka uložena v paláci Golz-Kinských na Staroměstském náměstí. Toto umístění bylo považováno za provizorní, a zejména z požárního hlediska za nevyhovující. Celá sbírka měla být později přemístěna do nově projektované budovy na Letné. Projekt Národní galerie architekta Josefa Gočára však nakonec nebyl realizován. Neuskutečnil se ani plán z konce komunistického režimu na přeměnu paláce Golz-Kinských na muzeum dělnického hnutí či protifašistického odboje a sbírka zůstala na původním místě. Na přelomu 40. a 50. let byla sbírka obohacena o konfiskáty velmi různorodé kvality. Nákupy a výměny grafických listů však probíhaly i v době komunistického režimu a finanční dostupnost těchto děl umožnila sbírku rozšířit i o díla zahraničních tvůrců.\nNejstaršími díly ve sbírce jsou knižní iluminace z 11.-15. století a kresby z 15. století. Těžištěm sbírky starých grafických listů jsou soubory německých, nizozemských, francouzských a italských rytců 16. až 18. století, včetně děl M. Schongauera, A. Dürera, L. Cranacha st., A. Altdorfera, Lucase van Leyden, rudolfinských manýristů, Rembrandta, J. Callota, G. B. Piranesiho nebo M. H. Rentze. Tzv. Hollareum obsahuje téměř kompletní soubor leptů a některé kresby V. Hollara (kolem 3 000 listů).\n\nVýznamnou součástí grafické sbírky je kolekce portrétní miniatury od 17. století do druhé poloviny 19. století.\n\nZ období 19. a první třetiny 20. století je dobře zastoupena francouzská grafika (Delacroix, Daumier, Gauguin, Toulouse-Lautrec, Picasso, Derain, Matisse), německý expresionismus a česká díla z období secese a symbolismu (Mucha, Švabinský, Bílek, Preissig, Kupka, Váchal) a kubismu a expresionismu (Filla, Čapek, Špála). Na tvorbu 40. a 50. let (Tichý, Lhoták) navazuje soubor Spolku českých umělců grafiků Hollar, sociální grafika (Jan Rambousek, Silovský ad.) a průběžně doplňovaná díla žijících autorů.\n\nFond kresby obsahuje díla italské renesance (Veronese, Taddeo a F. Zuccariové, Giulio Campi), nizozemské mistry 16. a 17. století (P. Bruegel st., Adam van Noort, Van Hoogstraeten) a rudolfínské manýristy (Hans von Aachen, Spranger ad.). Sbírka barokní kresby obsahuje především díla malířů působících v Čechách (Škréta, Brandl, Reiner) a v Rakousku (Bartolomeo Altomonte, Josef Ignaz Mildorfer ad.).\n\n19. století reprezentuje např. kresba Jeana Dominique Ingrese a kresebné studie předních českých krajinářů (Havránek, A. Mánes, J. Mánes, Chittussi) i figuralistů (Aleš, Čermák). Velmi cenný soubor kreseb z doby kolem roku 1890 a prvních dvou desetiletí 20. století obsahuje díla českých malířů – V. Hynaise, L. Marolda, A. Slavíčka, M. Švabinského, F. Bílka, J. Preislera, F. Kupky, ad. Kromě nich jsou ve sbírce i kvalitní ukázky rakouské a francouzské kresby – E. Schieleho, O. Kokoschky, A. Deraina a P. Picassa a vzácný soubor děl Alfonse Muchy. \n\nČeská moderna je zastoupena kresbami B. Kubišty, E. Filly, J. Čapka, O. Gutfreunda, J. Zrzavého, členů Skupiny 42 (Lhoták, Gross, Hudeček) a díly umělců od 60. let do současnosti (Boštík, Malich, Šimotová, Sozanský aj.) \n\n"}
{"id": "1251724", "url": "https://cs.wikipedia.org/wiki?curid=1251724", "title": "Husův sbor (Náměšť nad Oslavou)", "text": "Husův sbor (Náměšť nad Oslavou)\n\nHusův sbor vikariátu Vysočina Brněnské diecéze Církve československé husitské v Náměšti nad Oslavou se nachází na vyvýšeném místě na východní straně města. Budova Husova sboru je volně stojící funkcionalistickou stavbou s kolumbáriem v přízemí půlkruhového závěru. Sbor stojí na obdélníkovém půdorysu, budova má vysokou štíhlou věž s zakončením dvěma horizontálními pásy žaluzií a plochou střechu. Kostel je chráněn jako kulturní památka České republiky.\n\nSbor byl postaven v roce 1939, architektem budovy byl Miroslav Jiránek. Základní kámen budovy pochází z Kozího hrádku u Tábora. V padesátých letech 20. století byla znovuotevřena obec církve československé husitské v Náměšti.\n\n\n"}
{"id": "1251726", "url": "https://cs.wikipedia.org/wiki?curid=1251726", "title": "Nožaj-Jurt (okres)", "text": "Nožaj-Jurt (okres)\n\nOkres Nožaj-Jurt (, ) se nachází ve východní části Čečenské autonomní republiky Ruské federace při hranici s Dagestánem. Území okresu, jehož správním centrem je obec Nožaj-Jurt, má rozlohu 659,93 km².\n\nV roce 1944 byl okres přejmenován na \"Andalalský rajón\" () a přičleněn k Dagestánské autonomní sovětské socialistické republice. Roku 1957 byl vrácen zpět do Čečensko-Ingušské ASSR pod původním názvem.\n\n"}
{"id": "1251729", "url": "https://cs.wikipedia.org/wiki?curid=1251729", "title": "Nuevos Ministerios (stanice metra)", "text": "Nuevos Ministerios (stanice metra)\n\nNuevos Ministerios (plným názvem ; doslovně přeloženo jako „Nová ministerstva“) je stanice metra a příměstské železnice Cercanías v Madridu. Nachází se poblíž stejnojmenného komplexu budov španělských ministerstev u křižovatky třídy Paseo de la Castellana a ulice \"Raimundo Fernández Villaverde\" v severní části města, na rozhraní obvodů Chamartín, Chamberí a Tetuán. Stanice slouží také jako terminál několika linek povrchové autobusové dopravy. Na stanici se kříží okružní linka metra 6 a linky 8 (ta ve stanici končí) a 10. Ve stanici se také nachází přestup na prakticky všechny linky příměstské železnice Cercanías – C-1, C-2, C-3, C-4, C-7, C-8 a C-10, proto také patří k nejvýznamnějším přestupním uzlům v síti. Stanice se nachází v tarifním pásmu A (metro) a pásmu 0 (Cercanías) a je bezbariérově přístupná.\n\nStanice metra Nuevos Ministerios vznikla 11. října 1979 jako součást prvního úseku linky 6 mezi stanicemi Pacífico a Cuatro Caminos, ačkoliv zde již od 18. července 1967 fungovala stanice příměstské železnice.\n\nStanice se stala přestupní 9. června, kdy byl ve stanici otevřen přestup na bývalou linku 8 (dnes tvoří severní větev linky 10) jako součást jejího prvního úseku mezi stanicemi Fuencarral a právě stanicí \"Nuevos Ministerios\". V roce 1986 byla bývalá linka 8 prodloužena do stanice Avenida de América, kterýžto úsek o 12 let později, 22. ledna 1998 zanikl, aby umožnil propojení dvou původně nesouvislých úseků do jedné linky 10. Od roku 1998 tedy obsluhu zajišťovala zatím dokončená okružní linka 6 a nová linka 10 (provozovaná v úseku Aluche–Fuencarral). Na provoz stanice to nemělo větší dopad, pouze byly osazeny kovové nástupištní hrany, kvůli úzkému průjezdnému profilu souprav linky 10 (řada 1000). V této době byl také otevřen nový výstup směřující do železniční stanice poblíž obchodního centra a komplexu \"AZCA\". \n\nDalšího rozvoje se stanice dočkala na počátku 21. století. V roce 2001 byla stanice uzavřena kvůli kompletní rekonstrukci linky 10, díky které na této lince mohly začít jezdit nové, širokoprofilové, soupravy řady 7000. Stavební úpravy se dotkly i železniční stanice, aby tak vznikl prostor pro novou stanici linky. Konečně, 21. května 2002 byla tehdejším španělským premiérem José Maríou Aznarem (za doprovodu předsedy Madridské autonomní společenství a starosty Madridu) otevřena stanice linky 8, která sem byla prodloužena ze stanice Mar de Cristal. Díky tomuto úseku bylo umožněno propojení madridského letiště s centrem města za přibližně čtvrt hodiny. Zároveň byla umožněna služba odbavení letištních zavazadel přímo ve stanici. (Tato možnost se stala s otevřením prodloužení linky 8 do stanice Aeropuerto T4 v roce 2007).\n\nRozšíření tunelu Cercanías a nová nástupiště byla otevřena 9. července 2008.\n\nNástupiště linky 6 se nachází v západo-východním směru (kolmo na ostatní linky a tratě) pod ulicí \"Raimundo Fernández Villaverde\", výrazně vzdálená od zbývajících stanic. Jedná se o nejhlouběji položenou stanici z celého přestupního uzlu. Ze stanice kromě přímého výstupu na křižovatku ulic \"Raimundo Fernández Villaverde\", \"Orense\" a \"Agustín de Bethancourt\" vede dlouhá spojovací chodba se zbývajícími stanicemi, ve které jsou nainstalovány pojízdné pásy. Přibližně uprostřed chodby je možný přímý přestup na nástupiště 6 a 8 železniční stanice Cercanías.\n\nStanice linek 8 a 10 se nacházejí ve vzájemně rovnoběžné poloze, blízko vedle sebe a souběžně s \"Paseo de Castellana\" a železničními tratěmi. Nástupiště linky 8 se nachází přímo pod společnou přestupní halou, o úroveň níže pak leží nástupiště linky 10. Železniční stanice se nacházejí ještě o úroveň níže než stanice linky 10 přímo pod společnou halou. Původní zaklenuté stanice (nástupiště 3, 1, 2 a 4) se nacházejí ve východní části, zatímco nová nástupiště 6 a 8 se nacházejí více na západ, o něco blíže lince 6. Z přestupní haly vedou dva výstupy – jeden přímo do kancelářského komplexu \"AZCA\" a druhý směrem k třídě \"Paseo de Castellana\".\n\nJelikož se jedná o velmi významný přestupní uzel, obložení stěn stanice Vitrex je bílé barvy.\n\nVe stanici linky 8 jsou umístěny obratové a odstavné koleje, nicméně vzhledem k nepříliš velké frekvenci jízd vlaků nejsou pro běžné obraty používány. Soupravy provádějí obrat přejezdem mezi kolejemi před vjezdem do stanice a tím pádem je používáno pouze jedno společné nástupiště pro nástup i výstup.\n\nVýstup do kancelářského komplexu AZCA je otevřen pouze od 6.00 do 0.30. Poblíž stanice zastavuje mnoho denních i nočních autobusových linek.\n\nVestibul stanice je pro svou velikost využíván pro výstavy a různé jiné kulturní události. Ve stanici se nacházejí výtahy umožňující pohyb osobám se sníženými schopnostmi pohybu a orientace; ve vestibulu je umožněno zapůjčení knih prostřednictvím služby Bibliometro.\n\nPodle některých plánů by se měla linka 8 rozšířit dále na jih podél třídy Paseo de la Castellana (směrem na Atochu).\n\n\n\n"}
{"id": "1251733", "url": "https://cs.wikipedia.org/wiki?curid=1251733", "title": "Dagestánská přírodní rezervace", "text": "Dagestánská přírodní rezervace\n\nDagestánská přírodní rezervace () zahrnuje dvě samostatná chráněná území a tři menší přírodní rezervace v Dagestánské republice Ruské federace.\n\nKizljarský záliv () je chráněné území v Tarumovském okrese na severovýchodě Dagestánu u ústí řeky Kuma do Kaspického moře.\n\nSarykumské duny () je oblast písečných přesypů v Kumtorkalinském okrese. Duny se nacházejí na úpatí hřebene Narat-Tjube, na levém břehu řeky Šura-Ozeň, 18 kilometrů severozápadně od Machačkaly. Duna Sary-Kum, vysoká 262 metrů, je nejvyšším písečným přesypem nejen na území Ruské federace, ale i na celé euroasijské pevnině. Zároveň je tato oblast nejteplejším místem v Dagestánu. U úpatí duny byl naměřen maximální rekord 42,5 °C, přičemž teplota písku na povrchu duny v létě dosahuje 55 - 60 °C. Pokud jde o místní faunu, v oblasti duny se vyskytují zajíci a lišky, ale i specifické druhy, jako tarbík huňatý, ježek ušatý či malý pískomil \"Meriones meridianus\"\n\nAgrachanská rezervace () je přírodní rezervace federálního významu o rozloze 39 000 ha, vyhlášená v roce 1983. Nachází se na poloostrově v oblasti Agrachanského zálivu, nedaleko ústí řeky Těrek do Kaspického moře. Předmětem ochrany jsou početné druhy živočichů a rostlin. Ze savců zde žije například vydra kavkazská, kočka bažinná, tchořík skvrnitý nebo jelen evropský.\n\nNa území rezervace hnízdí nebo přezimuje na 200 druhů ptáků, z nichž kolem 40 druhů patří k velmi ohroženým, zapsaným v Červené knize. Vyskytuje se zde například jeřáb panenský (\"Anthropoides virgo\"), pelikán kadeřavý, kormorán malý, ibis hnědý, racek velký, orel mořský, dále růžoví plameňáci, čápi, volavky a mnoho jiných. V přilehlých vodách žije mnoho různých druhů ryb. Z rostlin se zde vyskytují některé chráněné druhy, například nepukalka vzplývající, ohrožené druhy bublinatek a další.\n\nSamurská rezervace () je menší přírodní rezervace v jihovýchodním cípu dagestánského území na pobřeží Kaspického moře. Rezervace o rozloze 11 200 ha na území Magarmkentského a Derbentského okresu byla vyhlášena již v roce 1982 a zahrnuje oblasti delty řeky Samuru s liánovými lesy, četnými vodními rameny, lagunami, jezery, ostrovy i přilehlým příbřežním pásem Kaspického moře. Vyskytuje se zde kolem 1000 druhů rostlin, mezi nimi i řada endemických a reliktních druhů, a rovněž i množství chráněných živočichů. Na tomto území se připravuje vyhlášení Samurského národního parku.\n\nTljaratinská rezervace () je chráněné území v nejjižnější části Dagestánu, na hranicích s Gruzií a Ázerbájdžánem, na horním toku řeky Avarské Kojsu. Tato oblast v nadmořské výšce od 1500 do 3932 (hora Butnušuer) metrů zahrnuje severní svahy hlavního kavkazského hřebene a jihozápadní výběžky hřebene Nukatl (). Chráněné území o rozloze 83 500 ha bylo vyhlášeno v roce 1986 a v roce 2009 bylo začleněno pod správu Dagestánské přírodní rezervace. Předmětem ochrany je horská krajina s lesy, horskými jezery a ledovci a místní bohatou faunou a flórou.\n"}
{"id": "1251737", "url": "https://cs.wikipedia.org/wiki?curid=1251737", "title": "Farnost Evangelické církve metodistické v Plzni 3", "text": "Farnost Evangelické církve metodistické v Plzni 3\n\nFarnost Evangelické církve metodistické v Plzni 3, nazývaná také sbor Maranatha je územní společenství metodistických evangelíků v Plzni a okolí. \n\nFarnost byla založena roku 1923 a čítala asi 1200 členů i s okolními stanicemi. Roku 1927 vystavěl Betlémskou kapli. Po roce 1948 byla kaple znárodněna a sbor mohl jeden její sál využívat až do roku 1964. Poté přešel do podnájmu nedalekého sboru Církve československé. V 80. letech sbor téměř zanikl. Na samém sklonku 80. let proběhly evangelizace, které nastartovaly nový život sboru. Poté byl zakoupen nový dům, který však kapacitně nevyhovoval a sbor dostal zpět kapli v Husově ulici. V roce 1996 byl sbor rozdělen podle městských obvodů na tři farnosti: Plzeň 3 – Husova, Plzeň 1 – Lochotín a Staňkov.\n\nSoučasným kazatelem je Mgr. Filip Jandovský. Bohoslužby se slouží každou neděli v 9:00.\n\n"}
{"id": "1251739", "url": "https://cs.wikipedia.org/wiki?curid=1251739", "title": "Farnost Evangelické církve metodistické v Plzni-Lochotíně", "text": "Farnost Evangelické církve metodistické v Plzni-Lochotíně\n\nFarnost Evangelické církve metodistické v Plzni-Lochotíně je územní společenství metodistických evangelíků v Plzni a okolí. \n\nLochotnská farnost vznikla osamostatněním skupinky věřících z (do té doby jediného) sboru na Husově ulici. Tento se členil na tzv. “kmeny”. Lochotínský kmen se od počátku scházel k bohoslužbám v pronajatých místnostech (především školy) a po domácnostech. Plnila se postupně jeho vize evangelizace, a tak se stal ještě v roce 1993 misijní stanicí v čele s laickými pracovníky. Od roku 1996 byla ustavena samostatná farnost s misijní stanicí ve Stříbře a kazatelskou stanicí v Třemošné s poměrně malou členskou základnou kolem 40 členů.\n\nFarnost od počátku shromažďovala prostředky na vlastní modlitebnu. Za tři roky se podařilo vybrat téměř půl miliónu korun Biskup H. Bolleter dále zažádal o pomoc u Generálního výboru ECM pro světovou misii, kde byl následně založen Fond Milenia. Na Výroční konferenci 1996 byla stavba nové modlitebny přijata jako prvořadá akce církve. 11. dubna 1999 superintendent církve J. Červeňák poklepem symbolického základního kamene oficiálně otevřel stavbu modlitebny. V říjnu téhož roku byla dokončena a 18. prosince slavnostně otevřena.\n\nV nových prostorách žije sbor pravidelným bohoslužebným životem, je misijně aktivní, zasahuje především mladší generaci obyvatel velkého sídliště. V novém centru je denně program pro sbor i návštěvníky z okolí.\n\nSoučasným kazatelem je Ing. Pavel Kuchynka. Bohoslužby se slouží každou neděli v 9:30.\n\n"}
{"id": "1251742", "url": "https://cs.wikipedia.org/wiki?curid=1251742", "title": "Ano Syros", "text": "Ano Syros\n\nAno Syros ( , „Horní Syros“) je obecní jednotka, komunita a město ležící na řeckém ostrově Syros ve střední části Egejského moře. Je součástí obce Syros-Ermupoli v regionální jednotce Syros a kraji Jižní Egeis. Do roku 2011 bylo samostatnou obcí. Nachází se v severní a střední části ostrova Syros a na neobydleném ostrově Gyaros. Na jihovýchodě sousedí s obecní jednotkou Ermupoli a na jihu s obecní jednotkou Poseidonia. Je jednou ze tří obecních jednotek na ostrově.\n\nV obecní jednotce žilo v roce 2011 3877 obyvatel, z čehož připadalo 2133 na stejnojmennou komunitu a 862 na obec. Obecní jednotka Ano Syros od roku 2011 zahrnuje 4 komunity. V závorkách je uveden počet obyvatel komunit a sídel.\n\n"}
{"id": "1251747", "url": "https://cs.wikipedia.org/wiki?curid=1251747", "title": "Česká věda", "text": "Česká věda\n\nČeská věda má hlubokou tradici. Kořeny teologického myšlení sahají až k cyrilometodějské misii na Velké Moravě. Zásadním impulsem k rozvoji abstraktního myšlení bylo založení Karlovy univerzity králem Karlem IV. roku 1348. Šlo o první univerzitu ve střední Evropě. Na univerzitě vzniklo prostředí, v němž se rozvinulo originální české teologické myšlení, husitské, jež bývá považováno za počátek evropské reformace. K rozvoji věd přírodních dala zásadní impuls epocha rudolfínská, kdy v Praze působily špičky rodících se přírodních věd (Tycho de Brahe, Johannes Kepler). Tradici však přervalo neúspěšné stavovské povstání, třicetiletá válka a následná periferizace českých zemí. To se pokoušelo od konce 18. století zvrátit české národní obrození, které přineslo i významné vědecké instituce: Královskou českou společnost nauk roku 1784 a Vlastenecké muzeum v Čechách (dnes Národní muzeum) roku 1818. Ve druhé polovině 19. století rozvoji vědy výrazně napomohl masivní růst průmyslové výroby, když se české země staly nejprůmyslovější částí Rakousko-uherské monarchie. Sílu české vzdělanosti tehdy manifestoval kupříkladu Ottův slovník naučný (vydáván od roku 1888), největší tištěná encyklopedie po Britannice. Roku 1890 vznikla vedle Královské společnosti Česká akademie věd a umění sídlící v Národním muzeu. Prostor pro vědu vytvořila i nová Československá republika založená roku 1918. V Brně byla tehdy (1919) například založena Masarykova univerzita, dnes druhá největší v zemi. Komunistický systém po roce 1948 kladl po vzoru Sovětského svazu důraz místo na univerzity na akademii věd a její ústavy. Královská společnost nauk, Česká akademie věd a umění a deset samostatných vědeckých ústavů (mj. Slovanský a Orientální ústav) bylo roku 1953 sloučeno do centrální Československé akademie věd. Výkladní skříní režimu pak byla účast na sovětském vesmírném programu Interkosmos (čs. družice Magion, první československý kosmonaut Vladimír Remek – první člověk ve vesmíru, který nebyl občanem USA či SSSR). Roku 1959 se české vědě podařilo získat i jednu Nobelovu cenu – za chemii pro Jaroslava Heyrovského. (Toto ocenění získali již krátce po válce i dva čeští rodáci – Gerty Coriová a její manžel Carl Cori, působící v USA). Po revoluci 1989 bylo v ČR ve spolupráci s Evropskou unií otevřeno několik nových vědeckých center zaměřených mj. na nanotechnologie a laserovou techniku (CEITEC, ELI Beamlines, HiLASE aj.). Praha se stala sídlem European Global Navigation Satellite Systems Agency, která řídí navigační systém Galileo. V Antarktidě byla založena česká Mendelova polární stanice.\nNěkteré obory jsou v ČR rozvinuty tradičně, v přírodních vědách je to třeba chemie (odtud vysoká prestiž českých chemiků vojenských), v humanitních egyptologie či lingvistika.\n\nZakladatelem české vzdělanosti byl Konstantin Filozof, první významný myslitel působící na českém území. Za prvního českého filozofa lze považovat Tomáše Štítného ze Štítného, jenž předznamenal v mnohém husitství. Významnými středověkými – a reformačními – teology byli Jan Hus, Jeroným Pražský, Jan Rokycana a Petr Chelčický. Daniel Adam z Veleslavína byl významnou osobností epochy humanismu. Její největší osobností pak byl Jan Amos Komenský, který podstatným způsobem přispěl k rozvoji moderní pedagogiky, především ve spisech \"Didaktica magna\" (\"Velká didaktika\"), \"Janua linguarum reserata\" (\"Dveře jazyků otevřené\"), \"Orbis pictus\" (\"Svět v obrazech\") a \"Schola ludus\" (\"Škola na jevišti\"). Jan Blahoslav byl významným bratrským jazykovědcem. Židovskou středověkou vzdělanost reprezentoval především rabbi Löw, jenž vstoupil i do českých pověstí (se svým golemem).\n\nNejvýznamnějším českým filozofem 18. století byl Bohuslav Balbín.\n\nV národním obrození (1. polovina 19. století) sehrála významnou roli jazykověda (Josef Dobrovský, Josef Jungmann, Pavel Jozef Šafařík, Ján Kollár, František Ladislav Čelakovský), historiografie (Gelasius Dobner, František Palacký) a folkloristika (Karel Jaromír Erben). \n\nVelký vliv na rozvoj české filozofie, zvláště jako pedagog, měl herbartovský estetik Robert von Zimmermann, mj. učitel Tomáše Garrigua Masaryka. Právě Masaryk a jeho okruh kolem časopisu \"Čas\" (Jan Herben, Jan Gebauer) byli vůdčími intelektuálními osobnostmi 2. poloviny 19. století. Právě tento okruh odstartoval tzv. rukopisné spory roku 1886 a spor o smysl českých dějin roku 1912, právě v těchto diskusích český národ tehdy nejvíce ohmatával svou identitu. Významným intelektuálem byl i Konstantin Jireček, který rozvinul obor byzantologie (viz např. Jirečkova linie) a sehrál významnou roli v bulharském národním obrození, nebo vynikající orientalista a archeolog Alois Musil (bratranec slavného rakouského spisovatele Roberta Musila). Velkou společenskou roli měl národopisec Vojta Náprstek či etnograf Emil Holub.\n\nNavzdory rozvoji, mnozí nadaní rodáci, zejména německy mluvící, v té době české země opouštěli a uplatňovali se ve Vídni a jinde. Příkladem mohou být filosof Edmund Husserl, psychoanalytik Sigmund Freud, ekonom Joseph Schumpeter, marxistický teoretik Karl Kautsky, právní teoretik Hans Kelsen, ekonom Eugen Böhm von Bawerk, psycholog Max Wertheimer, hudební teoretici Eduard Hanslick, Guido Adler a August Wilhelm Ambros, jazykovědec Julius Pokorny, filozof Herbert Feigl či historik umění Anton Heinrich Springer. Odcházeli ale i někteří česky mluvící, jako historik umění Max Dvořák či antropolog Aleš Hrdlička. Naopak v Praze po celý život zůstal filozof Bernard Bolzano.\n\nZa první republiky vědeckých úspěchů dosáhl orientalista Bedřich Hrozný, který rozluštil jazyk Chetitů, archeolog Karel Absolon objevil proslulou Věstonickou venuši, významným archeologem byl i Lubor Niederle. Mimořádný rozkvět zažívala jazykověda, v Praze se ustavil tzv. Pražský lingvistický kroužek (Vilém Mathesius, Roman Jakobson, Jan Mukařovský, Bohuslav Havránek, René Wellek), který prosazoval strukturalistický přístup k jazyku a světu. Osobitou českou nietzscheánskou filozofii tehdy tvořil Ladislav Klíma, teoretik umění Karel Teige inspiroval uměleckou avantgardu. \n\nNacistická okupace ze země vyhnala i významné budoucí myslitele, sociologa Ernesta Gellnera a filozofa Viléma Flussera. Podobně jako Gellner se tématu nacionalismu věnoval i další emigrant před Hitlerem politolog Karl Wolfgang Deutsch.\n\nV 60. letech 20. století zájem světa budil neortodoxní marxismus, který byl hlavním ideovým zázemím pražského jara 1968, a který reprezentovali zejména Karel Kosík (spis \"Dialektika konkrétního\") či Eduard Goldstücker. V 70. letech to byly spíše myšlenky filozofa Jana Patočky, které se staly ideovou základnou Charty 77, či filozofa undergroundu Egona Bondyho. Vysokou úroveň měla po celou dobu socialistického režimu egyptologie, která se prezentovala mj. vykopávkami v Abusíru (zejm. Miroslav Verner). Zvláštní kapitolou dějin vědy v socialistickém Československu byl státní psychologický výzkum účinků LSD, podílel se na něm i Stanislav Grof, který později v USA vytvořil metodu holotropního dýchání. Světový zájem vzbudili i archeologické experimenty Pavla Pavla či koncept nacionalizace historika Miroslava Hrocha.\n\nPo roce 1989 si vysokou prestiž získali teolog Tomáš Halík, sociolog Jan Keller a filozof Václav Bělohradský.\n\nÉrou vědeckého rozkvětu byla epocha Rudolfa II. Na jeho pražském dvoře působili astronomové Tycho de Brahe a Johannes Kepler. V Praze v té době navíc působil i významný židovský matematik David Gans. Lékař Ján Jesenský v Praze provedl první veřejnou pitvu. Osobními lékaři Rudolfa II. byli Tadeáš Hájek z Hájku a Jakub Hořčický z Tepence. Pro Keplera vyráběl čočky do dalekohledu Antonín Maria Šírek z Rejty.\n\nRoku 1460 se v Chebu narodil významný matematik Johannes Widmann, který zavedl znaménka plus a minus, působil ale po většinu života v Lipsku. K vrcholným vzdělancům domácí barokní vědy patřil Jan Marek Marci z Kronlandu či botanik Georg Joseph Kamel. Kněz Prokop Diviš v té době vynalezl hromosvod. Český jezuita a astronom Christian Mayer posunul zásadním způsobem výzkum dvojhvězd. V Praze se v té době, byť tak trochu náhodou, také narodil Alois Senefelder, který roku 1796 vynalezl litografii.\n\nNa vzniku moderní české vědy, symbolicky spjaté s institucemi Královské společnosti nauk a Vlasteneckého muzea, se podíleli největší české vědecké osobnosti té doby: Ignác Born a Kašpar Šternberk. Na založení muzea se významně podílel i botanik Bedřich Všemír Berchtold z Uherčic, jeho sbírky se staly základem sbírek muzea. Muzeum vzniklo v rámci procesu českého národního obrození. Přírodní a technické vědy rozvíjeli v éře obrození Jan Evangelista Purkyně, Jan Svatopluk Presl, Karel Bořivoj Presl či vynálezce lodního šroubu Josef Ressel. František Josef Gerstner sestrojil první parní stroj v českých zemích (1805–1807), Josef Božek předvedl první parovůz (1815) a paroloď (1817). Bratranci Veverkové vynalezli ruchadlo. Německou vědu v Čechách reprezentoval například Christian Doppler. V Čechách v té době působil i francouzský paleontolog Joachim Barrande. Julius Vincenc Krombholz položil základy velké tradice mykologie u nás. Bezprostředně na ni navázal kupříkladu August Corda, později Josef Velenovský. Botanik Václav Bojer probádal v 1. polovině 19. století flóru Madagaskaru, František Vilém Sieber mj. Mauricia, Josefína Kablíková se naopak soustředila na zmapování domácí květeny, zvláště krkonošské.\n\nI v oblasti přírodních věd svou vlast opustilo mnoho talentovaných rodáků. Matematik Kurt Gödel, biologové Gerty Coriová a Carl Cori (nositelé Nobelovy ceny za fyziologii a lékařství), astronom Johann Palisa, chemik Johann Josef Loschmidt, průkopník půdní mechaniky Karl von Terzaghi, botanik Heinrich Wilhelm Schott, astronomové Theodor von Oppolzer a Joseph Johann von Littrow, zakladatel dermatologie Ferdinand von Hebra, chemik Hans Tropsch. Do Vídně odešel i český lékař Karel Rokytanský a jeho spolupracovník Josef Škoda, stejně jako významný chirurg Eduard Albert, patolog Otto Kahler či žatecký neurolog Gabriel Anton. Další v Čechách narozený lékař, Johann Nepomuk Czermak, měl zásadní podíl na prosazení laryngoskopu do otorhinolaryngologie. Chemik Otto Hönigschmid bádal v Mnichově, matematik Nikolaj Brašman v Rusku, chemik Friedrich Reinitzer ve Štýrském Hradci. Z německy mluvících vědců v českých zemích naopak zůstali pracovat světově významný biolog Gregor Mendel, zakladatel genetiky, fyzik Ernst Mach, nebo neurolog Arnold Pick. V Praze na německé univerzitě krátký čas působil i fyzik Albert Einstein.\n\nAni česky mluvící věda však nestála v 2. polovině 19. století stranou. Rozvíjela se v těsném sepětí s průmyslem, který rychle mohutněl. Jejími klíčovými představiteli byli vynálezce obloukové lampy František Křižík či objevitel čtyř krevních skupin Jan Janský. Fyzik Vincenc Strouhal definoval tzv. Strouhalovo číslo. Do dějin fotografické a polygrafické techniky v té době výrazně zasáhly Jakub Husník a Karel Klíč. Průkopníkem aviatiky byl Jan Kašpar. Jan Kříženecký roku 1898 představil první kinematograf v českých zemích. Geologickému studiu Himálají obětoval i svůj život Ferdinand Stolička. Chemik Zdenko Hans Skraup objevil reakci zvanou Skraupova syntéza.\n\nZa první republiky se v oblasti topologie výrazně prosadil matematik Eduard Čech. Botanik Alberto Vojtěch Frič objevil řadu nových kaktusů. Dalším významným botanikem byl Karel Domin. Technik Viktor Kaplan vynalezl nový druh turbíny. Hans Ledwinka zkonstruoval roku 1934 první sériově vyráběný automobil s aerodynamickou karosérií Tatra 77. Členem vzducholodních výprav Umberta Nobileho a Roalda Amundsena byl fyzik František Běhounek.\n\nBrněnský rodák Georg Placzek se podílel na projektu Manhattan, tedy výrobě první atomové bomby. Hvězdárnu na Skalnatém plese ve 40. letech vybudoval a vedl astronom Antonín Bečvář.\n\nSlavný automobilový konstruktér Ferdinand Porsche se také narodil v Čechách, ovšem prosadil se zejména v Německu a jako spolupracovník s nacisty by se do republiky po válce ani vrátit nemohl. Mezi Němci odsunutými po druhé světové válce byl i budoucí nositel Nobelovy ceny za fyziku za rok 2007 Peter Grünberg.\n\nPo druhé světové válce bylo největším úspěchem české vědy udělení Nobelovy ceny za chemii Jaroslavu Heyrovskému roku 1959, za objev polarografie a analytickou chemii. Vynálezem kontaktních čoček a silonu proslul Otto Wichterle. Oldřich Homuta vynalezl roku 1957 praktickou pomůcku do domácnosti: remosku. Matematik Miroslav Katětov navázal na dobré Čechovy výsledky v oboru topologie. Přímým Čechovým žákem byl Petr Vopěnka, ale ten se obrátil především k teorii množin. Významným astronomem byl Antonín Mrkos působící na Hvězdárně Kleť. Armin Delong dosáhl mimořádných výsledků v oblasti mikroskopie. Stanislav Brebera vynalezl trhavinu Semtex. \n\nSymbolem porevoluční vědy se stal chemik Antonín Holý, tvůrce poměrně účinných léků na AIDS i nového léku proti žloutence typu B. Technická univerzita v Liberci (přesněji tým Oldřicha Jirsáka) roku 2004 ohlásila objev tzv. nanospideru, unikátní technologie tkaní z nanovláken. Univerzita Palackého v Olomouci rok poté oznámila objev tzv. kvantové paměti pro světlo. Do mezinárodního výzkumu gama záření se účinně zapojil Ladislav Rob z Matematicko-fyzikální fakulty Univerzity Karlovy v Praze. V Dánsku působí významný český biolog Jiří Bartek.\n\n"}
{"id": "1251749", "url": "https://cs.wikipedia.org/wiki?curid=1251749", "title": "Auenheim", "text": "Auenheim\n\nAuenheim je francouzská obec v departementu Bas-Rhin v regionu Grand Est. V roce 2013 zde žilo 913 obyvatel.\n\nSousední obce jsou: Fort-Louis, Rountzenheim, Rœschwoog, Sessenheim a Stattmatten.\n\n\"Počet obyvatel\"\n\n\n"}
{"id": "1251750", "url": "https://cs.wikipedia.org/wiki?curid=1251750", "title": "Poseidonia (Syros)", "text": "Poseidonia (Syros)\n\nPoseidonia ( , „Horní Syros“) je obecní jednotka, komunita a město ležící na řeckém ostrově Syros ve střední části Egejského moře. Je součástí obce Syros-Ermupoli v regionální jednotce Syros a kraji Jižní Egeis. Do roku 2011 bylo samostatnou obcí. Nachází se v jižní části ostrova. Na severozápadě sousedí s obecní jednotkou Ano Syros a na severovýchodě s obecní jednotkou Ermupoli. Je jednou ze tří obecních jednotek na ostrově.\n\nV obecní jednotce žilo v roce 2011 3893 obyvatel, z čehož připadalo 928 na stejnojmennou komunitu a 760 na obec. Obecní jednotka Poseidonia od roku 2011 zahrnuje 3 komunity. V závorkách je uveden počet obyvatel komunit a sídel.\n"}
{"id": "1251753", "url": "https://cs.wikipedia.org/wiki?curid=1251753", "title": "Tarifa (rozcestník)", "text": "Tarifa (rozcestník)\n\nTarifa je ve španělské provincii Andalusie comarce Campo de Giblartar:\n\n"}
{"id": "1251754", "url": "https://cs.wikipedia.org/wiki?curid=1251754", "title": "Beauchamps (Somme)", "text": "Beauchamps (Somme)\n\nBeauchamps je francouzská obec v departementu Somme v regionu Hauts-de-France. V roce 2013 zde žilo 1 020 obyvatel.\n\nObec leží u hranic departementu Somme s departementem Seine-Maritime, tedy i u hranic regionu Hauts-de-France s regionem Normandie. Sousední obce jsou: Bouvaincourt-sur-Bresle, Dargnies, Embreville, Gamaches a Incheville (Seine-Maritime).\n\n\"Počet obyvatel\"\n\n\n"}
{"id": "1251755", "url": "https://cs.wikipedia.org/wiki?curid=1251755", "title": "Marián Semančík", "text": "Marián Semančík\n\nMarián Semančík (10. března 1948 – 4. ledna 2016) byl slovenský fotbalista. Po skončení aktivní kariéry působil jako trenér mládeže.\n\nV československé lize hrál za Tatran Prešov. Gól v lize nedal. S Prešovem se stal dorosteneckým mistrem Slovenska.\n\n\n"}
{"id": "1251757", "url": "https://cs.wikipedia.org/wiki?curid=1251757", "title": "Ernest Goljan", "text": "Ernest Goljan\n\nErnest Goljan (* 21. listopadu 1950), často uváděný jako Ernest Golian, je slovenský fotbalový trenér a bývalý fotbalista.\n\nV československé lize hrál za ZVL Žilina. Dal 7 ligových gólů.\n\nPo skončení hráčské kariéry se stal trenérem, věnuje se mládeži v MŠK Žilina.\n\n"}
{"id": "1251759", "url": "https://cs.wikipedia.org/wiki?curid=1251759", "title": "Stanislav Benca", "text": "Stanislav Benca\n\nStanislav Benca (* 1946) je bývalý slovenský fotbalista.\n\nV československé lize hrál za Jednotu Trenčín. Dal 4 ligové góly. Do Trenčína přestoupil z Bánovců nad Bebravou.\n\n"}
{"id": "1251760", "url": "https://cs.wikipedia.org/wiki?curid=1251760", "title": "Beauchamps", "text": "Beauchamps\n\nBeauchamps je název nebo součást názvu více obcí ve Francii:\n\n"}
{"id": "1251761", "url": "https://cs.wikipedia.org/wiki?curid=1251761", "title": "Ondrej Halász", "text": "Ondrej Halász\n\nOndrej Halász [ondrej halás] (* 26. listopadu 1947) je bývalý slovenský fotbalista.\n\nV československé lize hrál za VSS Košice. Gól v lize nedal.\n\n\n"}
{"id": "1251762", "url": "https://cs.wikipedia.org/wiki?curid=1251762", "title": "Dynamický rozptyl světla", "text": "Dynamický rozptyl světla\n\nDynamický rozptyl světla (DLS) je metoda vhodná pro měření velikosti částic v submikronové oblasti. Tato metoda měří Brownův pohyb částic a přiřazuje ho k velikostem částic. Brownův pohyb je náhodný pohyb částic, který vzniká z důvodu narážení molekul rozpouštědla, které jsou kolem částic. Čím větší částice jsou, tím pomalejší je Brownův pohyb. Při měření díky Brownovu pohybu kolísá intenzita rozptýleného světla a to je detekováno pomocí vhodného optického uspořádání. Základem této techniky je měření fluktuace intenzity rozptýleného světla laserového paprsku okolo jeho průměrné hodnoty. \n\nMalá částice, která je osvětlená zdrojem světla (laser) bude rozptylovat světlo ve všech směrech. Obraz vzniklý tímto rozptýleným světlem lze zobrazit na stínítku, nebo detektoru. Obraz skvrn se skládá z oblastí jasného světla a tmavých oblastí, na které žádné světlo nedopadá. Částice se neustále pohybují Brownovým pohybem a pro metodu dynamického rozptylu světla je podstatné to, že se malé částice pohybují rychle a velké částice pomaleji. Vztah mezi velikostí částice a její rychlostí v důsledku Brownova pohybu udává Stokesova – Einsteinova rovnice:\n\nformula_1\n\n\"d(H)\" – hydrodynamický průměr, \"D\" – translační difuzní koeficient, \"k\" – Boltzmannova konstanta, \"T\" – termodynamická teplota, \"η\" – viskozita\nProtože jsou částice v neustálém pohybu, tak se obraz skvrn na stínítku (detektoru) také s časem mění. S pohybem částic konstruktivní a destruktivní fázový přírůstek způsobí fluktuaci intenzity. Rychlost difuze částic může ovlivnit přítomnost iontů a iontová koncentrace v měřeném roztoku, protože se mění tloušťka elektrické dvojvrstvy. Z tohoto důvodu bude mít málo vodivý roztok větší dvojvrstvu iontů obklopujících částici, která bude snižovat difuzní rychlost a způsobí větší zdánlivý hydrodynamický průměr.\n"}
{"id": "1251767", "url": "https://cs.wikipedia.org/wiki?curid=1251767", "title": "Tarifa (ostrov)", "text": "Tarifa (ostrov)\n\n\"Tento článek pojednává o ostrově Tarifa, další význam najdete v Tarifa.\"\n\nTarifa (\"Isla de Tarifa\" nebo \"Isla de las Palomas\", česky \"Holubí ostrov\") je ostrov v comarce Campo de Giblartar, v provincii Cádiz, Andalusie.\n\nNachází se u města Tarifa a je 14 km vzdáleno od afrického pobřeží. \"Isla de Tarifa\" odděluje Atlantik od Středozemního moře. Jihovýchodním směrem je z Tarify dobře vidět útes Gibraltaru a jižním směrem přes Gibraltarský průliv pobřeží Afriky. Na ostrově, který byl spojen umělou hrází se silnicí v roce 1808 s pevninou, se nachází nejjižněji položený evropský mys Tarifa. Na Mysu je postaven maják.\n\nOstrov má téměř kruhový půdorys s délkou 650 m a šířkou max. 540 m s rozlohou asi 30 ha. Vzdálenost mezi pobřežím a ostrovem je 150 m.\n\nNa ostrově se nacházejí pozůstatky fénických hrobů. V 17. století na ostrově byla postavena pevnost. V polovině 20. století přešel ostrov s kasárnami do držení španělského ministerstva obrany. V roce 1988 byla kasárna opuštěna a ostrov byl veřejně přístupný jako \"Dominio Público Marítimo Terrestre.\" V roce 2003 byl na ostrově vytvořen národní park.\n"}
{"id": "1251768", "url": "https://cs.wikipedia.org/wiki?curid=1251768", "title": "Kostel svatého Martina (Postupice)", "text": "Kostel svatého Martina (Postupice)\n\nFiliální Kostel svatého Martina v Postupicích na Benešovsku je stavbou původně gotickou, z XIV. století. Roku 1718 byl upraven do podoby současné, interiér pak ještě lehce v období po II. vatikánském sněmu. Kostel byl do roku 2009 kostelem farním, poté, v rámci slučování farností v arcidiecési, byla někdejší Římskokatolická farnost Postupice přifařena k Římskokatolické farnosti Bystřice u Benešova. Správcem kostela a farářem bystřickým je dp. ThLic. Antoni Kośmidek. Mše svaté se v kostele slouží v sobotu s nedělní platností, a to v letním období v 18.00 hod. a v zimním v 15.30 hod. Je však lepší se, je-li např. právě přelom těchto období, informovat na bystřickém farním úřadě či přímo v Postupicích.\n\nKostel jest stavbou prostou, nevelkou, z většiny barokní. Z původní stavby gotické se zachovalo pouze kněžiště (presbytář) s žebrovou klenbou. Oltáře jsou v kostele tři, přičemž všecky barokní, pocházející pravděpodobně z roku 1718 či jindy z prvé poloviny XVIII. století - hlavní s oltářním obrazem sv. Martina, jak na bílém koni utíná kus svého pláště a podává jej chudáku. Po straně evangelní stojí socha sv. Ivana Českého a po straně epištolní socha sv. Františka Xaverského. Na vrcholu oltáře skví se nápis „\"Altare privilegiatum\"”. Na bočním oltáři po straně evangelijní nalézáme obraz Panny Marie s Ježíškem na klíně. Dnes je tento obraz poněkud zakryt obstojnou sochou Panny Marie Lourdské. U oltáře se v měsících květnu a říjnu konají pobožnosti mariánské. Na bočním oltáři strany epištolní je obraz sv. Jana Křtitele. Loď je barokní, má dvě pole valené klenby výsečové. Vzadu je dřevěný kůr. Ve vítězném oblouce visí po straně epištolní veliký, cenný barokní krucifix. Při severním boku presbytáře stojí nevelká věž s barokní bání. Nad sakristií byla roku 1864 zřízena oratoř. Zvony jsou ve věži tyto: Prvý s nápisem německým \"IOHANN WENZEL KÜHNER GOSS MICH IN DER K. K. NEUSTADT PRAG ANNO 1799\", tedy \"Jan Václav Kühner slil mne v c.k. Novém Městě pražském roku 1799\". Druhý pravděpodobně ze století XVI. s nápisem gotickým \"Ku cti a chvále Pánu Bohu i také všem svatým apoštolům, svatému Vítu jest dělán zvon\". Třetí s nápisem německým, text totožný jako na zvoně prvém. Při vchodu do kostela po pravé straně (u vstupu na kůr) jsou do zdi vsazeny dva náhrobní kameny z červeného mramoru (z něhož jsou postaveny i schůdky k dveřím na kůr). Jeden se znakem pánů z Říčan. Na druhém tentýž znak, ale s nápisem \"Leta Páně 1578 v sobotu po svatém Pavlu na víru obrácení umřel jest Šebestián, syn urozeného pána pana Šebestiána z Říčan a na Popovicích a tuto odpočívá\".\n\nFara je v Postupicích zaznamenávána již ve století čtrnáctém. V dobách, kdy v Čechách převládlo náboženství utrakvistické, byli i do Postupic dosazováni kněží kališničtí. V prvé polovině XVI. století měl jeden ze zdejších farářů pletky s Mikulášenci, sektou blouznivců, sídlících v nedalekém Pecínově. Po obnovení katolického náboženství v našich zemích byla dlouho fara postupická bez vlastního duchovního správce a Postupice byly spravovány z Benešova. Až roku 1656 byla zde farní správa obnovena a vzhledem k dobovému nedostatku kněží pod postupickou faru spadaly farnosti Jankov, Chotýšany, Popovice a Bedřichovice (dnes není duchovní správa ani v jedné z těchto bývalých farností). Později byla k Postupicům přifařena i farnost okrouhlická. V prvé půlce XVIII. století byly postupně ve zmíněných obcích (znvou)zřizovány fary samostatné a ke konci tohoto století již byly osamostatněny všecky jmenované obce, přesto však zůstávala postupické duchovní správě poměrně veliké území s asi 2000 dušemi. Posledním farářem postupickým byl františkán P. Florián František Štětina, O.F.M. rodem z nedalekých Čeňovic, ten zde (a v Chotýšanech) sloužil po dlouhou dobu totality i po jejím pádu. 50. léta prožil v komunistických lágrech a státní souhlas mu byl navrácen až v 70. letech. Celoživotní službu P. Štětiny nedávno ocenil pražský arcibiskup Dominik Duka Medailí sv. Jana Nepomuckého.\n\n"}
{"id": "1251769", "url": "https://cs.wikipedia.org/wiki?curid=1251769", "title": "Dargnies", "text": "Dargnies\n\nDargnies je francouzská obec v departementu Somme v regionu Hauts-de-France. V roce 2013 zde žilo 1 299 obyvatel.\n\nSousední obce jsou: Beauchamps, Bouvaincourt-sur-Bresle, Embreville, Fressenneville, Yzengremer a Woincourt.\n\n\"Počet obyvatel\"\n\n\n"}
{"id": "1251771", "url": "https://cs.wikipedia.org/wiki?curid=1251771", "title": "Théra (regionální jednotka)", "text": "Théra (regionální jednotka)\n\nThéra (řecky: ) je jednou ze 13 regionálních jednotek kraje Jižní Egeis v Řecku. Zahrnuje území obydlených ostrovů Anafi, Folegandros, Ios, Sikinos, Théra, Thirasia a menších okolních neobydlených ostrovů v souostroví Kyklady. Hlavním městem je Fira. Břehy omývá Egejské moře.\n\nRegionální jednotka Théra se od 1. ledna 2011 člení na 5 obcí, které odpovídají hlavním obydleným ostrovům:\n"}
{"id": "1251773", "url": "https://cs.wikipedia.org/wiki?curid=1251773", "title": "Stefano Pavesi", "text": "Stefano Pavesi\n\nStefano Pavesi (22. ledna 1779 Casaletto Vaprio, Itálie – 28. července 1850 Crema, Itálie) byl italský hudební skladatel.\n\nHudbu studoval nejprve v Cremě, nedaleko svého rodiště pod vedením kapelníka katedrály, slavného skladatele Giuseppe Gazzanigy. Ve studiu pokračoval Neapoli na konzervatoři \"Conservatorio di Sant'Onofrio\", kde byli jeho učiteli Niccolò Piccinni a Fedele Fenaroli. \n\nHudební kariéra byla přerušena politickými událostmi. Pavesi sympatizoval s republikány a po pádu neapolské republiky (8. července 1799) byl uvězněn ve vězení Vicaria, byl naložen na loď plující do Marseille a nakonec propuštěn na francouzském území. Dostal se do Dijonu a byl přijat do Napoleonovy armády jako hráč na serpent. Hudebníci byli většinou italové a mezi nimi i zpěváci pro které komponoval písně. Často pořádal koncerty v místech, kde se právě armáda nacházela.\n\nZ armády odešel v roce 1800 po bitvě u Marenga a vrátil se k rodině. Svou první operu, \"La Pace\", uvedl v době karnevalu 1801 v Livornu. Poté odešel do Benátek, kde mu jeho bývalý učitel Giuseppe Gazzaniga pomohl uvést na scénu divadla Teatro San Benedetto druhou operu \"Un avvertimento ai gelosi\", po níž následovala řada dalších, které byly hrány v řadě italských měst. Skutečný úspěch zaznamenala opera \"Fingallo e Camala\" inspirovaná gaelskou poesií (Ossianovy zpěvy) a uvedená v Benátkách v roce 1805. Jiným velkým úspěchem byla opera \"Ser Marcantonio\", která se v roce 1810 dočkala 54 představení v milánské La Scale.\n\nPo vytvoření Lombardsko-benátského království se v roce 1815 Pavesi vrátil do Crema, kde společně s Gazzanigou sdílel funkci kapelníka katedrály. Po smrti Antonia Salieriho působil v letech 1826–1830 jako kapelník císařského divadla ve Vídni.\n\nNapsal také mnoho sakrálních skladeb, mezi nimiž vyniká zejména oratorium \"Infelix Catharina\", pojednávající o tragédii Cateriny degli Uberti. Stefano Pavesi zemřel v Cremě v roce 1850.\n\n\n"}
{"id": "1251774", "url": "https://cs.wikipedia.org/wiki?curid=1251774", "title": "Petr Pištělka", "text": "Petr Pištělka\n\nPetr Pištělka (14. července 1887 Švábenice – 22. července 1963 Švábenice), byl český akademický malíř, grafik, ilustrátor a legionář.\n\nPetr Pištělka se narodil 14. července 1887 ve Švábenicích, obci na jižní Moravě. Jeho otec Petr Pištělka byl krejčím. Již od raného dětství rád a nejlépe ze všech dětí kreslil. V jeho zálibě jej podporovala matka. Po absolvování obecné školy se šel učit malířem pokojů a divadelních dekorací do Přerova. V roce 1906 dostal výuční list a školu opustil. Již v mládí se rozhodl, že bude malířem. Tak se i stalo. V roce 1908 složil zkoušku na pražskou malířskou akademii a byl přijat. Studia započal ve všeobecné škole Akademie umění u prof. Vlaho Bukovce. V roce 1909 nastoupil do speciální školy prof. Hanuše Schwaigra. Jeho oblíbený profesor H. Schwaiger v roce 1912 umírá a Pištělka nastoupil na zbývající dva semestry u prof. Maxmiliana Pirnera. V roce 1913 úspěšně absolvoval a odjíždí na dva týdny do Paříže. V roce 1914 podnikl díky obdrženému Hlávkovu stipendiu další studijní cestu tentokrát do Itálie.\n\nZ Itálie se vrátil domů a záhy se dobrovolně přihlásil k 8. pěšímu pluku do Brna. V Evropě zuří první světová válka. Koncem roku 1915 odjel se svojí \"„marškou“\" na východní frontu do \"Vladimíru Voliňského\". V červnu 1916 však utekl do ruského zajetí. V zajateckém táboře strávil více než rok. Pracoval ve vsi \"Natáliino\" v Poltavské gubernii. V srpnu 1917 se Pištělka v Žytomyru přihlásil do československých legií. V polovině srpna 1918 je odvelen do Jekatěrinburgu, kde sídlil osvětový odbor Národní rady. Zde se nacházelo i malířské oddělení, kde Pištělka záhy našel uplatnění. Podílel se na vydání Bezručových Slezských písní společně s litografem Koudelkou. Kniha měla mezi vojáky velký ohlas a brzy po tomto úspěchu se Pištělka podílel na přípravě Epigramů Karla Havlíčka Borovského. V červenci roku 1919 byl Pištělka s dalšími umělci vyslán na studijní cestu do Japonska, Číny a Indie. Koncem roku 1920 se Pištělka vrátil jako ruských legionář domů do Švábenic, kde se natrvalo usadil.\n\nPo návratu zpracoval soubor dřevorytů pojmenovaných \"\"Cestou domů\"\", který vyšel v roce 1921. Stal se členem Svazu výtvarných umělců moravských a pravidelně obesílal jejich výstavy. V roce 1922 se Petr Pištělka oženil s Ludmilou Hejnou. V letech 1933–1935 podnikl studijní cesty na Balt, do jižního Srbska a Makedonie. Pro kostel ve Švábenicích namaloval rozměrný obraz slovanských světců Cyrila a Metoděje. Rovněž vytvořil několika dalších oltářních obrazů – v Olešnici, Žalkovicích, Želči a Višňové. Vyzdobil kostel sv. Cyrila a Metoděje v Brně–Židenicích a je rovněž autorem slunečních hodin a pamětní desky faráře Jana Vyhlídala na farní budově ve Švábenicích.\n\nPetr Pištělka zemřel po dlouhé nemoci 22. července 1963 ve Švábenicích a pohřben je na místním hřbitově.\n\n"}
{"id": "1251778", "url": "https://cs.wikipedia.org/wiki?curid=1251778", "title": "Nafissatou Thiamová", "text": "Nafissatou Thiamová\n\nNafissatou Thiamová (* 19. srpna 1994 Brusel) je belgická atletka, úřadující olympijská vítězka v sedmiboji. Studuje Univerzitu v Lutychu, je členkou klubu RFC de Liège, jejím osobním trenérem je Roger Lespagnard.\n\nJejí matka je Belgičanka, otec pochází ze Senegalu. Atletice se začala věnovat v sedmi letech, v roce 2009 získala belgický titul v pětiboji v kategorii kadetek a roku 2011 startovala na mistrovství světa v atletice do 17 let 2011, kde skončila v sedmiboji na čtvrtém místě. Vyhrála sedmiboj na mistrovství Evropy juniorů v atletice 2013, v tomto roce také vytvořila světový rekord v halovém pětiboji výkonem 4558 bodů, který však nebyl oficiálně uznán, protože závodnice prošla dopingovou kontrolou až v následujícím dni. Thiamová je mistryní Belgie v sedmiboji, skoku dalekém a skoku vysokém, drží také belgický rekord v dálce. Na mistrovství Evropy v atletice 2014 získala bronzovou medaili v sedmiboji, na halovém mistrovství Evropy v atletice 2015 byla druhá v pětiboji a na mistrovství Evropy v atletice do 23 let 2015 druhá ve skoku vysokém. Na mistrovství Evropy v atletice 2016 startovala ve výškařském sektoru a skončila na čtvrtém místě.\n\nNa olympiádě v Riu de Janeiru vyhrála nečekaně sedmiboj (6810 b.) před obhájkyní titulu Jessicou Ennisová-Hillovou; vytvořila si v závodě tři osobní rekordy, výkon 198 cm ve výšce je historickým rekordem mezi sedmibojařkami a překonala jím o centimetr i vítězku soutěže specialistek Ruth Beitiaovou. V roce 2017 se stala v Londýně mistryní světa v sedmiboji. V roce 2018 se v Berlíně stala mistryní Evropy (výkonem 6816 b.).\n\nV letech 2013 až 2016 obdržela čtyřikrát po sobě cenu pro nejlepší belgickou atletku Spike d'Or, v roce 2014 byla zvolena belgickou sportovkyní roku a v roce 2016 obdržela cenu Atlet Evropy v kategorii „Vycházející hvězda“.. V květnu 2017 se stala v pořadí čtvrtou sedmibojařkou, která překonala hranici sedmi tisíc bodů (7013 b.), a to při závodě v rakouském Götzisu.\n\nNa atletickém MS v katarském Dauhá (2. - 3. 10. 2019) měla Thiamová nakročeno k vítězství, ale nakonec ji porazila skvělým výkonem 6981 bodů britská vícebojařka Katarina Johnsonová-Thompsonová. Thiamová obsadila výkonem 6677 bodů stříbrnou příčku.\n\n\n"}
{"id": "1251779", "url": "https://cs.wikipedia.org/wiki?curid=1251779", "title": "Anglikánský kostel svatého Jiří (Paříž)", "text": "Anglikánský kostel svatého Jiří (Paříž)\n\nAnglikánský kostel svatého Jiří (angl. \"Saint George's Anglican Church in Paris\", fr. \"Église anglicane Saint-Georges de Paris\") je farní kostel anglikánské církve v 16. obvodu v Paříži, v ulici \"Rue Auguste-Vacquerie\". Spolu s kostelem sv. Michaela je jedním ze dvou anglikánských kostelů ve městě.\n\nKostel a farnost jsou součástí administrativní budovy č. 7 v \"Rue Auguste-Vacquerie\" v 16. obvodu. Varhany postavil begický varhanář Patrick Collon a byly zprovozněny v roce 1980.\n\n"}
{"id": "1251780", "url": "https://cs.wikipedia.org/wiki?curid=1251780", "title": "Zápas na Letních olympijských hrách 1992 – muži, řecko-římský do 82 kg", "text": "Zápas na Letních olympijských hrách 1992 – muži, řecko-římský do 82 kg\n\nZápas řecko-římský ve váhové kategorii do 82 kg probíhal na Letních olympijských hrách 1992 v barcelonském Instituto Nacional de Educación Física de Cataluña. O medaile se utkalo celkem 20 zápasníků.\n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "1251783", "url": "https://cs.wikipedia.org/wiki?curid=1251783", "title": "Zápas na Letních olympijských hrách 1992 – muži, řecko-římský do 90 kg", "text": "Zápas na Letních olympijských hrách 1992 – muži, řecko-římský do 90 kg\n\nZápas řecko-římský ve váhové kategorii do 90 kg probíhal na Letních olympijských hrách 1992 v barcelonském Instituto Nacional de Educación Física de Cataluña. O medaile se utkalo celkem 19 zápasníků.\n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "1251795", "url": "https://cs.wikipedia.org/wiki?curid=1251795", "title": "Suicide Silence", "text": "Suicide Silence\n\nSuicide Silence (SS) je deathcorová kapela z Riverside v Kalifornii. Funguje od roku 2002, dosud vydala čtyři alba, jedno EP a jedenáct videoklipů. V roce 2009 byli oceněni na \"RevolverGolden God\" jako nejlepší nový \"talent\". V současnosti se kapela skláda ze zpěváka Hernani \"Eddieho\" Hermida, kytaristů Chrise Garzy a Marka Heylmuna, baskytaristy Dana Kennyho a bubeníka Alexe Lopeze.\n\nSuicide Silence hraje hudební styl deathcore, který je fúzí death metalu a metalcore. V jejich písních se dají poznat vlivy black metalu, grindcore nebo i groove metalu. Zpěvák využívá nízko položeného growlingu, používaného v death metalu a vysoko položené screamu, používaného v black metalu. Bubeník využívá blast-beaty a dvojkopáky.\n\nČlenové kapely říkají, že největší dopady na jejich hudbu měly kapely jako Meshuggah, Sepultura, Cannibal Corpse,Suffocation, Morbid Angel, Necrophagist, Napalm Death, Nile, Slipknot, Darkest Hour, Deftones, Korn, Death a Possessed.\n\n\n\n\n\n"}
{"id": "1251801", "url": "https://cs.wikipedia.org/wiki?curid=1251801", "title": "PV TV", "text": "PV TV\n\nPV TV, rumunsky celým názvem Pescuit şi vânătoare TV (v překladu \"Rybaření a lov TV\") byl placený satelitní a kabelový kanál rumunsko-maďarského provozovatele \"Tematic Cable Srl.\", jehož programový obsah byl tvořen dokumenty a magazíny o rybaření (z 60 %) a lovu (ze 40 %).\n\n\"PV TV\" přinášela také reportáže a záznamy z rybářských soutěží. Od samého počátku až do roku 2014, kdy došlo ke sloučení, byla stanice konkurentem The Fishing & Hunting Channel. Programově stanice kladla důraz na místní obsah. \n\nStanice vysílala nepřetržitě 24 hodin denně. Vysílání bylo cíleno na muže ve věku 18 až 50 let. \n\nStanice pro myslivce, lovce a rybáře zahájila vysílání v pondělí 12. října 2009. V tentýž měsíc došlo k zařazení programu \"PV TV\" do nabídky satelitního operátora Digi TV, který tím nahradil původní stanici The Fishing & Hunting Channel, neboť se s provozovatelem \"IKO Cable\" nedohodl na podmínkách dalšího šíření. \"PV TV\" vysílal od 6:00 do 2:00 hodin, zbývající čas vyplňovaly upoutávky. V té době \"PV TV\" vysílal pouze v maďarštině, ale v horní liště na obrazovce již běžely informace o plánovaných lokalizacích v českém, rumunském, maďarském a srbském jazyku. \n\nK dosavadním zvukovým stopám v maďarštině, rumunštině, bulharštině a angličtině přibyla 10. ledna 2010 česká lokalizace formou DVB titulků. Ty se však zobrazovaly správně pouze na přijímačích \"Humax\" dodávaných k Digi TV. Na odstranění problému provozovatel stanice pracoval. \n\nPo několika měsících nekódovaného satelitního vysílání zahájila \"PV TV\" ve čtvrtek 14. října 2010 testy systémů podmíněného přístupu Nagravision 3 a Nagravision 4. Přístup ke stanici měly nyní možnost sledovat pouze abonenti satelitní platformy Digi TV. \n\nV roce 2011 byla spuštěná webová prezentace na stránkách \"pv-tv.tv\" ve všech vysílaných jazycích .\n\nZačátkem září 2012 zahájila \"PV TV\" nepřetržité vysílání ve vysokém rozlišení a v širokoúhlém formátu . Stanice v roce 2012 byla dostupná v 6,5 milionech domácností v Maďarsku, České republice, Slovensku, Rumunsku, Srbsku, Chorvatsku a Bulharsku. \n\nProvozovatel stanice se 15. května 2014 dohodl na fúzi s vlastníkem kanálu The Fishing & Hunting Channel, která dosavadní televizní stanici \"PV TV\" nahradila. Stanice získala nové logo, které bylo tvořeno původním logem \"PV TV\" a názvem \"The Fishing & Hunting Channel\". Změnou prošel i grafický vizuál stanice. Spojením těchto dvou stanic se provozovatel dostal i na platformy, na kterých se se svým původním kanálem \"PV TV\" nedostal a rozšířil tím pokrytí domácností na 15 milionů. \n\n"}
{"id": "1251802", "url": "https://cs.wikipedia.org/wiki?curid=1251802", "title": "Seznam pořadů vysílaných v PV TV", "text": "Seznam pořadů vysílaných v PV TV\n\nToto je seznam dokumentárních seriálů a magazínů vysílaných na kanálu PV TV.\n"}
{"id": "1251804", "url": "https://cs.wikipedia.org/wiki?curid=1251804", "title": "Darkest Hour", "text": "Darkest Hour\n\nDarkest Hour je americká melodická deathmetalová skupina z Washingtonu založená v roce 1995. I když se začátkem kariéry skupina skoro rozpadla, získala pozitivní ohlasy kritiků za alba \"Undoing Ruin\", \"Deliver Us\" a \"The Eternal Return\". Album \"Deliver US\" debutovalo na 110. místě v žebříčku Billboard 200 a prodalo se ho 6 600 kopií, přičemž jejich poslední snažení, album \"The Eternal Return\" jim přineslo zatím nejvyšší pozici v tomto žebříčku, 104. místo.\n\nSkupina Darkest Hour vznikla dne 23. září 1995 a její původní sestava byl vokalista John Henry, kytarista Mike Schleibaum, baskytarista Raul Mayorga a bubeník Matt Maben .\n\n\n\n\n\n\n"}
{"id": "1251807", "url": "https://cs.wikipedia.org/wiki?curid=1251807", "title": "Kaple Panny Marie (Polom)", "text": "Kaple Panny Marie (Polom)\n\nKaple Panny Marie je římskokatolická kaple ve vesnici Polom, části obce Sedloňov. Patří do farnosti Bystré v Orlických horách. Vlastníkem kaple je obec Sedloňov. Kaple je situována u silnice II/310 Sedloňov – Olešnice v Orlických horách, po její pravé straně v blízkosti křižovatky na Sněžné, mírně vyvýšená nad terénem na pozemku parc.č. 5370 v katastrálním území Polom v Orlických horách.\n\nJednoduchá přizemní stavba obdélníkového tvaru vystavěná kolem roku 1910. Vrchní část je zděná, vnější část z lícového spárovaného cihelného zdiva s vystupujícími zdobnými prvky, vnitřek je omítaný. Strop je klenbový, střecha nad vstupním průčelím sedlová s oboustrannými bočními rizality, další část střechy je valbová. Podlaha je z betonových dlaždic s glazovaným povrchem.\n\nPravidelné bohoslužby se v kaplí nekonají.\n\n"}
{"id": "1251808", "url": "https://cs.wikipedia.org/wiki?curid=1251808", "title": "Emil Chlapeček", "text": "Emil Chlapeček\n\nEmil Chlapeček (* 3. května 1951) je bývalý slovenský fotbalista, útočník.\n\nV československé lize hrál za Tatran Prešov. Nastoupil v 15 ligových utkáních a dal 2 ligové góly.\n\n"}
{"id": "1251809", "url": "https://cs.wikipedia.org/wiki?curid=1251809", "title": "Cukuru Hori", "text": "Cukuru Hori\n\nCukuru Hori (: 堀創, * 2. listopadu 1989 Prefektura Mijagi) je japonský reprezentant ve sportovním lezení a mistr Asie v boulderingu. V celkovém hodnocení světového poháru v roce 2010 získal bronz.\n\n\n"}
{"id": "1251811", "url": "https://cs.wikipedia.org/wiki?curid=1251811", "title": "Jozef Petrík", "text": "Jozef Petrík\n\nJozef Petrík (19. prosince 1937 – 17. ledna 2007) byl slovenský fotbalista.\n\nV československé lize hrál za Jednotu Trenčín. Gól v lize nedal.\n\n"}
{"id": "1251812", "url": "https://cs.wikipedia.org/wiki?curid=1251812", "title": "Seznam přírodních parků v Česku", "text": "Seznam přírodních parků v Česku\n\nSeznam přírodních parků v Česku obsahuje seznam přírodních parků v České republice, seřazený podle kraje a názvu přírodního parku, doplněný o souřadnice, obrázek, datum vyhlášení a rozlohu v hektarech.\n"}
{"id": "1251813", "url": "https://cs.wikipedia.org/wiki?curid=1251813", "title": "Mária Podhradská", "text": "Mária Podhradská\n\nMária Podhradská (* 2. červenec 1975, Bratislava) je slovenská zpěvačka, moderátorka, autorka hudebních vystoupení pro děti. Její matka je známá houslistka a pedagožka Viera Podhradská.\n\nV hudební relaci \"Deka\" televize Markíza písnička \"Na hraně\" vyhrála a i se udržela několik týdnů na předních místech v žebříčku relace. Tato píseň vyšla na kompilaci křesťanských skupin, na albu \"Bez Teba niet neba\", které vydalo Universal Music v roce 1999. Se skupinou Atlanta odehrála více než 500 koncertů. V televizi Lux moderovala pořad Poltón.\n\n\n\n\n\n\n\n"}
{"id": "1251814", "url": "https://cs.wikipedia.org/wiki?curid=1251814", "title": "Imrich Gablech", "text": "Imrich Gablech\n\nImrich Gablech (4. listopadu 1915 Hrachovište, Uhersko, Rakousko-Uhersko – 16. prosince 2016 Havlíčkův Brod) byl československý vojenský pilot, účastník druhé světové války.\n\nNarodil se Danielovi a Anně Gablechovým v Hrachovišti na Slovensku. Po ukončení gymnázia v Novém Městě nad Váhem studoval letectví na školách v Chebu a Prostějově. Po ukončení výcviku nastoupil v říjnu 1937 k 3. leteckému pluku v Piešťanech.\n\nPo rozpadu Československa a vzniku Slovenského štátu se stal příslušníkem slovenské armády. Protože ale se vznikem státu v područí Německa nesouhlasil (navíc už předtím měl konflikt s členy Hlinkovy gardy), uletěl 7. července 1939 se sedmi dalšími důstojníky do Polska, kde získal azyl a v červenci se stal příslušníkem polského letectva, v němž bojoval na začátku druhé světové války. Mezitím byl na Slovensku odsouzen k 20 letům a pak k doživotnímu trestu odnětí svobody. Po obsazení Polska se snažil Imrich Gablech s dalšími čtyřmi vojáky odletět do Rumunska, byl ale 18. září 1939 zajat příslušníky Rudé armády a zatčen.\n\nZa údajnou špionáž byl odsouzen na pět let nucených prací v pracovním táboře. Nejprve byl v manganorudném dole u města Marhanec. V květnu 1940 byl převezen do lágru Pečora (\"PečorLag\") v autonomní sovětské socialistické republice Komi. Zde se v tábře č. 19 asi 700 vězňů podílelo na stavbě železnice Pečora-Vorkuta. Jeho trest byl po vzpouře v táboře prodloužen v roce 1941 o dalších deset let. Imrich Gablech během pobytu v gulagu ztratil asi 30 kilogramů a následkem podvýživy dočasně oslepl.\n\nPo napadení SSSR byl v září 1941 propuštěn. V roce 1941 mohl odjet lodí do Velké Británie, kam přijel 13. října. Zde nastoupil do RAF, kde se formovaly Československé perutě. Kvůli zhoršenému zdraví nemohl bojovat jako pilot, ale pracoval jako dispečer. Na počátku srpna 1945 službu v RAF ukončil v britské hodnosti \"Flying Officer\" (nadporučík letectva). Poté se vrátil do Československa jako podporučík letectva v záloze. V roce 1949 byl propuštěn z armády, byl vyšetřován, ale nakonec nebyl uvězněn. Do armády se ale vrátit nemohl a musel vykonávat dělnická povolání. V roce 1970 odešel do důchodu a od té doby žil v Havlíčkově Brodě, kde také ve svých 101 letech zemřel. Pohřeb s vojenskými poctami se uskutečnil 28. prosince 2016 v havlíčkobrodském kostele Nanebevzetí Panny Marie, projev přednesl Eduard Stehlík.\n\nV roce 2005 vydal autobiografii ().\n\nImrich Gablech byl nositelem mnoha československých, českých, slovenských, polských a britských válečných vyznamenání, mj. Řádu bílého lva, Pamětní medaile československé armády v zahraničí, Československého válečného kříže 1939 a Kříže za chrabrost. \n\n"}
{"id": "1251815", "url": "https://cs.wikipedia.org/wiki?curid=1251815", "title": "Salomon Frencelius", "text": "Salomon Frencelius\n\nSalomon Frencelius (1561 – asi 1601) byl slezský humanista a básník.\n\nPůsobil mj. v Helmstedtu a Rize.\n\nUdržoval četné styky se vzdělanci v českých zemích.\n\n\n"}
{"id": "1251819", "url": "https://cs.wikipedia.org/wiki?curid=1251819", "title": "Olomouc (planetka)", "text": "Olomouc (planetka)\n\n(30564) Olomouc je planetka nacházející se v hlavním pásu planetek (mezi Marsem a Jupiterem). Objevil ji český astronom Petr Pravec 28. července 2001 na Ondřejově. Byla pojmenována podle českého města Olomouc.\n\n\n \n"}
{"id": "1251821", "url": "https://cs.wikipedia.org/wiki?curid=1251821", "title": "Příliš mnoho Kateřin", "text": "Příliš mnoho Kateřin\n\nPříliš mnoho Kateřin (v originále \"An abundance of Katherines\") je román pro mladistvé od amerického spisovatele Johna Greena vydaný v roce 2006. V ČR ji vydal v roce 2015 Knižní klub. 18. října 2015 byla deníkem The New York Times zařazena na sedmé místo v seznamu nejprodávanějších bestsellerů pro mladistvé jako brožovaný výtisk.\n\nRomán obsahuje přílohu od Daniela Bisse, matematika a blízkého přítele Johna Greena, ve které vysvětluje některé složitější rovnice, které používá hlavní hrdina knihy, Colin.\n\nColin Singleton, zázračné dítě, se obává, že až bude dospělý, nebude stejně geniální jako v dětství. Během svého života Colin randí s celkem devatenácti dívkami pojmenovanými Kateřina, všechny měly stejný styl. Poté, co dostal kopačky od své poslední přítelkyně, Kateřiny XIX, Colin touží cítit všechno a zároveň si uvědomuje důležitost situace. Doufá, že se stane géniem, protože má tzv. aha efekt.\n\nPo absolvování střední školy a zároveň před nástupem na vysokou, Colina jeho nejlepší a zároveň jediný přítel Hassan Harbish přesvědčí, aby s ním jel na výlet a zbavit se špatných myšlenek po rozchodu. Colin souhlasí a doufá, že najde svůj „aha efekt“. Po odjezdu z Chicaga do Tennessee, navštíví místo předpokládaného odpočinku arcivévody Františka Ferdinanda. Tam se setká s Lindsey Lee Wellsovou. Po několika dnech se Colin a Hassan ocitnou zaměstnáni v Hollis, firmě Lindseyiny matky, která provozuje místní továrny na výrobu tamponů. Žijí u své vedoucí a její dcery ve venkovském městečku Gutshot v Tennessee. Hollis využívá všechny aktuálně dospělé obyvatele Gutshotu k tomu, aby sestavili mluvenou historii města.\n\nColin začíná mít Lindsey čím dál tím víc rád, což se mu pokouší znemožnit její přítel Colin (on a Hassan mu říkají TOC, „the other Colin“). Colina stále pronásleduje jeho aha efekt, konečně zjišťuje, že ve své mysli objevil teorii o skryté předvídatelnosti Kateřin. Věta určuje křivku jakéhokoli vztahu založeného na několika faktorech osobnosti dvou lidí ve vztahu. Jeho věta nakonec funguje pro všechny kromě jednoho z minulých vztahů s Kateřinami – ten román zkoumá.\n\nZatímco si Colin přehrává své životní situace s Kateřinami, Hassan si najde přítelkyni Katrinu, kamarádku Lindsey. Vztah je ukončen, když Colin a Hassan přistihnou Katrinu při sexu s TOCem, vše se odehrálo během lovu divokého prasete s Lindsey, přáteli a Colinovým otcem. Boj mezi TOCem a všemi ostatními začíná, když Lindsey zjistí, že ji TOC podvádí. Colin je zraněn v boji a zatímco je na dvoře hrobu arcivévody, uvědomuje si, že v hrobě je pohřben Lindsey dědeček pojmenovaný Fred N. Dinzanfar.\n\nColin Lindsey najde u svého tajného úkrytu v jeskyni, kde jí vypráví o všech Kateřinách, které kdy miloval. Lindsey mu řekne, že se necítí smutná, ale neustále vzpomíná na událost s TOCem. Diskutují o tom, co to pro ně znamená celá situace a nakonec si vyznají lásku. Jak jejich vztah pokračuje, Colin se rozhodne využít jeho vzorec pro určení toho, jestli spolu s Lindsey vydrží. Z grafu vyplývá, že vydrží pouze na další čtyři dny. O čtyři dny později Lindsey posílá Colinovi zprávu pod dveřmi, že nemůže být jeho přítelkyní, protože je zamilovaná do Hassana. Ale také píše PS o tom, že jenom žertuje. Colin si uvědomuje, že jeho věta nemůže předpovídat budoucnost vztahu; to jenom ukazuje na to, proč jeho vztah selhal. Navzdory tomu, Colin je spokojen, že nemusí na nikom záviset. Hassan nakonec říká, že si podal přihlášky na dvě vysoké školy, k čemuž se ho Colin snaží přesvědčit v celé knize.\n"}
{"id": "1251822", "url": "https://cs.wikipedia.org/wiki?curid=1251822", "title": "Anafi", "text": "Anafi\n\nAnafi (druhý pád \"Anafi\") ( ) je řecký ostrov ve východní části souostroví Kyklady v Egejském moři. Spolu se třemi neobydlenými ostrůvky tvoří stejnojmennou obec. Ostrov Anafi má rozlohu 38,636 km² a obec 40,37 km². Nachází se 15 km východně od ostrova Santorini. Obec je součástí regionální jednotky Théra v kraji Jižní Egeis.\n\nV roce 2011 žilo v obci 271 obyvatel, přičemž většina obývala hlavní město Anafi. Celý ostrov tvoří jednu obec, která se nečlení na obecní jednotky a komunity a skládá se přímo ze 3 sídel a 3 neobydlených ostrůvků. V závorkách je uveden počet obyvatel jednotlivých sídel.\n\nVe starověku byl ostrov zasvěcen Apollónovi; podle legendy vznikl tak, že Argonauti byli na své plavbě zastiženi bouří, bůh vyslyšel jejich modlitby a nechal pro ně vynořit se z moře ostrov, na kterém našli útočiště: jeho název pochází z výrazu ἀνέφηνεν, což znamená „objevil se“ (podle jiné verze znamená \"an ophis\", tedy bez hadů). Ostrov obývali Féničané a od 9. století př. n. l. Dórové, v 5. stol. př. n. l. ho zabraly Athény. Ve středověku patřil Byzantincům a Benátčanům, v letech 1537–1830 byl součástí Osmanské říše. Do sedmdesátých let 20. století sloužil jako místo vyhnanství pro politické vězně.\n\nOstrovu se vyhnula masová turistika, nabízí proto klid a téměř prázdné pláže Klissidi a Roukounas, vnitrozemí je ideální pro pěší turistiku. Hlavní atrakcí je Kalamos, s výškou 460 m po Gibraltaru druhý nejvyšší útes Evropy. Významnou památkou je pravoslavný klášter Kalamiotissa, na ostrově se nacházejí i antické vykopávky. Hlavními produkty Anafi jsou med, olivový olej a rukodělné výrobky. Ostrov má poštu, školu, zdravotní středisko, policejní stanici a heliport, ze Santorini sem jezdí trajekt.\n\n"}
{"id": "1251823", "url": "https://cs.wikipedia.org/wiki?curid=1251823", "title": "Michal Mycio", "text": "Michal Mycio\n\nMichal Mycio [michal micijo] (9. srpna 1924 Humenné – 28. července 2009 tamtéž) byl slovenský fotbalový útočník a trenér. Jeho synovec Pavol Mycio byl rovněž prvoligovým fotbalistou.\n\nV československé lize hrál za Jednotu Košice a Vítkovické železárny. Vstřelil jednu prvoligovou branku.\n\nPo skončení hráčské kariéry se stal trenérem, vedl mj. Humenné.\n\n\n"}
{"id": "1251824", "url": "https://cs.wikipedia.org/wiki?curid=1251824", "title": "Folegandros", "text": "Folegandros\n\nFolegandros (druhý pád \"Folegandru\") ( ) je řecký ostrov ve východní části souostroví Kyklady v Egejském moři. Spolu se dvěma neobydlenými ostrůvky tvoří stejnojmennou obec. Ostrov Anafi má rozlohu 32,216 km². Nachází se 40 km severozápadně od ostrova Santorini, 27 km východně od Milu a 56 km jihozápadně od Naxu. Obec je součástí regionální jednotky Théra v kraji Jižní Egeis.\n\nV roce 2011 žilo v obci 765 obyvatel, přičemž více než polovina obývala hlavní město Folegandros. Celý ostrov tvoří jednu obec, která se nečlení na obecní jednotky a tvoří ji dvě komunity, které se skládají se přímo ze sídel a neobydlených ostrůvků. V závorkách je uveden počet obyvatel jednotlivých sídel.\n\n"}
{"id": "1251826", "url": "https://cs.wikipedia.org/wiki?curid=1251826", "title": "Taras Kulakov", "text": "Taras Kulakov\n\nTaras Kulakov, , známý také jako \"CrazyRussianHacker\" (* 11. března 1987) je rusko-americký YouTuber, který se proslavil life hacky, experimenty a testy. Jeho Youtube kanál \"CrazyRussianHacker\" byl vytvořen 18. května 2012 a má téměř 2 miliardy zhlédnutí a přes 10 milionů odběratelů (k 20. srpnu 2017), čímž se stal jedním ze středně velkých kanálů v TOP100 a získal tak ocenění diamantového PLAY tlačítka od společnosti Google jež provozuje youtube. Jeho hlavní motto je \"Safety is number one priority\" což v překladu znamená \"První prioritou je bezpečnost\". Má dva psy rasy Husky, Huga a Lukeho.\n\nKulakov je velmi aktivní youtuber, každý den vydá 1-2 videa. V září měl přes 10 milionů odběratelů na jeho hlavním kanále CrazyRussianHacker. Natáčí různá videa, od tzv. life hacků až po různé chemicko-vědecké pokusy a testy tzv. gadgetů. Také je znám pro jeho humor a ruský akcent. První kanál pod názvem \"origami768\" vytvořil 14. října 2009 pro návody na origami. Později kanál přejmenoval na \"Taras Kul\", momentálně je to kanál, který používá jako druhý kanál. V září 2017 na něm je 2.9 milionu odběratelů. Dalším pokusem o úspěšný kanál na YouTube byl kanál pod názvem \"SlomoLaboratory\" a později \"Slow Mo Lab\", kde působil společně s jeho bratrem Dimou. Jejich popularita pomohla nejnovějšímu kanálu \"CrazyRussianHacker\", který vznikl v roce 2012. Do roku 2016 vydal více než 900 videí na kanále \"CrazyRussianHacker\", ale pořád pokračuje na svém druhém kanálu \"Taras Kul\" na který nahrává doplňující obsah. Nově také používá kanál Taras kam nahrává videa o zbraních, v září 2017 na tomto kanále měl 140 tisíc odběratel.\n\nTaras Kulakov se narodil v roce 1987 v UkSSR (dnešní Ukrajina). V roce 1996 se stal reprezentantem Ukrajiny jako profesionální plavec. V roce 2009 se spolu s rodinou přestěhoval do Asheville v Severní Karolíně, kde pracoval ve Walmartu během předchozí tvorby na Youtube kanálech. Narodil se sice na Ukrajině, vyrůstal však v prostředí mluvícím rusky a sám sebe považuje za Rusa.\n"}
{"id": "1251831", "url": "https://cs.wikipedia.org/wiki?curid=1251831", "title": "Klášter bosých karmelitek (Malá Strana)", "text": "Klášter bosých karmelitek (Malá Strana)\n\nKlášter bosých karmelit(án)ek na Malé Straně při kostele svatého Josefa je někdejší klášter řádu bosých karmelitek v dnešní Letenské ulici v Praze 1-Malé Straně.\n\nMalostranský klášter bosých karmelitek byl v letech 1655–1782 prvním konvent tohoto řádu na českém území. Zakladatelkou a první převorkou malostranského kláštera byla ctihodná Matka Elekta (1605–1663). Ta byla po smrti pohřbena v kapli sv. Eliáše v klášterní zahradě. Její „zázračně neporušené“ (přirozeně mumifikované) tělo bylo později vyzdviženo a nyní je vystaveno v kostele sv. Benedikta na Hradčanech, pozdějším sídle karmelitek.\n\nPo zrušení malostranského konventu se do kláštera přestěhoval ústav anglických panen V roce 1792 se karmelitánky vrátily ze svého dočasného sídla v Pohledu do jiného pražského kláštera, u kostela sv. Benedikta na Hradčanech, který se uvolnil po zdejším zrušeném konventu barnabitů.\nBudova bývalého kláštera se nachází na Malé Straně v Praze 1. Vstup do areálu kláštera za vysokou zdí je z Letenské ulice.\n\nK někdejšímu klášteru náležel barokní kostel svatého Josefa z roku 1702, jehož oválná dispozice interiéru je pro karmelitánské chrámy charakteristická. Další tři menší sakrální stavby byly postaveny v klášterní zahradě v dnešních Vojanových sadech, jsou to kaple sv. Eliáše, sv. Terezie z Ávily a sv. Jana Nepomuckého.\n\n\n"}
{"id": "1251834", "url": "https://cs.wikipedia.org/wiki?curid=1251834", "title": "Vikuní vlna", "text": "Vikuní vlna\n\nVikuní vlna je textilní surovina ze srsti lamy vikuně. \n\nV jižní Americe bylo vlákno z vikuně již před 10 000 lety známé a vysoce ceněné. Pro svoji mimořádnou jemnost a hebkost bylo nazývané “vlákno bohů”. Divoké vikuně v centrálních Andách se směly v době vlády Inků lovit jen každé čtyři roky. Po invazi Španělů se počet zvířat snížil až pod 5000 a ve 20. století byl až do 60. let lov vikuní a prodej vlny zakázán. Do konce 20. století se pak počet zvířat (v Peru, Bolívii a Chile) zvýšil na cca 200 000. Celková stříž surové vikuní vlny dosáhla v roce 2007 asi 6 tun. \n\nV 19. století se začaly dovážet do Evropy vlny z jihoamerických velbloudů (vedle vikuně také alpaka a guanaco). Pod označením vikuňa se často prodávaly směsi s méně hodnotným \"guanakem\" nebo alpakou. Teprve koncem 20. století se začaly jednotlivé druhy v obchodě přísně oddělovat. \n\nČást přízí se vyráběla také ze směsi vikuně s bavlnou a jinými, většinou podřadnými materiály. Pro tyto výrobky se začalo používat namísto \"vikuňa\" označení vigoň, vikuní vlna pak ze směsi postupně zcela zmizela a \"vigoňová příze\" se v 21. století vyrábí ze surovin s vysokým podílem vlákenných odpadů. \nSrst vikuně sestává asi z poloviny z vláken s tloušťkou 12-15 µm a délkou 15-50 mm. Druhá polovina jsou chlupy 45µm s délkou cca 65 mm. Vlákna mají světle hnědou až zlatovou barvu. Stříž z dospělé vikuně obnáší každé dva roky 200-250 g jemných vláken.\n\nTřídění (podle jemnosti a délky) se provádí ručně, k vytřídění 1 kg jemných vláken je nutný až celý pracovní týden. \n\nK manuálnímu odchlupení (oddělení hrubých vláken) 1 kg vlněného rouna je zapotřebí asi 12 hodin práce. (Asi od konce 20. století se začaly k odchlupení používat také speciální mykací stroje).\n\nPříze z vikuní vlny se vyrábí vlnařskou technologií jako mykaná do jemnosti 40 tex a jako česaná do 26 tex, původně jen z čisté vikuně, asi od roku 2000 také ve směsi s ovčí vlnou. \n\nVesty, svetry, šály, šaty, obleky. \n\nTextilie z vikuní vlny jsou luxusní zboží. Průměrné ceny (2016):\n\nponožky =500 €, svetr = 3500 €, šál = 1500 €, plášť = 15 000 € \n"}
{"id": "1251835", "url": "https://cs.wikipedia.org/wiki?curid=1251835", "title": "Jaidhof", "text": "Jaidhof\n\nJaidhof je obec v Rakousku ve spolkové zemi Dolní Rakousy v okrese Krems-Land. V místním zámku sídlí vedení rakouského distriktu Kněžského bratrstva sv. Pia X. Pořádají se zde četné akce pro věřící z celého distriktu, včetně věřících z České republiky.\n\nJaidhof se nachází ve spolkové zemi Dolní Rakousy v regionu Waldviertel. Leží 15 km severozápadně od okresního města Kremže a v bezprostřední blízkosti se jižně rozkládá město Gföhl. Rozloha území obce činí 44,79 km², z nichž 45,2% je zalesněných.\nÚzemí obce Jaidhof se skládá z pěti částí (v závorce uveden počet obyvatel k 1. 1. 2015):\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nNynějším starostou obce Jaidhof je Franz Aschauer ze strany ÖVP.\n\n"}
{"id": "1251837", "url": "https://cs.wikipedia.org/wiki?curid=1251837", "title": "Přebor Zlínského kraje 2011/12", "text": "Přebor Zlínského kraje 2011/12\n\nV soubojích 24. ročníku Přeboru Zlínského kraje 2011/12 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 6. srpna 2011 úvodními pěti zápasy 1. kola a skončil v neděli 17. června 2012 zbývajícími dvěma zápasy odloženého 17. kola.\n\nJednalo se o zatím poslední ročník, který měl 16 účastníků. Od sezony 2012/13 má Přebor Zlínského kraje 14 účastníků, jako tomu bylo do sezony 1992/93.\n\n\nZdroje: \nPoznámky:\n\n"}
{"id": "1251839", "url": "https://cs.wikipedia.org/wiki?curid=1251839", "title": "Letiště Strakonice", "text": "Letiště Strakonice\n\nLetiště Strakonice (ICAO: LKST) je vnitrostátní veřejné civilní letiště v jižních Čechách – Strakonicích s nepravidelným provozem, umístěné na vyvýšenině mezi řekami Otavou a Volyňkou. Slouží sezónně především pro rekreační účely – seskoky padákem, vyhlídkové lety a pilotní výcvik, dále také pro letecké snímkování, práce v zemědělství a lesním hospodářství, záchranný systém a výsadkové lety. Letiště využívají také firmy či soukromníci z Česka i ciziny. Zde sídlící aeroklub Strakonice je hlavním subjektem provozující letovou činnost na letišti. Mimo sezónu plochu letiště obývá sysel obecný, který zde zdomácněl a vedení letiště s ním žije v souladu. Na letišti se nachází občerstvení a ubytování.\n\nPrvní zájemce o létání ve Strakonicích sdružila místní pobočka MLL (Masarykovy letecké ligy) v roce 1925. Pobočku založil profesor strakonického reálného gymnázia Miloš Veber společně s jedním ze studentů – Šimkem. Prvním předsedou MLL se stal nakrátko primář MUDr. Jiří Fifka, pozdější starosta města, poté převzal jeho pozici ing. Bartoš. Po krátkém útlumu činnosti pobočky byla MLL ve Strakonicích obnovena v roce 1931 přičiněním Jana Vondryse a Karla Pixy.\n\nMohou ho využívat malé letouny (velikosti až Antonov An-2, Lockheed L-10A), kluzáky, motorové kluzáky, vrtulníky a ultralehká letadla.\n\n\nStrakonické letiště má dvě přistávací a vzletové dráhy, pouze jedna je v provozu. První a jediná otevřená RWY 13/31 je situována na jižní stranu letiště a má rozměry 700 × 10 m, v roce 2011 zpevněná černými plastovými rošty za 1,8 milionů Kč (původně měla být asfaltová ale občané sousedních Munětic vyvolali petici). Travnatá dráha 03/21 s rozměry 900 × 100 metrů je uzavřena.\n\n\n"}
{"id": "1251842", "url": "https://cs.wikipedia.org/wiki?curid=1251842", "title": "Canis edwardii", "text": "Canis edwardii\n\nVlk Edwardův (\"Canis edwardii\") je zaniklým druhem rodu \"Canis\". Byl pojmenován Charlesem Lewisem Gazinem v roce 1942. \"C. edwardii\", \"C. latrans\" a \"Canis aureus\" tvoří dohromady malou skupinu a protože se \"C. edwardii\" objevil nejdříve (v pozdním pleistocénu), je Xiaoming Wangem a Richardem H. Tedfordem považován za předchůdce těchto druhů. V pozdním pleistocénu se v Severní Americe objevil první definitivní vlk, pojmenovaný \"Canis priscolatrans\", jenž byl velmi blízký příbuzný či téměř stejný druh jako \"Canis edwardii\". \"Canis edwardii\" žil jen na území Severní Ameriky v pozdním období pleistocénu. Existoval asi jen 2 miliony let. Dosahoval větší velikosti než \"Canis latrans\" a lišil se v lebce a v některých zubních rozměrech. Při výzkumu byl vzorek A (\"C. ewardii\") odhadnut Legendreem a Rothem na 35 kg a druhý vzorek B (\"C. latrans\") na 31 kg.\n"}
{"id": "1251845", "url": "https://cs.wikipedia.org/wiki?curid=1251845", "title": "Georgij Michajlovič Romanov", "text": "Georgij Michajlovič Romanov\n\nVelkokníže Georgij Michajlovič Romanov (; 23. srpna 1863 – 28. ledna 1919) byl synem velkoknížete Michaila Nikolajeviče a bratrancem Alexandra III. Byl generálem ruské armády v první světové válce. Během ruské revoluce byl uvězněn bolševiky a zastřelen popravčí četou spolu s bratrem, velkoknížetem Mikulášem Michajlovičem, a bratranci velkoknížaty Pavlem Alexandrovičem a Dmitrijem Konstantinovičem.\n\nVelkokníže Georgij Michajlovič se narodil v Bělom Ključi, v tifliské gubernii ruského impéria 23. srpna 1863 jako třetí syn a čtvrté ze sedmi dětí velkovévody Michaila Nikolajeviče a jeho manželky Olgy Fjodorovny, rozené bádenské princezny. Georgij Michajlovič, rodinou nazývaný „Gogi“, vyrůstal v Gruzii, kde jeho otec byl generálním guvernérem Zakavkazska. Křestní jméno, pro Romanovce netypické, dostal podle svatého Jiří, který má pro obyvatele Gruzie značný symbolický význam a je jedním ze zemských patronů.\n\nDostalo se mu spartánské výchovy, spal na kavalci a bral studené koupele. Vzděláván byl doma soukromými učiteli. Otec byl zaměstnán vojenskými a vládními povinnostmi a zůstával odtažitou postavou, dominantní silou v rodině byla pedantická matka. Stejně jako jeho bratři, Georgij Michajlovič byl předurčen pro vojenskou kariéru. Hned po křtu byl jmenován patronem 3. praporu a obdržel hodnost generál-adjutanta. Kariéru začal na Kavkaze a pokračoval v Petrohradě, kam se rodina přestěhovala, když mu bylo 18 let. Byl dosti vysoký, měřil okolo 1,93 m, měl hnědé oči, žádné vousy, ale nosil mohutný knír. Již v mladém věku byl plešatý. V mládí žil typickým životním stylem bohatých ruských šlechtických synků: pitky, hazard a ženy. Měl však také intelektuální zájmy a také jisté malířské vlohy. Zájem o umění jej přivedl na místo kurátora \"Ruského muzea Jeho carské výsosti Alexandra III.\" (dnes Státní ruské muzeum) v Petrohradě, místo zastával po mnoho let. V roce 1898 byl jmenován předsedou Ruské genealogické společnosti.\n\nOd útlého dětství projevoval všepohlcující zájem o numismatiku. V průběhu let nashromáždil nejlepší a největší sbírku ruských mincí a medailí, která obsahovala prakticky každou minci, která někdy v ruské říši obíhala. Na toto téma napsal deset monografií, mezi ně patří \"Catalogue of Imperial Russian Coins 1725–1891\", který se v USA dočkal v roce 1976 reprintu a i dnes představuje významný příspěvek k tématu. Když byl Georgij Michajlovič v roce 1895 jmenován ředitelem nově založeného \"Muzea Alexandra III.\", využil všechny své znalosti a vliv k rozšíření numismatické sbírky o vzácné kusy nebo i celé soubory, jako byl soubor ruských mincí vydaných po roce 1700 v kabinetu Hutten-Czapského. V roce 1909 daroval svou vlastní sbírku \"Muzeu Alexandra III.\", která byla podrobně zpracována předními ruskými vědci za přispění (i finančního) samotného velkoknížete.\n\nOtřesy světové války vyvolaly obavy velkoknížete o kolekci, nechal ji proto uložit do beden, které svěřil Státní úvěrové bance v Petrohradě do úschovy. Během revoluce byly čtyři z pěti beden za záhadných okolností propašovány ze země. Část byla na Západě ukradena, ale většinu sbírky dostala jeho vdova. Mince si nakonec našly cestu z Jugoslávie přes Řím, New York a Berkeley do Národní numismatické kolekce ve Washingtonu. Tento velký a unikátní soubor je od roku 1950 součástí sbírek Smithsonovského institutu. Více než 10 000 ruských mincí a 1250 medailí je součástí kolekce, kterou kdysi vlastnil Georgij Michajlovič.\n\nV mládí se Georgij Michajlovič zamiloval do princezny Niny Čavčavadze, která byla přímým potomkem gruzínských králů, ale vzít si ji nemohl, protože podle rodinných zákonů by to bylo morganatické manželství. Georgiji Michajlovičovi to zlomilo srdce a zůstal svobodný až do sedmatřiceti let. V roce 1892 se chtěl oženit s princeznou Marií Edinburskou, ale její matka okamžitě zařídila její sňatek s Ferdinandem I. Rumunským. Nakonec se Georgij Michajlovič začal zajímat o princeznu Marii Řeckou a Dánskou, nejmladší dceru Jiřího I. Řeckého a velkokněžny Olga Konstantinovny. Maria Řecká nebyla ani krásná, ani neměla zájem si ho vzít, ale on vytrval a v dubnu 1896 přijel do Athén, aby ji požádal o ruku. Přála si zůstat v Řecku, ale nebylo jí dovoleno si vzít neurozeného muže, do kterého se zamilovala a tak nakonec dala přednost Georgiji Michajlovičovi před dalším nápadníkem, srbským princem Alexandrem Obrenovićem. Námluvy se konaly v průběhu Olympijských her v Aténách. Marie dala jasně najevo, že jej nemiluje, byl to sňatek z rozumu. Svatba se konala o čtyři roky později, na její naléhání proběhla v Řecku, na Korfu, 12. května 1900. Pár strávil líbánky v Itálii a po návštěvě Rakouska se usadili v Rusku. Spolu mluvili francouzsky.\n\nGeorgij s manželkou žil šest let v Novomichajlovském paláci, rezidenci jeho otce, velkoknížete Michaila Nikolajeviče. Měli dvě dcery: princezna Nina se narodila v roce 1901 a princezna Xenie v roce 1903. V roce 1905 se rodina přestěhovala do nově postaveného malého paláce na Krymu. Nechali ho postavit v anglickém stylu a dali mu řecké jméno Harax. Velkokníže a jeho žena zde vedli po devět let klidný život. Georgij byl oddaný otec, ale jeho manželství nebylo šťastné. Velkokněžna Marie Georgijevna nikdy neměla Rusko ráda a nakonec se manželovi odcizila úplně. V červnu 1914 vzala Marie své dvě dcery do Anglie pod záminkou zlepšení zdraví, ve skutečnosti chtěla pryč od svého manžela. Když vypukla měsíc po jejím příjezdu válka, velkokněžna zpět do Ruska nespěchala a později to bylo příliš nebezpečné, než aby se pokusila vrátit. Georgij už nikdy neviděl ani manželku ani dcery.\n\nKdyž vypukla první světová válka, byl aktivován v hodnosti generálporučíka. V roce 1915 byl jmenován pobočníkem vrchního velitele a Mikuláš II. jej pověřil inspekcí. Vrchnímu veliteli měl hlásit situaci na frontě. Zjistil hroznou dezorganizaci ve všech úrovních, zejména v týlu, a korupci, takže si hlášeními udělal mnohé nepřátele. Na pomoc válečnému úsilí také zorganizoval soukromou nemocnici ve svém paláci v Petrohradě. V březnu 1915 byl jmenován patronem 4. kabanského strážního praporu. Ve stejném roce byl poslán s osobním poselstvím na misi do Japonska, tehdejšího spojence ve válce proti Německu. Nejprve navštívil Koreu a odtud pokračoval lodí do Japonska. Na počátku roku 1916 se přes Vladivostok vrátil do Ruska, na zpáteční cestě si udělal obrázek o situaci na Dálném východě. Později byl poslán na návštěvu německých a rakouských válečných zajatců. Začátkem roku 1917 byl poslán na inspekci ruského armádního sboru v Besarábii a Rumunsku, na své cestě navštívil Marii Fjodorovnu v Kyjevě, a v Bukurešti královnu Marii, kterou si kdysi měl vzít. Poté se vrátil do Mogileva, sídla Mikuláše II. Počátek revoluce jej zastihl v Petrohradu.\n\nPobýval v Gatčině, když Mikuláš II. abdikoval. S pádem monarchie skončil k 31. březnu 1917 vojenskou službu. Chtěl odejít do Anglie, ale britská vláda odepřela všem ruským velkoknížatům vstup. Georgij Lvov, první porevoluční premiér Ruska, odmítl Georgijovu žádost, aby jej nechal odejít ze země. Tři měsíce po pádu Romanovců dostal Georgij povolení provinční vlády odejít do Finska, odkud doufal, že unikne do Švédska a najde si cestu ke své rodině v Anglii.\n\nV červnu 1917 se mu podařilo získat povolení k odjezdu do Finska a pronajal si vilu v malé vesnici Retierve. V zimě 1917 Retierve opustil, protože v domě bylo příliš chladno, a odešel do Helsingforsu. V lednu 1918 byl informován, že Mikuláš II. i s rodinou byl uvězněn a poslán do vězení v Tobolsku. Nakonec situace ve Finsku vzala obrat k horšímu. V touze uniknout a shledat se po čtyřech letech odloučení s rodinou, požádal o nový cestovní pas a povolení k opuštění země a odjezdu do sovětského Ruska. Tím byl jeho osud zpečetěn. Velkokníže byl 3. dubna 1918 zatčen a přivezen pod stráží rudých gardistů zpět do Petrohradu.\n\nZpočátku byl jen požádán, aby neopouštěl město. Protože jeho palác zabrala Rudá armáda, pobýval v domě svého bývalého tajemníka. Následující měsíc otiskly petrohradské noviny dekret nařizující všem Romanovcům přihlásit se tajné policii Čeka. Velkokníže Georgij se dostavil se svým tajemníkem a hovořil s Mojsejem Urickým, jedním z petrohradských bolševických vůdců. Zůstal na svobodě, ale krátce poté se bolševici rozhodli poslat členy rodu Romanovců, kteří se zaregistrovali, do vnitřního vyhnanství. Georgij byl poslán do Vologdy.\n\nNa nádraží ve Vologdě se setkal s obchodním zástupcem, v jehož domě měl žít. Byl to malý dům, kde hostitel žil se ženou a čtyřmi dětmi, a Georgij mu nechtěl překážet. Našel si proto lepší ubytování v domě, který patřil bohatému obchodníkovi.\n\nV exilu pobýval se svým bratrem Nikolajem a s bratrancem Dmitrijem Konstantinovičem, mohli se po městě volně pohybovat a často se navštěvovali. Ráno 14. července, dva dny před vraždou Mikuláše II. a jeho rodiny, přijeli v autě čtyři těžce ozbrojení muži a odvedli velkoknížata z jejich dočasných domovů. Byli zatčeni a internováni v malém venkovském vězení, kde mohli být snáze střeženi. Během věznění k nim dolehly pověsti o vraždě cara.\n\nGeorgiji Michajlovičovi se často podařilo propašovat dopisy jeho manželce, poslední z nich je datován 27. listopadu 1918. Jeho žena se neúspěšně pokusila vykoupit svobodu všech tří velkoknížat za padesát tisíc liber prostřednictvím dánského vyslance v Petrohradě.\n\nVelkokníže Georgij napsal své ženě v Anglii: „Dostali jsme každý svoji celu, později se k nám připojil Dmitrij. Skrze železné mříže v okně jsem ho viděl přijíždět a zarazil mne jeho smutný výraz. Prvních dvacet čtyři hodin bylo těžkých, ale potom nám naštěstí dali naše kavalce a také naše oblečení. Až na nás tři je vězení prázdné“. Napsal, že je střeží vojáci z pobaltských gubernií: „Chovají se k nám přátelsky a naše cely od druhého dne nezamykají. Chodíme na malou zahrádku na vězeňském dvoře. Jídlo nám přinášejí zvenku.“ Ve vězení je zastihly znepokojivé zvěsti o zavraždění cara. Vypadalo to na nejhorší a Georgij ze všech knížat propadal největšímu pesimismu. Z exilu ve Vologdě byla velkoknížata převezena zpátky do Petrohradu. V již bývalém hlavním městě byli okamžitě uvězněni spolu s dalšími šesti zadrženými v cele na velitelství Čeky.\n\nPo příjezdu se Georgij Michajlovič a další velkoknížata dotazovali na dobu věznění Mojseje Urického, předsedy petrohradské Čeky. Georgij napsal: „Dmitrij se zeptal Urického, proč jsme byli uvězněni, a jeho odpověď byla, že to bylo pro naši záchranu před hněvem lidu, ve Vologdě nás chtěli lidé zastřelit, takovému vysvětlení je těžké uvěřit.“ Vězni byli vyfotografováni a pak je přestěhovali do vězení Kresty.\n\nKrátce poté byli převezeni do vězení Špalernaja, kde zůstali pro většinu jejich uvěznění. Zde každý měl vlastní celu sedm metrů dlouhou a tři metry širokou, jediným nábytkem byla těžká železná postel. Velkoknížatům bylo povoleno cvičení půl až tři čtvrtě hodiny dvakrát denně. Osobní kontakty povolené ve Vologdě byly nyní zakázány jako jedna z prvních věcí. Všichni dozorci byli vojáci, chovali se k nim tak slušně, že dokonce pomáhali Georgijovi propašovat ven dopisy. Po několika dnech jim bylo povoleno sejít se na dvoře a dostávali také některé věci, jako je čerstvé prádlo a cigarety. Den jim začínal v 7 hodin ráno, když byli probuzeni kroky dozorců na chodbě a řinčením klíčů ve dveřích. Oběd se podával v poledne, skládal se ze špinavé horké vody s několika rybími kostmi a černého chleba. Světla se v celách rozsvěcela v 7 hodin večer, a když se blížila zima, vězni seděli do té doby ve tmě. Při setkáních během rozcvičky měli příležitost prohodit spolu pár slov.\n\nNěkteří z jejich příbuzných vynaložili obrovské úsilí a pokusili se prostřednictvím Maxima Gorkého požádat Lenina o propuštění, ale pro velkoknížata přišla zpráva příliš pozdě.\n\nO popravě neexistují žádné zprávy očitých svědků. Verze událostí jsou založeny na informacích z druhé ruky. Rozcházejí se v podrobnostech, některé jsou přehnaně dramatické, avšak obsahem jsou si podobné. O půl dvanácté v noci z 27. na 28. ledna stráže se probudily Georgije Michajloviče, jeho bratra Nikolaje a jeho bratrance Dmitrije Konstantinoviče v jejich celách ve věznici Špalernaja a řekly jim, že si mají sbalit věci. Nejdříve se domnívali, že budou převezeni do Moskvy. Nikolaj Michajlovič si dokonce myslel, že by mohli být propuštěni, ale Georgij mu řekl, že je pravděpodobnější, že budou převezeni na jiné místo a tam zastřeleni. Zlověstným náznakem dalších událostí byl příkaz při odjezdu, podle kterého měli nechat svá zavazadla na místě.\n\nVelkoknížata nastoupila do nákladního vozu, ve kterém již seděli čtyři obyčejní zločinci a šest rudých gardistů. V 1:20 28. ledna odjeli z věznice. Směřovali k řece okolo Martových polí, kde vůz zastavil. Zatímco řidič zkoušel znovu nastartovat, jeden z odsouzených se pokusil utéct a když prchal, byl střelen do zad. Nakonec se motor náklaďáku rozběhl a mohli pokračovat k Petropavlovské pevnosti. Vězni byli hrubě vystrčeni z auta u Trubecké bašty. Navzdory dvacetistupňovým mrazům jim přikázali, aby si svlékli kabáty i košile. Od té chvíle nemohli mít pochyby, co je čeká, a velkoknížata se naposledy objala.\n\nObjevili se vojáci nesoucí na nosítkách velkoknížete Pavla Alexandroviče. Dva vojáci, každý po jedné straně, přivedli každého z nich k příkopu, který byl vykopán ve dvoře. Když procházeli kolem Petropavlovského chrámu, kde byli jejich předkové pohřbeni, velkoknížata si sama požehnala. Vězni byli seřazeni před příkopem, ve kterém již leželo třináct těl. Nikolaj Michajlovič, který nesl svoji kočku, ji podal vojákovi a požádal ho, aby se o ni postaral. Všichni čelili smrti s velkou statečností. Georgij a Dmitrij se tiše modlili. Pavel Alexandrovič, který byl velmi nemocný, byl zastřelen na nosítkách, Nikolaj, Georgij a Dmitrij byli zabiti stejnou salvou. Smršť střel je poslala k ostatním tělům v masovém hrobě.\n\nZ manželství velkoknížete a velkokněžny Marie Georgijevny vzešly dvě dcery:\n\nVelkovévoda obdržel více ruských a zahraničních vyznamenání:\n\n\n\n"}
{"id": "1251859", "url": "https://cs.wikipedia.org/wiki?curid=1251859", "title": "Zoo Jekatěrinburg", "text": "Zoo Jekatěrinburg\n\nZoo Jekatěrinburg () je zoologická zahrada, nacházející se ve městě Jekatěrinburg.\n\nIniciativa postavit zoo v Jekatěrinburgu pochází od Uralského sdružení milovníků přírodních věd. Právě to totiž mezi lety 1912 a 1913 nadneslo otázku nové zoo, a v roce 1923 prezident sdružení, profesor M. O. Kljer, a pomocník ředitele Moskevské zoologické zahrady, P. P. Smolin, představili plán budoucí zoo. Projekt však tehdy nebyl zrealizován.\n\nV roce 1926 byla otázka ohledně zoologické zahrady opět otevřena, a to po iniciativě člena Sverdlovské městské rady, I. P. Charitonova, který jej předložil k posouzení Předsednictvu městské rady. Na základě této iniciativy byla vytvořena komise, která se měla zabývat přípravou projektu. Tuto komisi tvořili zástupci dřevařské fakulty Uralské státní technické univerzity, Odboru národního vzdělávání Uralské oblasti, Uralského muzea, Uralského sdružení milovníků přírodních věd, Uralského svazu myslivců a akciové společnosti Uralgostorg. Podle plánu se měla výstavba zahájit v roce 1928. S budováním se mělo začít v areálu bývalého Klášterního parku o rozloze 27 hektarů, nedaleko od Uralské státní báňské univerzity. Bohatý reliéf, pramenitá voda, přiléhající kulturní sídlo dřevařské fakulty s rozsáhlou botanickou zahradou (obsahující 600 druhů rostlin), dendrologická zahrada, chovná stanice pro lišky a stanice výzkumného rybničního hospodářství – to vše probouzelo naději, že právě zde bude postavena nová zoo. Za příklad si Jekatěrinburg vzal Moskevskou zoologickou zahradu. V areálu Kláštěrního hájku proběhla likvidace náhrobků významných obyvatel a bylo zničeno 1200 pomníků. Avšak plán výstavby nebyl uskutečněn, kvůli rychlému růstu a přestavbě města.\n\nPosléze začalo hledání nového místa pro zoologickou zahradu. Byly předloženy návrhy na strukturu obrovské zoo o rozloze 150 hektarů. Výbor Městské rady za účasti slavného zoologa, profesora A. M. Zavadského, došel k závěru, že nejvíce se k tomuto účelu hodí plocha mezi Leninskou továrnou a pivovarem (na řece Iseť). K výstavbě zoo se nabízely i další pozemky v oblastech Jelizavjet nebo Šartaš. K posouzení otázky, kde zoo postavit, byli přizváni všichni obyvatelé města.\n\nV roce 1929 byla na ulici 8. března otevřena první zoo expozice. Nově zvolené vedení zoologické zahrady otevřelo druhou zoo expozici na ulici Mamina-Sibirjaka již 10. května 1930. Toto datum se považuje za den založení zoo. V areálu druhé zoo expozice v bývalé zahradě Filitts měla být dočasně otevřena zoologická zahrada – ale jen do té doby, než se postaví větší. Prvním ředitelem zoo se stal Lebeděv. Prvními konstrukcemi byly bazény pro medvědy hnědé a medvědy lední a v rybníku umělé ostrůvky pro vodní ptactvo. V létě 1930 v zoo vyrostly dva dřevěné pavilony. V té době se v zoo nacházelo 60 zvířat. Začátkem roku 1931 vzrostl počet kusů na 358, o rok později jich už bylo 608. Od majitele soukromého zvěřince v Čeljabinsku, Ostrovského, bylo zakoupeno 160 různých zvířat. Na 60 druhů zvířat bylo koupeno od Krasnojarského Svazu myslivců. Mezi zakoupenými zvířaty byla rodina sobolů, která se v zajetí rozrostla o nového potomka. Sbírku zoologické zahrady rozšířila také zvířata, které choval v městské části Verch-Isetského okresu přírodovědec Šleziger. Patronát nad zoologickou zahradou převzala Městská rada mladých pionýrů. Kam však v Jekatěrinburgu umístit velkou zoologickou zahradu – to byla otázka, která zůstala po dlouhou dobu otevřená. Dočasný areál se tak postupně proměnil v trvalý. Právě v tomto areálu přečkala zoologická zahrada druhou světovou válku, aniž by přestala fungovat. Mezi lety 1941 až 1945 pracovníci zoologické zahrady zachránili velkou část zvěřince a mnohá zvířata dokonce přivedla na svět své potomky. Mimo to, od podzimu 1941 do podzimu 1944 se v areálu nacházela zvířata, evakuovaná z Moskevské zoologické zahrady. „Měli jsme málo krmiva. Aby se zvířata podařilo nakrmit a zachránit, bylo třeba, aby se do práce zapojili úplně všichni,“ vyprávěla po letech Věra Čaplina. „Všichni zaměstnanci zoo, bez výjimky, obětavě bojovali za životy našich svěřenců. Dělili jsme se o poslední s dětmi a… zvířaty.“\n\nJeště dlouho poté byla myšlenka nové velké zoo jen pouhým snem. Na konci 70. let Sverdlovský výkonný výbor rozhodl o stavbě nové zoo o rozloze 22 hektarů na ulici Repina. V roce 1979 byla připravena veškerá stavební dokumentace potřebná pro vybudování 17 pavilonů pro obyvatele zoo. V roce 1982 stavební společnost SU-9 (СУ-9) započala práce na pavilonu šelem už v novém areálu. Stavba pokračovala dva roky a byla přerušena v roce 1984 kvůli nedostatku finančních prostředků. V roce 1987 se situace značně ztížila. Rozhodnutím Předsednictva krajského výboru zaměstnanců v kultuře byla budova starého zimního pavilonu uznána za nevhodnou k využívání (z důvodu 80% opotřebení). Jen zázrakem se podařilo vyhnout se úplnému uzavření zoo.\n\nV roce 1994 byla Jekatěrinburská radnice zneklidněna osudem zoologické zahrady. Byla vytvořena komise, kterou tvořili specialisté z různých odborů městského úřadu, zástupci zoo a stavitelé. Tato komise dospěla po prohlídce zanedbané stavby nové zoo k závěru, že město nemá prostředky na to, aby se stavba nové zoologické zahrady opět rozhýbala. Městská správa rozhodla, že se zrekonstruuje stará zoo. V roce 1994 prakticky všechny budovy v zoo potřebovaly celkovou rekonstrukci, pohled na klece byl značně deprimující. Prvními rekonstruovanými objekty byl pavilon opic a terárium. Nový příbytek pro opice a hady vyrostl v zoo za rekordní 1 rok. Zásadní komplikací projektování bylo, že areál zoo byl velmi malý. Architektu V. I. Perminovu se při vytváření projektu podařilo zohlednit jak prostorové potřeby zvířat, tak i zájmy návštěvníků. V lednu 1996 se opice, hadi, ještěrky a želvy přestěhovali do nového obydlí. Následně se přestěhovali také dravci. 1. července 1996 byli do nových voliér přemístěni supi bělohlaví, orli stepní, orli mořští a výři velcí. V témže roce byl vybudován vstup do zoo a tepelná rozvodna, nezávislý zdroj zásoby tepla, které je důležité pro teplomilné obyvatele zoo. V průběhu let 1997 a 1998 probíhala stavba pavilonů pro dravce severního podnebného pásu a největšího pavilonu v historii zoo - voliér pro ptáky a výběhů exotických šelem. 10. září 1997 proběhla vzrušující událost – přesun starousedlíka, hrocha Almaze, kterého zoo získala v roce 1976 za finance z rozpočtu na stavbu nové zoo. Květen 1998 byl posledním měsícem stavby nového pavilonu pro ptáky a šelmy, do kterého se přestěhovali obyvatelé starého zimního pavilonu: lvi, jaguáři, hyeny, ocelot, serval, papoušci, pávi, bažanti a vodní ptactvo. Rekonstrukce zoo zahrnovala stavbu pavilonu pro primáty, nových klecí pro medvědy, veterinární kliniky i poradny, poskytující návštěvníkům informace o chovu zvířat.\n\nV současnosti je v zoo více než 1000 jedinců, a více než 350 druhů zvířat. Nacházejí se zde pavilony ptáků a exotických savců, opic, teplomilných šelem, sloní pavilon, výběhy šelem severního a mírného podnebného pásu, medvědů, voliéry dravých ptáků a pavilon tygra ussurijského.\nAreál zoo měří 2,7 ha. Najdete zde i kavárnu a atrakce pro děti. V zoo probíhají různé výstavy, soutěže, pořádají se různé slavnosti. Probíhají zde také různé výukové programy, díky kterým si studenti mohou rozšířit své vědomosti o zoologii a ekologii.\n\n\n"}
{"id": "1251863", "url": "https://cs.wikipedia.org/wiki?curid=1251863", "title": "Přebor Zlínského kraje 2012/13", "text": "Přebor Zlínského kraje 2012/13\n\nV soubojích 25. ročníku Přeboru Zlínského kraje 2012/13 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v sobotu 11. srpna 2012 úvodními sedmi zápasy 1. kola a skončil v neděli 23. června 2013 zbývajícími třemi zápasy odloženého 18. kola.\n\nPoprvé od sezony 1992/93 měl Přebor Zlínského kraje 14 účastníků. V období 1993/94 – 2011/12 (19 sezon) měl 16 účastníků (v ročnících 1998/99 a 2006/07 výjimečně pouze 15 účastníků).\n\n\nZdroje: \n\nPoznámky:\n\n"}
{"id": "1251868", "url": "https://cs.wikipedia.org/wiki?curid=1251868", "title": "Infinite (album, Deep Purple)", "text": "Infinite (album, Deep Purple)\n\nInfinite je dvacáté studiové album anglické rockové hudební skupiny Deep Purple. Album vyšlo 7. dubna 2017. Stejně jako v případě předchozí desky \"Now What?!\" je producentem nahrávky Bob Ezrin. Nahrávání alba probíhalo v Nashvillu. První singl z alba nazvaný „Time for Bedlam“ byl představen v polovině prosince 2016.\n\n"}
{"id": "1251871", "url": "https://cs.wikipedia.org/wiki?curid=1251871", "title": "Přebor Zlínského kraje 2013/14", "text": "Přebor Zlínského kraje 2013/14\n\nV soubojích 26. ročníku Přeboru Zlínského kraje 2013/14 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v neděli 11. srpna 2013 kompletním 1. kolem a skončil v neděli 15. června 2014 zbývajícím zápasem 26. kola (SK Boršice – SFK ELKO Holešov 3:1).\n\n\nZdroje: \n\nPoznámky:\n\n"}
{"id": "1251878", "url": "https://cs.wikipedia.org/wiki?curid=1251878", "title": "Chrám svatého Dmitrije ze Soluně (Vladimir)", "text": "Chrám svatého Dmitrije ze Soluně (Vladimir)\n\nChrám svatého Dmitrije ze Soluně () je pravoslavný chrám v ruském Vladimiru, vystavěný koncem 12. století na příkaz vladimirského knížete Vsevoloda III. jako součást jeho paláce. Zasvěcen byl sv. Dmitriji ze Soluně. Je ceněn pro své vzácné kamenné reliéfy, kterých je na budově okolo 600 a zobrazují světce, mýtická i reálná zvířata\n\nOd roku 1992 je v rámci Bílých památek Vladimiru a Suzdalu zanesen na seznam světového dědictví UNESCO.\n\nDatum výstavby není úplně jisté, nicméně na základě údajů vladimirského kronikáře se předpokládá, že se tak stalo v letech 1194-1197. Tentýž kronikář také vyzdvihuje skutečnost, že na stavbu chrámu sv. Dmitrije \"„nehledali mistry z němec“\", že na ní pracovali pouze ruští stavitelé. Naráží tak nejspíše na německé mistry, vyslané Fridrichem I. Barbarossou, kteří stojí za realizací vladimirského Chrámu Zesnutí přesvaté Bohorodice či nedalekého bogoljubského Chrámu Pokrovu na Něrli. Roku 1197 také svatostánek získal své dvě hlavní relikvie - tzv. „náhrobní desku“, což je ve skutečnosti ikona sv. Dmitrije v životní velikosti, a část mučedníkovy košile, potřísněnou údajně jeho krví. Tyto relikvie pochází ze Soluně a dodnes není zcela jasné, jak k nim Vsevolod III. přišel. Zřejmě jejich nabytí souvisí s jeho sedmiletým vyhnanstvím.Současná podoba chrámu se od té původní značně odlišuje. Stavba byla totiž během stalení mnohokrát poškozena požáry a mnohokrát rekonstruována a přestavována. Největší škody na původním vzhledu chrámu však přinesly necitlivé zásahy v 19. století. Roku 1934 totiž Vladimir navštívil car Mikuláš I. a pokáral místní za špatný stav památné budovy. V letech 1834-1839 proto byla stržena původní nízká galerie, která chrám obklopovala a která byla značně zchátralá. V letech 1840-1847 proběhla renovace interiérů, při které byly nenávratně zničeny téměř všechny původní fresky. Navíc bylo do chrámu instalováno vytápění, kterým celá konstrukce značně trpěla.\n\nPo nástupu bolševiků již v roce 1917 byl chrám prohlášen za památku staroruského umění a o rok později, byť byla země zmítána občanskou válkou, začaly práce na renovaci původních fresek z 12. století - pod chórem podařilo se obnovit kousek malby posledního soudu. Špatný stav celé budovy (způsobený hlavně nešťastným vytápěním) si vynutil zásadní rekonstrukci započatou roku 1937, která probíhala i navzdory probíhající válce. Poslední generální oprava proběhla v letech 1999-2004 - kamenné kvádry byly pokryty speciální ochrannou směsí a v interiéru byl zaveden systém udržování stálého mikroklimatu.\n"}
{"id": "1251880", "url": "https://cs.wikipedia.org/wiki?curid=1251880", "title": "Buzludža", "text": "Buzludža\n\nBuzludža (, jméno odvozeno od tureckého \"ledový\") je vrchol v balkánském pohoří Stara planina v Bulharsku. Nejvyšší bod, označovaný jako Buzludža, je na kótě 1439 m n. m.). Původní nejvyšší vrchol, ležící jihovýchodně (do 29. června 1942 znám jako Buzludža, poté byl pojmenován \"Hadži Dimitar\", bulharsky \"Хаджи Димитър\" ), dosahoval 1441 m n. m., byl uměle snížen na 1432 metrů. V roce 1868 to bylo místo poslední bitvy mezi bulharskými povstalci (v čele s Hadžim Dimitarem a Stefanem Karadžou) a Osmanskou říší.\n\nNa jihovýchodním vrcholu (1432 m n. m., asi 500 metrů od hlavního vrcholu) byl za bulharského komunistického režimu postaven Památník Bulharské komunistické strany (BKP), též nazývaný neformálně Buzludža. Je upomínkou události z roku 1891, kdy tajně sestavená skupina socialistů v čele s Dimitarem Blagoevem v zemi vytvořila organizované socialistické hnutí, které vedlo k založení Bulharské dělnické sociálnědemokratické strany (předchůdce BKP). \n\nStavba památníku začala 23. ledna 1974 pod vedením architekta Georgiho Stoilova (bývalého starosty Sofie a spoluzakladatele Unie architektů v Bulharsku). Architektonický návrh byl vypracován ve stylu brutalismu, kterým byl Stoilov ovlivněn. K vytvoření plochy na vrcholu hory byla použita trhavina TNT. Z vrcholu bylo odstraněno více než 15 000 krychlových metrů horniny a výška vrchu se tím snížila ze 1441 na 1432 metrů. Na výstavbě památníku pracovalo více než 6000 lidí - kromě dělníků, dobrovolníků, inženýrů, sochařů a dalších umělců též na 500 vojáků pod velením generála Delčo Delčeva. Kvůli klimatickým podmínkám práce probíhaly zpravidla jen od května do září. Pro přepravu materiálu na vrchol hory byly vybudovány nové silnice, na stavbu bylo použito 70 000 tun betonu, 3 000 tun oceli a 40 tun skla. Náklady na stavbu byly 14 186 000 leva. K tomu je nutno připočíst další náklady na budování infrastruktury, jako například rozvodů elektřiny, nádrží na vodu či silnice z Kranu na Buzludžu, takže celkové finální náklady nakonec představovaly zhruba 25 miliónů leva. Zčásti byly tyto náklady pokryty dary a příspěvky od občanů, ziskem z prodeje známek a také zvýšenou daní o 0,5 %, takže na stavbu de facto přispěl každý občan Bulharska.\n\nPamátník byl slavnostně otevřen 23. srpna 1981 za účasti Todora Živkova, generálního tajemníka Ústředního výboru Bulharské komunistické strany. Vzhledem k tomu, že na výstavbu přispěli všichni občané země, byl památník volně přístupný všem. Návštěvu bylo však nutné si kvůli velkému zájmu veřejnosti rezervovat předem. Podle záznamů Památník Bulharské komunistické strany na Buzludže v letech 1981 - 1989 navštívily na 2 milióny lidí. Až do konce vlády komunistů v Bulharské se zde konaly rovněž různé stranické akce a slavnostní události, včetně návštěv zahraničních delegací. \n\nOd roku 1990 památník chátrá, avšak zůstal stále volně přístupný veřejnosti. V souvislosti s vandalismem a rozkrádáním dílků mozaiek návětevníky byly vchody do budovy zazděny a v místě je trvale hlídač v unimobuňce a dohlíží na to, aby se nikdo nepokoušel dostat dovnitř (Říjen 2018)\n"}
{"id": "1251881", "url": "https://cs.wikipedia.org/wiki?curid=1251881", "title": "Smolikas", "text": "Smolikas\n\nSmolikas ( Σμόλικας, arumunsky Smolcu) je hora v Řecku. S výškou 2637 m n. m. je druhou nejvyšší horou v zemi a nejvyšším vrcholem pohoří Pindos. Nachází se nedaleko města Konitsa v regionu Epirus. Hora je přístupná stezkou vedoucí ze Samariny, nejvýše položené vesnice v Řecku. Smolikas patří mezi ultraprominentní vrcholy. \n\nHora je tvořena ofiolitovým komplexem. Její svahy jsou pokryty jehličnatým lesem, který končí ve výšce okolo dvou tisíc metrů, v zimě zde často sněží. Pramení zde řeka Sarantaporos, přítok Vjosy. Nedaleko vrcholu se nachází horské jezírko Drakolimni (Dračí jezero), pojmenované podle legendy o dracích, kteří v něm žili. Jezero obývá čolek horský, málo dotčená příroda v okolí hory umožňuje život vzácných druhů, jako je orlosup bradatý, medvěd hnědý nebo vlk obecný. V době würmského zalednění byly vrcholové partie hory pokryty ledovcem.\n\n"}
{"id": "1251882", "url": "https://cs.wikipedia.org/wiki?curid=1251882", "title": "Ota Balage", "text": "Ota Balage\n\nOta Balage, nebo též Baláž, (* 9. listopadu 1961 Praha) je český hudebník, dirigent a skladatel. Narodil se do hudební rodiny, studoval klavír, klarinet a skladbu. Spolu se zpěvákem Kamilem Střihavkou a kytaristou Michalem Pavlíčkem tvořil uskupení BSP. Předtím vystupoval například se skupinou Zikkurat. Rovněž byl členem kapely Tango. S Vilémem Čokem a Petrem Roškaňukem založil v roce 1988 a účinkoval ve skupině Nová růže. Rovněž se podílel na českých inscenacích různých muzikálů, včetně \"Jesus Christ Superstar\".\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "1251887", "url": "https://cs.wikipedia.org/wiki?curid=1251887", "title": "Zrádný měsíc", "text": "Zrádný měsíc\n\nZrádný měsíc je devátým románem amerického spisovatele detektivních knih Michaela Connellyho. Ve Velké Británii byla kniha vydána v roce 2000 a jedná se o třetí Connellyho knihu, ve které nevystupuje postava Harryho Bosche. Jedná se také o první knihu s ženskou hlavní hrdinkou, která také poprvé nestojí na straně vyšetřovatelů zločinu, ale má naopak kriminální minulost. Jméno hlavní postavy je Cassidy \"Cassie\" Blacková.\n\nCassie Blacková byla nedádno propuštěna z vězení a nyní pracuje v autosalonu Porsche. Ve vězení si odseděla pět let za napomáhání zločinu, kterého se dopustila se svým partnerem Maxem Freelingem. Ten okrádal návštěvníky kasina o jejich výhry přímo v jejich pokojích, zatímco spali. Jejich plán však selhal při jedné akci, když narazili na tajného agenta (později zjistíme, že se jmenoval Jack Karch), který vystupuje jako jejich oběť, a při konfrontaci přinutí Maxe vzít si vlastní život. Nikdo neví, že Cassie a Max mají dceru Jodie, která se narodila ve vězení, kde si Cassie odpykávala svůj trest.\n\nKdyž se Cassie dozví, že se její dcera bude brzy stěhovat i se svými adoptivními rodiči do Paříže, rozhodne se naposledy vrátit na jednu velkou akci ke starému řemeslu. Jakmile získá peníze, chce odjet pryč a vzít Jodií s sebou. Zkontaktuje Maxova nevlastního bratra, Lea Renfroa, aby jí dohodil nějakou práci. Leo ji pošle do kasina Cleopatra, tedy do míst, kde se odehrála Maxova poslední nevydařená akce. Cílem je tentokrát jistý VIP hráč a očekávaným ziskem je 500.000 dolarů. I přes dlouhou pauzu Leo stále důvěřuje Cassiiným schopnostem, ale varuje ji, aby se v průběhu akce nezdržovala v pokoji své oběti v době, kdy je měsíc ve volnoběhu. Maxova smrt a další nepříjemné události se udály, právě když byl měsíc v této fázi. Cassie se v nočních hodinách úspěšně podaří dostat se do pokoje své oběti, ale kvůli neočekávaným okolnostem je přinucena zůstat ukrytá v pokoji právě v době, kdy je měsíc ve volnoběhu. Následujícího rána je člověk, kterého Cassie okradla, nalezen mrtvý, a z jeho trezoru zmizel kufřík s penězi.\n\nOkradený byl ve skutečnosti kurýrem kubánské mafie z Miami a v kufříku převážel 2,5 milionů dolarů jako zálohu na odkoupení kasina Cleopatra. Majitel kasina, Vincent Grimaldi, si najme soukromého vyšetřovatele Jacka Karcha aby tyto peníze získal zpátky. Grimaldi Karchovi sdělí, že se podle něj na této krádeži podílel Leo Renfro ve spolupráci s Chicagskou mafií. Karchovi se podaří vystopovat dodavatele vybavení, které Cassie při loupeži použila, a získá od něj její jméno. Mezitím se Cassie dozví o původu peněz a přesvědčuje Lea, aby si peníze rozdělili a okamžitě zmizeli. Leo požaduje dva dny na to, aby vzniklou situaci nějak vyřešil, ale když se k němu dostane Karch a snaží se z něj dostat informace o Cassie, Leo spáchá sebevraždu. Následující den se Karch objeví v autosalonu Porsche, předstírá zájem o koupi auta, a Cassie ho vezme na projížďku. Poté co se Cassie dozví o jeho skutečných motivech, podaří se jí s autem vybourat a vrátí se do Leova domu pro peníze. Karch má v plánu vlákat Cassie do pasti v jejím domě, ale místo ní tam narazí na její kurátorku, kterou vážně zraní a zjistí, že Cassie má dceru jménem Jodie. Karchovi se podaří Jodie unést dříve než na místo dorazí policie a odjede s ní do kasina Cleo, kde se chce setkat o tři hodiny později s Cassie. Karch však netuší, že Cassie dorazila do kasina mnohem dříve a má v plánu zachránit Jodie a svalit veškerou vinu na něj.\n\nGrimaldi zajme Karcha a prozradí mu, že to celé byla lest, protože mafie z Miami by nikdy nedostala svolení ke koupi kasina Cleopatra. Chicagská mafie neměla s celou akcí nic společného. Kurýra s penězi zabili jeho lidé a mafie z Miami bude žít v domnění, že peníze ukradl Karch a půjde po něm. Grimaldi se chystá Karcha zabít, ale tomu se podaří Grimaldiho překvapit ukrytou zbraní a zabije jej i jeho lidi ve výtahu. Karch se vrátí zpátky do svého pokoje kde zastihne Cassie s Jodií. Cassie se podaří Karcha na chvíli rozptýlit a zaútočit na něj. Podaří se jí vystrčit jej z okna a Karch tak umírá stejným způsobem jakým zemřel Max a jakým Karch plánoval zabít Cassie a Jodie. Cassie vyhodí z okna několik bankovek, aby jí způsobený rozruch pomohl uniknout i s Jodií bez povšimnutí.\n\nCestou do L. A. si Cassie uvědomí, že by své dceři nemohla poskytnout slušný a poklidný život, protože ji policie podezírá ze všech zločinů, které spáchal Karch. Cassie tedy vrátí Jodie jejím adoptivním rodičům a odjede i se zbytkem peněz pryč.\n\nCassie Blacková se objeví v malé roli (pod novým jménem) v knize Temné proudy (2004) a právní obhájce Mickey Haller se o ní zmiňuje jako o bývalé klientce v knize Rozsudek ráže 9 (2008). V knize Temnější než noc zahlédne Terry McCaleb na policejní stanici nápis \"Vítej zpátky, Thelmo!\", což se jednoznačně týká kurátorky, která byla zraněna v knize Zrádný měsíc. Tato kurátorka se znovu objeví v knize Poslední šance (2005) během jednoho z Boschových případů a Bosch zahlédne na jejím stole Cassiinu policejní fotografii v novinovém článku.\n"}
{"id": "1251890", "url": "https://cs.wikipedia.org/wiki?curid=1251890", "title": "Přebor Zlínského kraje 2014/15", "text": "Přebor Zlínského kraje 2014/15\n\nV soubojích 27. ročníku Přeboru Zlínského kraje 2014/15 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v sobotu 9. srpna 2014 úvodními čtyřmi zápasy 1. kola a skončil v sobotu 13. června 2015 zbývajícími šesti zápasy 26. kola.\n\n\nZdroje: \n\nPoznámky:\n\n"}
{"id": "1251895", "url": "https://cs.wikipedia.org/wiki?curid=1251895", "title": "Immortals (album)", "text": "Immortals (album)\n\nJedná se o první konceptuální album v historii kapely. Jako téma byly vybrány řecké dějiny, především pak bitva u Thermopyl a bitva u Salamíny. Podle slov kapely je tak atmosféra na albu „epická, silná, velkolepá a věčná“. První singl, „Hands of Time“, vyšel 25. listopadu. Další singl, „Ode to Leonidas“, byl vydán 16. prosince formou videoklipu a skladba „Back on the Throne“ byla zveřejněna 13. ledna 2017. V rámci podpory alba vystoupila skupina v Česku na festivalu Metalfest Open Air.\n\nNa začátku roku 2018 plánují Firewind vystupovat jako předkapela skupiny Rage na evropské koncertní šňůře, během níž jsou plánována také dvě vystoupení v Česku; v Praze a ve Zlíně.\n\n\n"}
{"id": "1251897", "url": "https://cs.wikipedia.org/wiki?curid=1251897", "title": "WWE United States Championship", "text": "WWE United States Championship\n\nWWE United States Championship je wrestlingový titul od společnosti WWE v show SmackDown Live.\n\nDo SmackDown rosteru se dostal při superstar shake-upu když byl šampión Kevin Owens přesunut do Smackdownu. Aktuálním šampiónem je Baron Corbin\n\n\n(1975–1981)\n(1981–1991)\n(1991-2001)\n(2001)\n(2003–teď)\n\n"}
{"id": "1251899", "url": "https://cs.wikipedia.org/wiki?curid=1251899", "title": "Útočiště pandy velké v S’-čchuanu", "text": "Útočiště pandy velké v S’-čchuanu\n\nÚtočiště pandy velké v S’-čchuanu (, ) je soubor národních parků a rezervací v jihozápadní Číně v provincii S’-čchuan, v nichž žije více než 30 % populace pandy velké. Od roku 2006 jsou parky a rezervace součástí světového dědictví UNESCO.\n\nRezervace a parky začleněné do světového dědictví jsou nejdůležitějšími oblastmi života a rozmnožování pand. Celkem sedm přírodních rezervací a devět parků v horách Čchiung-laj a Ťia-ťin se rozkládá na ploše 9245 km². Spolu s pandami jsou útočištěm i pro další ohrožené druhy, jako je panda červená, irbis, a levhart obláčkový. Jejich tropické deštné pralesy jsou jedním z botanicky nejbohatších míst na světě a jsou domovem 5000–6000 druhů rostlin.\n\nÚtočiště pandy velké v S’-čchuanu zahrnuje sedm přírodních rezervací:\n\na devět přírodních parků:\n"}
{"id": "1251900", "url": "https://cs.wikipedia.org/wiki?curid=1251900", "title": "Kakkab", "text": "Kakkab\n\nKakkab (Alfa Lupi, α Lup) je nejjasnější hvězda v souhvězdí Vlka. Nachází se asi 460 světelných let od Země a jde o jednu z nejbližších hvězd, které jsou kandidáty na výbuch supernovy. Pro jeho deklinaci jižně od -47° jej nelze pozorovat ve střední Evropě.\n\nKakkab je obr spektrální třídy B1,5 asi desetkrát hmotnější než Slunce, ovšem sluneční zářivost převyšuje 25 000krát; efektivní povrchová teplota je 21 820 K. V roce 1956 bylo zjištěno, že se jedná o proměnnou hvězdu typu Beta Cephei, perioda změn jasnosti je 0,29 585 dne a velikost změn kolem 0,05 hvězdné velikosti, tedy kolem 5 procent.\n\n26\" od této hvězdy se nachází hvězda 14. hvězdné velikosti, která bývá spolu s ní uváděna v katalozích dvojhvězd, ovšem zřejmě je to jen optický průvodce.\n"}
{"id": "1251911", "url": "https://cs.wikipedia.org/wiki?curid=1251911", "title": "Transatlantický let", "text": "Transatlantický let\n\nTransatlantický let je let letadla přes Atlantský oceán z Evropy, Afriky, Blízkého východu, do Severní, Střední či Jižní Ameriky. Transatlantické lety jsou běžné od poloviny 20. století po dostatečném pokroku v letectví.\n\nV roce 2015 bylo na transatlantických letech celkem k dispozici přibližně 44 milionů sedadel, což bylo o 6 % než minulý rok. Nejvíce transatlantických letů vzlétalo z Evropy z londýnského letiště Heathrow (kapacita 231 532 lidí týdně), dále z pařížského letiště Charlese de Gaulla (kapacita 129 831 lidí týdně). Z Ameriky byla největší sedadlová kapacita týdně z newyorského letiště JFK (198 442 sedadel), poté z kanadského Pearsonova letiště v Torontu (90 982 sedadel).\n\nNejvětší kapacitu sedadel na transatlantických letech poskytovaly v roce 2015 následující aerolinky – nejvíce Delta Air Lines (5,33 milionů), British Airways (4,85 milionů) a United Airlines (4,78 milionů).\n\nVe stejném roce byl nejčastější typ letounu na transatlantických linkách Airbus A330 (26 %), Boeing 777 (20 %) a Boeing 767 (19 %).\n\nNaprostá většina transatlantických letů z Česka se v historii a v současnosti létá z největšího českého Letiště Václava Havla Praha.\n\nK roku 2020 fungují z Česka následující pravidelné transatlantické lety.\n"}
{"id": "1251912", "url": "https://cs.wikipedia.org/wiki?curid=1251912", "title": "Michel Darbellay", "text": "Michel Darbellay\n\nMichel Darbellay (21. srpna 1934 Orsières – 11. června 2014 Martigny) byl švýcarský horolezec. Pocházel z osmi sourozenců a lézt začal se svým otcem. V roce 1960 vystoupil bez bivaku na skalní věž Dru. Mezi jeho další úspěchy patřily rychlé (přibližně šestihodinové) výstupy na hory Aiguille Noire de Peuterey (1961) a Matterhorn (1962), obě severními stěnami. V srpnu roku 1963 se pokusil o sólový výstup severní stěnou na bezmála čtyři tisíce metrů vysokou horu Eiger. Před ním se o sólový výstup neúspěšně pokoušelo šest lidí (tři z nich ve stěně zahynuli). Darbellay jako první dosáhl úspěchu. V roce 1967 absolvoval expedici do Grónska a roku 1968 na aljašskou horu Denali (dosáhl vrcholu).\n"}
{"id": "1251913", "url": "https://cs.wikipedia.org/wiki?curid=1251913", "title": "Iva Ondřejová", "text": "Iva Ondřejová\n\nIva Ondřejová (16. dubna 1945 – 12. prosince 2016) byla česká klasická archeoložka a odbornice na antický šperk, architekturu a antické umění.\n\nV letech 1964–1969 vystudovala klasickou archeologii a filozofii na Filozofické fakultě Univerzity Karlovy, od roku 1970 působila na tehdejší Katedře věd o antickém starověku jako asistentka, od roku 1974 jako odborná asistentka. Titul PhDr. získala v roce 1972, hodnost CSc. jí byla udělena roku 1989. V roce 1994 byla po úspěšné habilitaci jmenována docentkou pro obor Klasická archeologie; po osamostatnění ústavu byla zástupkyní ředitele a v letech 2000–2010 ředitelkou Ústavu pro klasickou archeologii, poté zástupkyní ředitele. Přednášela a vedla semináře z antické architektury, archeologie a umění archaického a klasického Řecka, archeologie Říma, vedla kurzy starověkého umění pro obory dějiny umění a klasickou filologii. Byla členkou oborové rady klasické archeologie.\n\nHlavní oblastí zájmu se pro ni stal antický šperk. Publikovala katalogy šperků v českých sbírkách a práce o špercích severního Řecka a Černomoří. Zajímala se o vztahy antického šperkařství ke šperkařství střední Evropy v době halštatské, laténské a římské. Napsala práci o antických řezaných kamenech ze sbírek Národního muzea v Praze, expertizy antických gem z tzv. Trevírského plenáře a relikviáře sv. Maura. Je spoluautorkou publikací o výzkumech v Kýmé a na ostrově Samothráké a podílela se na přípravě odborných katalogů, zejména pro výstavy v Galerii antického umění v Hostinném a v Muzeu antického sochařství a architektury v Litomyšli.\n\n\n"}
{"id": "1251914", "url": "https://cs.wikipedia.org/wiki?curid=1251914", "title": "Fritz Kasparek", "text": "Fritz Kasparek\n\nFritz Kasparek (3. července 1910 Vídeň – 6. června 1954 Salcantay) byl rakouský horolezec.\n\nS horolezectvím začínal ve Vídeňském lese a Ennstalských Alpách. V roce 1933 vystoupil severní stěnou na vrchol Cima Grande ve skupině Tre Cime. Roku 1938 na stejné skále provedl s Seppem Brunnhuberem prvovýstup v zimním období. Dne 24. července 1938 provedl spolu s Anderlem Heckmairem, Ludwigem Vörgem a Heinrichem Harrerem prvovýstup severní stěnou na bezmála čtyři tisíce metrů vysokou horu Eiger. Zemřel poté, co s ním nedaleko vrcholu peruánské šestitisícovky Salcantay spadla sněhová římsa.\n\n"}
{"id": "1251918", "url": "https://cs.wikipedia.org/wiki?curid=1251918", "title": "Zápas na Letních olympijských hrách 1992 – muži, řecko-římský do 100 kg", "text": "Zápas na Letních olympijských hrách 1992 – muži, řecko-římský do 100 kg\n\nZápas řecko-římský ve váhové kategorii do 100 kg probíhal na Letních olympijských hrách 1992 v barcelonském Instituto Nacional de Educación Física de Cataluña. O medaile se utkalo celkem 16 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "1251919", "url": "https://cs.wikipedia.org/wiki?curid=1251919", "title": "Přebor Zlínského kraje 2015/16", "text": "Přebor Zlínského kraje 2015/16\n\nV soubojích 28. ročníku Přeboru Zlínského kraje 2015/16 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v pátek 7. srpna 2015 úvodními zápasem 1. kola a celého ročníku (SK Baťov 1930 – TJ Štítná nad Vláří 5:0) a skončil v neděli 12. června 2016 zbývajícími dvěma zápasy 25. kola (26. kolo bylo předehráno v květnu a červnu 2016).\n\nUtkání ze 3. června 2016 mezi domácím SK Baťov 1930 a hosty z FC Fryšták bylo rozhodnuto až 52. pokutovým kopem, čímž byl vytvořen nový světový rekord. Více informací naleznete v článku Penaltový rozstřel SK Baťov 1930 – FC Fryšták.\n\n\nZdroje: \n\nPoznámky:\n\n"}
{"id": "1251922", "url": "https://cs.wikipedia.org/wiki?curid=1251922", "title": "Granko", "text": "Granko\n\nGranko je český granulovaný kakaový nápoj vyráběný od roku 1979 národním podnikem Pražské čokoládovny, závod Sója Kolín. Nápad vyrábět vlastní nápoj po vzoru kakaa Benco od zahraniční firmy Bensdorp se datuje do roku 1976. Granko brzy po zahájení výroby získalo ocenění Zlatá Salima, Zlatý Merkur, Zlatý pohár Ex Plzeň a cenu v soutěži Obal roku. Na trh se dodávalo v plastové dóze s obsahem 400 gramů a také v krabici o váze 250 gramů. V roce 1981 se začala vyrábět varianta s banánovou příchutí, 1985 s jahodovou a 1988 s broskvovou a borůvkovou. V roce 1997 se začalo vyrábět pod značkou Orion, která patří švýcarské firmě Nestlé. Bylo jedním z posledních spotřebitelských výrobků, které se ještě před zrušením závodu v roce 2004 vyráběly v modřanské čokoládovně, která se jinak specializovala už jen na zpracování surových kakaových bobů. Granko je určeno pouze pro český a slovenský trh a vyrábí se v Maďarsku. \n\nGrafické zpracování prvního obalu vytvořil Karel Fojtů z propagačního oddělení čokoládoven. Pro obal použil fotografii své dcery Veroniky narozené v roce 1975. V současné době je na obalu zobrazen bílý hrnek s červenými puntíky na modrém podkladu. Původní obal se občas objevuje při prodejních retroakcích supermarketu Lidl. \n\nPojmenování nápoje vzešlo z veřejné soutěže vyhlášené v polovině února 1978, výherce měl dostat 1500 Kčs. Z 394 různých návrhů do druhého kola postoupilo sedm názvů: Gran, Granko, Azték, Ko-kao, Minko, Grankao, Caona a Senko. Vítězný název, který byl zkratkou sousloví \"granulované kakao\", zaslalo sedm soutěžících. Ti jako cenu rozdělili 3000 Kčs a na každého tak vyšlo 428 Kčs.\n\n"}
{"id": "1251926", "url": "https://cs.wikipedia.org/wiki?curid=1251926", "title": "Taťána Akimovová", "text": "Taťána Akimovová\n\nTaťána Akimovová, celým jménem Taťána Andrejevna Akimovová ( , * 26. října 1990, Čeboksary, Sovětský svaz, dnes Rusko), je ruská biatlonistka a bronzová medailistka ze smíšené štafety na Mistrovství světa v biatlonu 2017.\n\nVe světovém poháru dokázala individuálně vyhrát jeden závod, když v sezóně 2016/17 ovládla sprint v českém Novém Městě.\n\nAkimovová se dosavadně účastnila dvou Mistrovství světa v biatlonu a to v norském Oslu a rakouském Hochfilzenu. Individuálně skončila nejlépe na 16. místě ve sprintu v Hochfilzenu. Jako členka ruské smíšené štafety vybojovala na šampionátu v Hochfilzenu bronzovou medaili.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nNezúčastnila se žádného juniorského šampionátu v biatlonu.\n\n"}
{"id": "1251928", "url": "https://cs.wikipedia.org/wiki?curid=1251928", "title": "Seznam dílů seriálu Helix", "text": "Seznam dílů seriálu Helix\n\nToto je \"'seznam dílů seriálu \"Helix\".\n\n<onlyinclude></onlyinclude>\n\n"}
{"id": "1251930", "url": "https://cs.wikipedia.org/wiki?curid=1251930", "title": "Přebor Zlínského kraje 2016/17", "text": "Přebor Zlínského kraje 2016/17\n\nV soubojích 29. ročníku Přeboru Zlínského kraje 2016/17 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v pátek 5. srpna 2016 úvodním zápasem 1. kola a celého ročníku (SK Baťov 1930 – FK Bystřice pod Hostýnem 1:4) a skončil v neděli 18. června 2017 zbývajícím zápasem 26. kola a celého ročníku (TJ Štítná nad Vláří – FC Fryšták 3:0).\n\n\nNejlepším střelcem ročníku se stal Ivan Gröpl z FC Morkovice, který vstřelil 23 branky ve 26 startech.\n\nZdroj: \n\nPoznámky:\n\n"}
{"id": "1251931", "url": "https://cs.wikipedia.org/wiki?curid=1251931", "title": "Gardénie jasmínovitá", "text": "Gardénie jasmínovitá\n\nGardénie jasmínovitá (\"Gardenia jasminoides\") je pokojová rostlina oblíbená pro svou dekorativnost, květy a intenzivní jasmínovou vůni, podle níž má i své jméno. Patří mezi nejčastěji pěstované druhy rodu gardénie.\n\nV místě svého původu, v Číně, Japonsku, Laosu, Thajsku a Vietnamu, je běžnou venkovní rostlinou. Roste ve světlých lesích, houštinách a v pobřežních porostech od mořské hladiny až po kopce a horské svahy do nadmořské výšky 1500 m. Mimo svůj původní areál je lidmi rozšířena do volné přírody na mnohá místech, vyskytuje se v různém rozsahu ve všech světadílech se subtropickým klimatem.\n\nDo Evropy se dostala v polovině 18. století a velmi rychle se rozšířila, její květy se v té době staly oblíbenou dekoraci knoflíkových dírek. Protože nesnáší teploty pod +10 °C, a již vůbec ne mráz, je ve středoevropských podmínkách nutně pěstována jako pokojová nebo skleníková rostlina.\n\nRostlina je vápnostřežná a potřebuje vyloženě kyselou půdu, stejně tak i voda k zalévání nebo hnojivo nesmí obsahovat vápník. Od jara do konce léta jí prospívá pravidelné hnojení a mlžení listů, nestříkat však na květy.\n\nPřes léto se pěstuje na světlém stanovišti s rozptýleným světlem, v zimním období je slunečního záření méně a může být na plném slunci. V období růstu potřebuje stálou vláhu, ne však přemokření, naopak v zimě je nutno zálivku silně omezit. Po nasazení poupat potřebuje vyšší vzdušnou vlhkost, jinak poupata opadají a rostlina trpí savým hmyzem. Někdy je pěstována jako přenosná rostlina, na jaře se vystěhuje ven do polostínu a při podzimním poklesu teploty pod +10 °C se vrátí dovnitř. Kvete od června do září.\n\nVytváří husté, kompaktní keře, které jsou v přírodě vysoké až 2 m, při pěstování v květináčích dorůstá do výše 0,5 až 1 m. Tato stálezelená rostlina má šedivé větévky zprvu draslavě pýřité a později olysané, které jsou porostlé vstřícně vyrůstajícími, tmavě zelenými listy s krátkými řapíky a tenkými, vytrvalými palisty. Jejich tuhé, kožovité čepele mají podlouhle kopinatý, vejčitý či eliptický tvar, mohou být dlouhé až 20 cm a široké 8 cm, bázi mají ostře klínovitou, vrchol tupý nebo ostrý, po obvodě jsou celokrajné a mívají 8 až 15 párů žilek.\n\nKvěty na stopkách asi 1 cm dlouhých vyrůstají na koncích větviček většinou jednotlivě a mají typickou silnou, sladkou vůni připomínající jasmín. Jsou oboupohlavné, talířovitě rozprostřené a bývají velké až 4 cm. Vytrvalý kalich je tvořen pěti nebo šesti, chlupatými či lysými, trojúhelníkovitými, špičatými plátky o délce až 3 cm. Koruna má stejný počet bílých až světle žlutých, zaoblených plátků 4 cm dlouhých tvořících trubku.\n\nPlod je žlutá nebo oranžová, 2 cm velká, vejčitá bobule obsahující okrouhlá semena. Rostlina se obvykle rozmnožuje na jaře vrcholovými řízky.\n\nGardénie jasmínovitá se pěstuje hlavně jako okrasná rostlina, která po dobu kvetení esteticky působí na prostředí svými krásnými, trvalými a voňavými květy a po celý rok lesklými listy. Je morfologicky hodně proměnlivá a byla již vyšlechtěna řada kultivarů s různě velkými listy, odlišnou vzrůstností rostliny a novými tvary květů. Byly vyšlechtěny tzv. plnokvěté odrůdy, rostliny mající dvoj- nebo trojnásobný počet korunních plátků.\n\nV tradiční čínské medicíně se plodů gardénie používá k léčbě zánětů, otoků, horečky, bolestí hlavy, nemocí jater i při vysokém tlaku. Plody se před požitím vaří nebo praží, což zvyšuje jejich léčivé a eliminuje škodlivé účinky. Lze je použít také jako potravinářské barvivo.\n\n"}
{"id": "1251936", "url": "https://cs.wikipedia.org/wiki?curid=1251936", "title": "Mistrovství Československa v atletice 1970", "text": "Mistrovství Československa v atletice 1970\n\nMistrovství Československa mužů a žen v atletice 1970 v kategoriích mužů a žen se konalo 12. září a 13. září v Ostravě. \n"}
{"id": "1251937", "url": "https://cs.wikipedia.org/wiki?curid=1251937", "title": "Zápas na Letních olympijských hrách 1992 – muži, řecko-římský do 130 kg", "text": "Zápas na Letních olympijských hrách 1992 – muži, řecko-římský do 130 kg\n\nZápas řecko-římský ve váhové kategorii do 130 kg probíhal na Letních olympijských hrách 1992 v barcelonském Instituto Nacional de Educación Física de Cataluña. O medaile se utkalo celkem 16 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "1251939", "url": "https://cs.wikipedia.org/wiki?curid=1251939", "title": "Ottendorf (Sebnitz)", "text": "Ottendorf (Sebnitz)\n\nOttendorf je vesnice, místní část velkého okresního města Sebnitz v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nVesnice je poprvé zmiňována roku 1446 jako . Sídlo vzniklo jako lesní lánová ves (německy \"Waldhufendorf\") a bylo pojmenováno patrně podle svého lokátora. Samostatná obec Ottendorf se 1. března 1994 sloučila se Saupsdorfem a Lichtenhainem do nové obce Kirnitzschtal. Ta existovala až do 1. října 2012, kdy byla začleněna do velkého okresního města Sebnitz.\n\nOttendorf se nachází v národním parku Saské Švýcarsko. Nejvyšším bodem v okolí je Endlerkuppe s nadmořskou výškou 367 metrů. Vesnicí protékají říčky Sebnice na severu a Křinice v jižní části. Do Ottendorfu vede z Bad Schandau státní silnice 165 zvaná . Ve vsi stojí řada pozoruhodných podstávkových a hrázděných domů.\n\n\n\n"}
{"id": "1251940", "url": "https://cs.wikipedia.org/wiki?curid=1251940", "title": "Cušima", "text": "Cušima\n\nZápisy v japonštině, které (i mimo jiné) mohou být čteny Cušima (namátkou): 対馬, 津島, 津嶋, 津嶌, 対島, 對島, 都島, つしま. Některé z nich (například つしま) mohou být čteny pouze takto, některé jiné v některých situacích mohou mít i jiné čtení.\n\nCušima může znamenat:\n\n\n\nExistují 4 významnější svatyně se jménem Cušima (津島) v názvu.\n\nNěkolik nositelů příjmení namátkou:\n\n\n\n\n"}
{"id": "1251941", "url": "https://cs.wikipedia.org/wiki?curid=1251941", "title": "Soutice (zámek)", "text": "Soutice (zámek)\n\nZámek v Souticích na Benešovsku byl vystavěn ve 2. polovině 17. století na místě starší tvrze. Je chráněn jako kulturní památka České republiky, a zároveň zařazen na seznam ohrožených památek. \n\nSoutické panství koupil v roce 1694 svobodný pán Ferdinand Antonín Mladota ze Solopysk. Věnoval se alchymii a v roce 1724 koupil na pražském Karlově náměstí dům, dnes známý jako Faustův dům. Po jeho smrti připadl jeho majetek jeho synovi Františku Michalovi, který však vstoupil do jezuitského řádu. Celý majetek tak získal řád, který ho prodal Františkově matce a sestrám. Soutice připadly jedné ze sester Marii Anně, kvůli dluhům však skončily v dražbě, po které přešly do majetku druhé ze sester Zuzany Františky a jejího manžela ze severoitalského rodu Josefa Františka Puteániho. Jejich syn, František Antonín baron Puteáni, založil roku 1780 v zámku školu pro výcvik hospodářských úředníků. \n\nV roce 1895 zámek výrazně poničil velký požár, jemuž kromě budovy padlo za oběť mnoho starožitných předmětů a cenný archiv. Zámek se sice dočkal obnovy, ale byl přitom snížen o jedno patro. \n\nPoslední větší oprava proběhla na začátku 20. století. Za komunistického režimu v něm byl umístěn archiv, později sloužil jako škola. Po roce 1989 byl vrácen v restituci dědicům posledního majitele, kteří jej prodali novému vlastníkovi z Rakouska. \n"}
{"id": "1251942", "url": "https://cs.wikipedia.org/wiki?curid=1251942", "title": "Třída La Confiance", "text": "Třída La Confiance\n\nTřída La Confiance jsou hlídkové lodě francouzského námořnictva vyvinuté pro službu ve francouzském zámořském departementu Francouzská Guyana a ve Francouzských Antilách v Karibiku. Celkem byla objednána tři plavidla této třídy. Jejich francouzské označení je Patrouilleur Léger Guyanais (PLG) – Guyanská lehká hlídková loď. Mezi její úkoly patří ochrana rybolovu, potírání pašování narkotik, monitoring znečištění, nebo hlídkování v oblasti Guyanského kosmického centra.\n\nV rámci francouzského modernizačního programu „Horizon Marine 2025“ byly objednány dvě hlídkové lodě této třídy. Postavila je loděnice SOCARENAM v Saint-Malo. Obě do služby vstoupily roku 2017. Nahradily hlídkové lodě \"La Capricieuse\" a \"La Gracieuse\" třídy \"P400\".\n\nPrototypová jednotka \"La Confiance\" vyplula 22. listopadu 2016 z Brestu na svou základnu v Karibiku. Do služby byla přijata v dubnu 2017. Druhou jednotku \"La Résolue\" v květnu 2017 pokřtila francouzská Miss Alicia Aylies. Na svou domovskou základnu Dégrad des Cannes loď připlula v červenci 2017 a do služby byla přijata 28. září 2017.\n\nDne 27. září 2017 francouzská ministryně obrany Florence Parlyová oznámila objednání třetí jednotky této třídy, která bude primárně sloužit v Antilách, pravděpodobně ze základny na Martiniku. Její dodání je plánováno na rok 2019. Loděnici Socarenam byla zakázka zadána 1. prosince 2017.\n\nJednotky třídy \"La Confiance\":\nPosádku tvoří 24 osob, přičemž na palubě jsou kajuty pro dalších 14 osob (např. příslušníků speciálních sil). Plavidla jsou vyzbrojena jedním 20mm kanónem v dálkově ovládané zbraňové stanici Nexter Narwhal a dvěma kulomety ráže 7,62 či 12,7 mm. Na palubě jsou také vodní děla. Na zádi nesou dvojici 7metrových rychlých člunů RHIB typu ZH 749. Pohon zajišťují dva diesely ABC 12 DZC (6 MW), pohánějící dva lodní šrouby. Manévrování při nízkých rychlostech zajišťují tři elektromotory Scania, každý o výkonu 340 kW. Nejvyšší rychlost dosahuje 21 uzlů. Dosah je 3500 námořních mil při rychlosti 12 uzlů a vytrvalost je 12 dní.\n"}
{"id": "1251943", "url": "https://cs.wikipedia.org/wiki?curid=1251943", "title": "Stanislav Tábor", "text": "Stanislav Tábor\n\nStanislav Tábor (* 5. října 1956, Klatovy) je bývalý československý atlet, běžec, který se specializoval na střední a dlouhé tratě. \n\nZačínal s hokejem a poté s atletikou v Sušici. Na svém prvním mistrovství běžel 300 metrů, poté postupně přecházel na tratě delší. Od svých dvaceti let byl členem RH Praha a jeho trénink vedl uznávaný trenér vytrvalců Miloš Písařík.\n\nV roce 1978 se stal československým mistrem v přespolním běhu. V dalších letech přidal československé tituly i v bězích na 3 kilometry (v hale 1982), 5 kilometrů (1981), 10 kilometrů (1983) a další tři v přespolním běhu. Československo reprezentoval ve čtyřech mezistátních utkáních.\n\nPo ukončení sportovní kariéry pracoval jako masér a fyzioterapeut. \n"}
{"id": "1251944", "url": "https://cs.wikipedia.org/wiki?curid=1251944", "title": "Attila Repka", "text": "Attila Repka\n\nAttila Repka (* 10. ledna 1968 Miskolc, Maďarsko) je maďarský zápasník, bývalý reprezentant, později trenér řecko-římského zápasu. Třikrát startoval na olympijských hrách. V roce 1992 na hrách v Barceloně vybojoval v kategorii do 68 kg zlatou medaili. V roce 1990 vybojoval bronzovou a v roce 1995 stříbrnou medaili na mistrovství světa. V roce 1988, 1989, 1994 a 1996 vybojoval zlatou, v roce 1992 stříbrnou a v roce 1991 bronzovou medaili na mistrovství Evropy. Od roku 2006 zastává pozici trenéra maďarské reprezentace v zápase řecko-římském. Od devadesátých let 20. století se také angažuje v politice.\n\n"}
{"id": "1251951", "url": "https://cs.wikipedia.org/wiki?curid=1251951", "title": "Tematická analýza", "text": "Tematická analýza\n\nTematická analýza (nebo také analýza témat) je jednou z nejoblíbenějších a zároveň nejstarších metod obsahové analýzy při kvalitativním výzkumu, kterému nabízí snadný a flexibilní přístup. Poprvé se objevila už v 19. století, kdy ji použil sociolog Stoklossa. V současné době se tematická analýza standardní metodou při analýze textů v médiích. Témata zkoumaného textu či textů jsou řazena do kategorií, které jsou definovány ještě před samotným zkoumáním. Díky redukci informací do vytvořených kategorií je velmi úspornou metodou.\n\nTematická analýza může být použita ke spojení zdánlivě neslučitelných materiálů tak, aby dohromady dávaly smysl na základě společných témat. Bývá užívána k analyzování a získání kvalitativních informací o osobě, skupině, určité situaci, organizaci či kultuře. Tematická analýza bývá aplikována, aby se výzkum mohl posunout od pouhého čtení získaných dat k objevení vzoru a zformování specifické výzkumné otázky. Badatelé využívají tematickou analýzu jako prostředek k získání hlubšího porozumění informacím, které v průběhu výzkumu získali. V praxi a v závislosti na předmětu výzkumu tematická analýza může obsahovat trochu z metody zakotvené teorie, pozitivismu, interpretativní a fenomenologické sociologie- a koncepty výzkumu jako například uchycená data nebo indukce/dedukce.\n\nTematická analýza využívá koncept takzvaných ukotvených teorií, tedy teorií které mají své předpoklady, vycházejí přímo z empirických dat skrze hledání vhodných témat, jejich kontrastů a výsledkem je vytváření tematických modelů. \n\nStejně jako fenomenologie se zabývá zkoumáním subjektivních lidských zkušeností. Tento přístup klade důraz na účastníkovy pocity, vjemy a zkušenosti. Tento princip vycházející z humanistické psychologie umožňuje ukázat druhou stranu kvalitativního výzkumu – umožňuje totiž respondentům vyjádřit se vlastními slovy/na základě vlastních zkušeností bez nutnosti být vázán například pevnými otázkami kvantitativních výzkumů.\n\nJako u většiny ostatních výzkumných metod analýza dat může probíhat dvěma způsoby – indukčně a dedukčně. Indukční způsob analýzy je zde využíván zejména protože jsou předpoklady či závěry pevně vázány na pevná data, takže během analýzy není potřeba pokoušet se najít již princip nebo vzor. Dedukční způsob je na druhou stranu mnohem více zaměřen na teorii – což ale způsobuje problém v tom, že tato analýza je limitována na předem daná data.\n\nTéma je soubor vzorů nebo společných myšlenek opakující se v rámci určitého celku – souboru dat. To, jestli je určitý vzor považován za téma, je na rozhodnutí výzkumníka a není závislé na kvantitativním výskytu ale na kvalitě a prostoru, který je těmto myšlenkám v rámci dat věnován. Cílem tématu je umožnit lepší porozumění důležitým prvkům v rámci dat.\n\nVýhodou tematické analýzy je fakt, že umí přenést na povrch skryté znaky textu. Umí číst mezi řádky a pak informace zprostředkovat tak, aby byly pro čtenáře zřetelné a srozumitelné. Tato funkce se využívá hlavně u textů, které často užívají symbolismu, jako jsou například texty ideologické.\n\nNicméně zmíněný symbolismus je i slabinou tematické analýzy, neboť to není jasně vyjádřený fakt, ale jedná se pouze o domněnky analytika, který daný text zkoumá. A nic tedy nevylučuje možnost, že jiný analytik může dojít k úplně odlišnému závěru. Jednotlivé interpretace mezi sebou tedy nemohou být rovnocenně porovnány a zároveň je není možné vyvrátit.\n\nTematická analýza by měla být považována za základní metodu k provedení kvalitativní analýzy, zároveň by to také měla být jedna z prvních analytických metod, které by se měl každý výzkumný pracovník naučit. Poskytuje totiž všechny základní zkušenosti, které jsou užitečné k provádění mnoha dalších metod kvalitativní analýzy. Metoda tematické analýzy nebývá charakterizována jako jednotná, specifická metoda, ale spíše jako nástroj k užití v rámci různých metod kvalitativní analýzy. Její obrovskou výhodou je právě její flexibilita, a tak je tematická analýza jednou z metod, která, může díky svojí teoretické volnosti, poskytnout užitečný vyhledávací prostředek k získání bohatého a detailního, ale zároveň komplexního výčtu dat o zkoumané problematice.\n\nPostup realizace je rozdělen do tří částí. Jako první krok jsou utvářeny kategorie, což jsou třídy nadřazeného pořádacího systému, které jsou tvořeny podle několika kritérií. Aby byl postup správný, musí být dodržena úplnost kategorie, nezávislost na jiných kategoriích a musí být jasně definována. Dalším krokem je vytváření vzorků, zde musí být jednoznačně určeno, co bude jednotkou výběru (většinou větší množiny) a co analytickou jednotkou (věty, články). Třetí krok je kódování – dochází zde k analyzování daného vzorku, kdy je každá jednotka šetření přiřazena k dané kategorii. Zde se dozvídáme popis obsahu podle témat (kategorií), který je výsledkem textové analýzy.\n\n"}
{"id": "1251952", "url": "https://cs.wikipedia.org/wiki?curid=1251952", "title": "Július Dávid", "text": "Július Dávid\n\nJúlius Dávid (19. ledna 1935 – ) byl slovenský fotbalový útočník.\n\nV československé lize hrál za Lokomotívu Košice a Dynamo Žilina, vstřelil celkem sedmnáct prvoligových branek. Nastupoval také za Spartak VSS Košice. V roce 1953 se stal s Lokomotívou Košice mistrem Československa v dorostenecké kategorii.\n\nV neděli 3. prosince 1961 hájil žilinské barvy v olomouckém finále Československého poháru proti Dukle Praha (prohra 0:3).\n\nV dresu Dynama Žilina nastoupil k oběma utkáním proti řeckému Olympiakosu Pireus v Poháru vítězů pohárů 1961/62. V prvním zápase hraném ve středu 22. listopadu 1961 v Pireu, ve kterém maďarský sudí Andor Dorogi neuznal Žilině 3 góly, vstřelil vítěznou branku v 87. minutě (výhra 3:2). V odvetném zápase hraném ve čtvrtek 30. listopadu 1961 v Žilině byl po necelé hodině hry vyloučen (výhra 1:0).\n\n"}
{"id": "1251954", "url": "https://cs.wikipedia.org/wiki?curid=1251954", "title": "Kostel svatého Mikuláše (Perná)", "text": "Kostel svatého Mikuláše (Perná)\n\nKostel svatého Mikuláše je římskokatolický chrám v obci Perná v okrese Břeclav. Je chráněn jako kulturní památka České republiky.\n\nJde o farní kostel farnosti Perná.\n\nJde o středověkou stavbu nejasného stáří, která byla přestavěna v raně barokním slohu. Z nejstarší, snad pozdně románské svatyně z druhé poloviny 13. století, se dochovaly obvodové stěny lodi, která byla původně plochostropá.\n\nVe 14. století byl presbytář patrně rozšířen a zaklenut jedním polem gotické křížové žebrové klenby. V roce 1510 a v letech 1582- 1583 byly provedeny přestavby, které v zásadě respektovaly obvodové zdivo středověkého kostela. Druhá z nich byla rozsáhlejší, neboť 27. června 1583 kostel a hřbitov konsekroval olomoucký biskup Stanislav Pavlovský. Při raně barokní přestavbě v 90. letech 17. století, jež byla dokončena roku 1702, byla zaklenuta loď a rozšířena okna.\n\nRoku 1696 byla nově vystavěna hudební kruchta (přeměněna v 1. polovině 19. století), roku 1769 byla nákladem obce přistavěna věž. Ve venkovní nice na jižní straně kostela je vsazena pozdně barokní socha Madony s dítětem a ve výklenku nad portálem hlavního vstupu starší, vrcholně barokní socha patrona kostela – sv. Mikuláše.\n"}
{"id": "1251955", "url": "https://cs.wikipedia.org/wiki?curid=1251955", "title": "Kostel svatého Jana Křtitele (Náměšť nad Oslavou)", "text": "Kostel svatého Jana Křtitele (Náměšť nad Oslavou)\n\nKostel svatého Jana Křtitele je farní kostel římskokatolické farnosti Náměšť nad Oslavou, nachází se na severozápadním okraji Masarykova náměstí. Kostel je raně barokní monumentální stavbou, je jednolodní stavbou s příčnou lodí, polygonálním závěrem a čtyřbokou věží. V nikách kostela jsou umístěny sochy světců od Adolfa Loose.\n\nSoučástí kostela jsou boční oratoria, hlavní oltář z umělého mramoru, barokní sochy andělů od Josefa Winterhaldera st., oltářní obraz s tematikou křtu Krista od Fridricha Stolla, obrazy svatého Karla Boromejského a Panny Marie. Později byly přistavěny čtyři boční oltáře (svatá Anna, svatý František Xaverský, svatý Antonín Paduánský, Panna Maria Bolestná), oltářní obrazy od Pavla Trogera, obraz svatého Jana Sarkandera, obraz svatého Jana Nepomuckého. Kostel je jako památkový areál spolu se sochou piety a křížem chráněn jako kulturní památka České republiky a je součástí památkové zóny Náměšť nad Oslavou\n\nKostel svatého Jana Křtitele je umístěn na místě původního malého románského kostela zmiňovaného v pramenech v roce 1345, z původního kostela nejsou žádné pozůstatky, původní kostel byl zničen v roce 1629 při velkém požáru, při tomtéž požáru bylo zničeno téměř celé město. V roce 1639 dal hrabě Jan Baptista z Werdenbergu postavit na místě původního kostela kostel nový, vysvěcen byl již v roce 1641. V tu dobu kostel získal barokní sochy a hlavní oltář. V roce 1744 pak byl kostel opraven a rozšířen, byly postaveny dvě oratoria, kazatelna a bylo sochařsky vyzdobeno průčelí kostela, také byl postaven nový vyzděný kůr. Později byly prováděny další drobné úpravy, byly odstraněny dva oltáře pod kůrem. V roce 1910 bylo do průčelí kostela instalováno pět soch svatých, jejich autorem je Adolf Loos. Ve 20. století pak byla opravena vnější fasáda kostela. V 70. letech 20. století byla opravena a vymalována kostelní loď, v roce 1961 také byly zakoupeny varhany.\n\nNa věži jsou tři zvony, nejstarší z roku 1665, další dva byly zakoupeny až v 90. letech 20. století.\n\n\n"}
{"id": "1251956", "url": "https://cs.wikipedia.org/wiki?curid=1251956", "title": "Severomoravský krajský přebor 1960/61", "text": "Severomoravský krajský přebor 1960/61\n\nV soubojích 1. ročníku Severomoravského krajského přeboru 1960/61 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1960 a skončil v květnu 1961.\n\n\nZdroj: \nPoznámky:\n\n"}
{"id": "1251957", "url": "https://cs.wikipedia.org/wiki?curid=1251957", "title": "Severomoravský krajský přebor 1961/62", "text": "Severomoravský krajský přebor 1961/62\n\nV soubojích 2. ročníku Severomoravského krajského přeboru 1961/62 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1961 a skončil v květnu 1962.\n\n\nZdroj: \nPoznámky:\n\n"}
{"id": "1251958", "url": "https://cs.wikipedia.org/wiki?curid=1251958", "title": "Severomoravský krajský přebor 1962/63", "text": "Severomoravský krajský přebor 1962/63\n\nV soubojích 3. ročníku Severomoravského krajského přeboru 1962/63 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1962 a skončil v květnu 1963.\n\n\nZdroj: \nPoznámky:\n\n"}
{"id": "1251959", "url": "https://cs.wikipedia.org/wiki?curid=1251959", "title": "Severomoravský krajský přebor 1963/64", "text": "Severomoravský krajský přebor 1963/64\n\nV soubojích 4. ročníku Severomoravského krajského přeboru 1963/64 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1963 a skončil v květnu 1964.\n\n\nZdroj: \nPoznámky:\n\n"}
{"id": "1251960", "url": "https://cs.wikipedia.org/wiki?curid=1251960", "title": "Mistrovství Československa v atletice 1969", "text": "Mistrovství Československa v atletice 1969\n\nMistrovství Československa mužů a žen v atletice 1969 v kategoriích mužů a žen se konalo 19. července a 20. července v Považské Bystrici. \n"}
{"id": "1251962", "url": "https://cs.wikipedia.org/wiki?curid=1251962", "title": "Severomoravský krajský přebor 1964/65", "text": "Severomoravský krajský přebor 1964/65\n\nV soubojích 5. ročníku Severomoravského krajského přeboru 1964/65 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1964 a skončil v květnu 1965. Byl to poslední ročník v třetiligové historii Severomoravského (Moravskoslezského) krajského přeboru, od sezony 1965/66 byl přejmenován na Severomoravský oblastní přebor a stal se 4. nejvyšší soutěží.\n\nPo sezoně 1964/65 proběhla reorganizace nižších soutěží, skupinami 3. nejvyšší soutěže se staly divize (do Divize D 1965/66 postoupilo nejlepších 6 mužstev), krajské přebory se přejmenovaly na oblastní a staly se skupinami 4. nejvyšší soutěže.\n\n\nZdroj: \nPoznámky:\n\n"}
{"id": "1251970", "url": "https://cs.wikipedia.org/wiki?curid=1251970", "title": "New Wave (film)", "text": "New Wave (film)\n\nNew Wave (tj. \"Nová vlna\") je francouzský hraný film z roku 2008, který režíroval Gaël Morel podle vlastního scénáře. Film popisuje vztah dvou spolužáků v 80. letech.\n\nÉric bydlí na venkově a ve školním roce 1985/1986 nastupuje do posledního ročníku školy. V září do třídy nastoupí nový spolužák Romain, který se chová velmi nekonvenčně. Éric se s ním spřátelí, díky němu se seznamuje s hudební novou vlnou a pomáhá Romainovi natočit videoklip k jeho vlastní písni. Tráví spolu veškerý volný čas k nelibosti Romainovy matky. Tragédie v Romainově rodině následně ovlivní Éricův život a tak se přihlásí na studium na filmové lyceum do Lyonu, aby mohl dokončit Romainův videoklip.\n\n"}
{"id": "1251972", "url": "https://cs.wikipedia.org/wiki?curid=1251972", "title": "Jan Kastner", "text": "Jan Kastner\n\nJan Kastner (16. května 1860, Hořejší Vrchlabí – 11. prosince 1912, Praha-Smíchov), byl český sochař, řezbář, designér a pedagog.\n\nJan Kastner se narodil v Hořejším Vrchlabí do rodiny sekerníka Ignáce Kastnera. Patrně již otec rozpoznal u svého syna Jana mimořádné výtvarné nadání. Po absolvování obecné školy nastoupil do odborné školy na zpracování dřeva v Králíkách. Školu absolvoval v roce 1877 a odešel do Vídně, kde pokračoval ve studiu na uměleckoprůmyslové škole. Po ukončení studií se dal na dráhu učitele. Působil na odborné škole v rakouském Villachu a následně ve Vídni, kde již pracoval samostatně. V roce 1888 odešel do Prahy, kde přijal místo profesora na nově založené Uměleckoprůmyslové škole. Na škole vedl speciální oddělení řezbářství a truhlářství. Josef Kastner se natrvalo usadil na pražském Smíchově, ale do rodného Vrchlabí stále vracel. V roce 1893 se oženil s Huldou Fingerovou. Postupně se jim narodil syn Viktora a dvě dcery, Erna a Johanna. V roce 1898 byl jedním ze zakládajících členů Jednoty umělců výtvarných v Praze. Převážnou část Kastnerovy tvorby nacházímeme v chrámech a kostelích, pro které realizoval řezané a malované oltáře, lavice, zpovědnice a další zařízení. Mezi žáky prof. Jana Kastnera mimo jiné patřili třeba Quido Kocián, Bohumil Kafka, Štěpán Zálešák, Otto Gutfreund či Otakar Švec. Jan Kastner zemřel na Smíchově v prosinci 1911 ve věku 52. let.\n\na mnohé další\n\n"}
{"id": "1251976", "url": "https://cs.wikipedia.org/wiki?curid=1251976", "title": "Teleoceras", "text": "Teleoceras\n\nTeleoceras je vyhynulý rod nosorožce žijící v třetihorách v období miocénu a pliocénu. Jeho fosílie byly nalezeny v Severní Americe (v USA a v Mexiku) a jihozápadní Francii. V Nebrasce bylo nalezeno několik takřka kompletních fosílií tohoto rodu.\n\nTeleoceras měl velmi krátké silné končetiny a dlouhé, protáhlé, mohutné tělo podobné spíše hrochovi, než dnešním nosorožcům. Na čenichu měl krátký kuželovitý roh. Žil zřejmě, podobně jako dnešní hroch, obojživelným způsobem života. Vážil takřka dvě tuny.\n\n"}
{"id": "1251977", "url": "https://cs.wikipedia.org/wiki?curid=1251977", "title": "Ďoko Zajkov", "text": "Ďoko Zajkov\n\nĎoko Zajkov (makedonsky Ѓоко Зајков; * 10. února 1995, Skopje, Severní Makedonie) je severomakedonský fotbalový obránce a reprezentant, od léta 2016 hráč belgického klubu R. Charleroi SC. Hraje na postu stopera (středního obránce).\n\n\nNastupoval za severomakedonské mládežnické reprezentace od kategorie U17. S severomakedonskou jedenadvacítkou se radoval z postupu na Mistrovství Evropy hráčů do 21 let 2017 v Polsku (historicky první účast Severní Makedonie na evropském šampionátu jedenadvacetiletých).\n\nV A-mužstvu Severní Makedonie debutoval 2. 6. 2016 v přátelském utkání ve Skopje proti reprezentaci Íránu (prohra 1:3).\n\n"}
{"id": "1251979", "url": "https://cs.wikipedia.org/wiki?curid=1251979", "title": "Sezonní afektivní porucha", "text": "Sezonní afektivní porucha\n\nSezonní afektivní porucha (, SAD (akronym vedoucí na anglické slovo \"sad\", tj. smutný, mrzutý, chmurný, skličující, melancholický…)) je porucha, která přichází na podzim a v zimě a projevuje se zejména extrémní únavou, spavostí a depresemi. Sezónní afektivní porucha je typickým projevem projevů sezónnosti počasí.\n\nPokud se vyskytuje dlouhodobě a není léčena, může z ní vzejít Těžká forma Deprese.\n"}
{"id": "1251982", "url": "https://cs.wikipedia.org/wiki?curid=1251982", "title": "Otto Hönigschmid", "text": "Otto Hönigschmid\n\nOtto Hönigschmid (13. března 1878, Hořovice – 14. října 1945, Mnichov) byl česko-rakouský chemik.\n\nNarodil se ve středních Čechách. Střední školu absolvoval v Praze a poté vystudoval chemii na Karlově univerzitě v Praze (1897-1901). Na univerzitě ho vedl Guido Goldschmiedt, jemuž po zisku doktorátu Hönigschmid dělal asistenta. Roku 1904 odjel do Paříže, kde pracoval u chemika Henri Moissana, nositele Nobelovy ceny z roku 1906. Mimo jiné se pod jeho vedením věnoval izolaci thoria. Roku 1906 se vrátil do Prahy, kde na univerzitě habilitoval prací o karbidech a silicidech (1908). V roce 1911 byl jmenován profesorem anorganické a analytické chemie na německé technice v Praze a v roce 1918 na univerzitě v Mnichově. V roce 1932 byl jmenován členem Německé akademie věd - Leopoldina. Roku 1945 spáchal sebevraždu.\n\nVe své práci se zabýval zejména vývojem nových, přesnějších metod stanovení atomové hmotnosti. To ho přivedlo ke zpřesnění atomové hmotnosti u 47 prvků. Zvláštní význam to mělo u atomu radia. Ovlivnilo to výzkum radioaktivity a jaderného štěpení.\n\n"}
{"id": "1251986", "url": "https://cs.wikipedia.org/wiki?curid=1251986", "title": "Maxmilián Boháč", "text": "Maxmilián Boháč\n\nMaxmilián Boháč (23. července 1882 Volyně – 1. března 1957 Plzeň) byl český akademický malíř.\n\nMaxmilián se narodil ve Volyni, jeho otec Maxmilián Boháč byl malířských mistrem. V letech 1890-1894 absolvoval obecnou školu a dál pokračoval na zemské řemeslné škole ve Volyni. Zde jej učil kreslení prof. arch. Emil Lhota, syn malíře Antonína Lhoty. V roce 1895 tuto školu absolvoval a v dalším studiu pokračoval ve Vimperku na \"„Knäben Bürgerschule“\". V roce 1897 školu ukončil a pracoval v otcově malířské dílně ve Volyni. V roce 1901 nastoupil na vídeňské malířské akademii ke studiu všeobecného malířství u prof. Aloise Deluga. Dva poslední roky studia trávil na vídeňské akademii společně s bratrem Aloisem. V roce 1905 Vídeň opustil a odjel do Prahy, kde úspěšně absolvoval přijímací zkoušky na pražskou malířskou akademii. Nastoupil do speciálky prof. Hanuše Schwaigera. V roce 1907 absolvoval úspěšně pražskou akademii a odjel na roční stipendium na Mnichovskou malířskou akademii. Zde setrval dva roky. Po návratu do Prahy založil v roce 1910 spolu se svými bratry \"„Soukromou Moderní malířskou školu akad. malíře Maxmiliána Boháče“\". Na ní připravoval své studenty k přijímacím zkouškám na Uměleckoprůmyslovou školu a Akademii výtvarných umění. V roce 1915 školu zavřel a stal se asistentem kreslení na reálném gymnáziu na Smíchově. Po roce přestoupil na reálné gymnázium na Malou Stranu, kde setrval až do roku 1918. V následujících letech pokračoval ve volné tvorbě, obesílal výstavy pořádané JUV jejímž byl členem a hlavně se soustřeďoval na portrétní a krajinářskou tvorbu. V roce 1924 restauroval rudkové kresby v mázhausu táborské radnice. V roce 1928 realizoval první samostatnou výstavu bratří Boháčů v Topičově salónu. V letech 1926-1929 cestoval , navštívil Paříž a několikrát Jugoslávii, kde pobýval v Bělehradě a na Jadranském pobřeží. V roce 1935 představuje svou tvorbu i tvorbu svých bratří na výstavě \"„Deset let práce bratří Boháčů“\", která se konala na Žofíně v Praze. Téhož roku pobýval v Paříži. Během druhé světové války pracoval Maxmilián Boháč v proboštském velkostatku ve Volyni a příležitostně se věnoval i drobnějším restaurátorským pracem. Po válce se pokusil vybudovat z rodného domu ve Volyni \"„Dům umění“\". V roce 1954 se zúčastnil výtvarné soutěže na památník Klementa Gottwalda. V roce 1957 Maxmilián Boháč v Plzni náhle umírá na embolii. Pohřben je v rodinném hrobě na hřbitově \"\"Malsička\"\" ve Volyni.\n\na další\n\n"}
{"id": "1251987", "url": "https://cs.wikipedia.org/wiki?curid=1251987", "title": "Péter Farkas (zápasník)", "text": "Péter Farkas (zápasník)\n\nPéter Farkas (* 14. srpna 1968 Budapešť, Maďarsko) je maďarský zápasník, bývalý reprezentant v zápase řecko-římském. Dvakrát startoval na olympijských hrách. V roce 1992 na hrách v Barceloně vybojoval v kategorii do 82 kg zlatou medaili. V roce 1990 a 1991 vybojoval zlatou medaili na mistrovství světa. V roce 1991 vybojoval zlatou a v roce 1996 stříbrnou medaili na mistrovství Evropy.\n\nV květnu 2004 byl zatčen, když na pozemcích jeho rodiny objevila policie plantáže marihuany. V říjnu 2008 byl odsouzen na 5 let za obchodování s drogami, podařilo se mu však oklamat stráže a ze soudní budovy uprchnout. 10. prosince 2009 byl odsouzen v nepřítomnosti k 7 letům vězení. 26. prosince byl zatčen v Andoře. V srpnu 2014 byl propuštěn na svobodu.\n\n"}
{"id": "1251989", "url": "https://cs.wikipedia.org/wiki?curid=1251989", "title": "Besir Demiri", "text": "Besir Demiri\n\nBesir Demiri (makedonsky Бесир Демири; * 1. srpna 1994) je severomakedonský fotbalový záložník a reprezentant, od ledna 2015 hráč klubu FK Škendija 79 Tetovo. \n\nV sezóně 2015/16 vyhrál s týmem FK Škendija 79 Tetovo makedonský fotbalový pohár.\n\n\nS severomakedonskou mládežnickou reprezentací U21 se radoval z postupu na Mistrovství Evropy hráčů do 21 let 2017 v Polsku (historicky první účast Severní Makedonie na evropském šampionátu jedenadvacetiletých).\n\nV A-mužstvu Severní Makedonie debutoval 29. 5. 2016 v přátelském utkání v rakouském Bad Erlachu proti reprezentaci Ázerbájdžánu (výhra 3:1).\n\n"}
{"id": "1251990", "url": "https://cs.wikipedia.org/wiki?curid=1251990", "title": "Alois Boháč", "text": "Alois Boháč\n\nAlois Boháč (2. února 1885 Volyně – 14. ledna 1945 Praha) byl český malíř a středoškolský pedagog.\n\nAlois Boháč se narodil ve Volyni v rodině malířského mistra Maxmiliána Boháče. V letech 1891-1896 absolvoval obecnou školu ve Volyni. Dále pokračoval v letech 1896-1898 ve studiu na volyňské Řemeslné škole. Následnou praxi absolvoval v knihtiskařské dílně \"\"Johanna Steinbrenera\"\" a v letech 1899-1900 navštěvoval německou Měšťanskou školu ve Vimperku. Po absolvování středoškolského studia se v letech 1900-1903 učil v otcově dílně malířskému řemeslu. V roce 1903 odešel do Vídně studovat na Akademii výtvarných umění. Navštěvoval všeobecnou malířskou školu prof. Rudolfa Bachera. Účelem jeho studií bylo, aby se stal středoškolským profesorem kreslení.\n\nV roce 1907 úspěšně absolvoval akademické studium a zahájil svojí profesní dráhu jako suplující profesor na gymnáziu v Třebíči. Ještě téhož roku byl však přeložen do Velkého Meziříčí. Kromě své profese se začíná projevovat i jako umělec, především díky ilustracím pro četné časopisy (např. Český svět nebo Zlatá Praha). V roce 1913 složil státní zkoušku a byl jmenován profesorem kreslení a deskriptivní geometrie. Dalším jeho působištěm bylo Brno, Kroměříž a Příbor. V roce 1921 podnikl studijní cestu do Itálie a v následujícím roce pak do Německa. V roce 1923 odjel do Rakouska a v roce 1927 do Jugoslávie. Při svém působení v Kroměříži vyučoval na své soukromé malířské škole a kolem roku 1917 vydal vlastním nákladem dvě knihy pohádek. V roce 1928 vystavoval společně s bratry Maxmiliánem a Josefem v pražském Topičově salonu své práce pohádkových námětů. V roce 1931 navštívil Paříž a v roce 1935 se zúčastnil expozice s názvem \"„Deset let práce bratří Boháčů“\", která se uskutečnila na pražském Žofíně. Kromě výuky kresby a deskriptivní geometrie přednášel také anatomii a dějiny umění na soukromé pražské umělecké škole u svého bratra Maxmiliána. Jako jediný z bratrů Boháčů byl ženatý. V roce 1938 byl přeložen na reformní reálné gymnázium do Karlových Varů. Na podzim téhož roku se stal objetí šikany místními henleinovců. Tento incident a další vývoj politické situace měl za následek, že byl Alois Boháč stižen srdeční mrtvicí. Odešel do penze a dožil v Praze, kde 2. února 1945, jako první z bratrů Boháčů umírá. V roce 1951 byl uložen do rodinného hrobu na hřbitově \"\"Malsička\"\" ve Volyni.\n\nAlois Boháč byl především kreslíř a výborný akvarelista. Často maloval různé fantaskní a pohádkové bytosti.\nMezi jeho žáky na středních školách patřili mimo jiné: malíř Emilián Kloss, Josef Liesler, malíř a grafik Karel Minář, hudební skladatel Josef Císař a historik Ludvík Páleniček.\n\n"}
{"id": "1251991", "url": "https://cs.wikipedia.org/wiki?curid=1251991", "title": "Stormborn", "text": "Stormborn\n\nStormborn může být:\n\n"}
{"id": "1251993", "url": "https://cs.wikipedia.org/wiki?curid=1251993", "title": "Otto Kahler", "text": "Otto Kahler\n\nOtto Kahler (8. ledna 1849, Praha - 24. ledna 1893, Vídeň) byl česko-rakouský lékař, patolog, profesor vnitřního lékařství na německé univerzitě v Praze. V roce 1889 ve Všeobecné nemocnici v Praze popsal případ mnohočetného myelomu s nefrotickou proteinurií. Mnohočetný myelom je od té doby nazýván Kahlerovou chorobou. Kromě myelomu popsal syringomyelii. Spolu s dalším významným pražským badatelem, prvním přednostou německé psychiatrické kliniky v Praze Arnoldem Pickem anatomicky zkoumal nervovou soustavu. Spolu definovali tzv. Kahler-Pickův zákon, který popisuje uspořádání kořenových vláken v zadních sloupcích míchy.\n\n"}
{"id": "1251994", "url": "https://cs.wikipedia.org/wiki?curid=1251994", "title": "Felipe Muñoz", "text": "Felipe Muñoz\n\nFelipe Muñoz Kapamas (* 2. února 1951 Ciudad de México) je bývalý mexický plavec, specializující se na styl prsa. Byl známý pod přezdívkou \"El Tibio\" (Vlažný), kterou dostal podle toho, že jeho otec byl ze státu Aguascalientes (doslova Horké vody) a jeho matka, která pocházela z rodiny řeckých přistěhovalců, se narodila v Rio Frío (Studená řeka).\n\nNa domácí olympiádě 1968 překvapivě vyhrál v sedmnácti letech závod na 200 m prsa. Do finále postoupil nejrychlejším časem, většinu závodu o medaile se pohyboval v polovině startovního pole, ale drtivým finišem nakonec zajistil pro Mexiko jediné plavecké zlato v olympijské historii. Na stometrové trati vypadl v semifinále. Startoval také na následující olympiádě v Mnichově, kde skončil pátý na 200 m prsa a na 100 m prsa ani v polohové štafetě nepostoupil z rozplaveb. Na Panamerických hrách v roce 1971 byl druhý na 200 m prsa a třetí na 200 m polohový závod. Na Univerziádě 1973 získal bronzovou medaili na prsařské dvoustovce. Je rovněž trojnásobným vítězem Středoamerických a karibských her.\n\nPo ukončení závodní kariéry se dal na politiku, byl předsedou Mexického olympijského výboru a poslancem kongresu za Revoluční institucionální stranu.\n"}
{"id": "1251997", "url": "https://cs.wikipedia.org/wiki?curid=1251997", "title": "Antonín Jan Nostic", "text": "Antonín Jan Nostic\n\nAntonín Jan hrabě z Nostic-Rhienecku (\"Anton Johann Graf von Nostitz-Rhieneck\") (1652 – 30. října 1736) byl český šlechtic z původně slezského rodu Nosticů. Vlastnil rozsáhlé statky v Krušnohoří a v okolí Prahy. Původně působil jako diplomat, poté zastával desítky let nejvyšší úřady v zemské správě Českého království. \n\nNarodil se jako starší syn hraběte Jana Hartvíka z Nostic (1610–1683), zakladatele mocenského a majetkového vzestupu rodu v 17. století, a jeho první manželky Eleonory Lobkowiczové, ovdovělé hraběnky Berkové z Dubé († 1681). V roce 1677 byl jmenován císařským komořím a získal nižší úřad v české dvorské kanceláři. \n\nPo otcově smrti (1683) zdědil rozsáhlý majetek v Čechách i v Německu (hrabství Rhieneck v dnešním Bavorsku) a jako říšský hrabě získal nabídku ke vstupu do diplomatických služeb. V letech 1684–1689 byl císařským vyslancem ve Švédsku. Ve Stockholmu za vlastní peníze zakoupil 133 historických listin odvezených z Prahy švédskými vojsky v roce 1648 a předal je stavovskému archivu. V letech 1695–1708 byl nejvyšším dvorským sudím, po smrti svého nevlastního bratra Františka Antonína Berky z Dubé převzal i hodnost nejvyššího maršálka Českého království (1706–1708). Svou kariéru završil dlouholetým působením ve funkci českého nejvyššího hofmistra (1708–1732). Z pozice svých postů v zemské správě byl též členem sboru královských místodržících a v roce 1716 byl jmenován skutečným tajným radou, důležitou ceremoniální úlohu měl při korunovaci Karla VI. českým králem v Praze v roce 1723. Mimo jiné zastával i čestnou hodnost chebského purkrabího. \n\nV roce 1683 zdědil po otci významné majetkové celky v Krušnohoří a východně od Prahy. V Krušných horách vlastnil panství Falknov (nynější Sokolov), Kraslice a Jindřichovice, na sever od Prahy mu patřila panství Pakoměřice a Měšice. V krátkém mezidobí po otcově úmrtí a před svým odjezdem na diplomatickou misi do Švédska navštívil statky v západních Čechách, ve Falknově a Kraslicích potvrdil městská privilegia, na Kraslicku se snažil udržet těžbu stříbra a železné rudy, podporoval také rozvoj živností. \n\nI když měl na svých statcích k dispozici několik sídel (zámky ve Falknově, Jindřichovicích nebo Pakoměřicích), s ohledem na výkon funkcí v zemské správě pobýval převážně v Praze, kde byl jeho sídlem Nostický palác na Maltézském náměstí. Diplomatickou službou i výkonem státních úřadů náročných na reprezentaci se značně zadlužil, což jej nakonec vedlo k prodeji panství Kraslice, které bylo nejvzdálenější z českých statků. Za 291 000 zlatých je v roce 1723 koupil dolnorakouský vládní rada Karel von Schmidlin, který však přecenil své finanční možnosti a kvůli nedodržení podmínek kupní smlouvy se Kraslice v roce 1729 vrátily zpět do majetku Antonína Jana Nostice, tehdy zároveň došlo ke sloučení kraslického panství s Jindřichovicemi. Z pozůstalosti svého nevlastního bratra hraběte Františka Antonína Berky, který byl posledním mužským potomkem starobylého českého rodu Berků z Dubé, zdědil v roce 1706 panství Jablonné v Podještědí, které však krátce poté prodal. \n\nJeho manželkou byla hraběnka Marie Terezie Herbersteinová († 1742), dcera císařského důstojníka Jana Ferdinanda hraběte z Herbersteinu (1640–1675) ze staré rakouské rodiny. Tímto sňatkem se stal mimo jiné švagrem polního maršála a neapolského místokrále hraběte Wiricha Dauna (1669–1741). Jediným potomkem Antonína Jana Nostice byl syn Karel Josef (1681-1703), který zemřel v mládí. Dědicem majetku se stal synovec František Václav (1697–1765). \n\nVe věku osmdesáti let rezignoval na zemské funkce (1732), zemřel o čtyři roky později a byl pohřben v rodinné hrobce v kapucínském klášteře v Sokolově. \n\n\n"}
{"id": "1251998", "url": "https://cs.wikipedia.org/wiki?curid=1251998", "title": "Josef Vilém Nostic", "text": "Josef Vilém Nostic\n\nJosef Vilém hrabě z Nostic (\"Josef Wilhelm Graf von Nostitz-Rokitnitz\") (27. července 1706 Vídeň – 10. ledna 1787 Praha) byl český šlechtic z původně slezského rodu Nosticů. Vlastnil rozsáhlé statky v Orlických horách a zastával postupně řadu vysokých úřadů v rakouských zemích a později v Českém království. \n\nPocházel z rokytnické větve Nosticů označované jako Nostitz-Rokitnitz, byl synem hraběte Jana Karla Nostice (1673–1740) a jeho první manželky Marie Maxmiliány ze Sinzendorfu (1675–1718). Se svým mladším bratrem Karlem Antonínem (1708–1740) strávil osm let na kavalírské cestě po Evropě. Z Vídně vyrazili do Itálie a až do roku 1726 studovali v Římě. Mezitím podnikli několik výletů po historických italských městech, po roce 1726 cestovali po Německu a Itálii, několik měsíců pobývali v Paříži a Bruselu, nakonec se přes Německo vrátili do Vídně. \n\nPočátek jeho kariéry ve státních úřadech souvisel s příbuzenskými vazbami na kancléře Bedřicha Viléma Haugwitze (1702–1765), který byl jeho švagrem. Na počátku 40. let 18. století spolu působili ve Slezsku, od roku 1747 byl Nostic viceprezidentem stavovské reprezentace v Kraňsku a v roce 1749 se stal prezidentem komory v Korutanech. Od roku 1750 až do smrti pak působil v nejvyšších úřadech zemské správy Českého království. Nejprve byl prezidentem apelačního soudu (1750–1757), poté nejvyšším sudím (1757–1760) a nakonec nejvyšším komorníkem Českého království (1760–1787). Mimoto byl c.k. tajným radou a komořím.\n\nPo otcově úmrtí zdědil majetek ve východních Čechách (Rokytnice v Orlických horách) a také ve Slezsku (Lobris, nyní Luboradz v Polsku), v Praze sídlil v paláci v Mikulandské ulici. V roce 1739 se oženil s Marií Luisou von Metsch (1720–1762), dcerou říšského vicekancléře hraběte Jana Adolfa von Metsch. Měli spolu tři děti, dvě dcery zemřely v dětském věku, nástupcem se stal jediný syn Jan Nepomuk Josef (1740–1808), který původně sloužil ve francouzské armádě a díky vlastnictví statků ve Slezsku přešel později do služeb pruského krále. \n\n\n"}
{"id": "1251999", "url": "https://cs.wikipedia.org/wiki?curid=1251999", "title": "Kostel svatého Jakuba Staršího (Popovice)", "text": "Kostel svatého Jakuba Staršího (Popovice)\n\nFiliální Kostel svatého Jakuba Staršího v Popovicích v okrese Benešov, je stavbou původně gotickou, z 14. století. V roce 1761 byl upraven do současné podoby. Kostel byl do roku 2009 kostelem farním, poté, v rámci slučování farností v arcidiecézi, byla někdejší Římskokatolická farnost Popovice u Benešova včleněna do Římskokatolické farnosti Bystřice u Benešova. Správcem kostela a farářem bystřickým je dp. ThLic. Antoni Kośmidek. Mše svaté se v kostele slouží každou první a třetí neděli v měsíci od 10.00 hodin.\n\nKostel je stavbou prostou, nevelkou, z původní gotické stavby zachoval se presbytář s křížovou žebrovou klenbou. Roku 1761 byl uveden v nynější stav zásluhou tehdejšího velmistra Řádu křižovníků s červenou hvězdou Antonína Suchánka. Hlavní oltář je dřevěný, neogotický z roku 1885, oltářní obraz sv. Jakuba pochází z roku 1835. Okna v kněžišti jsou zaklenuta barokně, nad sakristií se nachází oratoř z roku 1858.\n\nNad vítězným obloukem se nachází znak řádu křižovníků. Loď kostelní je zakryta plochým stropem. Na jižní straně chrámu nalézá se kaplička s barokním bočním oltáříkem, ve středu jest zasklený výklenek do zdi a v něm soška sv. Anny, ana vyučuje Pannu Marii. Na oltářní mense jsou sošky sv. Josefa a sv. Jáchyma. Spatřujeme zde též malovaný znak rytířského rodu von Bünau (z Býnu) s letopočtem 1730, kterému Popovice patřily v létech 1723 až 1732. Na straně severní je novogotický boční oltář Panny Marie Lourdské, vždy pěkně ozdobený květinami. Na věži je jediný ciferník, obrácený směrem k popovické tvrzi. Ve věži zvony tyto: Prvý s nápisem latinským „\"Léta Páně 1512. Ejhle, já zvon nikdy neozývám se marně: zvěstuji oheň neb svátek, válku neb pohřeb počestný. Kdo mne zhotovil? Mistr Bartoloměj mne zhotovil v Novém Městě pražském\"”. Druhý zvon s gotickým nápisem nerozluštitelným. Třetí zvon jest z roku 1975 od zvonařky M. Dytrychové.\n\nFara je v Popovicích zaznamenávána již ve století čtrnáctém. Během husitských nepokojů fara zanikla a osada poté dlouho příslušela k postupické farnosti. V létech 1732 až 1797 patřily Popovice, jak již bylo řečeno, řádu křižovnickému s červenou hvězdou. Roku 1785 zřízena byla v Popovicích lokálie a jako lokalisté sem byli dosazováni kněží tohoto řádu až do doby, kdy křižovníci Popovic prodali. Na faru byla znovu lokálie popovická povýšena roku 1854.\n\n"}
{"id": "1252001", "url": "https://cs.wikipedia.org/wiki?curid=1252001", "title": "Kostel svatého Vavřince (Komárov)", "text": "Kostel svatého Vavřince (Komárov)\n\nKostel svatého Vavřince stával v Komárově na Karlovarsku již od poloviny 14. století. V roce 1750 byl pozdně barokně přestavěn. Od roku 1958 je chráněn jako kulturní památka České republiky. Zároveň je veden v seznamu ohrožených nemovitých památek. \n\nGotický farní kostel sv. Vavřince vznikl na východním okraji vsi Komárov již v polovině 14. století, zmiňován je poprvé v roce 1358, kdy byl patronem panovník. V letech 1560 až 1624 šlo o kostel protestantský. Po rekatolizaci kostel fungoval do roku 1850 jako filiální (v roce 1750 byl pozdně barokně přestavěn), poté zde byla znovu zřízena farnost. V 50. letech byl kostel opuštěn, zdejší farnost zanikla sloučením se sousední toužimskou farností. Filiální kostel postupně chátral, vnitřní zařízení bylo ničeno a rozkrádáno, v 90. letech 20. století bylo odcizeno veškeré vybavení včetně barokních oltářů a lavic. Od 1.1.2018 je v majetku sloučené Římskokatolické farnosti Bochov. \n\nJednolodní orientovaná stavba s přízemní sakristií po severní straně kněžiště s masivní hranolovou věží v ose západního průčelí, s oblými odsazenými nárožími, je zastřešena mansardovou střechou a věž cibulovou bání s lucernou zakončenou zvonovou bání. Zdivo lodi při kněžišti obsahuje fragmenty původní gotické stavby. Závěr kněžiště je půlkruhový. Okna kněžiště, kostelní lodi i věže jsou obdélná, nahoře i dole zakončená odsazeným obloukem. Vstupy osazeny jednoduchými kamennými portály. Interiér z doby barokní přestavby, novodobě upraven. Loď má fabionový plochý strop se štukovou výzdobou, kněžiště je zaklenuto valenou klenbou, závěr konchou, sakristie valenou klenbou. Dřevěná kruchta při západní věži je nesena dvěma dřevěnými sloupy. V přízemí věže zaklenutá předsíň. Interiér byl původně vybaven hodnotným barokním zařízením, které se až na kazatelnu a zpovědnici nedochovalo. Hlavní oltář sv. Vavřince byl stejně jako boční oltáře sv. Floriána a sv. Antonína Paduánského portálový. Varhany ani zvony se nedochovaly. V oltářních výklencích patrné fragmenty barokních iluzivních bočních oltářů, nad triumfálním obloukem alianční erb patronů kostela. Kolem kostela v kamenné ohradní zdi zdevastovaný hřbitov. \n\nOd roku 2018 přešel kostel do majetku Římskokatolické farnosti Bochov, která pokračuje s finanční podporou Karlovarského kraje v postupné opravě krovu a střešního pláště kostela, které jsou spolu s věžní bání v havarijním stavu. Dříve položená a již zcela degradovaná šindelová krytina je nahrazována pálenou krytinou.\n"}
{"id": "1252004", "url": "https://cs.wikipedia.org/wiki?curid=1252004", "title": "Channel One Cup 2016", "text": "Channel One Cup 2016\n\nChannel One Cup 2016 (nebo Pohár prvního programu) byl turnaj v rámci série Euro Hockey Tour 2016/2017, který probíhal od 15. do 18. prosince 2016. Zápas mezi finskou a českou hokejovou reprezentací proběhl v Helsingin jäähalli v Helsinkách, ostatní zápasy turnaje proběhly ve VTB Ice Palace v ruské Moskvě. Obhájcem prvenství z předchozího ročníku byla česká hokejová reprezentace, která na turnaji skončila poslední.\n\nZ vítězství na turnaji se radovali švédští hokejisté, kteří na turnaji triumfovali po pěti letech a celkově v historii turnaje počtvrté.\n\n"}
{"id": "1252006", "url": "https://cs.wikipedia.org/wiki?curid=1252006", "title": "Stanislav Petr", "text": "Stanislav Petr\n\nStanislav Petr (* 15. září 1944 Kolín) je bývalý československý atlet, běžec, který se specializoval na střední a dlouhé tratě.\n\nS atletikou začínal v oddíle Lokomotiva Kolín, od svých dvaceti let poté v RH Praha u trenéra Miloš Písaříka. V roce 1969 startoval na evropském šampionátu v Athénách - v běhu na 5000 metrů skončil dvanáctý, v maratonském závodě doběhl jednadvacátý.\n\nV roce 1975 se stal československým mistrem v přespolním běhu. Na dráze zvítězil na mistrovství ČSSR v běhu na 5000 metrů v letech 1968, 1969 a 1973.\n"}
{"id": "1252007", "url": "https://cs.wikipedia.org/wiki?curid=1252007", "title": "Garnier", "text": "Garnier\n\nGarnier [\"garnijé\"] může znamenat:\n\n\n"}
{"id": "1252009", "url": "https://cs.wikipedia.org/wiki?curid=1252009", "title": "Mevlan Murati", "text": "Mevlan Murati\n\nMevlan Murati (makedonsky Мевлан Мурати; * 5. března 1994) je albánsko-severomakedonský fotbalový obránce, hráč klubu FK Škendija 79 Tetovo. V mládežnických kategoriích reprezentuje Severní Makedonii, na klubové úrovni působil i v Albánii.\n\n\nNastupoval za severomakedonské mládežnické reprezentace od kategorie U17.\n\nS severomakedonskou jedenadvacítkou se radoval z postupu na Mistrovství Evropy hráčů do 21 let 2017 v Polsku (historicky první účast Severní Makedonie na evropském šampionátu jedenadvacetiletých).\n\n"}
{"id": "1252013", "url": "https://cs.wikipedia.org/wiki?curid=1252013", "title": "Seznam ázerbájdžánských hudebních skladatelů", "text": "Seznam ázerbájdžánských hudebních skladatelů\n\nSeznam ázerbájdžánských skladatelů klasické hudby.\n\n\n\n\n"}
{"id": "1252018", "url": "https://cs.wikipedia.org/wiki?curid=1252018", "title": "Gernot Kerschbaumer", "text": "Gernot Kerschbaumer\n\nGernot Kerschbaumer (* 18. srpen 1983 Vorau, Rakousko) je rakouský reprezentant v orientačním běhu.\nMezi jeho největší úspěchy patří bronzová medaile z middlu ze závodu světového poháru 2011, konaného v Liberci; a bronzová medaile ze štafet na světových hrách v kolumbijském Cali. V současnosti běhá za rakouský klub \"HSV Pinkafeld\" a švédský \"OK Kristianstad\", za který startuje ve Skandinávii.\n\n"}
{"id": "1252021", "url": "https://cs.wikipedia.org/wiki?curid=1252021", "title": "Short 330", "text": "Short 330\n\nShort 330 je britský dvoumotorový dopravní hornoplošník s dvojitými SOP a příďovým zatahovacím podvozkem.\n\nPo komerčním neúspěchu strategického dopravního stroje Short SC.5 Belfast hledala mateřská společnost neobsazenou část leteckého trhu, kde by se byla schopna prosadit. Mezeru na světovém trhu nalezl letecký výrobce Short Brothers Ltd. z Belfastu v produkci malých dopravních letounů kategorie STOL. Po typu Short SC.7 Skyvan se firma rozhodla pro vývoj jeho nástupce s větší přepravní kapacitou. Na aerosalonu v Paříži v roce 1972 společnost Short poprvé zveřejnila svůj úmysl v podobě letounu SD3-30, kde poslední číslice naznačovala maximální počet pasažérů v civilní variantě pro příměstský provoz s dvoučlennou osádkou a jedním palubním průvodčím. V létě 1973 byly vyjasněny ekonomické záležitosti vývoje a byla zahájena stavba prototypu.\n\nDne 22. srpna 1974 vzlétl tovární zkušební pilot John Richardson s prvním prototypem Short SD3-30 (imatrikulace G-BSBH) a setrval ve vzduchu dvě hodiny. Letoun poháněly dva kanadské turbovrtulové motory Pratt & Whitney of Canada PT6A-45 s pětilistými vrtulemi Hartzell. V únoru 1976 získal typ přejmenovaný na Short 330 osvědčení amerického dohlédacího úřadu FAA pro kategorii Transport, v červnu vyhověl při testech předpisům FAR. Prototyp představující sériové provedení vzlétl 8. července 1975, první sériový kus pak 15. prosince.\n\nDodávky sériových strojů započaly v červnu 1976 a jako první je nasadil dne 24. srpna 1976 letecký dopravce Time Air z Kanady. K 1. lednu 1980 bylo ze zakázek na 43 letounů pro 13 zákazníků dodáno 36.\n\nSpolečnost Short již od počátku počítala rovněž s užitkovou verzí označenou Short 330UTT (Utility Tactical Transport), která byla oficiálně představena v roce 1982. Ve stejném roce velení USAF vypsalo výběrové řízení na dodávku transportních letounů pro své jednotky v Evropě. Soutěže se zúčastnily také společnosti CASA s letounem CASA C-212 Aviocar a De Havilland s letounem De Havilland Canada Dash 7. Americké letectvo nakonec zvolilo variantu Shortu 330UTT označovanou jako Sherpa, jejíž prototyp poprvé vzlétl 23. prosince 1982.\n\nPrvní sériový Sherpa vzlétl z továrního letiště v Belfastu 6. srpna 1983. Na jaře roku 1984 pak USAF rozhodlo o nákupu letounů Short 330 pro logistickou dopravu mezi základnami Američanů v Evropě. V první fází bylo pořízeno 18 strojů a zařazeno jako Short C-23A Sherpa k 10. peruti 322. křídla se základnou Zweibrucken v tehdejší NSR, od března 1985 přesunutá na základnu Ramstein. Zde se stala součástí 608th Military Airlift Group. Od civilní 330 se odlišuje zpevněnou podlahou nákladového prostoru, trupem s minimem oken, nákladními vraty na bocích trupu a velkou sklopnou rampou pod zádí. Instalovaná avionika byla americká, pohon zajišťovala dvojice motorů Pratt & Whitney PT-6A-45R o výkonu po 894 kW. Poslední z objednaných C-23A byl dodán 7. prosince 1985. Po ukončení distribučního systému European Distribution System v říjnu 1990 byly C-23A přesunuty k další službě na území USA. Tři letouny byly předány zkušební jednotce 412th Test Wing na základně Edwards AFB v Kalifornii, které byly z provozu vyřazeny v prosinci 1997. Po zakonzervování na Davis-Monthan AFB v Arizoně byly v průběhu let 1999 až 2000 odprodány civilním provozovatelům.\n\nDalších sedm C-23A bylo po návratu z Evropy předáno k americké lesní správě. Stroje obdržely novou avioniku a boční okna. Takto byly upraveny celkem čtyři kusy, zbývající tři byly nakonec převedeny pod Bureau of Land Managment spravující veřejná teritoria na území USA. Od něj pak byly dva exempláře odprodány civilním provozovatelům, třetí skončil jako pozemní výcviková pomůcka lesní správy.\n\nPosledních osm C-23A předalo letectvo k US Army, kde operovaly v rámci různých logistických středisek. Americká armáda však již od roku 1985 používala čtyři standardní civilní stroje Short 330, které předtím létaly u komerční letecké společnosti. Do roku 1992 sloužily zejména v Tichomoří. V říjnu 1988 objednala US Army první čtyři zcela nové Sherpy v provedení C-23B, v roce 1990 pak přiobjednala dalších šest, z nichž poslední převzala v roce 1992. Od verze A se nové Sherpy odlišovaly novým křídlem z civilního letounu Short 360 a silnějšími motory PT6A-65AR o výkonu po 1062 kW. Podvozek byl zesílen společně s instalací nového přístrojového vybavení.\n\nV září 1993 US Army objednalo dvacet letounů označených C-23B+, v listopadu 1994 doobjednalo dalších osm, které byly kombinací Shortu 360 a základní C-23B. Poslední z nich byl dodán v září 1998. Tyto nové letouny byly vybaveny modernější avionikou, jejímž základem se stal navigační počítač FMS UNS-1K, kterým pak byly vybaveny i starší C-23B. V souvislosti s touto modernizací se velení US Army rozhodlo v roce 2002 sjednotit označení letounů Sherpa na C-23C. Další instalací modernější avioniky vznikly čtyři inovované stroje, pro něž se někdy používalo označení C-23D.\n\nStroje Sherpa byly poprvé bojově nasazeny na začátku roku 1991, kdy byly vyslány na podporu operace Desert Storm. V roce 2003 byly v oblasti nasazeny znovu kdy nejprve operovaly z Kuvajtu a od roku 2004 přímo v Iráku. Poslední zahraniční misí Sherpy US Army se v červnu 2010 stala Multinational Force and Observer na Sinajském poloostrově. Dvojice strojů zde létala na podporu mezinárodních pozorovatelů monitorujících dodržování mírové dohody mezi Egyptem a Izraelem. V únoru 2011 byl přijat plán na vyřazení C-23 z výzbroje a od té doby byly jednotlivé letouny postupně odstavovány. Některé z vyřazených C-23C v lednu 2012 odkoupila NASA, která je po úpravách začala využívat k vědeckým a výzkumným účelům.\n\nÚdaje dle\n\n\n"}
{"id": "1252022", "url": "https://cs.wikipedia.org/wiki?curid=1252022", "title": "Temnější než noc", "text": "Temnější než noc\n\nTemnější než noc je desátým románem amerického spisovatele detektivních knih Michaela Connellyho. Jedná se o jeho sedmou knihu s losangeleským detektivem Hieronymem \"Harrym\" Boschem v hlavní roli a druhou, v níž se objevuje agent FBI Terry McCaleb. V jedné z vedlejších rolí zde také vystupuje Jack McAvoy (hlavní postava Connellyho románu Básník). \n\nTerry McCaleb se oženil s Gracielou Riversovou a nedávno se jim narodila dcera Cielo. McCaleb vlastní loď a na ostrově Catalina provozuje komerční plavby pro rybáře. Jednoho dne přijde za McCalebem zástupkyně šerifa Jaye Winstonová a přinese s sebou složku s případem vraždy. Na místě činu bylo nalezeno spousta netradičních výjevů a protože policie se dosud nikam nedostala, požádá Winstonová McCaleba aby se na případ podíval. Po prozkoumání dostupných materiálů vše ukazuje na Harryho Bosche, kterého McCaleb zná z případu, na kterém pracoval před odchodem do výslužby. Bosch se momentálně nachází v pozici klíčového svědka v jiném velice sledovaném soudním procesu, v němž je známý filmový režisér obviněn z vraždy. Soudní proces sleduje také spisovatel a reportér Jack McAvoy, autor románu Básník.\n\nPoté co McCaleb upozorní policii na Boschovu možnou účast na vraždě, vydá se Bosch osobně na ostrov Catalina, aby vyvrátil McCalebovy závěry a požádá ho o znovuprozkoumání důkazního materiálu. McCaleb narazí na parkovací lístek, který naznačuje, že Bosch se stal obětí léčky, kterou na něj nastražil obviněný filmový režisér s cílem zdiskreditovat Boschovo svědectví u soudu. Klíčem k prokázání tohoto komplotu je videozáznam z poštovní pobočky. Ten však již byl mezitím smazán a nedá se z něj nic použít.\n\nBosch a McCaleb se tedy rozhodnou předstírat, že se jim část záznamu z pásky podařilo získat. Skutečný vrah z druhého případu pak zaútočí na McCaleba a málem jej zabije. Ukáže se, že vrahem je bývalý policista, který měl na starost bezpečnost obviněného režiséra. Boschovi se podaří McCaleba zachránit a útočníka zajmout, ale během následující přestřelky je zabit útočníkův mladší bratr. Výměnou za zproštění viny v případě zabití svého bratra jim bývalý policista nabídne důkazy prokazující účast obviněného režiséra na Boschově falešném obvinění. Režisér přijme nabídnutou dohodu a k vraždě se přizná. Díky Boschovu tipu je Jack McAvoy jediným reportérem, který se o detailech této dohody dozví. McCaleb si později uvědomí, že Bosch jej zachránil jen díky tomu, že znal všechny podrobnosti připravované léčky a McCalebovi o nich zalhal. Následně McCaleb ukončí jejich znovuobnovené přátelství a Bosch se rozhodne všechno smazat a začít nový život.\n"}
{"id": "1252028", "url": "https://cs.wikipedia.org/wiki?curid=1252028", "title": "Mistrovství Československa v atletice 1968", "text": "Mistrovství Československa v atletice 1968\n\nMistrovství Československa mužů a žen v atletice 1968 v kategoriích mužů a žen se konalo 27. července a 28. července v Jablonci nad Nisou. \n"}
{"id": "1252029", "url": "https://cs.wikipedia.org/wiki?curid=1252029", "title": "Dálniční kostel Marie, ochránkyně cestujících", "text": "Dálniční kostel Marie, ochránkyně cestujících\n\nDálniční kostel Marie, ochránkyně cestujících je katolický dálniční kostel v Německu na dálnici A8 Mnichov-Stuttgart u dálničního sjezdu Adelsried.\nByl postaven v roce 1956 Raymondem Doblhoffem jako první dálniční kostel.\n\nKostel byl zaplacen augsburským výrobcem papíru Georgem Haindlem. Jméno odkazuje na útěk svaté rodiny do Egypta (Mt 2, 13 až 15). Vysvěcení kostela se konalo 19. října 1958.\n\nDoblhoff se snažil vytvořit \"přístav ticha\" na okraji silnice. Na tradici bavorského vesnického kostela vystavěl na obdélníkovém půdorysu 17 x 14 metrů betonovou rámovou konstrukci. Přední a zadní stěny kostela jsou téměř zcela zasklené. Vstup se skládá ze široce otevřených, dvoudílných posuvných skleněných dveří.\n\nVnitřek obsahuje kříž z poloviny 14. století.\n"}
{"id": "1252032", "url": "https://cs.wikipedia.org/wiki?curid=1252032", "title": "Kostel svatého Víta (Sedlec)", "text": "Kostel svatého Víta (Sedlec)\n\nKostel svatého Víta je římskokatolický chrám v obci Sedlec v okrese Břeclav. Je chráněn jako kulturní památka České republiky.\n\nJde o farní kostel farnosti Sedlec u Mikulova.\n\nSedlec byl po staletí především zemědělskou vsí. Uprostřed návsi stál původně gotický kostel sv. Oldřicha, na který upomíná věž z 15. století a křtitelnice s vročením 1585. Na počátku třicetileté války kostel vyplenili uherští vzbouřenci. Chrám byl poté barokně přestavěn a v roce 1672 nově zasvěcen svatému Vítovi. Vzácnou památkou je varhanní skříň se zlacenou barokní řezbou z konce 18. století. Z té doby pochází také dochovaná malířská sochařská výzdoba kostela. Historickou památkou je také farní budova z roku 1794 a hřbitov z roku 1786.\n"}
{"id": "1252033", "url": "https://cs.wikipedia.org/wiki?curid=1252033", "title": "Síh špičatorypý", "text": "Síh špičatorypý\n\nSíh špičatorypý (\"Coregonus oxyrinchus\") je evropský, údajně vyhynulý druh patřící do čeledi lososovitých. Výskyt síha špičatorypého byl prokázán na území Belgie, Francie, Německa, Holandska a v Anglii, vždy tam, kde ústí řek a odvodnění směřovalo do Severního moře. \nSíh špičatorypý se lišil od ostatních ryb svého rodu tím, že měl dlouhý, kónický tvar hlavy. Délka těla byla ryby 30–50 cm, maximální váha do 2000 g.\n\nSíh špičatorypý (\"Coregonus oxyrinchus\") se živil planktonem a bezobratlými živočichy.\n\nV současné době existuje mezi vědci spor, zda síh přežívající v oblasti Severního moře v Dánsku (wattové pobřeží), označovaný jako jako síh špičatorypý (\"snæbel\"), je stejný druh ryby jako ten, který byl vyhuben v západní části Severního moře. Na záchranu ryby v Dánsku byl zpracován projekt v hodnotě 13 milionů €. Jednalo se o projekt záchrany dánského síha špičatorypého, který byl financován z programu LIFE Evropské unie pomocí dánské Agentury pro přírodu. Projekt se úspěšně podařilo realizovat v letech 2005-2013. Dánský síh špičatorypý je geneticky příbuzný evropskému síhu marénovému (\"Coregonus maraena)\" rozšířenému v oblasti Baltského moře, ale zatím nelze potvrdit jeho genetický vztah k zaniklým populacím v jiných oblastech. Dánští vědci tvrdí, že morfologické rozdíly mezi různými populacemi nejsou výjimkou v širších variacích evropské bělice. Jiní vědci se však domnívají, že morfologické rozdíly jsou rozhodující a že poslední potvrzený výskyt síha špičatorypého byl v roce 1940, kdy byl chycen ve vodách dolního Porýní.\n"}
{"id": "1252035", "url": "https://cs.wikipedia.org/wiki?curid=1252035", "title": "Seznam germánských vládců na území Česka a Slovenska", "text": "Seznam germánských vládců na území Česka a Slovenska\n\nToto je neúplný seznam germánských vládců na území Čech, Moravy a Slovenska. Tito vládci vládli germánským kmenům v době stěhování národů a tak území, kterému vládli, bylo proměnlivé a jeho přesná lokace není možná. Některé germánské národy územím Čech pouze migrovali. Většina vládců se snažila pro své národy obsadit území blízko Limes Romanus či přímo na území Římské říše v bývalých římských provinciích Noricum a Panonie, kde se někteří z nich stali římskými foederaty. Proto většina Germánů se usazovala a soupeřila o území dnešní Vídeňské pánve, v nížinách jižní Moravy, jihozápadního Slovenska a Dolního Rakouska. Na území Čech, Moravy i Slovenska žilo mnoho dalších germánských kmenu, například Hermunduři či Naristi. Jména vládců těchto kmenů se nedochovala. \n\n\n\n\n\n\n\n"}
{"id": "1252036", "url": "https://cs.wikipedia.org/wiki?curid=1252036", "title": "Fremantle", "text": "Fremantle\n\nFremantle je přístavní město v Austrálii, má 26 582 obyvatel. Leží v ústí řeky Swan River v jihozápadní části aglomerace Perthu, hlavního města Západní Austrálie.\n\nPůvodními obyvateli byli příslušníci kmene Noongar. V roce 1829 zde kapitán Charles Fremantle založil jako první britský opěrný bod na západním pobřeží Austrálie osadu, která byla později po něm pojmenována. O rok později byla postavena věznice známá jako Round House, která je významnou architektonickou památkou. Fremantle rostlo díky výhodné poloze přístavu, který využívali velrybáři i přistěhovalci z Evropy, roku 1929 bylo povýšeno na město. Za druhé světové války zde byla významná ponorková základna.\n\nPřístavem ve Fremantle projde velká část australského exportu, významný je i rybolov a zpracování ryb, strojírenský průmysl, nábytkářství a výroba umělých hnojiv. Rozvíjí se turistický ruch: město má příjemné středozemní podnebí, letní vedra zmírňuje vánek od moře nazývaný pro své blahodárné účinky \"Fremantle doctor\". K rekreaci slouží Esplanade Park. Ve Fremantle se zachovalo více historických budov než v jiných australských městech.\n\nMěsto je známé jako centrum nočního života v okolí Perthu, díky vysokému podílu Italů v místní populaci má vyhlášené restaurace a kavárny. Sídlí zde moderní námořní muzeum, koná se rybářská slavnost \"Blessing of the Fleet\". Ve městě vychází deník \"Fremantle Herald\". Roku 1989 byla založena soukromá katolická univerzita University of Notre Dame Australia. Ve Fremantle žil zpěvák Bon Scott: je zde pochován a byla mu odhalena socha.\n\nVe městě sídlí klub australského fotbalu Fremantle Football Club, zvaný \"Dockers\", účastník elitní AFL. Koná se zde také jachtařský Pohár Ameriky.\n\n"}
{"id": "1252038", "url": "https://cs.wikipedia.org/wiki?curid=1252038", "title": "Robert Merl", "text": "Robert Merl\n\nRobert Merl (* 15. červen 1991 Norimberk, Německo) je rakouský reprezentant v orientačním běhu.\nMezi jeho největší úspěchy patří zlatá a stříbrná medaile z mistrovství světa juniorů 2011 v polském Wejherowu; a bronzová medaile ze štafet na světových hrách v kolumbijském Cali. V současnosti běhá za rakouský klub \"ASKÖ Henndorf\", a norský \"Lillomarka OL\", za který startuje ve Skandinávii.\n\n"}
{"id": "1252045", "url": "https://cs.wikipedia.org/wiki?curid=1252045", "title": "Fara v Abenbergu", "text": "Fara v Abenbergu\n\nFara v Abenbergu je stavba v Abenbergu (Bavorsko), stojící na Stillaplatz 10. Je chráněnou památkou (D-5-76-111-91). Náleží k farnímu kostelu svatého Jakuba.\n\nByla postavena na konci 17. a počátku 18. století. Má dvě podlaží a nad oboustranným schodištěm je vstup s kamenným portálem.\n\n"}
{"id": "1252048", "url": "https://cs.wikipedia.org/wiki?curid=1252048", "title": "Mistr Jeana Rolina", "text": "Mistr Jeana Rolina\n\nMistr Jeana Rolina (fr. Maître de Jean Rolin) byl anonymní francouzský iluminátor, který pracoval pro aristokratické kruhy při dvoru Karla VII. v Paříži ve druhé třetině 15. století. Je pojmenován podle iluminovaných rukopisů, které vytvořil pro kardinála a biskupa v Autun, Jeana Rolina II.\n\nMalíř se vyučil ve Flandrech, Paříži nebo Burgundsku. V Paříži navázal na starší iluminátory, z nichž nejvýznamnější byli autor knih hodinek \"Heures de Bedford\" (1415–1430), nazývaný \"le Maître de Bedford\" a jeho blízký spolupracovník \"Maître de Dunois\", autor knihy hodinek pro Jeana d'Orléans, hraběte z Dunois (\"Livre d'heures de Jean de Dunois\"). V letech 1445 – 1465 pracoval spolu s dalšími anonymními malíři v pařížské dílně, která produkovala iluminované rukopisy. Pro jeho styl je typický zájem o naturalistické detaily, který navazuje na umění Severské renesance z období kolem roku 1400. Jeho figury jsou poněkud statické a loutkovité.\n\nPozději řídil vlastní dílnu. Shodné typy obličejů i kvalitu malby převzal jeho spolupracovník a nejvýznamnější pařížský iluminátor následující generace, zvaný Mistr František, alis François Le Barbier.\n\n"}
{"id": "1252049", "url": "https://cs.wikipedia.org/wiki?curid=1252049", "title": "Telefe", "text": "Telefe\n\nTelefe (Televisión Federal) je argentinská televizní stanice se sídlem v Buenos Aires, jejíž počátky se datují do roku 1961. \n\nStanici vlastní a řídí mediální společnost Viacom prostřednictvím Televisión Federal S.A. Stanice Telefe vysílá nejen v Argentině, kde je jedním z pěti národních televizních kanálů, ale její mezinárodní vysílání lze přijímat i v celé Jižní a Severní Americe, v Evropě, Asii, Oceánii a v Izraeli.\n\nV listopadu 2016 síť získala Viacom za 345 milionů dolarů.\n\n"}
{"id": "1252095", "url": "https://cs.wikipedia.org/wiki?curid=1252095", "title": "Erik Weihenmayer", "text": "Erik Weihenmayer\n\nErik Weihenmayer (* 23. září 1968 Princeton) je americký nevidomý horolezec.\n\nZrak ztratil kvůli vzácnému onemocnění ve věku třinácti let. Poté, co dokončil studium na Boston College, se začal věnovat pedagogické činnosti. Roku 1996 vylezl jako vůbec první slepec stěnu El Capitan (cestou The Nose). V roce 1995 vystoupil na Denali, nejvyšší horu Severní Ameriky. Roku 2001 vylezl na vrchol Mount Everest, a to jako první slepec v jeho historii. Vystoupil na nejvyšší vrcholy všech kontinentů a dokončil tak projekt Koruna planety. Jeho posledním vrcholem byla hora Puncak Jaya, kterou zlezl roku 2008. Roku 2014 projel 277 mil dlouhou oblast řeky Colorado v Grand Canyon na kajaku. Roku 2002 vydal autobiografickou knihu nazvanou \"Touch the Top of the World\", podle níž byl v roce 2006 natočen stejnojmenný film, v němž hlavní roli ztvárnil Peter Facinelli.\n"}
{"id": "1252096", "url": "https://cs.wikipedia.org/wiki?curid=1252096", "title": "Jordan Romero", "text": "Jordan Romero\n\nJordan Romero (* 12. července 1996) je americký horolezec.\n\nV roce 2006, ve svých deseti letech, vystoupil na Kilimandžáro, nejvyšší horu afrického kontinentu. Později zlezl další nejvyšší hory kontinentů: Evropy (Elbrus, 2007), Jižní Ameriky (Aconcagua, 2007) a Severní Ameriky (Denali, 2008). V květnu 2010 vystoupil na Mount Everest, nejvyšší horu na Zemi. Ve svých třinácti letech se stal nejmladší osobou, která to dokázala. Doprovázel jej jeho otec, nevlastní matka a tři Šerpové. Rovněž vystoupil na hory Mount Kosciuszko (2007), Puncak Jaya (2008) a Vinson Massif (2011), čímž dokončil Korunu planety. Ve svých patnácti letech byl nejmladším člověkem, kterému se to podařilo.\n"}
{"id": "1252097", "url": "https://cs.wikipedia.org/wiki?curid=1252097", "title": "Marco Siffredi", "text": "Marco Siffredi\n\nMarco Siffredi (22. května 1979 Chamonix – 8. září 2002 Mount Everest) byl francouzský snowboardista a horolezec.\n\nV roce 1998 vystoupil na peruánskou šestitisícovku Tocllaraju. Dne 23. května 2001, jeden den po svých dvaadvacátých narozeninách, dosáhl vrcholu nejvyšší hory světa Mount Everest. Následně sjel dolů na snowboardu (přes Nortonův kuloár) a stal se tak vůbec prvním člověkem, který to dokázal. Několik hodin před ním sjel na snowboardu Stephan Gatt, avšak ten nejtěžší části hory slezl. O rok později se sem Siffredi vrátil, aby sjel přes Hornbeinův kuloár. Přestože vystoupil na vrchol a zahájil sjezd, již nikdy nebyl spatřen.\n"}
{"id": "1252100", "url": "https://cs.wikipedia.org/wiki?curid=1252100", "title": "Alderamin", "text": "Alderamin\n\nAlderamin (Alfa Cephei/α Cep) je nejjasnější hvězda v souhvězdí Cefea, od Země je vzdálená asi 49 světelných let.\n\nTradiční název této hvězdy vznikl zkrácením arabského \"الذراع اليمين / al-dhirá‘ al-jamín\" (pravá ruka).\n\nDíky deklinaci kolem 62,5° je Alderamin teoreticky viditelný až na 27° j.š. a cirkumpolární je od severního pólu k 27° s.š.\n\nVlivem precese zemské osy se přibližuje k severnímu nebeskému pólu až na 3°, další přiblížení nastane kolem roku 7500.\n\nAlderamin je hvězda hlavní posloupnosti spektrální třídy A8, která se přeměňuje v podobra.\n\nPovrchová teplota činí 7 740 K, zářivý výkon je 17krát větší než u Slunce a poloměr je přibližně 2,3 poloměru Slunce. U hvězdy dochází ke změnám jasnosti o 0,06 a patří tedy mezi proměnné hvězdy (typu Delta Scuti).\n\nHvězda má velmi rychlou rotaci (jedno otočení kolem osy za méně než 12 hodin).\n\nMnožství vyzařovaného rentgenového záření je podobné jako u Slunce.\n"}
{"id": "1252101", "url": "https://cs.wikipedia.org/wiki?curid=1252101", "title": "Boreč (zámek)", "text": "Boreč (zámek)\n\nBoreč je zámek ve stejnojmenné vesnici u Velemína v okrese Litoměřice. Stojí na místě starší gotické tvrze, ale dochovanou barokní podobu získal během přestavby a dalších úprav v osmnáctém století a devatenáctém století. Stojí na severním okraji vesnice a od roku 1964 je chráněn jako kulturní památka.\n\nBorečská tvrz mohla vzniknout již na konci čtrnáctého století, ale první písemná zmínka pochází až z roku 1483, kdy ji Jan Skřek z Borče prodal Václavovi z Vliněvsi. Od jeho syna Jindřicha ji roku 1546 koupil Kryštof z Berbisdorfu. Po něm se vystřídala řada majitelů: Jindřich Berka z Dubé, Zdeslav Kaplíř ze Sulevic, Kunšové z Lukovec (1571–1585), Jan Růt z Dírného a od roku 1588 Anna Kaplířová ze Sulevic s manželem Bohuslavem Růtem z Dírného. Některý z Růtů z Dírného nechal starou tvrz přestavět v renesančním slohu. Bohuslav z Dírného se zúčastnil stavovského povstání, za což mu byl v roce 1623 zkonfiskován majetek. O šest let později mu byl navrácen alespoň borečský statek, který v roce 1630 prodal Apoleně ze Salhausenu a sám odešel do Pirny, kde brzy poté zemřel. Rok nato se do Čech vrátil Bohuslavův syn Zdislav z Dírného. Na krátký čas získal panství do své správy, ale brzy musel znovu odejít ze země. Panství bylo zabaveno a prodáno Marii Magdaleně, manželce Jana Rudolfa Trčky z Lípy. Té zámek zůstal do roku 1634, kdy byl opět zkonfiskován a s dalšími trčkovskými statky prodán Anežce z Palantu, která sídlila v blízkých Čížkovicích. Ani jí však panství nezůstalo dlouho, protože roku 1638 rozhodl soud, že borečské panství patří Volfu Abrahamovi, který byl synem Apoleny ze Salhausenu. Anežka rozhodnutí soudu nerespektovala a násilím se zmocnila zámku, nicméně místodržitelství rozhodlo ve Volfův prospěch a potvrdilo jeho nároky. Volf potom panství spravoval až do roku 1642. Po několikeré změně majitelů panství je v roce 1668 získal Jan Kryštof Rajský z Dubnice, jehož potomkům patřilo až do roku 1802.\n\nFrantišek Václav Rajský z Dubnice, který žil v letech 1737–1770, nechal renesanční zámek barokně přestavět. V roce 1802 však panství za 200 tisíc zlatých koupil kníže Josef ze Schwerzenberka a připojil ho k Lovosicím. Zámek přestal sloužit jako panské sídlo a v první polovině devatenáctého století ho Schwarzenberkové nechali upravit pro potřeby správy statku. V roce 1924 byl z Borče vytvořen zbytkový statek a od roku 1945 byl zámecký areál připojen ke Státnímu statku Lovosice. Později se dostal do správy litoměřického okresního národního výboru, který v sedmdesátých letech dvacátého století nechal neudržovaný zámek opravit, ale údržba byla nadále zanedbávána, až se po roce 1989 část objektu zřítila. Nový majitel poté zahájil další pokusy o jeho obnovu.\n\nPodobu gotické fáze neznáme. Po renesanční přestavbě tvrz tvořila trojkřídlá budova s rytířským sálem zdobeným freskami, kterou obklopovaly tři malé rybníky a přístup vedl po mostě přes vodní příkop. Součástí areálu byl poplužní dvůr s pivovarem. Po barokní přestavbě z osmnáctého století měl zámek podobu jednopatrové trojkřídlé budovy s otevřenými arkádami na nádvoří. V západním křídle byla vybudována kaple, jižní křídlo sloužilo k provozním účelům a panské pokoje se nacházely v křídle severním. V devatenáctém století zanikl rytířský sál i kaple. Západní křídlo bylo upraveno na sladovnu a před rokem 1843 zbořeno. V ostatních prostorách vznikly byty zaměstnanců, kanceláře a výrobní provozy. Na počátku 21. století bylo v relativně dobrém stavu pouze severní křídlo, zatímco ostatní budovy se částečně zřítily.\n\nSeverní křídlo je na vnější straně rozdělené mělkým rizalitem se vstupním portálem s volutovými pilastry, který ústí do průjezdu zaklenutého valenou klenbou. Některá ze třinácti oken v prvním patře mají štukové rámy ve vrchní části zdobené úpony mušlí nebo rozetami. Spodní okraj všech oken je zdobený plastickým diamantovým polem. Většina arkád severního křídla byla v devatenáctém století zazděna.\n\nKolem zámku vede žlutě značená turistická trasa z Malých Žernosek ke Košťálovu, ale samotný zámek není veřejnosti přístupný.\n\n\n"}
{"id": "1252114", "url": "https://cs.wikipedia.org/wiki?curid=1252114", "title": "Zlatý míč 2016", "text": "Zlatý míč 2016\n\nZlatý míč, cenu pro nejlepšího fotbalistu světa dle mezinárodního panelu sportovních novinářů, získal za rok 2016 portugalský fotbalista ve službách Realu Madrid Cristiano Ronaldo. Zvítězil s rekordním náskokem 429 bodů před vítězem z roku 2009, kterým byl Lionel Messi. Ocenění se v tomto roce navrátilo do původní podoby po pětiletém období, kdy bylo spojeno s cenou Fotbalista roku FIFA v jeden celek nazvaný Zlatý míč FIFA. \n"}
{"id": "1252117", "url": "https://cs.wikipedia.org/wiki?curid=1252117", "title": "Charles Townshend, 2. vikomt Townshend", "text": "Charles Townshend, 2. vikomt Townshend\n\nCharles Townshend, 2. vikomt Townshend (\"Charles Townshend, 2 Viscount Townshend of Raynham\") (18. dubna 1674 – 21. června 1738) byl britský státník a diplomat ze šlechtického rodu Townshendů. Uplatnil se v diplomatických jednáních za války o španělské dědictví, později byl několikrát členem britské vlády, nejdéle jako ministr zahraničí. Jeho přičiněním se z venkovské šlechtické rodiny Townshendů stala vlivná politická dynastie v dějinách Velké Británie.\n\nNarodil se jako nejstarší syn 1. vikomta Townshenda (1630–1687), který vlastnil statky v hrabství Norfolk. Po otcově smrti zdědil peerský titul a rodový majetek (1687), po dosažení zletilosti vstoupil do Sněmovny lordů (1696), mezitím studoval v Cambridge. V politice byl původně přívržencem toryů, později se stal jedním z hlavních představitelů whigů. Od roku 1701 až do smrti zastával úřad místodržitele v hrabství Norfolk. Do vlády vstoupil s víceméně čestnou funkcí velitele královské tělesné stráže (1707–1714), od roku 1707 byl též členem Tajné rady.\n\nZa války o španělské dědictví se uplatnil jako diplomat, v letech 1709–1711 byl vyslancem na mírovém kongresu v Haagu, později se zúčastnil závěrečných jednání o ukončení války (1713–1714). Získal přízeň Jiřího I. a v letech 1714-1716 byl státním sekretářem zahraničí, z úřadu ale musel odstoupit po intrikách svých nepřátel (hrabě Stanhope, hrabě ze Sunderlandu), dostal se i do sporu ohledně směřování zahraniční politiky s Jiřím I. Úřad místokrále v Irsku, který zastával od února do října 1717, byl v podstatě formou nemilosti.\n\nPo smíření se Stanhopem se vrátil do vlády jako lord prezident Tajné rady (1720–1721), krátce po krachu Jihomořské společnosti zaujal vlivné postavení po boku svého švagra Roberta Walpola a vévody z Newcastle. V letech 1721–1730 byl státním sekretářem zahraničí a zároveň předsedou Sněmovny lordů, v roce 1724 získal Podvazkový řád. Po smrti Jiřího I. se potýkal s nepřízní jeho nástupce Jiřího II. a nakonec byl jeho vliv eliminován ze strany R. Walpola. Koncem dvacátých let se dosud dlouholetí přátelé dostali do sporu ohledně zahraniční politiky. Zatímco Townshend trval na spojenectví s Francií, Walpole prosazoval sblížení s Rakouskem a Španělskem. V roce 1729 využil Townshendovy nepřítomnosti a uzavřel smlouvu se Španělskem. S tím se Townshend nesmířil a v roce 1730 opustil vládu, Walpole pak mohl rekonstruovat kabinet podle vlastních představ.\n\nI když se předpokládalo, že Townshend po rezignaci na vládní posty povede opozici ve Sněmovně lordů, ten proti očekávání rezignoval na další veřejnou činnost a odešel do soukromí na své statky v Norfolku. Věnoval se zefektivňování zemědělství a nákladem 15 000 liber nechal přestavět rodové sídlo Raynham Hall.\n\nJeho první manželkou byla Dorothy Pelham (1681–1711), dcera 1. barona Pelhama, podruhé se oženil s Dorothy Walpole (1684–1726), sestrou Roberta Walpola. Z obou manželství pocházelo dvanáct dětí, čtyři synové zasedali v Dolní sněmovně a zastávali nižší státní úřady, nejmladší syn George (1716–1769) byl admirálem. Dvě dcery se provdaly do rodu Cornwallisů.\n\nKOVÁŘ, Martin: Velká Británie v éře Roberta Walpola; Praha, 2004; ISBN 80-86642-23-2\n\n"}
{"id": "1252118", "url": "https://cs.wikipedia.org/wiki?curid=1252118", "title": "George Townshend, 1. markýz Townshend", "text": "George Townshend, 1. markýz Townshend\n\nGeorge Townshend, 1. markýz Townshend, 4. vikomt Townshend (\"George Townshend, 1st Marquess Townshend, 4th Viscount\" \"Townshend of Raynham)\" (28. února 1724 Londýn – 14. září 1807Raynham Hall, Norfolk, Anglie) byl britský státník a vojevůdce ze šlechtického rodu Townshendů. V koloniálních válkách a dynastických střetnutích v Evropě postupoval ve vojenské hierarchii a nakonec dosáhl hodnosti polního maršála. Kromě toho byl místokrálem v Irsku a zastával i úřady ve vládě. Získal titul markýze, což byl nejvyšší šlechtický titul v rodině Townshendů, který jeho potomci užívají dodnes.\n\nByl starším synem 3. vikomta Townshenda a studoval na univerzitě v Oxfordu, od mládí zároveň sloužil v armádě. Války o rakouské dědictví se zúčastnil jako pobočník vévody z Cumberlandu, bojoval také v posledním jakobitském povstání (1746). Mezitím se stal i členem Dolní sněmovny (1747) a poslancem zůstal 17 let, vzhledem k aktivní vojenské službě mimo Anglii se ale zasedání parlamentu zúčastnil jen zřídka.\n\nV armádě se za sedmileté války dostal do konfliktu s vévodou z Cumberlandu, po nástupu Jiřího III. se ale stal členem Tajné rady, plukovníkem a královským pobočníkem. Za sedmileté války bojoval v Kanadě, kde po smrti generála Wolfa (1759) převzal vrchní velení a v roce 1761 byl povýšen na generálmajora. Závěr sedmileté války strávil jako velitel v Portugalsku (1762-1763).\n\nČlenem vlády byl v letech 1763–1767 jako náměstek generálního polního zbrojmistra, mezitím po otci zdědil titul vikomta a vstoupil do Sněmovny lordů (1764). V letech 1767–1772 byl místokrálem v Irsku, poté znovu zasedal v kabinetu jako generální polní zbrojmistr (1772–1782 a 1783–1784). V této funkci podstoupil v roce 1773 souboj se svým náměstkem 1. hrabětem z Bellomontu. V roce 1782 dosáhl hodnosti generála a v roce 1787 získal titul markýze. Po odchodu z vlády zastával spíše čestné funkce místodržitele v hrabství Norfolk (1792-1807) a guvernéra na ostrově Jersey (1796–1807). V roce 1796 byl povýšen na polního maršála.\n\nByl dvakrát ženatý (první manželka Charlotte Compton, 1725–1770, druhá manželka Anne Montgomery, 1746–1819). Z obou manželství měl dvanáct dětí, dědicem titulu markýze byl nejstarší syn George (1753–1811), který ještě za otcova života získal titul hraběte z Leicesteru (1784).\n\n"}
{"id": "1252119", "url": "https://cs.wikipedia.org/wiki?curid=1252119", "title": "Charles Townshend (1725–1767)", "text": "Charles Townshend (1725–1767)\n\nSir Charles Townshend (28. srpna 1725 Londýn – 4. září 1767 Londýn) byl britský státník ze šlechtického rodu Townshendů, mladší bratr maršála 1. markýze Townshenda. Byl dlouholetým poslancem a zastával vládní úřady, jako ministr financí krátce před svou smrtí prosadil tzv. Townshendovy zákony (\"Townshend Acts\", 1767), které byly bezprostřední příčinou americké války za nezávislost.\n\nByl druhorozeným synem 3. vikomta Townshenda a mladším bratrem polního maršála 1. markýze Townshenda. Studoval v Nizozemí a na univerzitě v Oxfordu a od roku 1747 až do smrti byl členem Dolní sněmovny. Brzy začal zastávat nižší úřady ve státní administrativě, byl lordem komisařem pro obchod a kolonie (1749–1754) a lordem admirality (1754–1755). V letech 1756–1761 zastával post pokladníka v úřadu nejvyššího komořího a v roce 1757 byl jmenován členem Tajné rady, zároveň byl státním sekretářem bez portfeje (1757–1761).\n\nPo smrti 3. vévody z Marlborough dočasně spravoval úřad generálního polního zbrojmistra (1758–1759) a v letech 1761–1762 byl státním sekretářem války, poté prezidentem úřadu pro obchod a kolonie (1763). V Grenvillově vládě odmítl přijmout post prvního lorda admirality (1763), poté byl generálním intendantem armády (1765–1766) a nakonec ministrem financí (lord kancléř pokladu 1766–1767).\n\nVe znalostech v oblasti obchodu a finančnictví se mu ve své době málokdo vyrovnal, vynikal inteligencí a na půdě parlamentu proslul jako vynikajicí řečník. V politice však nebyl příliš zásadový, svou nestálostí a snahou udržet se ve vysokých úřadech získal řadu nepřátel. Ve funkci ministra financí vyvinul značnou aktivitu a zastínil i W. Pitta staršího, který tehdy čelil značné kritice a postupně rezignoval na veřejné dění. Charles Townshend těsně před svou předčasnou smrtí (2. září 1767) prosadil v parlamentu cla na dovoz zboží z kolonií. Tyto tzv. Townshendovy zákony vedly ke vzbouření v koloniích v Severní Americe (Bostonské pití čaje), následně k válce za nezávislost a nakonec vzniku Spojených států.\n\nV roce 1755 se oženil s Caroline Campbell (1717–1794), dcerou významného skotského státníka 2. vévody z Argyllu a vdovou po hraběti z Dalkeithu. Manželství zůstalo bezdětné.\n\n"}
{"id": "1252120", "url": "https://cs.wikipedia.org/wiki?curid=1252120", "title": "Thomas Townshend, 1. vikomt Sydney", "text": "Thomas Townshend, 1. vikomt Sydney\n\nThomas Townshend, 1. vikomt Sydney (\"Thomas Townshend, 1 Viscount Sydney, 1 Baron Sydney\") (24. února 1733 Raynham Hall, Norfolk, Anglie – 30. června 1800 Londýn) byl britský státník z významného rodu Townshendů. Je po něm pojmenováno největší australské město Sydney.\n\nByl vnukem státníka Charlese Townshenda, 2. vikomta Townshenda (1674–1738), narodil se na rodovém sídle Raynham Hall v hrabství Norfolk, jeho otcem byl dlouholetý člen Dolní sněmovny Thomas Townshend (1701–1780). Studoval v Etonu a na univerzitě v Cambridge, v roce 1754 se stal poslancem a pro rozlišení od svého otce byl dlouhodobě označován jako Thomas Townshend mladší. Připojil se ke straně whigů a jako přívrženec W. Pitta staršího se již v mládí dostal k vysokým úřadům. V letech 1756–1760 byl správcem dvora prince waleského, pozdějšího Jiřího III..\n\nDo vlády vstoupil v roce 1765 jako mladší lord pokladu a v této funkci podporoval politiku svého předčasně zemřelého bratrance Charlese Townshenda (1725–1767), který byl tehdy ministrem financí. V letech 1767–1768 byl generálním intendantem armády a od roku 1767 zároveň členem Tajné rady. V letech 1770-1782 byl dlouhodobě v opozici proti Northově a v parlamentu kritizoval válku proti USA.\n\nK vrcholu kariéry se dopracoval počátkem osmdesátých let po pádu Northovy vlády. Krátce byl státním sekretářem války (1782), poté státním sekretářem vnitra (1782-1783 a 1783-1789), od července 1782 do dubna 1783 byl též mluvčím vlády v Dolní sněmovně. K ministerstvu vnitra připojil ještě úřad prezidenta kontrolního úřadu Východoindické společnosti (1784–1790); tento úřad byl zřízen po skončení války s USA, v níž se Východoindická společnost zadlužila a král Jiří III. rozhodl ustanovit nad její činností státní dozor. Jako ministr vnitra krátce spravoval také záležitosti kolonií poté, co bylo zrušeno ministerstvo kolonií. V roce 1784 byl zřízen výbor Tajné rady pro obchod a kolonie a Townshend byl jeho prvním prezidentem (1784–1786).\n\nV roce 1783 byl povýšen na barona a vstoupil do Sněmovny lordů, v roce 1789 získal titul vikomta. Krátce nato opustil své vládní úřady a odešel do soukromí s roční penzí 2 500 liber.\n\nVe funkci ministra vnitra a prezidenta výboru Tajné rady pro obchod a kolonie stál u zřízení trestanecké kolonie v Austrálii, kterou krátce předtím pro Británii zabral objevitel James Cook. Starší australská historiografie v Townshendovi viděla asociála, který posílal odsouzence do neznámých nehostinných pustin. V nově vznikajicích koloniích sice zakázal otroctví, tento akt byl ale dříve bagatelizován tím, že za pokrokovým přístupem se mohl skrývat fakt, že konkrétně v Austrálii díky trestancům odsouzeným na nucené práce nebylo potřeba dalších pracovních sil. Teprve moderní australští historici uznali Townshendovy zásluhy na vzniku Austrálie, opraveny byly i názory na jeho osobnost. I když nevynikl nad průměr své doby, byl nepochybně progresívním a osvícenským státníkem. Mimo jiné usiloval o rozvoj Kanady a podporoval i americkou revoluci. Kromě australského Sydney nese jeho jméno ještě město Sydney v Kanadě.\n\nJeho manželkou byla Elizabeth Powys (1736-1826), dcera poslance Richarda Powyse. Měli spolu sedm dětí, dědicem titulu vikomta byl nejstarší syn John Townshend (1764–1831). Dcera Mary Elizabeth (1762-1821) se provdala za 2. hraběte z Chathamu a byla švagrovou dlouholetého premiéra W. Pitta mladšího.\n\n"}
{"id": "1252121", "url": "https://cs.wikipedia.org/wiki?curid=1252121", "title": "Townshendové", "text": "Townshendové\n\nTownshendové jsou anglický šlechtický rod připomínaný od 15. století v hrabství Norfolk. Z venkovské statkářské rodiny se v 17.-18. století stala významná politická dynastie, řada členů rodu zastávala vysoké funkce ve vládě, vysokých hodností dosáhli v armádě, námořnictvu i církevní hierarchii. Townshendovy zákony, které byly bezprostřední příčinou války amerických kolonií za nezávislost, byly pojmenovány po ministru financí Charlesu Townshendovi. Po jeho bratranci Thomasu Townshendovi, 1. vikomtu Sydney, bylo pojmenováno město Sydney v Austrálii. Vliv rodu poklesl v 19. století, dodnes ale rod užívá titul markýzů získaný v roce 1787.\n\nPrvním doloženým předkem rodu je Roger Townshend připomínaný v polovině 15. století v hrabství Norfolk. Již tehdy bylo majetkem rodu panství Raynham a zdejší zámek Raynham Hall je dodnes hlavním rodovým sídlem. Sir Roger Townshend (1477–1551) byl poslancem Dolní sněmovny, sloužil v armádě a zúčastnil se rozprodeje klášterních majetků za Jindřicha VIII. a v roce 1518 byl povýšen do šlechtického stavu. Vlastnil statky v Norfolku, kde se v regionální správě angažovali i jeho potomci, Sir Roger Townshend (1596-1637) získal titul baroneta. Jeho syn Horatio Townshend, 1. vikomt Townshend (1630–1687) podpořil restauraci Stuartovců a jako baron vstoupil do Sněmovny lordů (1661), později získal titul vikomta (1682).\n\nHoratiův syn Charles (1674–1738) patřil k nejvýznamnějším státníkům první poloviny 18. století, proslul jako dlouholetý ministr zahraničí. Ačkoliv byl blízce spřízněn s premiérem Robertem Walpolem, právě Walpole zapříčinil dočasnou eliminaci vlivu Townshendů. V polovině 18. století následoval opětovný vzestup Townshendů, v roce 1760 zasedalo v Dolní sněmovně šest členů rodu, jeden byl členem Sněmovny lordů. Townshendové tehdy zastávali řadu vládních úřadů, sloužili v armádě a námořnictvu. George Townshend, 4. vikomt (1724–1807) dosáhl hodnosti polního maršála a v roce 1787 byl povýšen na markýze.\n\nOd hlavní rodové linie se v 18. století odštěpila větev vikomtů a později hrabat Sydneyů. Na jejím počátku stál Thomas Townshend (1733–800), který byl v roce 1789 povýšen na vikomta. Jeho vnuk John Robert (1805–1890) zastával vysoké posty u dvora a v roce 1876 byl povýšen na hraběte. Zemřel však bez potomstva a jeho úmrtím titul hrabat ze Sydney zanikl.\n\nSoučasným hlavním představitelem rodu je Charles Townshend, 8. markýz Townshend (*1945).\n\nHlavním rodovým sídlem je dodnes zámek Raynham Hall v hrabství Norfolk. Na tomto panství se poprvé připomíná Roger Townshend v první polovině 15. století. Zámek byl postaven v 17. století za Sira Rogera Townshenda, pozdější úpravy pocházejí z let 1725–1732 od architekta Williama Kenta. Dočasně i dlouhodobě patřila Townshendům řada dalších šlechtických sídel, na přelomu 19. a 20. století vlastnili například zámek Stiffkey Old Hall, měli také pozemky v hrabstvích Warwick a Essex, jistou dobu sídlili i v Irsku. V linii vikomtů a hrabat Sydney v 18.–19. století rod sídlil na zámku Frognal House (hrabství Kent, dnes Londýn)\n\n\nRodokmen Townshendů\n\nRodokmen markýzů Townshendů\n\nKOVÁŘ, Martin: Velká Británie v éře Roberta Walpola; Praha, 2004 ISBN 80-86642-23-2\n"}
{"id": "1252122", "url": "https://cs.wikipedia.org/wiki?curid=1252122", "title": "Kostel svaté Kateřiny Alexandrijské (Bavory)", "text": "Kostel svaté Kateřiny Alexandrijské (Bavory)\n\nKostel svatého Kateřiny Alexandrijské je římskokatolický chrám v obci Bavory v okrese Břeclav. Je chráněn jako kulturní památka České republiky.\n\nJde o farní kostel farnosti Bavory.\n\nKostel byl postaven roku 1740 na místě gotické kaple. Za kněžištěm a sakristií jednolodní orientované stavby byla roku 1791 přistavěna čtyřboká věž ukončena dvojitou bání ve tvaru jehlanu. \n\nZápadní průčelí kostela je prolomeno pravoúhlým portálem, nad ním v nice stojí polychromovaná plastika patronky kostela.\nKompozice na hlavním oltáři představuje štukové sousoší Stětí sv. Kateřiny. Po stranách niky se nachází sokly sloupů oltáře se zlacenými hlavicemi. Při jejich vnitřní straně jsou umístěny sochy ochránců proti moru sv. Šebestiána a sv. Rocha.\nV nikách dvou bočních oltářů jsou sochařské výjevy oslavy Panny Marie Immaculaty a svatého Jana Nepomuckého, doprovázené hlavičkami andílků v oblacích.\n"}
{"id": "1252124", "url": "https://cs.wikipedia.org/wiki?curid=1252124", "title": "Mistr František", "text": "Mistr František\n\nMistr František (fr. Maître François) je označení pro dříve anonymního mistra iluminátora, aktivního v Paříži v letech 1462 až 1480. Později byl identifikován s umělcem Françoisem Le Barbierem starším, doloženým v letech 1455 - 1472.\nMistr František je zmíněn v dokumentu humanisty a diplomata Roberta Gaguina jako autor miniatur v rukopisu \"Civitas Dei\" z roku 1473 (nyní Bibliothèque nationale de France). Historik umění Pavel Durrieu mu po objevu tohoto dokumentu přiřadil sadu rukopisů a identifikoval ho s iluminátorem (označovaným také jako \"historieur\") Françoisem Le Barbierem. Jméno je zmíněno na účtech města Paříže v roce 1455 při uzavření smlouvy o koupi domu na Pont Notre-Dame, kde žil nejméně do roku 1460. V roce 1472 ručil za smlouvu na straně sochaře Françoise Truberta, bratra iluminátora Georgese Truberta. Jeho syn, Françoise Le Barbier mladší, převzal dílnu v pozdních 70. letech a držel ji až do své smrti v roce 1501. Americká historička umění Eleanor P. Spencer rozlišila rukopisy vzešlé z jeho dílny na díla předchůdce Františka v čele ateliéru, Mistra Jeana Rolina a díla jeho nástupce, Françoise Le Barbiera mladšího, označovaného jako Mistr Jakuba z Besançonu (Maître de Jacques de Besançon).\n\nMistr František stál v čele velmi produktivní pařížské dílny, která pracovala pro šlechtice a významné osoby Paříže mezi lety 1460 a 1480. Mezi jeho klienty patřil mimo jiné Jacques d'Armagnac, vévoda z Nemours, který vlastnil šest rukopisů. Mnoho z těchto prací bylo svěřeno zaměstnancům dílny, kteří pracovali podobným malířským stylem. Navázal na svého předchůdce Mistra Jeana Rolina a převzal prvky malby vlámských primitivů, smíšené s uměním Bedfordského mistra. Severský vliv se projevuje zejména v naturalismu scény Ukřižování. Jeho kompozice jsou zasazeny do architektonických kulis a obsahují různé prostorové plány. Používá paletu jasných barev, ale vytvořil také řadu ilustrací metodou grisaille.\n\n"}
{"id": "1252126", "url": "https://cs.wikipedia.org/wiki?curid=1252126", "title": "Božetín (tvrz)", "text": "Božetín (tvrz)\n\nBožetínská tvrz je zaniklé panské sídlo v Božetíně u Nového Kostela v okrese Cheb. Zachovalo se po ní pouze okrouhlé tvrziště na západním okraji vesnice, které je od roku 1963 chráněno jako kulturní památka.\n\nO tvrzi se nedochovaly žádné písemné prameny. Vznikla pravděpodobně na přelomu třináctého a čtrnáctého století, kdy vesnice patřila klášteru ve Waldsassenu. Stavitelem mohl být některý z klášterních služebníků, který spravoval okolní panství. Tvrz zanikla nejspíše v patnáctém století.\n\nZ tvrze se zachovalo okrouhlé tvrziště o průměru šestnáct metrů. Obepínal ho vodní příkop široký až patnáct metrů, do kterého se zřejmě napouštěla voda ze sousedního malého rybníka. Po zániku tvrze se na jejím místě pásl dobytek a později na něm byla postavena stavba, která zanikla někdy po roce 1900. Jihozápadní okraj tvrziště byl narušen těžbou zeminy a celé tvrziště je ohroženo zemědělskou činností na sousedním poli.\n\nMísto, kde tvrz stála, je volně přístupné a nachází se v těsném sousedství silnice, po které je značena cyklotrasa č. 2132 z Milhostova do Lubů. Ve vegetačním období je tvrziště zarostlé hustou vegetací.\n\n"}
{"id": "1252129", "url": "https://cs.wikipedia.org/wiki?curid=1252129", "title": "Seznam pořadů vysílaných v The Fishing &amp; Hunting Channel", "text": "Seznam pořadů vysílaných v The Fishing &amp; Hunting Channel\n\nToto je seznam dokumentárních seriálů a magazínů vysílaných na kanálu The Fishing & Hunting Channel.\n"}
{"id": "1252131", "url": "https://cs.wikipedia.org/wiki?curid=1252131", "title": "Salome (Strauss)", "text": "Salome (Strauss)\n\nSalome je opera Richarda Strausse o jednom jednání na libreto podle stejnojmenné divadelní hry Oscara Wilda z roku 1891, která velmi volně zpracovává biblické téma smrti Jana Křtitele. Premiéra proběhla v drážďanské Semperoper dne 9. prosince 1905. Gustav Mahler, tehdejší umělecký ředitel (Generalmusikdirektor) Vídeňské státní opery, chtěl uvést Salome ve Vídni, představení ale bylo z mravnostních důvodů zakázáno. V Metropolitní opeře v New Yorku byla opera uvedena 22. ledna 1907, představení ale skončilo skandálem a bylo staženo z programu. Roli Heroda v německé i americké premiéře zpíval český pěvec Karel Burian. Titulní roli zpívala v pařížské premiéře v roce 1907 Ema Destinnová.\n\nNa dvoře krále Heroda probíhá slavnost, hosty ale ruší hlas proroka Jochanaana, kterého nechal Herodes uvěznit v cisterně. Hlas Jochanaanův vytýká dvořanům jejich hříchy. Herodova nevlastní dcera Salome je odvahou proroka zaujata a vzrušena a chce jej vidět. Stráže ale mají přísně zakázáno kohokoliv k Jochanaanovi pustit. Nakonec syrský setník Narraboth, který je do Salome zamilován, ji k Jochanaanovi přivede. Salome je uchvácena vzhledem muže z pouště a smyslně touží jej obejmout a políbit. Jochanaan se ale jejím touhám vysměje a odmítne ji. Salome přísahá, že jej brzy políbí navzdory jeho odporu. Když Narraboth pochopí, že je Salome zcela lhostejný, v zoufalství spáchá sebevraždu. Necitelná Salome, zaujatá pouze svou vášní k Jochanaanovi, to ale přejde zcela lhostejně.\n\nSalome se vrací na královskou slavnost, kde ji Herodes žádá, aby zatančila tanec sedmi závojů. Salome souhlasí s podmínkou, že král pak splní jakékoliv její přání. Po tanci žádá hlavu Jochanaanovu na stříbrné míse a na svém přání – přes zděšení dvora a jiné nabídky královy – trvá. Kat tedy přináší Salome Jochanaanovu hlavu a ta ji vášnivě líbá. Zděšený Herodes, když vidí zvrácenou vášeň Salome, nařizuje svým strážím, aby ji zahubili.\n\n"}
{"id": "1252135", "url": "https://cs.wikipedia.org/wiki?curid=1252135", "title": "Passwd (soubor)", "text": "Passwd (soubor)\n\nSoubor codice_1 je v Unixu textová databáze obsahující informace o uživatelích, jenž se mohou přihlásit do systému, a o dalších uživatelských identitách operačního systému, jenž vlastní běžící procesy. Jméno tohoto souboru pochází z jedné jeho původní funkce, kterou bylo ukládat data k verifikaci hesel uživatelských účtů. Na moderních unixových systémech se tyto z pohledu bezpečnosti citlivá data ukládají do jiného souboru pomocí systému stínových hesel (\"shadow passwords\"), nebo jiných databázových implementací. Jméno tohoto souboru je většinou codice_2 Implementace ukládání informací o uživatelských účtech se liší v závislosti na operačním systému; tento soubor je pouze jedna možná implementace z mnoha, kterou může služba passwd využívat.\n\nSoubor codice_1 má typicky oprávnění taková, aby byl přístupný ke čtení všem uživatelům, ale zápis umožňoval pouze superuživateli, nebo za pomoci několika speciálně privilegovaných příkazů. Soubor je konstruován jedním záznamem uživatelského účtu na každý řádek. Každý záznam obsahuje sedm polí rozdělených dvojtečkou. Seřazení jednotlivých záznamů (řádků) je obvykle nepodstatné. Například:\n\nnovakp:x:1001:1000:Pepa Novak,+420 111 111 111, pepa.novak@server.cz:/home/pnovak:/bin/sh\n\nJednotlivá pole zleva označují:\n"}
{"id": "1252139", "url": "https://cs.wikipedia.org/wiki?curid=1252139", "title": "Kniha roku Lidových novin 2016", "text": "Kniha roku Lidových novin 2016\n\nKniha roku Lidových novin 2016 je 26. ročník od obnovení ankety \"Lidových novin\" o nejzajímavější knihu roku. Do ankety jsou také započítány hlasy pro knihy vydané koncem roku 2015. \"Lidové noviny\" oslovily kolem 400 respondentů, hlasovalo jich 208. Uzávěrka byla 30. listopadu 2016, výsledky vyšly ve speciální příloze novin v sobotu 17. prosince 2016.\n\nV anketě zvítězil román \"Dešťová hůl\" Jiřího Hájíčka se 17 hlasy.\n"}
{"id": "1252145", "url": "https://cs.wikipedia.org/wiki?curid=1252145", "title": "Sudety (rozcestník)", "text": "Sudety (rozcestník)\n\nSudety může označovat:\n"}
{"id": "1252152", "url": "https://cs.wikipedia.org/wiki?curid=1252152", "title": "Hájek (tvrz)", "text": "Hájek (tvrz)\n\nHájecká tvrz je zaniklé panské sídlo v Hájku v okrese Karlovy Vary. Zachovalo se po ní pouze okrouhlé tvrziště, které je od roku 1964 chráněno jako kulturní památka.\n\nTvrz v Hájku vznikla pravděpodobně ve čtrnáctém století, ale písemné prameny ji poprvé zmiňují až v roce 1567, kdy patřila Kryštofu Hoffmannovi z Münchshofu. Za něj nebo za jeho potomků v šestnáctém století zanikla a nahradila ji renesanční tvrz postavená o něco dále na sever. Nová tvrz beze stopy zanikla někdy po roce 1842, ale podle starých popisů měla podobu obdélné budovy.\n\nPozůstatkem starší gotické tvrze je okrouhlé tvrziště a část vodního příkopu. Tvrziště má průměr asi dvacet metrů, ale od šedesátých let dvacátého století se výšková úroveň prostřední části snížila více než o metr. Novodobými zásahy byl narušen také příkop, jehož fragmenty se zachovaly na jižním a severovýchodním okraji tvrziště.\n\nTvrziště se nachází na soukromých pozemcích mezi domy čp. 68 a 143, které nejsou volně přístupné.\n\n"}
{"id": "1252154", "url": "https://cs.wikipedia.org/wiki?curid=1252154", "title": "Světový pohár v biatlonu 2016/2017 – Oberhof", "text": "Světový pohár v biatlonu 2016/2017 – Oberhof\n\n4. podnik Světového poháru v biatlonu v sezóně 2016/17 probíhal od 5. do 8. ledna 2017 v německém Oberhofu. Na programu podniku byly závody ve sprintech, stíhací závody a závody s hromadným startem.\n\nOficiální program:\n\nV závodu mužů se Michalu Šlesingrovi podařilo po roce vystoupit na stupně vítězů. Za měnícího se větru, kdy pouze dva závodníci ze 103 zasáhli všech deset terčů, zastřílel položku vleže čistě a odjížděl z ní na průběžném prvním místě. Brzy se však před něj dostal o dvě sekundy Martin Fourcade, který svůj náskok na ostatní navýšil před střelbou vstoje na deset sekund. Při ní však udělal tři chyby, a přestože i v posledním kole běžel velmi rychle, do cíle dojel na osmém místě. Tím ukončil sérii pěti individuálních vítězství za sebou. Michal Šlesingr mezitím odstřílel druhou položku jen s jednu chybou, čímž se dostal do čela průběžného pořadí, a protože poslední kolo projel nejrychleji ze všech, přijel do cíle jako první. Na trati však v té době bylo ještě mnoho kvalitních závodníků; všichni však dojížděli do cíle minimálně o půl minuty za Šlesingrem. Jedinou výjimkou byl Julian Eberhard z Rakouska, který o několik sekund rychleji běžel i střílel, a protože minul také jen jeden terč, zvítězil nakonec s více než desetisekundovým náskokem před druhým Šlesingrem. Z dalších českých reprezentantů překvapil především Adam Václavík, který rozjel závod rychle a díky první čisté střelbě byl průběžně třetí. Při druhé však udělal dvě chyby a navíc už běžel pomaleji. Přesto dokončil na 17. místě, což znamenalo jeho nejlepší umístění ve světovém poháru a také první bodový zisk. Podle trenéra Michala Málka předvedl „v tak nabité konkurenci famózní výsledek“. O dvě místa hůře se umístil Ondřej Moravec a o další dvě Michal Krčmář, oba s celkově dvěma chybami na střelnici. Jaroslav Soukup se čtyřmi chybami dojel na 71. pozici.\n\nPři sprintu žen byl s velkým zájmem očekáván návrat Bělorusky Darji Domračevové, která nastoupila do závodu po mateřské přestávce po téměř dvou letech. Naopak nestartovala vedoucí závodnice světového poháru Laura Dahlmeierová, která se podle svých slov chtěla soustředit na přípravu před mistrovstvím světa. Závodu se nezúčastnila také Veronika Vítková, která o Vánocích léčila chřipku a teprve se vracela k tréninku. České biatlonistky proto po dlouhé době nastoupily pouze ve čtyřech. S číslem 1 vyjela na trať Gabriela Koukalová. Zahájila rychlým během, ale vleže střílela dlouho – jednu ráno o několik sekund odložila; zasáhla však všechny terče. V druhém kole běh ještě zrychlila. Při střelbě vstoje střílela také velmi čistě, navíc rychleji. Závod zakončila dalším velmi rychlým kolem. „Gabča předvedla perfektní výkon, napínala nás při ležce, ta byla dost dlouhá. Ale bylo to od ní parádní,“ ocenil její výkon trenér Zdeněk Vítek. Rychleji než Koukalová však běžely Francouzka Marie Dorinová Habertová a Kaisa Mäkäräinenová z Finska. Obě zastřílely vleže čistě a do druhého kola odjížděly s čtvrtminutovým náskokem na Koukalovou. Mäkäräinenová jej pak ještě zvýšila, ale vstoje dvakrát chybovala. Dorinová Habertová zde minula jen jeden terč, Mäkäräinenová však zaběhla nejrychlejší poslední kolo a dostala se na druhé místo. Francouzka dokončila závod jako třetí. Ostatním českým závodnicím se nedařilo. Výkon Evy Puskarčíkové byl ovlivněný nachlazením z minulého týdne - měla sice nejrychlejší střelecký čas, ale s dvěma chybami na střelnici a pomalým během skončila až na 42. pozici. Jessica Jislová, která se do světového poháru vrátila po téměř deseti měsících, obsadila se čtyřmi chybami 77. místo, Lucie Charvátová s šesti chybami dojela o dvě místa před ní.\n\nDo závodu mužů, který probíhal za mrazu -12°C a silného větru, vystartoval Michal Šlesingr jako druhý. První položku vleže zastřílel stejně jako ostatní čeští reprezentanti i většina závodníků v čele čistě. Při druhé udělal jednu chybu, ale běžel rychle a ke třetí střelbě přijížděl ve vedoucí skupině spolu s dalšími šesti biatlonisty. Při ní udělal dvě chyby, ale většině nejbližších soupeřů se nevedlo lépe, a tak odjížděl na čtvrtém místě. Při poslední střelbě vstoje vítr zesílil; Šlesingr rány odkládal a střílel velmi dlouho (přes minutu), přesto nezasáhl tři terče. Ocitl se na 11. místě, ale v posledním kole předjel čtyři soupeře a v cíli skončil sedmý. Z dalších českých reprezentantů se zpočátku dařilo Adamu Václavíkovi, který průběžně jel desátý. Vstoje však však udělal čtyři a dvě chyby a závod dokončil na 33. místě. Ondřej Moravec udělal na střelnici jen dvě chyby, ale pomalu střílel a hlavně běžel. Dojel na 21. pozici, Michal Krčmář se čtyřmi chybami o sedm míst za ním. Zvítězil Francouz Martin Fourcade, který si od třetí střelby udržoval na čele jasný náskok. Podobně jistě jel druhý Arnd Peiffer z Německa. Bojovalo se jen o třetí místo, kdy v posledních stovkách metrů Emil Hegle Svendsen předjel Dominika Windische, ten však v cílové rovině zasprintoval a dostal se před Svendsena. O měnících se povětrnostních podmínkách svědčí např. výsledek vítěze předchozího sprintu Juliana Eberharda z Rakouska, který se až do poslední střelby udržoval v boji o medaile, ale při ní nezasáhl ani jeden terč a dojel devatenáctý.\n\nStíhací závod žen ovládly Gabriela Koukalová, Marie Dorinová Habertová a Kaisa Mäkäräinenová. Od začátku si s výjimkou krátkého úseku po první střelecké položce udržovaly odstup od ostatních biatlonistek. Zpočátku vedla Koukalová, která využila nejen svůj náskok na startu, ale taky celkově nejrychlejší běh ze všech závodnic. Vleže střílela vždy čistě, i když zvláště při druhé střelbě měla štěstí, když se několik jejích střel otřelo o hranu terče. Trenér Vítek po závodě uznal: „Gábina měla štěstí.“ Na první střelbě vstoje však jednou netrefila a o pět sekund se před ní dostala Dorinová Habertová. Ta při poslední zastávce na střelnici udělala jednu chybu a do posledního kola vyjížděla s náskokem téměř půl minuty na Koukalovou, která nezasáhla dva terče. Obě si tak jely s jistotou pro první a druhé místo v cíli, protože Mäkäräinenová udělala při poslední střelbě také dvě chyby a odjížděla více než minutu za vedoucí závodnicí. Koukalová získala díky druhému místu 54 bodů a dostala se tak na první místo v celkovém pořadí světového poháru před Lauru Dahlmeierovou, která v Oberhofu nestartovala. Z českých reprezentantek se do závodu probojovala už jen Eva Puskarčíková. Při střelbě byla sice opět jedna z nejrychlejších, ale se sedmi chybami, z toho pěti vleže, nedokázala svoji startovní pozici výrazně vylepšit a dojela na 36. místě.\n\nZ českých reprezentantů se tento závod, který se oproti předcházejícím dnům jel za mlhy, mírných mrazů a jen slabého větru, vydařil Michalu Krčmářovi, který se potřetí v této sezoně dostal do první desítky. Po první čisté střelbě jel ve vedoucí skupině, ale při druhé zastávce na střelnici nezasáhl dva terče. „Možná za to mohla nějaká má zbrklost, protože obě rány byly kalibrové, nic divokého, jen prostě nespadly,\" komentoval to po závodě. Rychlým během si svoji pozici neustále zlepšoval a závod s celkově třemi nezasaženými terči dokončil jako devátý. Ondřej Moravec udělal na střelnici také celkem tři chyby a při pomalejším běhu dojel nakonec na na 13. místě. Závod se nepodařil Michalu Šlesingrovi, který při první střelbě udělal tři chyby a když při třetí přidal další tři, skončil poslední. Oproti mnoha předcházejícím závodům, kde Martin Fourcade vyjížděl do posledního kola s jasným náskokem, se zde závodilo až do posledních metrů. Po poslední střelbě odjížděla spolu skupinka pěti závodníků, v ní se Fourcade brzy dostal do čela a začal ostatním ujíždět. Držet se ho dokázal jen Simon Schempp. Tato dvojce si vypracovala pětisekundový náskok, ale v posledním sjezdu k cíli je dojel další domácí reprezentant Erik Lesser. Schempp s malým náskokem, ale jistě zvítězil, navíc Lesser ještě dokázal v cílové rovině zasprintovat a dojel ve stejném čase jako Fourcade, ale s nepatrným náskokem před ním.\n\nZávod žen skončil velkým úspěchem českých reprezentantek. Probojovaly se do něj sice jen ve dvou, ale od začátku se udržovaly v čelní skupině. Gabriela Koukalová střílela poprvé sice pomalu, ale čistě a odjížděla osmá, těsně před stejně bezchybnou Evou Puskarčíkovou. Ve vedoucí skupině se udržovala i Němka Laura Dahlmeierová, která nastoupila po dvou absencích způsobených nachlazením. Podruhé vleže byly české biatlonistky opět bezchybné, Koukalová se dostala do čela a Puskarčíková vedla druhou skupinu s odstupem přes čtvrt minuty. Při pravení střelbě vstoje střílely Koukalová i Puskarčíková opět bezchybně, a když Dahlmeierová nezasáhla jeden terč, odjížděly na prvních dvou místech. Němka však Puskarčíkovou brzy předjela. Když při poslední střelbě zastřílely obě čistě, jela si Koukalová s více než půlminutovým náskokem tak získala svoje 14. vítězství v závodech světového poháru. Dahlmeierová na druhém místě sice vyjížděla jen s pětisekundovým náskokem na Puskarčíkovou, ale ta už zrychlit nedokázala. Přesto pro ni třetí místo znamenalo druhé stupně vítězů v její kariéře. „Úplně super, obrovská obrovská euforie. Bylo to senzační,“ nešetřil superlativy k výkonu obou českých biatlonistek trenér ženské reprezentace Zdeněk Vítek.\nČtvrtým místem v cíli překvapila Galina Višněvská z Kazachstánu, která se s jen jednou chybou na střelnici stále zlepšovala a v posledním okruhu dokázala předjet i zkušenou Franzisku Hildebrandovou z Německa. Nejlepšího běžeckého času dosáhla v tomto závodě podobně jako v mnoha předchozích Kaisa Mäkäräinenová, ale se sedmi nezasaženými terči dojela až na 8. místě. O šest pozic za ní skončila druhá nejrychlejší běžkyně závodu a další favoritka Marie Dorinová Habertová, když nezasáhla stejný počet terčů.\n"}
{"id": "1252155", "url": "https://cs.wikipedia.org/wiki?curid=1252155", "title": "Varatčaja Vongteančajová", "text": "Varatčaja Vongteančajová\n\nVaratčaja Vongteančajová, : : , (* 7. září 1989 Čiang Rai) je thajská profesionální tenistka. Ve své dosavadní kariéře na okruhu WTA Tour vyhrála dva deblové turnaje. V rámci okruhu ITF získala do roku 2017 čtyři tituly ve dvouhře a třicet jedna ve čtyřhře.\n\nNa žebříčku WTA byla ve dvouhře nejvýše klasifikována v červenci 2015 na 200. místě a ve čtyřhře pak v září 2016 na 77. místě. Trénuje ji Singkorn Vongteančaj.\n\nV thajském fedcupovém týmu debutovala v roce 2009 utkáním 1. skupiny zóny Asie a Oceánie proti Austrálii, v němž prohrála čtyřhru po boku Noppawan Lertcheewakarnové s dvojicí Dellacquová a Stubbsová. Thajky prohrály 0:3 na zápasy. Do roku 2017 v soutěži nastoupila k šestnácti mezistátním utkáním s bilancí 1–1 ve dvouhře a 9–5 ve čtyřhře.\n\nNa Univerziádě 2011 v Šen-čenu byla členkou vítězného týmu soutěže družstev a bronz si odvezla z mixu. O dva roky později na Letní univerziádě 2013 v Kazani vybojovala stříbrnou medaili ve dvouhře. Sbírku rozšířila na Letní univerziádě 2015 v Granadě stříbrným kovem ze soutěže družstev a bronzem ze singlu. Asijské hry 2010 v Kantonu znamenaly bronzovou medaili pro thajský tým. Jihovýchodní asijské hry 2009 ve Vientiane jí přinesly zlata z ženské i smíšené čtyřhry a soutěže družstev. V ročníku 2015, probíhajícím v Singapuru, pak přispěla k výhře Thajek mezi týmy a obsadila druhé místo ve dvouhře.\n\nMladší sestra Varunja Vongteančajová (nar. 1993) je také tenistka.\n\nV rámci hlavních soutěží událostí okruhu ITF debutovala v červenci 2006, když na turnaj v Bangkoku s dotací 10 tisíc dolarů obdržela divokou kartu. Ve úvodním kole singlu podlehla indonéské hráčce Aju-Fani Damajantiové. Deblovou soutěž vyhrála v páru s krajankou Nungnaddou Wannasukovou po vítězství nad tchajwansko-vietnamskou dvojicí Čang Kchaj-čen a Nguyen Thuy Dung. Na úvod kariéry tak získala první titul. V únoru 2011 pak přidala premiérovou singlovou trofej v této úrovni tenisu, když na bombajském turnaji zdolala v závěrečném zápasu uzbeckou tenistku Vladu Ekšibarovovou.\n\nV singlu okruhu WTA Tour debutovala na únorovém PTT Pattaya Open 2012, hraném v Pattaye, když se do hlavní soutěže probojovala z kvalifikace přes Japonku Misu Egučiovou. V prvním kole však nestačila na nejvýše nasazenou Rusku Věru Zvonarevovou po dvousetovém průběhu. V deblové části dohrála se sestrou Varunjou Vongteančajovou ve čtvrtfinále. Na PTT Pattaya Open 2013 na úvod přehrála německou hráčku Anniku Beckovou, aby ji následně zastavila Novozélanďanka Marina Erakovicová.\n\nPremiérové finále na okruhu WTA Tour odehrála na březnovém Malaysian Open 2016 v malajsijské metropoli Kuala Lumpuru. Po boku Číňanky Jang Čao-süan ve finále čtyřhry porazily čínský pár Liang Čchen a Wang Ja-fan až v supertiebreaku. Druhou trofej přidala na červencovém BRD Bucharest Open 2016 v Bukurešti, kde si v závěrečném duelu deblové soutěže poradily s Američankou Jessicou Mooreovou nad rumunsko-polskou dvojicí Alexandra Cadanțuová a Katarzyna Piterová.\n\nDebut v nejvyšší grandslamové kategorie zaznamenala v kvalifikaci ženské dvouhry French Open 2013. V úvodním kole uhrála však pouze tři gamy na americkou tenistku Grace Minovou. Kvalifikačním sítem prvních kol nepřešla ve stejné sezóně ani ve Wimbledonu a na US Open.\n\n"}
{"id": "1252156", "url": "https://cs.wikipedia.org/wiki?curid=1252156", "title": "Agni-jóga", "text": "Agni-jóga\n\nAgni-jóga, nebo Živá Etika — synkretická nábožensko-filozofická nauka, která spojuje západní okultně-teofofickou tradici a východní esoterismus.\n\nZa původce nauky jsou považovaní Nikolaj a Helena Rerichovi. Nauka byla poprvé publikována v řadě knih, vydaných mezí lety 1924-1938. Živá Etika je závěrečným vyvrcholením podrobného výkladu teosofické nauky, představené v \"Tajné doktríně\" (\"syntéze věd, náboženství a filozofií\") Heleny Blavatské. Živá Etika de facto směruje lidstvo do roviny lidskosti.\nVýklad nauky Agni-jógy je především představen sérií z 14 knih, sestavených rodinou Rerichů, zejména Helenou Rerich. Knihy Agni-jógy se zapisovaly prostřednictvím komunikace se Vznešenými Mistři mezi lety 1920-1940. Ne všechny knihy byly určeny k okamžitému předání široké veřejnosti. Poslední z knih Agni-jógy, jmenovaná \"Nadzemní\", byla poprvé publikována až v roce 1990. \"Agni\" na sanskrtu znamená Oheň a tak Agni-jóga se překládá jako Ohnivá jóga. Oheň je považován za vše spojující prvek a proto Agni-jóga proniká do všech oblasti života. Každá etapa jakéhokoliv skutečného odhalení reaguje na aktuální potřeby lidstva. Současná doba vyniká poklesem morálky a tak Agni-jóga především podporuje mravní základy. Právě proto další název nauky Agni-jógy je nauka \"Živé Etiky\".\n\nNábožensko-filozofické myšlenky Rerichů způsobily vznik společností a organizací po celém světě, jejichž činnost je založená na podpoře a šíření kulturního dědictví rodiny Rerichů. Jejími následovnicí bylo publikováno množství knih, vědeckých článků a jiných textů, rozviřující myšlenky Agni-jógy. V současné době je často používán termín \"Rerichovské hnutí\" pro souhrnné označení skupinové činnosti příznivců nauky.\n\nKromě série knih \"Agni-jógy\"  byly také vydány knihy:\nKe směru Živé Etiky jsou také řazeny:\nNauka pokračuje v lepších tradicích theosofické nauky a rozvije myšlenku nezbytnosti syntézy východní a západní filozofie, vědy, náboženství a kultury.\"\"Princip syntézy je jediným nesporným prvkem v\"\" definici Agni-jógy.\"\" (E. Roerich). V Agni-józe, nebo Živé Etice \"\"ve výstižných, ohnivých větách\" \"jsou shromažďovaný poznatky, nahromaděné během staletých získáváni důkladných všestranných zkušeností.\"\" Živá Etika obsahuje prvky všech zásadních oblastí života. Ziskové poznatky by se měly především projevovat v každodenním jednání člověka a tak pomáhat zachovat v lidech lidskost.\n\nPosláním nauky je podpořit vývoj lidstva. Agni-jóga pomáhá vnitřní přeměně a rozvinutí mravných vlastností člověka. Věnuje zvláštní pozornost práci nad sebou a morálnímu sebezdokonalování. V knihách jsou představeny vyčerpávající pokyny pro získáni nezbytných k tomu vlastnosti. Živá Etika poskytuje jedinci pocit jednoty s okolním světem a tím zvyšuje jeho pocit osobní zodpovědnost za něj. Zahrnuje řešení problémů aktuálních pro moderní dobu, dává jasnou představu ohledně nejvažnějších otázek bytí a poskytuje ty životně nejdůležitější, praktické, přesné a jasné pokyny a doporučení.\n\nAgni-jóga vnímá ateismus, jako nevyhnutelný důsledek zkreslení náboženství Církví. Uznává základy všech náboženství, očištěných od zkresleného církevního výkladu. Nikoliv namísto, ale na základě všech bývalých náboženství a nauk rozvije nový aspekt Jediné Věčné Pravdy a přenáší jejích prohloubení a ohnivé očištění.\n"}
{"id": "1252157", "url": "https://cs.wikipedia.org/wiki?curid=1252157", "title": "Světový pohár v biatlonu 2016/2017 – Ruhpolding", "text": "Světový pohár v biatlonu 2016/2017 – Ruhpolding\n\n5. podnik Světového poháru v biatlonu v sezóně 2016/17 probíhal od 11. do 15. ledna 2017 v německém Ruhpoldingu. Na programu podniku byly závody ve sprintech, stíhací závody a mužské i ženské štafety.\n\nOficiální program:\n\nČeská štafeta zopakovala v Ruhpoldingu stejné umístění jako v předcházejícím závodě v Pokljuce. Trenéři udělali změnu v pořadí, když závod rozbíhal Ondřej Moravec. Při první položce sice udělal jen jednu chybu, ale na střelnici strávil 44 sekund. Podruhé pak střílel čistě a rychle a na předávku přijel jako druhý jen s pětisekundovou ztrátou na italský tým. Jaroslav Soukup však vleže udělal čtyři chyby a musel na trestné kolo. Přestože vstoje střílel rychleji a musel dobít jen jeden náhradní náboj, předával Michalu Šlesingrovi na 14. místě. Ten velmi rychle běžel – v prvním i druhém kole předjel čtyři soupeře – ale dvěma dobíjeními při střelbě vleže se zdržel. Vstoje však střílel čistě a předával na sedmém místě, ve skupině čtyř štafet bojujících o čtvrté místo. Michal Krčmář na posledním úseku udělal vleže i vstoje po jedné chybě, ale při poslední střelbě musel dobíjet dvakrát, protože si špatným nabíjením vyhodil náboj z komory. „Špatně jsem dovřel závěr a musel jsem vyhodit náboj. To znamenalo dobíjení navíc a ztrátu minimálně osmi sekund. Tím jsme přišli o čtvrté místo,“ kritizoval se po závodě. Do posledního kola odjížděl se čtvrtminutovou ztrátou na ukrajinskou štafetu. Rychlým během ji však dokázal snížit jen na čtyři sekundy a tak český tým dokončil na pátém místě. \nZávod skončil sportovní tragédií pro ruskou štafetu. Ta díky velmi dobré střelbě všech členů vedla od 2. úseku a do posledního kola vyjížděla s náskokem 15 sekund na švédský tým. Emil Hegle Svendsen sice odstup Antona Babikova snižoval, ale nedařilo se mu dostat se do kontaktu. V posledním krátkém stoupání však Babikovi došly síly, Svendsen jej v následující zatáčce předjel a s náskokem zvítězil. Zcela vyčerpaný Babikov dojel jen pomalu do cíle.\nV závodě se zpočátku nedařilo několika favorizovaným štafetám: německá byla po druhé střelbě na 19. a francouzská na 22. místě. Němci se přesto dalším dobrým výkonem posunuli až na bronzovou pozici, naopak Francouzům nepomohl ani Martin Fourcade na posledním úseku a dojeli až devátí.\n\nČeskou ženskou štafetu rozbíhala Eva Puskarčíková. První položku zastřílela velmi rychle a čistě a dostala se do čela. V druhé musela jeden náboj dobíjet, ale udržela se v kontaktu s ostatními závodnicemi, kterým ujela jen Kaisa Mäkäräinenová. Puskarčíková předávala na čtvrtém místě Markétě Davidové, která běžela svoji první štafetu ve světovém poháru. Ta musela při první střelbě dvakrát dobíjet, ale ztrácela jen půl minuty na čelo závodu. Vstoje však udělala čtyři chyby a musela na trestné kolo. Navíc střílela více než minutu a půl – nejdéle ze všech závodnic, Odjížděla na 15. místě, na kterém pak taky štafetu předávala. Do třetího úseku nastoupila uzdravená Veronika Vítková, která vleže střílela čistě a rychlým během předjela několik soupeřek. Vstoje jí sice zdržely dvě chyby, ale pozici české štafety opět vylepšila a předala na osmém místě. Gabriela Koukalová pak běžela nejrychleji ze všech, ale odstupy na přední místa už byly veliké. Vleže udělala jednu chybu a vstoje dvě. Při odjezdu do posledního kola ztrácela 35 sekund na Italku Nicole Gontierovou. Její náskok rychle snižovala a při nájezdu do cíle byla za ní o deset metrů. Přestože v cílové rovině ještě zasprintovala, předjet ji už ale nedokázala a dojela na šestém místě 0,2 sekundy za Italkou.\nZvítězily německé biatlonistky, které se celý závod udržovaly na předních pozicích. Naopak překvapením bylo až 13. místo ruské štafety, která však zkoušela dvě nové závodnice.\n\nV závodě mužů český tým podobně jako několik dalších věřil, že trať v průběhu závodu umrzne, a proto nasadil své kvalitnější závodníky netypicky do druhé poloviny startovního pole. Přesto se českým reprezentantům nedařilo: nejlepší byl Michal Krčmář, který udělal jen jednu chybu při střelbě vstoje, ale především díky pomalejšímu běhu skončil až na 29. místě. O deset pozic za ním dojel Adam Václavík s dvěma chybami na střelnici. Ostatní biatlonisté skončili mimo bodované pozice – Michal Šlesingr až na 65. místě, čímž se poprvé po 12 letech neprobojoval do následného stíhacího závodu. \nZvítězil opět Martin Fourcade, který čistou střelbu doplnil nejrychlejším během.\n\nNaopak českým ženám se závod vydařil. Jako první z favoritek však vyjela na trať Finka Kaisa Mäkäräinenová, a protože se jí po dlouhé době podařilo zastřílet obě položky čistě, dojela do cíle na průběžně první pozici s minutovým náskokem. Stejně čistě střílející Laura Dahlmeierová už v průběžných časech za Finkou zaostávala a do cíle přijela jako druhá, půl minuty za ní. Na trati tou dobou již byla i Gabriela Koukalová. Střílela také čistě, i když poslední ránu vstoje odkládala, a z druhé střelby odjížděla na druhé pozici se ztrátou 13 sekund. Tu však na Mäkäräinenovou, která zajela nejrychlejší běžecký čas, nedokázala stáhnout. Udržela však náskok na Dahlmeierovou a dojela o osm sekund před ní na druhém místě. Koukalovou pak ohrožovala ještě Marie Dorinová Habertová, která byla při příjezdu na druhou střelbu o tři sekundy před ní. Zde však nezasáhla jeden terč a dojela do cíle na čtvrtém místě. \nZ dalších českých reprezentantek se Eva Puskarčíková umístila na 14. místě. Udělala jednu chybu vleže, ale částečně ji vyrovnala nejrychlejším střeleckým časem. Veronika Vítková se dvěma chybami na střelnici dojela o sedm pozic za ní. Úspěchem skončil závod pro juniorku Markétu Davidovou, která nezasáhla pouze jeden terč vleže a do cíle přijela na 28. místě, což znamenalo její první body ve světovém poháru a první postup do nedělního stíhacího závodu. Do něj se po předchozích třech nezdarech kvalifikovala i Lucie Charvátová, která nezasáhla tři terče a dojela na 42. místě. „Pochvalu si zaslouží všechny holky!“ ocenil jejich výkon trenér Zdeněk Vítek. „Se závodem a jeho obtížnými podmínkami – pomalých sněhem, sněžením a větrem – se popraly na jedničku.“\n\nDo závodu mužů se kvalifikovali tři čeští reprezentanti. První položku zastřílel Michal Krčmář čistě a z 29. místa na startu si polepšil na třinácté. Když ani při druhé a třetí střelbě nechyboval, posunul se na sedmé místo a osamoceně stíhal čelo závodu. K poslední střelbě přijížděl s téměř půlminutovou ztrátou na závodníky před ním, ale ti většinou chybovali. Díky čisté střelbě se Krčmář dostal na páté místo s jen s několikasekundovou ztrátou. Brzy předjel Arnda Peiffera z Německa a přiblížil se na tři sekundy i k Rusovi Antonu Šipulinovi, který však mezi prvním a druhým mezičasem naopak sekundu získal. Ve sjezdových pasážích jel zase rychleji Krčmář, který na začátku cílové roviny Šipulina předjel a obsadil tak třetí místo. „Vůbec jsme nevěřil, že dokážu Šipulinův náskok stáhnout, ale najednou jsem se objevil pod kopcem za ním a v cíli už nekladl žádný odpor,“ řekl v rozhovoru pro Českou televizi. Pro Krčmáře to byly jeho první stupně vítězů ve světovém poháru.\nOndřej Moravec nezasáhl celkem čtyři terče a posunul se z 52. místa na 37. v cíli. Adam Václavík udělal o jednu chybu méně, ale pomaleji běžel i střílel a skončil čtyřicátý.\nZvítězil opět Martin Fourcade, který závod sice zdramatizoval dvěma chybami při druhé a jednou při třetí střelbě, ovšem kromě krátkého úseku po třetí střelecké položce jel stále v čele. Tentokrát nemohl plně využít svého rychlého běhu, protože za hustého sněžení musel hlavně v prvních kolech projíždět ostatním stopu. Přesto dojel do cíle o téměř 20 sekund před Emilem Hegle Svendsenem.\n\nDo stíhacího závodu žen se vydala jako první Finka Kaisa Mäkäräinenová, o 22 sekund za ní vystartovala Gabriela Koukalová a o dalších 8 sekund Laura Dahlmeierová z Německa. První střelbu zvládla Mäkäräinenová čistě, ale obě její pronásledovatelky udělaly po dvou chybách, takže se před ně dostala Dorothea Wiererová. Při druhé zastávce na střelnici nechybovala žádná z pěti vedoucích závodnic a tak Mäkäräinenová odjížděla s více než minutovým náskokem před čtyřčlennou skupinou pronásledovatelek. Při první střelbě vstoje střílela Koukalová jako jediná z vedoucí pětice čistě a proto se oddělila od ostatních soupeřek a jela na druhém místě za Finkou, ale s minutovým odstupem. Poslední střelba, kterou obě (oproti nejbližším soupeřkám) zvládly čistě, už pořadí nijak zásadně neovlivnila, a tak si Mäkäräinenová i Koukalová dojely pro první a druhé místo. Třetí přijela do cíle Marie Dorinová Habertová, která nepřipustila útok Dahlmeierové. Úspěšně skončil závod i pro Evu Puskarčíkovou, která startovala z 14. místa. První dvě střelecké položky zvládla bezchybně a tak se postupně propracovala na osmé místo. Po jedné chybě vstoje sice klesla, ale při čisté střelbě při poslední položce se zase propracovala zpět. V posledním kole se jí podařilo předjet jak Chevalierovou, tak Wiererovou a dojet na šestém místě. „Moje pochvala však míří především k její střelbě. Myslím, že z celého týmu zatím nejlépe zvládla letní dřinu, kdy jsme se zaměřili na zrychlení manipulace,“ komentoval její výkon trenér Ondřej Rybář, který odkázal na to, že před sezónou reprezentantky trénovaly zrychlení střelby. O pět míst se oproti startu podařilo posunout Veronice Vítkové, která skončila šestnáctá. Lucie Charvátová a Markéta Davidová dojely mimo bodovaná místa na 46. a 48. pozici.\n\n"}
{"id": "1252158", "url": "https://cs.wikipedia.org/wiki?curid=1252158", "title": "Collateral Beauty: Druhá šance", "text": "Collateral Beauty: Druhá šance\n\nCollateral Beauty: Druhá šance (v anglickém originále Collateral Beauty) je americký dramatický film z roku 2016. Režie se ujal David Frankel a scénáře Allan Leob. Ve filmu hrají Will Smith, Kate Winsletová, Keira Knightley, Helen Mirrenová, Edward Norton, Michael Peña a Naomie Harrisová. Snímek sleduje muže, který se vypořádává se smrtí své dcery prostřednictvím dopisů, které píše času, smrti a lásce. Film měl premiéru na Filmovém festivalu v Dubaji 13. prosince 2016 a do kin byl oficiálně uveden 16. prosince 2016.\n\n13. května 2015 bylo oznámeno, že Hugh Jackman a Rooney Mara si zahrají v dramatu \"Collateral Beauty\", které bude režírované Alfonsem Gomez-Rejonem a scénářem k filmu bude napsán Allanem Leobem. 15. června 2015 Variety oznámil, že se mluví o tom, že Jason Segel se připojí k obsazení. 15. července 2015 bylo oznámeno, že Jackman od projektu odpustil kvůli jeho závazkům k filmu \"\" a producenti nyní přemýšlí o Johnnym Deppovi. 4. srpna 2015 bylo oznámeno, že hlavní roli se filmu zahraje Will Smith. V listopadu David Frankel získal pozici režiséra. V lednu 2016 se k projektu připojili Edward Norton, Michael Peña, Naomie Harrisová a Helen Mirrenová. V února se připojily Keira Knightley a Kate Winsletová.\n\nV listopadu 2016 bylo potvrzeno, že skladba skupiny OneRepublic „Let's Hurt Tonight“ je součástí soundtrackové alba, hudební video bylo zveřejněné 6. prosince 2016.\n\nNatáčení začalo 22. února 2016 v New Yorku, kde se natáčelo v Queensu a na Manhattanu.\n\nFilm měl premiéru na Filmovém festivalu v Dubaji. 13. prosince 2016 a do kin byl oficiálně uveden 16. prosince 2016. V České republice bude mít premiéru 22. prosince 2016.\n\nV Severní Americe byl uveden do kin společně s filmem \"\" a s filmem \"Místo u moře\", který byl rozšířen do více kin. Za první víkend byl plánován výdělek 11–13 milionů dolarů. Za první promítací den snímek získal 2,4 milionů dolarů.\n\nFilm získal negativní recenze od kritiků. Na recenzní stránce Rotten Tomatoes získal z 88 započtených recenzí 14 procent s průměrným ratingem 3,5 bodů z deseti. Na serveru Metacritic snímek získal z 35 recenzí 23 bodů ze sta. Na Česko-Slovenské filmové databázi snímek získal 72%.\n"}
{"id": "1252160", "url": "https://cs.wikipedia.org/wiki?curid=1252160", "title": "ParcelShop", "text": "ParcelShop\n\nParcelShop (též výdejní nebo odběrné místo) je generický termín pro místo, kde je možné odebrat nebo zanechat balíček. ParcelShopy zřizují zejména poštovní a balíkoví přepravci, ale i e-shopy a další prodejci. Jedná se tedy nejčastěji o doručování zásilek mezi firmou (prodejcem) a zákazníkem, tzv. segment B2C (\"business to client\"). Výdejním místem je pak nejčastěji provozovna jiného subjektu (kancelář, prodejna, apod.) se kterou má přepravce smluvně dohodnuté podmínky, nebo provozovna k tomu účelu vytvořená. \n\nRůzní přepravci pak používají různé názvy ParcelShopů (DPD Pickup, dříve DPD ParcelShop), ale i termín samotný (PPL ParcelShop, DHL ParcelShop).\n\nParcelShopy jsou alternativou doručení na konkrétní adresu, uložení na poště či uložení v trezoru.\n"}
{"id": "1252163", "url": "https://cs.wikipedia.org/wiki?curid=1252163", "title": "Galajty", "text": "Galajty\n\nGalajty (, ) je sídlo v okresu Nožaj-Jurt ve východní části Čečenska, na hranici s Dagestánem, v podhůří severního svahu Velkého Kavkazu.\n\nSídlo se nachází na pravém břehu řeky Aksaj, 60 km východojihovýchodně od hlavního města Groznyj a 18 km jihozápadně od dagestánského města Chasavjurt.\n\nPo masových deportacích Čečenců a Ingušů v únoru roku 1944 a likvidaci Čečensko-Ingušské autonomní republiky byla obec Galajty přejmenována na \"Novyj Čirkej\" () a byla organizovaně osídlena novým obyvatelstvem, přemístěným sem ze sousedního Dagestánu. Teprve po skončení stalinské éry v SSSR, obnovení Čečensko-Ingušské autonomní republiky a návratu původních obyvatel byl obci Galajty vrácen její název. Poté se Dagestánci vrátili do Dagestánu.\n"}
{"id": "1252165", "url": "https://cs.wikipedia.org/wiki?curid=1252165", "title": "Jan Dvořák (právník)", "text": "Jan Dvořák (právník)\n\nJan Dvořák (* 24. května 1950 Praha) je český právník, právní teoretik a vysokoškolský pedagog. Působí jako profesor katedry občanského práva Právnické fakulty Univerzity Karlovy a jako proděkan pro doktorský studijní program a rigorózní řízení. Zasedá v redakčních radách časopisů \"Právník\", \"Bulletin advokacie\" a \"Ad notam\".\n\n\n"}
{"id": "1252166", "url": "https://cs.wikipedia.org/wiki?curid=1252166", "title": "Taťána Kozlovová", "text": "Taťána Kozlovová\n\nTaťána Kozlovová (; * 26. listopadu 1986) je ruská reprezentantka v lyžařském orientačním běhu a orientačním běhu. Je několikanásobnou medailistkou z mistrovství světa a juniorského mistrovství světa v lyžařském OB. Má také jednu medaili z klasického OB, ze štafet na mistrovství světa juniorů v roce 2006 v litevském Druskininkai.\n\n"}
{"id": "1252169", "url": "https://cs.wikipedia.org/wiki?curid=1252169", "title": "MØ", "text": "MØ\n\nKaren Marie Aagaard Ørsted Andersen (* 13. srpna 1988, Ubberun, Dánsko) je dánská zpěvačka a textařka, která zpívá pro Sony Music Entertainment. Její debutové studiové album \"No Mythologies to Follow\" bylo vydáno v březnu 2014. MØ spolupracovala také s australskou rapperkou a zpěvačkou Iggy Azaleovou na songu „Beg for It“, který obsadil 27. příčku na Billboard Hot 100. Následující rok vystupovala s DJ Snakem a Majorem Lazerem v písničce „Lean On“, který bodoval na 1. příčce v Austrálii, na 2. ve Velké Británii a 4. ve Spojených státech.\nZkratka MØ, které vyjadřují její iniciály, znamenají v dánštině „dívka“ nebo „panna“.\n\n"}
{"id": "1252175", "url": "https://cs.wikipedia.org/wiki?curid=1252175", "title": "Kozí brada pochybná", "text": "Kozí brada pochybná\n\nKozí brada pochybná (\"Tragopogon dubius\") je dvouletá, žlutě kvetoucí, planě rostoucí rostlina slunných a suchých míst. Je jedním ze tří druhů rodu kozí brada, které v české přírodě rostou, je považována za zdomácnělý archeofyt.\n\nTento druh se vyskytuje jako původní téměř v celé Evropě, jen do Skandinávie a Pobaltí se dostala až druhotně. Dále východním směrem sahá její původní areál přes Malou Asii, Kavkaz, Ural, západ Sibiře a oblasti Střední Asie až po severozápad Číny. Kozí brada pochybná byla také hojně zavlečena do místa mimo Evropu, např. do Severní a Jižní Ameriky, Jižní Afriky, Indie, Austrálie i na Nový Zéland. V České republice je poměrně hojná v teplých oblastech na jihu Moravy a ve středních a severozápadních Čechách.\n\nTato dvouletá rostlina vypouští v prvém roce přízemní růžici listů, ze které ve druhém roce vyrůstá jedna nebo více květných lodyh. Obvykle ji nalezneme na osluněných suchých stanovištích, na travnatých stráních, pastvinách, mezích, v příkopech, na náspech okolo cest a tratí, v lomech i na rumištích, kde je písčitá až kamenitá půda. Ráda vyrůstá na místech s narušovaným povrchem, kde ve slabě zapojeném drnu semena snáze vyklíčí.\n\nBylina s 30 až 60 cm vysokou lodyhou, která je obvykle jednoduchá a mívá jediný úbor, pod kterým je kyjovitě ztlustlá; někdy bývá také vidličnatě rozvětvená. Oblá, dutá lodyha je porostlá střídavými, přisedlými až objímavými listy s paralelní žilnatinou, které jsou kopinaté či čárkovité, až 35 cm dlouhé a 15 mm široké, po obvodě jemně pilovitě zubaté a někdy vlnovitě zprohýbané. Přezimující přízemní růžice je tvořena obdobnými listy, jež jsou v době kvetení již suché. Rostlina vyrůstá z vřetenovitého, dužnatého, vně hnědého a uvnitř bílého kořene obsahujícího hořké mléko, stejně jako lodyhy a listy.\n\nNa konci lodyhy nebo větví vyrůstají 2,5 cm velké květné úbory s bezplevým lůžkem, ve kterém je 20 až 50 pouze jazykovitých, oboupohlavných kvítků s tmavě fialovými až černými vrcholy trubkovitých prašníků a se sírově až citrónově žlutými ligulami zakončenými pěti zuby. Jednořadý zákrov má nejčastěji dvanáct vespod srostlých, dlouhých, kopinatých listenů, jež o polovinu liguly přečnívají. Úbor se rozvíjí v ranních hodinách a obrací se ke slunci, ale ještě před polednem květy uzavírá. Rostlina kvete hlavně v červnu a červenci, květy poskytují pyl i nektar a přitahují mnohé opylovače, včely i mouchy.\n\nPlody jsou světlé, měkce osténkaté nažky s ostrými hranami. Před deštěm jsou chráněné uzavřením úboru, který se po uzrání ohrnuje nazpět. Nažka je zakončena kyjovitě rozšířeným zobánkem a věnčena paprsčitým chmýrem. Ten je bílý až nahnědlý a jehož postranní chloupky jsou spolu spleteny, tím je chmýr pevnější a nažka může být větrem zanášena dále od mateřské rostliny. Odkvétající rostliny jsou výrazné bílými koulemi nažek o průměru až 9 cm, jednotlivé nažky s paprsčitým chmýrem jsou dlouhé 2,5 až 4 cm.\n\nRozmnožují se výhradně semeny, která mají krátkou dobu dormance a vyklíčí ještě téhož roku, co dozrály. Listy obsahují hořkou latexovou šťávu, a proto rostliny obvykle nebývají býložravci spásány.\n\nKozí brada pochybná často vyrůstá na podobných stanovištích jako kozí brada luční, která má podobný vzhled. Morfologicky se odlišují hlavně tím, že kozí brada luční nemá listeny delší než liguly a mívá jich míň, obvykle jen osm.\n\n"}
{"id": "1252177", "url": "https://cs.wikipedia.org/wiki?curid=1252177", "title": "Mistr Jakuba z Besançonu", "text": "Mistr Jakuba z Besançonu\n\nMistr Jakuba z Besançonu (*? – duben 1501) byl pařížský miniaturista aktivní v letech 1485 až 1500. Později byl identifikován jako François Barbier mladší, syn Francoise Barbiera, alias Mistra Františka.\nMistr Jakuba z Besançonu, alias François Barber mladší vedl pařížskou iluminátorskou dílnu po svých předchůdcích Mistru Jeana Rolina a svém otci, Mistru Františkovi. Jeho pomocné označení vzniklo tak, že iluminovaný rukopis (Office noté de saint Jean l'Évangéliste), který věnoval předseda advokátní komory bratrstvu sv. Jana při kostele Saint-André-des-Arts, obsahoval poznámky, ze kterých se mylně usuzovalo na Jacquese de Besançon jako autora iluminací. Ve skutečnosti se tento malíř zabýval dekorativním zdobením písma a je pravděpodobně identický s umělcem označovaným Maître de Liénart Baronnat. Jako autor iluminací byl později identifikován syn a následovník Mistra Františka. V anglické literatuře je označován také jako hlavní spolupracovník Mistra Františka.\n\nZ archivních dokumentů bylo zjištěno, že byl farníkem kostela sv. Kryštofa na Île de la Cité (1478) a nájemcem domu s názvem \"Âne rayé\", patřícího do čtvrti Notre Dame (1484 – 1488). Byl jedním z mála měšťanů přijatých v roce 1485 k bratrstvu svatého Augustina se sídlem v katedrále. Byl mecenášem pařížského kláštera Celestinů až do roku 1501. Se svou ženou Kateřinou Tacque byl roku 1500 legátem farnosti kostela Saint-Denis-de-la-Chartre (zanikl 1810). Uvádí se, že zemřel v dubnu 1501. Jeho blízkost k kapitule Notre Dame, pro kterou zhotovil několik misálů a vysoké společenské postavení i uznání umělce podporuje tuto identifikaci.\nMistr Jakuba z Besançonu pracoval pro francouzské krále Karla VIII. a Ludvíka XII., Annu Bretaňskou a anglického krále Jindřicha VII. Tudora Od roku 1492 spolupracoval s pařížským knihkupcem a nakladatelem Antoine Verardem, jehož prvotisky zdobil velkými ilustracemi na frontispisech knih.\n\n"}
{"id": "1252180", "url": "https://cs.wikipedia.org/wiki?curid=1252180", "title": "Pukanec", "text": "Pukanec\n\nPukanec je obec na Slovensku v okrese Levice.\n\nNachází se v Štiavnických vrších. V minulosti to bylo jedno z devíti královských báňských měst, kde se těžilo stříbro a jiné vzácné kovy. V Pukanci se nacházejí i naleziště ametystu.\n\nPůvodní název byl \"villa Baka\" (1075). Název \"Pukanec\" pochází od jména \"Bukan\", které bylo výlučným jménem rodu Hont-Poznan. Obec tedy, i když o tom nemáme písemné zmínky, najisto původně patřila Hont-Poznanovcům, kteří ovládali významnou část jihozápadního Slovenska zřejmě již v předuherském období. V době Karla Roberta, který v roce 1323 udělil obci městské výsady, jim však už určitě nepatřila. V roce 1345 je Pukanec královským městem a rokem 1424 začíná období, kdy je spolu s dalšími důlními městy majetkem královen. Toto období trvá až do roku 1548, tehdy královna Marie přepustila důlní města králi Ferdinandovi I., který je pro dějiny Pukance významný tím, že mu dal právo meče a několik dalších výsad. Od roku 1564 se začali v okolí Pukance objevovat Turci, ale ti dobře bojující Pukančany vážněji neohrožovali až do roku 1640. V tomto roce Turci Pukanec vypálili a stejně tak i v roce 1664, což výrazně ovlivnilo pulsování města. Posledním \"hřebíkem do rakve\" města bylo však zejména ukončení důlního provozu, o které máme poslední zmínku v roce 1842. Výrazem ukončení slávy města Pukanec bylo, že se v roce 1876 ze svobodného královského a důlního města stalo městem Hontianské župy se zřízeným magistrátem.\n\nNejstarší údaj o počtu obyvatel Pukance je seznam daňových poplatníků z roku 1542. Tento seznam uvádí v Pukanci 177 poplatníků a 80 na nich závislých osob (rodinní příslušníci, sluhové, nájemníci). Na základě tohoto soupisu se odhaduje počet obyvatel města na 1180 osob. Na základě stejného zdroje se odhaduje počet obyvatel Nové Baně na 805, Ľubietové na 663 a Banské Belé na 522.\n\nTabulka zobrazuje počet obyvatel a konfesionální složení Pukance od prvního moderního sčítání obyvatelstva v Uhersku do současnosti. Až do roku 1953 byla administrativní součástí Pukance i obec Uhliská, pro srovnatelnost je její populace připočítána k obyvatelstvu v Pukanci i po jejím osamostatnění.\n\nNa rozdíl od současnosti v 19. století tvořili většinu obyvatel Pukance evangelíci a.v. Evangelická většina byla výraznější bez započtení obce Uhliská. Např. v roce 1869 bylo mezi 2578 obyvateli města 1700 evangelíků.\n\nPozn. V roce 1991 včetně obce Bohunice.\n\n\nNarodil se zde Ľudovít Bakoš, slovenský vysokoškolský pedagog a veřejný činitel\n\n\n"}
{"id": "1252181", "url": "https://cs.wikipedia.org/wiki?curid=1252181", "title": "Kostel svaté Cecílie (Dobré Pole)", "text": "Kostel svaté Cecílie (Dobré Pole)\n\nKostel svaté Cecílie je římskokatolický chrám v obci Dobré Pole v okrese Břeclav. Je chráněn jako kulturní památka České republiky.\n\nJde o farní kostel farnosti Dobré Pole.\n\nPředpokládá se, že zde původně stála drobná kaple. Nynější kostel je v jádru pozdně gotickou a renesanční stavbou s pozdějšími úpravami (přístavba barokní věže a sakristie), představuje výraznou dominantu obce. Součástí areálu kostela je i kamenný kříž umístěný po levé straně vstupu do kostela.\n\nV roce 2018 proběhla kompletní oprava věže kostela. Bylo provedeno statické zajištění věže kostela, obnovena byla její fasáda spolu s nátěrem žaluzií, oken a vstupních dveří..\n"}
{"id": "1252182", "url": "https://cs.wikipedia.org/wiki?curid=1252182", "title": "Čtyřiatřicátý dodatek irské ústavy (manželská rovnost), 2015", "text": "Čtyřiatřicátý dodatek irské ústavy (manželská rovnost), 2015\n\nČtyřiatřicátý dodatek představuje sérii několika změn irské ústavy, jejichž účelem bylo zpřístupnění institutu manželství párům stejného pohlaví. Před jeho přijetím obsahovala irská ústava nepřímý zákaz stejnopohlavního manželství. Její čtyřiatřicátý dodatek (manželská rovnost) 2015 (předtím návrh č. 6/2015) byl odsouhlasen v referendu konaném dne 22. května 2015. Zúčastnilo se jej 61 % oprávněných voličů, z nichž 62 % se vyslovilo pro přijetí. Jedná se o první případ legalizace stejnopohlavního manželství prostřednictvím plebiscitu. Výsledek referenda byl napaden dvěma žalobami, které pak následně 30. července téhož roku zamítl odvolací soud. Nový zákon podepsal prezident 29. srpna. Nová ústava znamenala i změnu manželského zákona, který umožnil homosexuálním párům uzavírat sňatky. První svatba se konala 16. listopadu 2015.\n\nÚstavní dodatek znamenal přijetí nové sekce 4 článku 41 Ústavy Irské republiky. Její znění je následující:\n\nAnglický text:\nIrský text:\nIrská i anglická verze textu je stejná. V případě konfliktu má irský text přednost.\n\nIrský text ústavy byl v prvním čtení následující:\n\nNovinář Bruce Arnold argumentoval proti návrhu ve dvou článcích publikovaných v \"The Irish Times\". V jednom z nich se zaměřil na problematiku v irském znění. Arnold vyčítal irskému textu, že hovoří \"pouze\" o homosexuálních párech, čímž prohlašuje heterosexuální manželství za nepřípustné. Vládní zdroje se ke kontroverzním termínům, na něž upozornil Arnold (\"beirt\" a \"cibé acu is fir nó mná\"), vyjádřili tak, že se jich běžně užívá i v jiných částech ústavy. Odborná veřejnost a akademici se Arnoldově striktně konstruktionistické interpretaci vysmáli s tím, že je absurdní si myslet, že zrušení heteronormativně chápaného manželství musí automaticky znamenat jeho úplný zákaz. I tak byl ale irský text předmětem kritiky z různých stran pro jeho zpochybňování některých ustanovení. Premiér Enda Kenny oznámil 10. března 2015, že takovou změnu lze udělat. Ministryně spravedlnosti a rovných příležitostí Frances Fitzgeraldová postoupila změnu dolní komoře následující den.\n\nKatherine Zapponeová a Ann Louise Gilliganová neuspěly u soudního sporu před Nejvyšším soudem, když se dožadovaly uznání manželství uzavřeného v Kanadě ze strany irského státu. Zákon o registrovaném partnerství a právech a povinnostech vyplývajících ze soužití 2010 zlegalizoval registrované partnerství. Po všeobecných irských volbách 2011 sestavily strany Fine Gael a Labouristé novou vládní koalici, jejíž program zahrnoval několik ústavních novel vedoucích k průlomovým změnám ve společnosti, včetně legalizace stejnopohlavních sňatků. Plánované změny byly považovány za kontroverzní, a proto se v květnu 2013 vydalo doporučení, že do definice manželství by namísto vlády měl zasahovat raději lid. Na tuto zprávu formálně předloženou v červenci odpověděla irská vláda v prosinci téhož roku, tak že by se takové referendum mělo konat ne později než v polovině roku 2015. Všechny novely irské ústavy musí být odsouhlaseny v lidovém hlasování předtím, než se stanou součástí právního řádu.\n\nNěkteří právníci se k tématu vyjádřili tak, že zpřístupnění manželství stejnopohlavním párům nemusí znament ústavní změnu, a že jej lze dosáhnout i přijetím běžného podpůrného zákona. Tehdejší ministr Shatter v listopadu 2013 s tímto nesouhlasil, neboť bylo v irském právu zaznamenáno několik \"precedentů\" vedoucích k manželství založeném na trvalém svazku jednoho muže a jedné ženy.\n\nV lednu 2015 bylo znění navržené novely odsouhlasené na zvláštní schůzi vlády a publikované v tisku. Za sepsání návrhu a jeho čtení v Dáilu se výrazně podílela ministryně spravedlnosti a rovných příležitostí Frances Fitzgeraldová.\n\nSeparátní zákon o dětech a rodině (\"Children and Family Relationships Act 2015\") byl novelizován v dubnu 2015. Jeho součástí byly adopční práva stejnopohlavních párů. Předtím si mohl svobodný/á gay/lesba, nebo jeden z registrovaných partnerů osvojit dítě, ale společné osvojení možné nebylo. Obecné schéma návrhu bylo publikované pro účely diskuse v lednu 2014 a 12. března 2015 jej schválil Dáil a 30. března Seanad. Prezidentský podpis získal 6. dubna. Od prosince 2015 nemohla být tato legislativa považovaná za platnou.\n\nDvě souběžná referenda se konala 22. května 2015. Jedno se týkalo změny definice a manželství a druhé přijetí pětatřicáté novely ústavy snižující věk pro prezidentskou kandidaturu. Pro odsouhlasení stačila v referendu prostá většina hlasujících \"ANO\". Ten samý den se konaly dodatečné volby do Dáilu.\n\nPodle volební komise měl kladný výsledek referenda znamenat přijetí následujících změn:\n\nČtyřiatřicátý návrh novely irské ústavy (manželská rovnost) 2015 byl předmětem diskusí v Dáilu 10. a 11. března 2015. Několik poslanců z různých stran bylo pro. Pouze jeden mluvčí opozice bez politické příslušnosti Mattie McCrath byl proti. Návrh přijal Dáil prakticky jednomyslně. Následně 25. a 27. března byl návrh postoupen Seanadu, který hlasoval souběžně ještě o několika novelách, z nichž všechny zamítnul, vyjma tohoto návrhu, který přijal v poměru hlasů 29:3. Mezi podporovateli byla senátorka Katherine Zapponeová. Proti byli senátoři Rónán Mullen, Jim Walsh a Feargal Quinn. Opozice novely byla taktéž podporována senátorkou Fidelmou Healy Eamesovou.\n\nVšechny čtyři zastoupené politické strany v Dáilu návrh podporovaly; vládnoucí Fine Gael a Labouristé, opoziční Fianna Fáil a Sinn Féin. Členové Zelené strany, Aliance proti úsporám, Aliance lidu proti profitování a nezávislí byli podle zpráv taktéž pro přijetí ústavní novely. \"Ano rovnosti\" je kampaň zaštítěná Gay and Lesbian Equality Network (GLEN), Irskou radou pro občanské svobody a Manželskou rovností.\n\nIrské náboženské obce zaujímaly oficiálně k referendu buď neutrální nebo odmítavý přístup. Konference irských katolických biskupů odmítala stejnopohlavní manželství a stála za rozesláním anti-referendové kampaně všem farnostem. V únoru 2015 vydala Irská metodistická církev prohlášení na podporu tradičního manželství mezi mužem a ženou. V dubnu 2015 vydalo shromáždění několika denominací leták vyzývající k hlasování \"Ne\". Dva biskupové (jeden z římskokatolické a druhý z irské církve) a ministři a laičtí členové metodistů, presbyteriánů, včetně několika letničních církví se podíleli na výrobě a distribuci propagačních materiálů. 22. dubna 2015, představitelé Irské presbyteriánské církve vydaly prohlášení s hlasováním proti. Argumentovali tím, že kladný výsledek manželského referenda znamená porušování přirozených práv dětí a rodičů, kteří o ně pečují. Institut Iona, přední katolicky zaměřený think thank, taktéž odmítal přijetí novely. Nicméně v únoru 2015 se Irská církev rozhodla své stanovisko přehodnotit a k referendu zaujalo neutrální přístup. Své členy pouze vyzvala k tomu, aby hlasovali podle svého svědomí. Dva irští biskupové vyzývali k hlasování pro. Podobně se k referendu postavili i irští muslimové. Ti 17. dubna prohlásili, že: \"Jako muslimové věříme v rovnost a inkluzivitu. Diskriminace nemůže mít žádné reálné opodstatnění. Lidé mají být humanizováni, nikoli dehumanizováni. Islámská tradici učí nenávidět hřích, ale nikoli hříšníka. Postoj některých muslimů k homosexuálům je neslučitelný s duchem soucitu a laskavostí v islámu. Irská ústava garantuje všem Irům svobodu vyznání a pro muslimy je 22. květen 2015 významným datem, neboť vyzkouší jejich právo přát jiným.\" Petice iniciovaná několika náboženskými skupinami, včetně Irského islámského kulturního centra, Irskou radou imámů a Reformovanými presbytariány požadovala 15. dubna přijetí ustanovení o \"výhradě svědomí\", která by umožňovala diskriminaci homosexuálních párů v přístupu ke zboží a službám. Vláda rozhodla zcela jasně s respektem k lidovému hlasování uskutečněném 22. května. Otázka je zcela jasná a odpověď na ní odráží jeho postoj. Pokud se na to cítí připraven a já doufám, že ano, pak se zlegalizují občanské sňatky bez ohledu na sexuální orientaci,\" tak odpověděl na petiční požadavek irský premiér Enda Kenny. Jediným předmětem celého referenda je rovnost garantovaná ústavou. Vše ostatní je pouze okrajové, tak odpověděl ministr pro veřejné výdaje a reformy Brendan Howlin.\n\nNašly se ale také i přidružené náboženské skupiny, které byly pro kladný výsledek referenda. V lednu 2015 LGBT skupina Irské církve \"Changing Attitude Ireland\" uvítala publikaci slov Referenda za manželskou rovnost. Dr. Richard O'Leary, předseda organizace řekl, že manželství by mělo být přístupné všem párům bez ohledu na jejich pohlaví stejně jako je občanský sňatek možné uzavírat bez ohledu na rasu nebo náboženské vyznání snoubenců. 7. května se konala debata \"Changing Attitude Ireland\", kde bývalý dublinský arcijáhen Gordon Linney řekl: \"22. května dostane irský lid jedinečnou příležitost konečně světu ukázat, že si váží své gay komunity takové, jaká je. Vítáme mezi námi každého, kdo se chce plně začlenit do společnosti, a uznáváme laždého, kdo se neštítí života ve stabilním svazku, a přejeme si, aby se těmto svazkům mohlo říkat manželství. Manželství je občanská smlouva. Žádná církev není oprávněná se vměšovat do jakéhokoli vztahu, pokud si to daní lidé nepřejí.\"\n\nMnoho firem volalo pro přijetí referenda. 16. dubna byla spuštěná kampaň \"Business for Yes Equality\", do níž se zapojilo několik nadnárodních společností, včetně Twitteru, eBay, PayPal a 150 irských mezinárodních i lokálních firem. Jak tak koukám tak celý případ má tři klíčové elementy. Prvním je, že lidé dosahují z dlouhobého hlediska lepších výsledků, pokud si nemusí přetvařovat. Druhým, že osobní talent přitahuje lidi k organizacím, který demonstrují uznání diverzity, inkluzivity a rovnosti. Třetím a posledním, že Irsko má mezinárodní reputaci dobrého místa pro obchod. A hlasování \"Ano\" toto jenom potvrdí,\" napsal na svém twitterovém účtu Stephen McIntyre., MD of Twitter in Ireland, said \"As I see it, this case has three key elements. First, people perform better in the long run when they can be themselves. Second, talent is attracted to organisations which demonstrate an appreciation for diversity, inclusiveness and equality. Finally, Ireland’s international reputation as a good place to do business will be enhanced by a Yes vote.\" Martin Shanahan, ředitel Úřadu pro rozvoj průmyslu, vyzval 1. května k hlasování pro se slovy: \"Vhozením kladného hlasovacího lístku 22. května ukážete obchodnímu světu, že je Irsko otevřeně, inkluzivní a otevřené diverzitě. Z mezinárodního hlediska se jenom potvrdí jeho dobré postavení. Svá slova doplnil tím, že naopak negativní výsledek by měl z hlediska mezinárodních vztahů neblahé následky.\n\nTaktéž se 1. května přidal ke kampani za hlasování \"pro\" i Irský kongres odborů a pustil vlastní kampaň s názvem \"Odbory za rovnost občanských sňatků\". I další odborové svazy a asociace zaměstnaneckých reprezentantů podporovali hlasování pro, včetně Garda Representative Associagtion, Mandate a největších irských odborářů SIPTU.\n\n7. května oznámil výkonný ředitel eBAy, že společnost podpoří hlasování pro. Řekl, že její pozice podpory rovného manželství je \"dobrá věc\", která navíc pomáhá jeho firmu zatraktivnit na pracovním trhu, neboť zachovává a rozvijí lidská práva.\n\nReferendum bylo podporované i jinými skupinami, včetně koalice několika center péče o děti s názvem \"Belong to Yes\". Jednalo se o sdružené organizace, mezi něž patřila Irská společnost pro prevenci násilí na dětech, Barnardo's, Foróige, Youth Work Ireland, Centra pro práva přistěhovalců, Headstrong, Yes Equality, Aliance za práva dětí, Pavee Point, EPIC a National Youth Council of Ireland. Mluvčí uskupení Fergus Finlay uvedl mezi důvody, proč se všichni společně rozhodli podpořit kladný výsledek referenda, fakt, že kampaně za negativní výsledek používají děti jako svůj protiargument, neboť veškeré výzvy k hlasování \"proti\" obsahují obrázek s dítětem a se sloganem \"každé dítě potřebuje matku a otce\". Vnímám ji jako hrubou urážkou všech těch tisíců osamělých rodičů, kteří o své děti pečují s láskou, a kterých není po celém Irsku jako po šafránu. Taková zpráva je podpásová, zraňující a bezohledná! Každé dítě potřebuje lásku, respekt a bezpečí. A toto všechno jsou jim povinní poskytovat dva rodiče jak rodiče různého, tak i stejného pohlaví, anebo i jenom jeden rodič,\" tak se vyjádřil Fergus Finlay. Unie irských stuentů, vedená Laurou Harmonovou, spustila v lednu na svých webovcýh stránkách výzvu k hlasování pro s názvem \"Studenti za manželskou rovnost (Students for Marriage Equality) - voteforlove.ie. Amnesty International vyzýval k podpoře referenda se slovy \"Přepiště dějiny!\". Jejich propagační materiál si mohly 22. března 2015 přečíst tisíce lidí, neboť sál před vchodem do General Post Office v Dublinu. Mezi mluvčími byli Colm O'Gorman, Pat Carey, Sabina Brennanová, Gavin Brennan a Grace Dyasová.\n\n5. května spustil Liam Doran, generální tajemník Irských sester a porodních asistentek a Kierean Ryan, výkonný ředitel Irish College of General Practitioners, kampaň \"Ano pro zdraví (Yes for Health)\". Při zahájení kampaně řekl ministr zdravotnictví Leo Varadkar, že negativní výsledek by znamenal velký krok zpět, a že by měl nedozírné následky pro duševní zdraví členů LGBT komunity. Následující den se ke kampani připojila Národní rada irských žen. K nim se přidružily také reprezentanti několika ženských skupin, včetně Irish Feminist Network, Digi Women a Association of Childcare Professionals. 7. května oznámila podporu hlasování pro i Law Society of Ireland. Ken Murphy, generální ředitel, řekl že by se společnost měla postavit k manželské rovnosti jako k základní lidskoprávní agendě. Rozhodnutí následovala zpráva z komise pro základní práva společnosti, která došla k závěru, že registrované partnerství obsahuje 160 právních nedostatků, které jej činí v porovnání s manželstvím, diskriminačním.\n\nNašly se i skupiny zaujímající k referendu opozici. 18. května se Mothers and Fathers Matter, vzniklá v r. 2014 v reakci na přijetí novely zákona o dětech a rodině, rozhodla spustit kampaň proti referendu. Firt Families Firts, skupina tří lidí vedená aktivistkou za práva dětí a postižených Kathy Sinnottovou a aktivistou za práva otců Johnem Watersem se ke kampani za hlasování \"ne\" připojila 1. května. 7. května se přidala skupina s názvem \"StandUp4Marriage\". Jejím zakladatelem byl senátor Jim Walsch. Iniciativa má málo příznivců, neboť se většina odpůrců referenda bojí veřejně mluvit,\" tak se Jim Walsh vyjádřil k \"nízké\" podpoře tradičního manželství.\n\nNásledující organizace registrované jako dohlížitelé měly monitorovat korespondenční hlasování i interní hlasování: Strana křesťanské solidarity, Marriage Equality, Yes Equality Cork, Strana zelených, Mothers and Fathers Matter, Fiana Fáil, Labouristé, BeLonG to Youth Services, Irish Council for Civil Liberties, GLEN Campaign for Marriage, National LGBT Federation, Sinn Féin a Fine Gael.\n\nTelevize a rozhlas mají ve své povinnosti se stavět k referendu objektivně. Nicméně Broadcasting Authority of Ireland (BAI) zaznamenal několik stížností, pro údajné nadržování podporovatelům referenda ze strany několika nezávislých moderátorů a televizních kanálů. V říjnu 2015 BAI tyto stížnosti odmítnul.\n\nSčítání volebních hlasů začalo 23. května ráno v 09:00 IST (08:00 UTC). První výsledky rychle začínaly čítat vítězství kampaně za hlasování \"ano\". Ministr kultury tuto zprávu již v 8. minutě počítání zveřejnil v dublinském tisku. Klíčové osobnosti za hlasování \"ne\", včetně Davida Quinna, začaly přiznávat porážku přibližně cca 10:00 ještě dlouho před sečtením všech volebních obvodů.\n\nVyšší podpora přijetí ústavní změny byla znatelná v hustěji zalidněných částech. Nejvyšší procento hlasování \"Ano\" bylo zaznamenáno v Dublinském hrabství, které spadá do první destíky většiny hlasujících ano \"ano' (po sečtení všech hlasů v tomto volebním obvodu byla zjištěná podpora u 71 % hlasujících) a do prvních 15 v Greater Dublin Area. Všechny městské obvody Corku se zařadily nad národním průměrem. Podobně dopadl i Limerick. Ačkoli se u Hrabství Donegal očekávalo, že bude většina hlasovat 'ne', tak se zařadilo mezi ostatní hrabství, kde měla ústavní změna většinovou podporu. Pouze v Hrabství Roscommon byl počet hlasujících \"pro\" přehlasován těsnou většinou 33 hlasujících \"proti\", čímž se stalo jediným volebním obvodem, kde většina hlasovala proti.\n\nCelonárodní výsledky byly následující:\n\nSídlo irské vlády Dublin Castle, kde byl výsledek referenda oficiálně oznámen, se otevřelo veřejnosti s obvyklým limitovaným počtem počtem účastníků 2000. Karnevalová atmosféra převládala i několik dní poté, co předčasné výsledky ukazovaly výsledek \"ANO\". Oslavy a pouliční párty se konaly na několika místech napříč celým Irskem, včetně klubů v dublinské gay čtvrti Pantibar, The George a Dublin Castlu.\n\nDnešním dnem, kdy jsme většina volili \"ano\" jsme konečně ukázali pravdou tvář irského lidu – velkorysost, soucitnost, odvážnost a radostnost. Referendum bylo o inkluzivitě a rovnosti, o lásce a doživotním závazku zakotvených ústavou. Lidé promluvili. Řekli ano. Irsko – děkuji Ti,\" takto zareagoval na výsledek taoiseach Enda Kenny.\n\nTanáiste Joan Burtonová označila Irsko duhovou zemí a řekla: \"Irsko, které je světoznámá jako země duhy a pohádkářů, dnešním dnem přepisuje dějiny. Jeho lid našel odvahu se dát dohromady a zasit ránu diskriminaci tím, že rozšířil právo na manželství na všechny své občany.\" Pro Irsko je dnešní den historickým mezníkem, jelikož jsme první zemí na světě, která má manželskou rovnost nejen garantovanou v ústavě, ale i podpořenou lidovým hlasováním. Tímto se v očích zbytku světa stáváme baštou rovnosti a svobody. Irové na sebe můžou být hrdí,\" řekl ministr zdravotnictví Leo Varadkar.\n\nIrové mají ve své DNA něco, co je reaguje na nerovnost. Každopádně tady potvrdili něco, co historicky neakceptovali, a já věřím, že hlasování bylo ku prospěchu naší země při vytváření inkluzivní a rovnostářské společnosti,\" takhle zaregoval na výsledek Micheál Martin, přeseda strany Fianna Fáil a přeseda stínové vlády (přesto podporovatel hlasování \"ano\" zrovna tak jako téměř celá Kennyho vláda i parlamentní opozice v Dáil Éireannu). Nicméně senátorka Averil Powerová po výsledku odešla ze strany Fianna Fáil s tím, že většina jejích členů i senátorů se odmítala tak aktivně podílet na kampani za hlasování pro, a že celá ta kampaň byla postavená na cynismu a zbabělosti.\n\nGerry Adams, přeseda Sinn Féin řekl: \"Dostáváme se do nové éry rovnosti, a proto se tento den se stává pro Irsko významným.\" \n\nSenátor, gay veterán a aktivista za občanská práva David Norris, byl jednou z klíčových figur v boji za dekriminalizaci homosexuality řekl: \"Sice trochu s opožděním, ale přesto mě to potěšilo. Jak už jsem jednou řekl. Strávil jsem tolik času na stavbě pomyslné lodi, že jsem zapomněl myslet na sebe. Nyní je to celé dokončené a já se konečně můžu s potěšením dívat na to, jak se vydává na širé moře.\"\n\nKatherine Zapponeová, první otevřeně lesbická členka Oireachtasu, se znovu provdala za svojí manželku na palubě letadla.\n\nDiarmuid Martin, římskokatolický dublinský arcibiskup, řekl pro RTÉ, že církev odnepaměti musí respektovat skutečnost. Je mi potěšením sledovat, jak se dnes gayové a lesby cítí. To, co cítí, je něčím, co obohacuje jejich životní styl, což já považuji za sociální revoluci. Ptám se sám sebe, jak mohla tak drtivá většina mladých lidí hlasujících pro studovat 12 let na katolických školách. Podle mého názoru se jedná o velkou výzvu, s níž by se měla církev umět vypořádat. Toť je má zpráva pro ní,\" řekl Martin.\n\nIrská církev vydala prohlášení s následujícím obsahem: \"Definici manželství jako svazku muže a ženy neprolomí ani výsledek tohoto referenda. Arcibiskupové a biskupové jsou povoláni k zachovávání veřejné velkorysosti, a to jak těch pro něž výsledek referenda znamená triumf, tak i těch, pro něž znamená katastrofu.\"\n\nIrská presbyteriánská církev řekla: \"Cítíme hluboké zklamání a smutek nad tím, že naše ústava přestává reflektovat historický křesťanský pohled na manželství, jakožto jedinečného svazku jednoho muže a jedné ženy.\n\n\nVýzkum z r. 2014 ukázal větší podporu ze strany mladých voličů. Ve voličské základně Sinn Féin a Labouristů byla taktéž znatelná větší podpora, než u Fine Gael a Fianna Fáil.\n\n\n\n\n\nInternet Archive\n"}
{"id": "1252184", "url": "https://cs.wikipedia.org/wiki?curid=1252184", "title": "Ján Rombauer", "text": "Ján Rombauer\n\nJeho otcem byl David Rombauer (1742–1806), levočský řemeslník, a matkou Anna Marie Groszová (cca 1755–1836 ). Pocházel z devíti dětí a jako etnický Němec byl evangelického vyznání. Jeho manželkou byla od roku 1818 Amálie Baumannová (cca 1795–1843), rodačka z Petrohradu. Měli spolu jen jednu dceru, Annu Reginu Matildu Rombauerovou (1829–1848).\n\nRombauer působil od počátku 19. století jako malíř v Levoči, přičemž se hned zaměřoval na portrétní tvorbu (z roku 1802 jsou známé dvě jeho miniatury). V roce 1805 se pravděpodobně v Bardějovských Kúpelech seznámil s polským aristokratem (byl v ruských službách) hrabětem Jozefem Augustem Ilińskim (1766–1844), který ho pozval na své panství v Romanově (nazývané také \"Roma Nuova\"; dnes Romaniv na Ukrajině). Již v roce 1806 začal žít a působit v Petrohradě, kde zůstal až do roku 1824. V Petrohradě se i oženil. Nakonec od roku 1825 až do své smrti žil a tvořil v Prešově. Jelikož nemáme záznam o vlastnictví nemovitosti ve městě, je velmi pravděpodobné, že žil v domě svého bratra Samuela Rombauera (nar. 1798). Jeho další bratr Matej Rombauer (1776–1840) byl prešovským zlatníkem.\n\nRombauer vytvořil mnoho portrétů příslušníků nejvyšší ruské, ale i uherské (zejména spišské a šarišské) šlechty, případně měšťanů z města Prešov. Kromě portrétů, které se vyznačují značným realismem, vytvořil i několik náboženských děl (pro kostely na východním Slovensku). Biografie z roku 2010 eviduje 248 jeho děl, z nichž jsou však některé nenávratně ztraceny. Mnoho jeho děl se v současnosti nachází ve sbírkách Ermitáže, Státního ruského muzea v Petrohradě, Treťjakovské galerie v Moskvě, Šarišské galerie v Prešově a Slovenské národní galerie.\n\nRombauer byl členem Královské akademie umění v Petrohradě.\n\n\n"}
{"id": "1252186", "url": "https://cs.wikipedia.org/wiki?curid=1252186", "title": "Národní LGBT federace", "text": "Národní LGBT federace\n\nNárodní LGBT federace (, NXF) je irská nevládní organizace se sídlem v hlavním městě Dublinu, jejímž předmětem činnosti jsou práva leseb, gayů, bisexuálů a translidí (LGBT).\n\nV březnu 2013 se Olivia McEvyová stala následnicí Ailbhe Smythové, která byla dlouhodobou předsedkyní organizace. Současný výbor (tedy od prosince 2014) má následující složení: místopředseda Ciaran O'Hultachain, Sean Denyer, Noelle Moranová, ADam Long, Cian O'Callaghan, Ciara Traynorová, Ray Molloy, Josh Whelan, Bernard Gilina, Piotr Gawlik a Lynda Carrollová.\n\nOrganizace byla prvně založená v r. 1979 pod názvem Národní gay federace (NGF). Pronajala si budovu v dublinském Temple Baru a založila Hirschfeldovo centrum, první centrum irské LGBT komunity, pojmenované po známém německém doktorovi a sexuologovi Magnusi Hirschfeldovi. Jeho součástí byly konferenční prostory, kavárna a biograf. Docházelo v něm ke setkávání mládežnického a filmového klubu a pořádání diskoték. V r. 1981 se členové NGF zúčastnili první celonárodní gay konference organizované Cork Gay Collective. V r. 1987 bylo Hirschfeldovo centrum vážně poškozené požárem.\n\nV září 1990 se výbor NGF rozhodl přejmenovat na Národní federaci leseb a gayů (NLGF). Změnu podporovalo 84 % členů NGF. Změna jména se stala oficiální k 1. lednu 1990. V r. 2000 získala NLGF oficiální status nestátní veřejně prospěšné organizace.\n\nV únoru 2014 byla NLGF přejmenována na Národní LGBT federaci neboli zkráceně NXF, pod níž ji známe dodnes. Shodla se taktéž na novém logu. K tomuto rozhodnutí došla po oslavě 35. výročí své existence v Dublinu.\n\nV letech 1982-84 publikovala NGF první irský gay magazín Identita. Publikace byla zastavená z důvodu nízké poptávky v březnu 2014 po osmém vydání.\n\nV letech 1984-88 publikovala NGF Out magazín, první irský komerční GL magazín. Na rozdíl od Identity, byl magazín Out distribuován nakladatelstvím Eason a syn. Mezi přispěvateli byli Nell McCafferty, Tonie Walsch, Nuala O'Faolainová a Thom McGinty. Finální vydání v říjnu 1988 bylo zpožděné, protože ilustrátor Carlow Nationalist and Leinster Times odmítnul vykonat tuto službu z důvodu údajně urážlivé reklamy na bezpečný sex pro gay muže.\n\n10. února 1988 začala NGLF publikovat Gay Community News (GCN), osmistránkový časopis. Tonie Walsh v ní pracoval jako zakládající editor.\n\nV r. 1997 se NLGF a GCN přemístily z Hirschfeldova centra do Outhhouse LGBT community centre se sídlem na Wicklow Street v Dublinu. Když se v r. 2001 rozhodl Outhouse přemístit své kanceláře na Capel Street v Dublinu 1, tak si GCN opatřil vlastní prostory na Scarlett Row v Dublinu 8.\n"}
{"id": "1252188", "url": "https://cs.wikipedia.org/wiki?curid=1252188", "title": "Mistrovství světa v přespolním běhu", "text": "Mistrovství světa v přespolním běhu\n\nMistrovství světa v přespolním běhu se poprvé uskutečnilo v roce 1973 v Waregemu. Od té doby se pořádal každoročně a pořádá to IAAF. Nahradilo Mezinárodní mistrovství přespolního běhu, které se konalo od roku 1898 do 1972. Bylo to každoroční soutěž až do roku 2011, kdy jej IAAF změnila na bienále, což se pořádá ve dvouletých cyklech.\n\n"}
{"id": "1252189", "url": "https://cs.wikipedia.org/wiki?curid=1252189", "title": "FK Přepeře", "text": "FK Přepeře\n\nFK Přepeře je fotbalový klub z Přepeř hrající Divizi C, tedy 4. nejvyšší fotbalovou soutěž v ČR. Klub byl založen v roce 2013. V ročníku 2015/2016 vyhrál I.B třídu svého kraje se ziskem 65 bodů. V ročníku 2016/2017 vyhrál I.A třidu svého kraje. V ročníku 2017/2018 skončil v Krajském přeboru Libereckého kraje na 2. místě, přesto dostal pozvánku zahrát si Divizi C.\n"}
{"id": "1252191", "url": "https://cs.wikipedia.org/wiki?curid=1252191", "title": "Husův sbor (Litovel)", "text": "Husův sbor (Litovel)\n\nHusův sbor v Litovli je modlitebna Církve československé husitské nacházející se v Husově ulici, na západním břehu Uničovského rybníka, asi 200 m východně od náměstí Přemysla Otakara. Jde o nejmladší sakrální architektonickou památku ve městě, jejíž historie je úzce spojena s místním českým národním hnutím. Budova původně sloužila jako sokolovna a teprve ve 20. letech dvacátého století byla přestavěna pro církevní účely.\n\nOd 80. let 19. století procházela Husova ulice velkým stavebním rozvojem. Budovu dnešního Husova sboru zde v blízkosti rybníka vystavěl roku 1892 pro své potřeby tělovýchovný spolek Sokol, a to podle návrhu stavitele Jana Kunčara. Její stavba se setkala s nevolí obecní rady, v níž zasedali měšťané německé národnosti, a proto se ji podařilo otevřít až 24.–25. června následujícího roku. Zpočátku to byla pouze přízemní budova, ovšem během následujících dalších 16 let byla postupně dostavována. Na její někdejší tělovýchovný účel dodnes upomínají především podlouhlá okna po stranách. Kromě toho sloužila též jako kulturní středisko a hrávalo se v ní také divadlo. Od roku 1898 v ní fungovala veřejná čítárna a mezi lety 1904 a 1920 veřejná knihovna.\nZa první světové války sokolovna sloužila jako vojenský lazaret a během této doby byla silně devastována. Roku 1919 ji proto spolek prodal městu, které ji krátce nato roku 1922 prodalo nedávno založené Církvi československé husitské. Náboženská obec nové církve totiž v Litovli vedla spor o kostel svatého Marka a musela se provizorně scházet v prostorách hotelu Záložna. Ziskem bývalé sokolovny byl tedy její problém s prostorem pro bohoslužby vyřešen. Tělovýchovný spolek Sokol si pak později nedaleko odtud, v sousedství gymnázia (dnes Gymnázium Jana Opletala) v dnešní Opletalově ulici, postavil sokolovnu novou.\n\nHusitská církev musela zdevastovanou stavbu nejprve zprovoznit a upravit pro své potřeby. Rekonstrukce se protáhla a opravená budova bývalé sokolovny byla znovu slavnostně otevřena, tentokrát již jako Husův sbor, až 4. září 1927. Přestavba reflektovala nový účel budovy, na níž mimo jiné přibyla malá věž se zvonem. Akademický malíř František Doubrava z Litovle vytvořil nad hlavním vchodem rozměrné sgrafito. O něco výše pak byl umístěn výklenek s bustou Jana Husa s nápisem „Pravda vítězí“. Na střechu této strany budovy byl postaven dvojramenný kříž. Na opačnou (východní) stranu kostela byla umístěna busta Jana Amose Komenského s heslem „Osvětou ke svobodě“ a na vrchol štítu velký kalich, který nahradil symbol sokola s rozpjatými křídly.\n\nVe stroze zařízeném interiéru kostela se na vyvýšeném místě nachází dřevěný oltářní stůl s kazatelnou, nad nimiž je umístě drátěný kalich, trnová koruna a kříž. Vzadu na zdi visí velký dřevěný kříž. Věřící při bohoslužbách sedí na židlích. Celému prostoru pak dominuje obraz \"Hus na hranici kostnické\" od místního malíře a učitele na litovelském gymnáziu Oldřicha Cihelky.\n\nZatím poslední stavební úpravy, hodnocené jako velmi necitlivé a poplatné své době, kostel postoupil na přelomu 70. a 80. let dvacátého století.\n\nJako farář zde působil mimo jiné též litovelský historik Josef Bezděčka.\n\nModlitebna je veřejnosti přístupna v době bohoslužeb, které se konají každou neděli. Kolumbárium je otevřeno každý den.\n"}
{"id": "1252195", "url": "https://cs.wikipedia.org/wiki?curid=1252195", "title": "Mistrovství Československa v atletice 1967", "text": "Mistrovství Československa v atletice 1967\n\nMistrovství Československa mužů a žen v atletice 1967 v kategoriích mužů a žen se konalo 29. července a 30. července v Sokolově. \n"}
{"id": "1252200", "url": "https://cs.wikipedia.org/wiki?curid=1252200", "title": "Kamenný most u Římova", "text": "Kamenný most u Římova\n\nKamenný most u Římova je most přes Malši na silnici II. třídy číslo 155 mezi Římovem a Pašinovicemi, v katastrálním území Dolní Stropnice v Jihočeském kraji. Je zapsán v Ústředním seznamu kulturních památek ČR.\n\nMost přemosťuje údolní nivu řeky Malše ve směru SV – JZ. Řeka protéká pod SV obloukem mostu, zbylé oblouky jsou inundační. Most je konstruován jako tříobloukový, kolmý, s horní mostovkou. Postaven byl z lomového kamene, lícní plochy opěr a pilířů jsoucobloženy tesanými kamennými kvádry výšky 32 až 45 cm, nadezdívky a parapetní zídky jsou opatřeny hrubou cementovou omítkou. Délka mostu je 42,40 m, šířka 6,73 m, volná šířka 5,65 m, výška u oblouku s řečištěm 9,80 m, u inundačních oblouků 9,20 m a délka přemostění je 40,65 m. \n"}
{"id": "1252201", "url": "https://cs.wikipedia.org/wiki?curid=1252201", "title": "Mistrovství Československa v atletice 1966", "text": "Mistrovství Československa v atletice 1966\n\nMistrovství Československa mužů a žen v atletice 1966 v kategoriích mužů a žen se konalo 6. srpna a 7. srpna v Třinci. \n"}
{"id": "1252206", "url": "https://cs.wikipedia.org/wiki?curid=1252206", "title": "Verušičky (zámek)", "text": "Verušičky (zámek)\n\nVerušičky jsou zámek ve stejnojmenné obci v okrese Karlovy Vary. Dochovaná podoba pochází z novogotické přestavby, která proběhla v devatenáctém století. Zámek stojí uprostřed vesnice a od roku 1964 je chráněn jako kulturní památka.\n\nVěrušičky původně patřily k panství zámku Luka, ale v polovině šestnáctého století je získal Volf ze Steinbachu, který zde založil nové panství s tvrzí doloženou poprvé v roce 1556. Když Volf roku 1557 zemřel, statek zdědila jeho dcera Anna, ale o majetek se musela nejprve soudit se svým strýcem Kryštofem ze Steinbachu. Sama se provdala ze Sezimu Miřkovského ze Stropčic a spolu prodali panství v roce 1601 Jáchymu Ondřeji Šlikovi. V dalších letech se vystřídali tři majitelé: Prokop Dvořecký z Olbramovic, od roku 1605 Štěpán Šlik a Fabián Šebestián Pröllhofer z Perkersdorfu, který je koupil roku 1608 a připojil k Lukám, ke kterým patřily až do roku 1711.\n\nOd osmnáctého století se majitelé rychle střídali. V roce 1711 panstí koupil hrabě František Helfried Voračický z Paběnic, ale už o čtyři roky později je získal František Ladislav Josef Nesslinger ze Schelchengrabenu. Dalšími vlastníky se stali Marie Alžběta Kfelířováze Zakšova (1741), František Xaver Putz z Brandenbachu (1758), František Antonín Nostic (1774), Friedrich Nostic, Kašpar Friedrich Josef z Overschie (1798) a po něm jeho syn Renatus. Nosticové nechali starou tvrz přestavět na barokní zámek. V roce 1810 panství získal Karel z Thysebaertu se synem Augustem a od roku 1830 patřilo malostranskému měšťanovi Janu Antonínovi Hladíkovi a po něm jeho Neteři Antonii z Neubergu. Dále se v držení statku vystřídali manželé Josef a Vilhelmina Hetzelovi z Helldorfu, Josef Waldert (1908), a v roce 1942 Josef Dresser, kterému byl o tři roky zabaven. Ve druhé polovině dvacátého století zámek využíval státní statek, jehož nedbalá údržba vedla k devastaci budovy, a dokonce k částečnému zřícení přístavku severního křídla.\n\nPředchůdcem zámku byla tvrz, která se částečně dochovala ve zdivu severního křídla. Tvořila ji patrová obdélná budova o rozměrech 27 × 18 metrů se zdmi silnými až 1,5 metru. V jejím přízemí byla chodba, kuchyně a po stranách chodby dvě dvojice dalších místností. Podle starých popisů měly místnosti klenby, které však byly odstraněny nejspíše během barokní přestavby. Při ní vzniklo také patrové východní křídlo s novým schodištěm do patra, v průčelí severního křídla byl postaven rizalit a přízemní místnost v severozápadním nároží získala valenou klenbu s trojbokými výsečemi. Nový vstup s dvojramenným schodištěm byl zřízen na jižní straně budovy. V devatenáctém století zanikly při novogotické přestavbě téměř všechny klenby, schodiště před jižním průčelím nahradil balkon a dvě nároží severního křídla ozdobily osmiboké věžičky.\n\nZámek stojí uprostřed vesnice, ale veřejnosti není přístupný. Přes vesnici ani jejím blízkým okolím nevedou žádné turistické trasy ani cyklotrasy.\n\n\n\n"}
{"id": "1252208", "url": "https://cs.wikipedia.org/wiki?curid=1252208", "title": "Lino Lacedelli", "text": "Lino Lacedelli\n\nLino Lacedelli (4. prosince 1925 Cortina d'Ampezzo – 20. listopadu 2009 tamtéž) byl italský horolezec. Na počátku své horolezecké kariéry lezl převážně v Dolomitech. Dne 31. července 1954 vystoupil spolu s Achillem Compagnonim na vrchol druhé nejvyšší hory světa K2, a to jako vůbec první lidé. Výstup se stal kontroverzním, neboť Walter Bonatti, který se rovněž expedice účastnil, byl z výškového tábora seslán dolů, aby přinesl kyslíkové lahve. Když se však vrátil na místo, kde tábor měl být, horolezci tam nebyli. Bonatti dvojici později nařknul, že jej přesunuli, aby se na vrchol dostali jen oni dva, což oba odmítali. Lacadelli však až v roce 2004 přiznal, že tomu tak skutečně bylo.\n"}
{"id": "1252209", "url": "https://cs.wikipedia.org/wiki?curid=1252209", "title": "Achille Compagnoni", "text": "Achille Compagnoni\n\nAchille Compagnoni (26. září 1914 Santa Caterina di Valfurva – 13. května 2009 Aosta) byl italský horolezec. Na přelomu třicátých a čtyřicátých let byl úspěšným lyžařem. Dne 31. července 1954 vystoupil spolu s Linem Lacedellim na vrchol druhé nejvyšší hory světa K2, a to jako vůbec první lidé. Výstup se stal kontroverzním, neboť Walter Bonatti, který se rovněž expedice účastnil, byl z výškového tábora seslán dolů, aby přinesl kyslíkové lahve. Když se však vrátil na místo, kde tábor měl být, horolezci tam nebyli. Bonatti dvojici později nařknul, že jej přesunuli, aby se na vrchol dostali jen oni dva, což oba odmítali. Lacadelli však až v roce 2004 přiznal, že tomu tak skutečně bylo.\n"}
{"id": "1252210", "url": "https://cs.wikipedia.org/wiki?curid=1252210", "title": "Siffredi", "text": "Siffredi\n\nSiffredi může být:\n\n"}
{"id": "1252212", "url": "https://cs.wikipedia.org/wiki?curid=1252212", "title": "Pietro Raimondi", "text": "Pietro Raimondi\n\nPietro Raimondi (20. prosince 1786 Řím – 30. října 1853 tamtéž) byl italský hudební skladatel.\n\nNarodil se v Římě, ale studoval zpěv a skladbu na neapolské konzervatoři \"Conservatorio della Pietà dei Turchini a Napoli\". Učitelem kontrapunktu byl Giacomo Tritto. Po šesti letech studia se vrátil do Říma, ale z ekonomických důvodů odešel záhy do Florencie a do Janova, kde žili jeho příbuzní. V Janově začínal jako učitel a v roce 1807 zde prezentoval svou první komickou operu \"La Bizzarria d'amore\". V následujících letech působil na Sicílii. Od roku 1816 do roku 1820 byl kapelníkem města Acireale. V roce 1820 se vrátil do Neapole, kde uvedl na scénu celou řadu oper. V roce 1824 byl jmenován hudebním ředitelem Královského divadla v Neapoli (Teatro San Carlo). \n\nPřestože byl velmi plodným operním skladatelem, jeho díla měla jen průměrný úspěch. Částečně to bylo způsobeno i tím, že jeho současníky a konkurenty byli takoví skladatelé jako Gioacchino Rossini, Vincenzo Bellini či Gaetano Donizetti. Koncem třicátých let 19. století tak téměř rezignoval na operní tvorbu a cele se věnoval chrámové hudbě. K tomuto hudebnímu žánru měl ty nejlepší předpoklady. Byl svými současníky považován za největšího znalce kontrapunktu. \n\nV letech 1833–1852 byl profesorem kontrapunktu na konzervatoři \"Conservatorio del Buon Pastore\" v Palermu a ředitelem místního divadla \"Teatro Carolino\". Po smrti Antonína Rejchy se ucházel u místo na katedře harmonie a kontrapunktu pařížské konzervatoře. Jeho žádost však dorazila pozdě a místo bylo již obsazeno.\n\nNejvětší životní úspěch sklidil svým třídílným oratoriem \"Putifar–Giuseppe–Giacobbe\" komponovaným v roce 1848. Celé oratorium bylo poprvé provedeno v Římě v roce 1852 na koncertě, který trval 6 hodin a zúčastnilo se ho 430 hudebníků. Na základě tohoto díla jej papež Pius IX. jmenoval kapelníkem Baziliky svatého Petra ve Vatikánu. Krátce poté, co byl uveden do funkce, Raimondi zemřel.\n\nZkomponoval 62 oper, mezi jinými:\n\n\n31 baletů, mezi jinými\n\n\n\n"}
{"id": "1252215", "url": "https://cs.wikipedia.org/wiki?curid=1252215", "title": "Guillermo Cabrera Infante", "text": "Guillermo Cabrera Infante\n\nGuillermo Cabrera Infante (22. dubna 1929, Gibara, Kuba – 21. února 2005, Londýn) byl kubánský spisovatel, překladatel a scenárista. V roce 1997 se stal laureátem Cervantesovy ceny. Narodil se v Gibaře, kubánské provincii Oriente. Zprvu podporoval kubánskou revoluci a po roce 1959 zastával různé kulturní funkce, po třech letech však emigroval nejprve do Španělska a posléze do Londýna, kde prožil takřka celou druhou polovinu života.\n\n\n\n"}
{"id": "1252219", "url": "https://cs.wikipedia.org/wiki?curid=1252219", "title": "Chris Bonington", "text": "Chris Bonington\n\nSir Chris Bonington (Christian John Storey Bonington, * 6. srpna 1934) je anglický horolezec, cestovatel a mořeplavec, o horolezectví napsal také řadu knih.\n\nHorolezectví se začal věnovat ve svých šestnácti letech, v roce 1951. Později působil v armádě. V roce 1960 vystoupil na vrchol Annapurna II. Účastnil se i dalších expedic do Himálaje, například jižní stěnou na Annapurnu (sám vrcholu nedosáhl). Třikrát se neúspěšně pokoušel o dosažení vrcholu Mount Everestu (počtvrté jej dosáhl). Roku 1962 vylezl spolu s Ianem Cloughem severní stěnou na Eiger. Roku 1983 dosáhl nejvyššího vrcholu Antarktidy Vinson Massif.\n\n\n"}
{"id": "1252222", "url": "https://cs.wikipedia.org/wiki?curid=1252222", "title": "Údrč (zámek)", "text": "Údrč (zámek)\n\nÚdrč je komplex zaniklé tvrze, barokního zámku a hospodářského dvora ve stejnojmenné vesnici u Bochova v okrese Karlovy Vary. Barokní podoba zámku byla téměř odstraněna pozdějšími zásahy. Samotné tvrziště je od roku 1964 je chráněno jako kulturní památka.\n\nPrvní písemná zmínka o vesnici je až ze čtrnáctého století, ale již roku 1169 je připomínán Smil z Údrče považovaný za předka rodu Údrčských z Údrče. Dochované tvrziště pochází až ze čtrnáctého století, kdy vesnice patřila manům hradu v Bochově. Údrčským patřila až do roku 1497, kdy panství získal Anselm Štensdorf ze Štendorfu a připojil k němu menší statky z okolí. Jeho syn Adam dosáhl roku 1563 změnu manského statku ve statek dědičný. Zemřel v roce 1579 a asi o tři roky později se jeho tři synové a vdova rozdělili o majetek. Údrč spolu s Hartenštejnem připadla dvěma starším bratrům Anselmovi a Abrahamovi. Po čase sice přešla na samotného Abrahama, ale po jeho smrti a vyrovnání dědiců ji získal Anselm, který ji roku 1602 prodal Janu Jindřichu Prollhoferovi z Purkersdorfu. Ten sídlil na tvrzi v Herstošicích, jejíž panství vzápětí spojil s Údrčí. V roce 1604 panství zdědil jeho syn Fabián Šebestián Prollhofer a po něm se v držení vystřídali Štefan Šlik z Holíče na Verušičkách a Týništi a od roku 1613 Jáchym Libštejnský z Kolovrat na Rabštejně, kterému byl zabaven majetek za účast na stavovském povstání. Údrč s Ratiboří a dalšími koupil v roce 1623 sekretář české komory Severýn Táhlo z Horštejna. O sedm let později od něj panství získal kníže Julius Jindřich Sasko-Lauenburský a připojil je k Toužimi.\n\nLauenburkům panství patřilo až do roku 1689, kdy dědictvím přešlo na bádenská markrabata a od nich v roce 1787 do majetku královské komory. Od ní panství roku 1837 koupil malostranský měšťan Jan Antonín Hladík, který žil na zámku ve Stružné. O dva roky později většinu majetku prodal své neteři Antonii a pro sebe si ponechal jen Údrč. Antonie provdaná za Viléma z Neubergu však v roce 1842 zdědila i Údrč, kterou měla ve vlastní správě až do roku 1856, kdy ji převedla na svého manžela. Rodinný majetek potom přešel na jejich potomky. Dále se vystřídalo několik dalších majitelů až do roku 1915, kdy zámek získala Berta Hilscherová, které patřil až do roku 1945.\n\nTvrziště se nachází v jižní části hospodářského dvora. Tvoří je plošina o rozměrech 20 × 30 metrů, kterou na severu a východě obklopuje až šestnáct metrů široký vodní příkop, před kterým se nachází ještě val. Byla opuštěna snad již na počátku šestnáctého století, nebo za třicetileté války. Později bylo tvrziště poškozeno parkovými a hospodářskými úpravami.\n\nZa Štendorfů starou tvrz nahradilo nové sídlo. Jeho nejstarší popis se zachoval až z roku 1836, kdy mělo dvě patrová křídla. V prvním patře bydlel správce a dále se v budově nacházela kuchyně, spíž, úřední kancelář, věznice a řada dalších místností, z nichž některé byly klenuté. Na panský dům navazovala sladovna, sušárna a obydlí sládka, které uzavíraly malý dvůr. Zámek však v roce 1898 vyhořel a po požáru bylo zcela strženo východní, jižní a většina západního křídla, na jehož místě byla postavena nová budova o rozměrech 24 × 15 metrů s plochým rizalitem v průčelí. Nejstarší částí je však severní křídlo s nepravidelným půdorysem, v jehož přízemí se dochovalo šest klenutých místností.\n\nAreál zámku je využíván jako hospodářský dvůr, a není tedy volně přístupný. Okolo vede červeně značená turistická trasa z Bochova do Žlutic a také cyklotrasy č. 39 (Bochov–Žlutice) a 2233 z kláštera Teplá k Doupovským horám.\n\n\n\n"}
{"id": "1252223", "url": "https://cs.wikipedia.org/wiki?curid=1252223", "title": "Josef Svoboda (malíř)", "text": "Josef Svoboda (malíř)\n\nJosef Svoboda (24. dubna 1901 Mariánské Lázně – Praha 1945), byl český malíř a grafik.\n\nStudoval tři roky u malíře Edvarda Čiháka (1863 – 1935), od něhož převzal zálibu v exotických motivech, a dále u Alessandra de Piana. Cestoval po Evropě a Středomoří a barevně výrazné obrazy z těchto cest jsou z jeho díla nejznámější (maríny, přímořské krajiny, portréty lidí v národních krojích, rybářské scény). Ateliér měl v Praze.\n\n"}
{"id": "1252233", "url": "https://cs.wikipedia.org/wiki?curid=1252233", "title": "WWE Money in the Bank", "text": "WWE Money in the Bank\n\nMoney in the Bank je placená akce od společnosti WWE která se koná každý rok.\nNázev je odvozen od Zápasu o MITB kufřík (Money in the Bank ladder match) který se koná každý rok na akci.První zápas o Money in the Bank kufřík se konal na WrestleManii 21 a až v roce 2010 byla založena Money in the Bank placená akce na které jsou i jiné zápasy než MITB zápas např.o tituly.\n\nMITB zápas je o Money in the Bank kufřík. Abyste ho mohli získat, musíte vylézt na žebřík a sebrat připevněný kufřík. V zápase je vždy 6 wrestlerů. Vítěz pak může svůj kufřík kdykoliv a kdekoliv použít na to aby se stal WWE Championem tím že se přidá do zápasu.\n\nV Roce 2010-2013 byly zápasy o WWE Championship kufřík a o World Heavyweight Championship kufřík.\n\nhttp://www.wwe.com/shows/moneyinthebank\n"}
{"id": "1252235", "url": "https://cs.wikipedia.org/wiki?curid=1252235", "title": "Giuseppe Balducci", "text": "Giuseppe Balducci\n\nGiuseppe Balducci (2. května 1796 Jesi – 1845 Málaga) byl italský hudební skladatel.\n\nGiuseppe Balducci projevoval od dětství hudební nadání. V 17 letech založil amatérský orchestr s nímž prováděl části tehdy populárních oper Simona Mayra a Ferdinanda Paera. Byl nejen dirigentem, ale také první tenorem souboru. V roce 1817 odešel do Neapole, aby se vyhnul souboji. \n\nV Neapoli byl žákem na Giacoma Tritta a Niccolò Antonia Zingarelliho. Živil se jako učitel hudby a založil další orchestr, který se skládal výhradně z vlastních žáků. Spřátelil se s rodinou Capece Minutolo, která v jeho životě sehrála významnou roli. Tři dcery Raimonda a Matildy della Sonora Capece Minutolo (Paolina, Adelaide a Clotilde) byly Balducciho žačkami. Pro ně napsal své salonní opery, které byly určeny pro provedení v rodinném kruhu. V roce 1830 se salon rodiny stal významným hudebním salonem Neapole.\n\nKdyž Raimond Capece Minutolo v roce 1827 zemřel, stal se Balducci jakýmsi manažerem a finančním poradcem rodiny. Ve čtyřicátých letech onemocněl a v roce 1845 zemřel v Malaze během cesty na ozdravný pobyt do Španělska.\n\n\nTyto opery byly v moderní době provedeny v letech 2006–2016 na festivalu \"Rossini in Wildbad\" v lázních Bad Wildbad.\n\nJeremy Commons: \"On rediscovering a forgotten composer – Giuseppe Balducci\". In: Introducing Giuseppe Balducci. New Zealand Opera Society, 2007?.\n\n"}
{"id": "1252238", "url": "https://cs.wikipedia.org/wiki?curid=1252238", "title": "Johan Teterissa", "text": "Johan Teterissa\n\nJohan Teterissa, též Teterisa (* 1961) je indonéský učitel na základní škole, aktivista a člen separatistického uskupení Republika Jižní Moluky (RMS), jehož cílem je odtržení Jižních moluckých ostrovů od Indonésie. Teterissa byl v dubnu 2008 odsouzen na doživotí za vlastizradu poté, co v roce 2007 vedl nenásilný protest proti indonéské vládě. Teterissa 29. června 2007 v Ambonu se skupinou 19 tradičních moluckých tanečníků rozvinul separatistickou vlajku (zakázané) Republiky Jižní Moluky před indonéským prezidentem Yudhoyonem. Organizace Amnesty International ho označila za vězně svědomí.\n\nTeterissa se stal členem RMS v roce 2002 ve své rodné vesnici Aboru. Záhy dostal mírný trest za mávání vlajkou Jižních Moluckých ostrovů během demonstrace v roce 2003. V roce 2007 probíhala návštěva indonéského prezidenta Susila Bambanga Yudhoyona u přílžitosti oslavy státního svátku rodiny. Skupina 19 protestujících v čele s Teterissou narušila oslavu tím, že předvedli tradiční molucký válečný tanec a rozvinuli separatistickou vlajku RMS. Všichni byli okamžitě zatčeni.\n\nPoradci prezidenta uvedli, že prezident Yudhoyono byl z incidentu rozzuřený. Indonéská armáda a vláda obvinily tajnou službu, že nedokázala předvídat možné riziko podobného protestu. Na základě události byli vyměněni také místní molučtí velitelé armády a policie.\n\nJohan Teterissa byl obviněn ze spiknutí proti státu a 3. dubna 2008 odsouzen k doživotnímu trestu. To je nejvyšší možný trest za vlastizradu v Indonésii. Teterissa byl podle státní tiskové agentury Antara z rozsudku viny zničený a během soudu se rozplakal. Teterissa během líčení uvedl, že jednal na příkaz Simona Saiyyho, vůdce RMS hledaného indonéskými orgány. V rozsudku soudci uvedli, že Teterissa „ponížil indonéský národ v očích celého světa“, a tvrdý trest opodstatnili absencí jakékoliv lítosti na jeho straně.\n\nOdsouzení je vnímáno jako důkaz velké obavy indonéské vlády před separatistickými tendencemi na území Indonésie, která se skládá z 18000 ostrovů.\n\nOstatní účastníci protestu v Ambonu byli odsouzeni k odnětí svobody na dobu od 10 do 20 let.\n\nPodle zprávy Amnesty International v roce 2012 Teterissovi a dalším vězňům nebyl poskytnut přístup k čisté pitné vodě. O měsíc později byl přesunut do věznice Batu na ostrově Nusakambangam kvůli nedostatku místa ve věznicích. Po přemístění byl vězeňskými strážci bičován elektrickými kabely.\n"}
{"id": "1252242", "url": "https://cs.wikipedia.org/wiki?curid=1252242", "title": "Spaso-Jevfimijův klášter", "text": "Spaso-Jevfimijův klášter\n\nSpaso-Jevfimijův klášter (), někdy též klášter sv. Eutýnia Suzdalského, je bývalý mužský pravoslavný klášter v ruském Suzdalu. Založen byl suzdalsko-nižněnovgorodským knížetem Borisem Konstantinovičem roku 1352. Na příkaz Kateřiny II. Veliké zde bylo zřízeno vězení, které fungovalo souběžně s klášterem, později v jeho prostorách vznikla věznice NKVD. Roku 1940 zde byla krátce internována tzv. Legie Čechů a Slováků v čele s Ludvíkem Svobodou. Dnes slouží komplex kláštera pouze jako muzeum.\n\nOd roku 1992 je v rámci Bílých památek Vladimiru a Suzdalu zanesen na seznam světového dědictví UNESCO.\n\nZaložen byl roku 1352 suzdalsko-nižněnovgorodským knížetem Borisem Konstantinovičem jako klášter-pevnost. Kromě náboženské instituce byl totiž také důležitým obranným prvkem, k čemuž ho předurčovala výhodná pozice kousek za městem na vysokém břehu řeky Kamenky. Původně byl zasvěcen Proměnění Páně, až později Jevfimiji Suzdalskému (kanonizován 1549).\n\n7. června 1445 se u klášterních hradeb srazila vojska moskevského velkoknížete Vasilije II. s jednotkami Kazaňského chanátu pod vedením synů chána Uluga Muhammeda.\n\nZ původních dřevěných staveb se nedochovalo nic, neboť vzaly za své během okupace Suzdalu polsko-litevskými vojsky v letech 1608-1610. Současnou podobu získal klášter především v 16. a 17. století díky štědrým darům ruských knížat (např. Vasilije III. či Ivana IV.) a bojarů. Právě v 17. století vznikly současné mohutné klášterní hradby. Na přelomu 17. a 18. století byla v klášteře vězněna carevna Jevdokija Lopuchinová, manželka Petra I. Velikého.\n\nNa příkaz Kateřiny II. Veliké zde byla roku 1766 zřízena věznice, která fungovala souběžně s klášterem. Během jejího provozu pobývali nedobrovolně ve zdech kláštera-vězení například někteří děkabristé či sektáři. Uzavřena byla roku 1907, avšak ne na dlouho.Po bolševické revoluci došlo roku 1923 ke zrušení kláštera a zároveň zde byla vytvořena speciální věznice NKVD pro esery, menševiky, sionisty, anarchisty a představitele levé opozice (tzv. \"politizolátor\"). Ve věznicích tohoto typu byl vcelku mírný režim, až do roku 1935. Tehdy byly přeměněny na věznice speciálního určení, byl zaveden velmi tvrdý režim, který mnoho vězňů zaplatilo životem. V 30. letech zde byl vězněn i slavný ekonom Nikolaj Kondraťjev (popraven 1938).\nRoku 1940 klášterní komplex sloužil krátce jako internační tábor pro jednotky tzv. Legie Čechů a Slováků v čele s Ludvíkem Svobodou, které byly nuceny ustoupit před nacisty z Polska. Nejednalo se však o žádné věznění.\n\nV letech 1941-1942 zde fungoval tzv. \"prověrkově-filtrační tábor\", kterým procházeli vojáci Rudé armády, navrátivší se z německého zajetí. Celkem se jednalo o 8232 lidí.\n\nOd 1. ledna 1943 sloužil klášter jako prominentní zajatecký tábor pro důstojníky a generály německé, italské, rumunské, maďarské a španělské armády. Asi nejznámějším vězněm tohoto období byl německý polní maršál Friedrich Paulus, zajatý ve Stalingradu.\n\nV letech 1946-1967 zde byla v provozu pracovně-výchovná kolonie pro nezletilé zločince. Nejdříve zde byli drženi chlapci, po vzpouře v roce 1947 byl ústav přeměněn na dívčí.\n\nOd roku 1968 je klášter muzeem, v roce 1992 byl potom v rámci Bílých památek Vladimiru a Suzdalu zanesen na seznam světového dědictví UNESCO.\n\nProstory kláštera o rozloze 9 ha obklopují 1200 m dlouhé mohutné hradby s 19 věžemi a mnoha střílnami. Vystavěny byly v letech 1670-1680 na místě původních dřevěných.\n\n\n\n\n\n\n\n"}
{"id": "1252243", "url": "https://cs.wikipedia.org/wiki?curid=1252243", "title": "British Aerospace 125", "text": "British Aerospace 125\n\nBritish Aerospace 125 (BAe 125) je britský dvoumotorový proudový dopravní dolnoplošník kategorie business jet s příďovým zatahovacím podvozkem. Původně byl vyvinut ve společnosti de Havilland a zpočátku značen jako DH125 Jet Dragon, do výroby se dostal jako Hawker Siddeley HS.125, přičemž označení bylo užíváno do roku 1977. Později byly novější varianty tohoto typu uváděny na trh jako Hawker 800.\n\nPůvodní projekt DH.125 Jet Dragon vznikl ve společnosti De Havilland Aircraft Company, kterým chtěla navázat na úspěch pístového letounu de Havilland Dove pro spádové tratě. Nový stroj měl mít mezikontinentální dolet při rychlostech okolo 800 km/h a splňovat požadavky cestujícího obchodníka na podstatně vyšší úroveň komfortu. Současně měl zachovat náklady na provoz letounu v obvyklých mezích pro dopravní stroje shodných rozměrů a kapacity.\n\nProjektové práce byly zahájeny v dubnu 1961 a při koncepci stroje byly dodržovány především americké předpisy. D.H.125 byl dimenzován pro dva piloty a šest až osm cestujících v přetlakové kabině. Při výběru dvojice proudových motorů, umístěných na zádi trupu, zvítězily úspornější domácí motory Bristol Siddeley Viper před americkými General Electric J85. Křídlo o šípovitosti 20° mělo zaručovat dobré vlastnosti při nízkých rychlostech a dobré výkony během cestovního letu. Původní koncept počítal s ocasními plochami ve tvaru T.\n\nPrvní prototyp \"D.H.125\" (imatrikulace G-ARYA) poprvé vzlétl 13. srpna 1962, druhý 12. prosince téhož roku.\n\nPrvní sériový letoun měl premiéru v únoru 1963. Od prototypů se odlišoval prodlouženou přední částí trupu z 14,15 na 14,42 m z důvodu zvětšení vstupních dveří. Snížení indukovaného odporu bylo dosaženo zvětšením rozpětí z 13,41 na 14,33 m. Všechny tři exempláře měly instalovány pohonné jednotky Viper 520 se statickým tahem po 13,33 kN. V době testů těchto letounů byla firma De Havilland začleněna do koncernu Hawker Siddeley, proto bylo prvních osm sériových kusů, vyrobených ještě v roce certifikace prototypů (1964), uvedeno na trh pod označením \"HS-125-1\". Jejich vzletová hmotnost dosahovala 9070 kg.\n\nDalší produkce v roce 1965 byla rozdělena na varianty \"HS-125-1A\" s motory Viper 521 po 13,87 kN nebo s výkonnějšími Viper 522 po 14,94 kN pro export do USA, Kanady a Mexika a \"HS-125-1B\" s vybavením podle britských předpisů. Verze -1A byla vyrobena v počtu 64, -1B pak 13 kusů. Vzletová hmotnost se zvýšila na 9610 kg.\nDvacítku letounů \"HS-125-2\" s Vipery 521 převzalo v roce 1965 RAF, které je používalo pro navigační výcvik pod názvem \"Dominie T Mk.1\".\nStroje byly vybaveny povětrnostním radarem a pod záď přibyl malý kýl pro zvýšení směrové stability. Trup Dominie pojal dva navigátory-žáky, pilota a navigátora instruktora. Vzletová hmotnost opět vzrostla na 9615 kg.\nKromě prvních dvou exemplářů \"HS-125-3\", vybavených na zakázku leteckého dopravce Qantas jako cvičná letadla pro školení osádek Boeingů 707, se třetí série vyznačovala zdokonalenými systémy klimatizace a vyššími výkony. Ve variantě \"DH-125-3A\" (32 kusů) vyhovoval předpisům FAA pro letadla transportní kategorie. Britské předpisy splňovala verze \"-3B\" (31 kusů). Na přání se od třetí série montovala přídavná palivová nádrž o objemu 510 l, umístěná pod ocasní část a zvyšující dolet o 410 km. Takto vybavené stroje mají v označení kód \"R\" či \"RA\".\n\nNa podzim roku 1968 byla ve výrobě zavedena verze \"HS-125-400A\" s modernějším provedením dveří se zabudovanými schody, zapuštěnými anténami a modernizovaným pilotním prostorem. Britských \"HS-125-400B\" bylo prodáno 47, „áček“ 69 kusů. Do série 400 se všechny letouny rozměrově shodovaly.\n\nZásadní rekonstrukcí původního draku, který byl zvětšen na délku 15,37 m, a silnějšími motory Viper 601 se statickým tahem po 16,8 kN, vznikla verze \"HS-125-600\" zalétaná v roce 1972. V nejzákladnějším provedení dopraví 14 osob, v luxusním pak namísto původních šesti osm. Svislá ocasní plocha byla zvýšena, zahrotil se kryt radaru a zmizely poslední nezapuštěné nýty. V ocasní části trupu se rekonstrukce projevila zvětšením plochy břišního i hřbetního kýlu a zeštíhlením motorových gondol. Do kýlovky byla zabudována palivová nádrž. V provedení \"A\" vzniklo 33 kusů, v provedení \"B\" 39.\n\nDne 28. června 1976 vzlétla první verze s dvouproudovými motory, \"HS-125-700A/B\". Zabudovaná dvojice pohonných jednotek Garret AiResearch TFE731-3-1H po 16,46 kN snížila hlučnost při 40% úspoře paliva. Letoun obdržel novou avioniku, tlakové centrální plnění paliva, zlepšené tvary aerodynamických krytů a přechodů a na přání obraceče tahu. V roce 1977, po znárodnění většiny leteckého průmyslu v británii, se stala výrobcem HS-125 společnost British Aerospace. Typové označení se tak opět změnilo na \"BAe 125\".\n\nDalší variantou ve výrobním programu British Aerospace se stala \"BAe 125-800A/B\" z roku 1983 se zvětšeným rozpětím křídla na 15,66 m s novým profilem, zaoblené čelní sklo, zvětšenou zásobou paliva a zvětšenou odtokovou hranou kormidla. Za pohon byly zvoleny dva turbodmychadlové motory Garret TFE-731-5 s tahem po 19,2 kN. Maximální přepravní kapacita byla 15 cestujících s dvoučlennou osádkou.\n\n\n\n\n"}
{"id": "1252244", "url": "https://cs.wikipedia.org/wiki?curid=1252244", "title": "Michael Ballhaus", "text": "Michael Ballhaus\n\nMichael Ballhaus (* 5. srpna 1935, Berlín - 12. dubna 2017) byl mezinárodně úspěšný německý kameraman. Původně se vyučil fotografem. Během svojí bohaté kariéry spolupracoval také např. s režisérem Rainerem Wernerem Fassbinderem, ale také s Francisem Fordem Coppolou, Robertem Redfordem, Wolfgangem Petersenem nebo Robertem De Nirem.\n\nMezi nejznámější filmy, na nichž se podílel jako hlavní kameraman patří Manželství Marie Braunové, Smrt obchodního cestujícího, Poslední pokušení Krista, Mafiáni, Spáči, Legenda o slavném návratu, Gangy New Yorku nebo Skrytá identita. \n\n"}
{"id": "1252245", "url": "https://cs.wikipedia.org/wiki?curid=1252245", "title": "Hertigswalde", "text": "Hertigswalde\n\nHertigswalde je vesnice, místní část velkého okresního města Sebnitz v německé spolkové zemi Sasko. Nachází se v zemském okrese Saské Švýcarsko-Východní Krušné hory na státní hranici s Českou republikou. Má obyvatel.\n\nHertigswalde bylo založeno jako lesně-lánová ves. První písemná zmínka pochází z roku 1446, kdy bylo zmiňováno jako \"Hertewigisswalde\". Název pochází z mužského křestního jména \"Hartwig\" a německého slova \"Wald\" (les). Hertigswalde bylo samostatnou obcí až do roku 1950, kdy se stalo součástí města Sebnitz.\n\nVesnice se rozkládá v údolí Hertigswaldského potoka v oblasti Saského Švýcarska. Severně od vsi se nachází Kaiserberg (494 m n. m.), do východní části zasahuje úpatí Tanečnice (597 m n. m.). Jižní částí prochází Lužický zlom. Se sousedním Tomášovem je Hertigswalde spojené hraničním přechodem pro pěší.\n\n\n\n\n"}
{"id": "1252247", "url": "https://cs.wikipedia.org/wiki?curid=1252247", "title": "Hainersdorf (Sebnitz)", "text": "Hainersdorf (Sebnitz)\n\nHainersdorf je vesnice, místní část velkého okresního města Sebnitz v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nHainersdorf byl založen jako lesně-lánová ves. První zmínka o vesnici \"Heynnerstorff by der Sebenicz\" pochází z roku 1433. V roce 1920 byla část vsi zvaná Hofhainersdorf přičleněna k městu Sebnitz, v roce 1950 pak i druhá část Amtshainersdorf.\n\nHainersdorf leží v údolí říčky Sebnice v oblasti Saského Švýcarska. Prochází jím státní silnice 165 směřující ze Sebnitz do Hohnsteinu a také železniční trať Budyšín – Bad Schandau se zastávkou Amtshainersdorf. Na území Hainersdorfu se nachází čtyři železniční mosty a dva železniční tunely. Podél řeky se rozkládá evropsky významná lokalita Lachsbach- und Sebnitztal.\n\n\n"}
{"id": "1252251", "url": "https://cs.wikipedia.org/wiki?curid=1252251", "title": "Kaple (Žandov)", "text": "Kaple (Žandov)\n\nKaple patří k jedním z dominant vsi Žandov a je jednou z ústředních kaplí chlumecké farnosti. \n\nEmpírová kaple neznámého patronicia leží při průjezdní komunikaci ve středu obce. Přesné údaje o okolnostech výstavby se vzhledem ke ztrátě farní kroniky nedochovaly, její vznik je však odhadován do čtyřicátých let 19. století.\nPozdně empírová stavba má nad trojúhelníkovým štítem dřevěnou polygonální zvoničku na sedlové střeše. Nad pravoúhlým vchodem je umístěna nika v které se ještě ve 30. letech 20. století nacházela socha, dnes již neznámého světce.\nKaple, která je dnes v majetku města Chlumec byla rekonstruována roku 1985 a v polovině 90. let byla následně obnovena fasáda a vnitřní výmalba.\n\nPravidelné mše se v ní neslouží.\n\n"}
{"id": "1252254", "url": "https://cs.wikipedia.org/wiki?curid=1252254", "title": "Mistrovství Československa v atletice 1965", "text": "Mistrovství Československa v atletice 1965\n\nMistrovství Československa mužů a žen v atletice 1965 v kategoriích mužů a žen se konalo 24. července a 25. července v Zábřehu. \n"}
{"id": "1252255", "url": "https://cs.wikipedia.org/wiki?curid=1252255", "title": "Hanácký župní přebor 1992/93", "text": "Hanácký župní přebor 1992/93\n\nV soubojích 2. ročníku Hanáckého župního přeboru 1992/93 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1992 a skončil v květnu 1993.\n\nJednalo se o poslední ročník v rámci Československa, sestupovalo jen jedno mužstvo. Od sezony 1993/94 (1. v rámci samostatné ČR) se počet účastníků rozrostl na 16.\n\n\nZdroj: \nPoznámky:\n\n\n"}
{"id": "1252257", "url": "https://cs.wikipedia.org/wiki?curid=1252257", "title": "Noční autobusová doprava", "text": "Noční autobusová doprava\n\nNoční autobusová doprava je služba veřejné autobusové dopravy, která je poskytována v nočních hodinách. Tuto službu poskytuje mnoho měst, ať už jako dodatečnou službu k běžným denním autobusům anebo jako jejich náhradu.\n\nNoční autobusy jsou obvykle mnohem více limitované v tom, jak velké území mohou pokrýt než ty denní. Je zde obvykle méně linek a trasy nočních autobusů mohou vést úplně jinudy, než trasy denních. Noční autobusy zároveň jezdí méně často. \n\nČísla nočních linek mohou být označena písmenem N anebo mohou být jinak specifické, aby se od denních autobusů daly rozlišit. \n\nNěkterá města aplikují na noční autobusy jiný tarif, než na denní. Některé služby nočních autobusů také mohou nabízet možnost vystoupení na požadovaném místě (na rozdíl od běžných autobusových zastávek), za účelem dosažení bezpečné přepravy cestujícího. \n"}
{"id": "1252259", "url": "https://cs.wikipedia.org/wiki?curid=1252259", "title": "Josef Boháč (sochař)", "text": "Josef Boháč (sochař)\n\nJosef Boháč (2. srpna 1890 Volyně – 7. prosince 1978 Volyně) byl český sochař.\n\nJeho otec Maxmilián Boháč byl malířským mistrem. Jeho umělecké vlohy byly patrné již od dětství. V letech 1896–1902 navštěvoval ve Volyni obecnou školu. Poté následovalo v letech 1902–1904 studium na zemské řemeslné škole ve Volyni. Následujících pět let se učil u otce malířskému řemeslu a vypomáhal v lomu a vápence. V letech 1909–1911 pokračoval ve studiu na Obecné měšťanské škole ve Strakonicích. V roce 1911 složil úspěšně zkoušku na Uměleckoprůmyslovou školu v Praze. Studoval zde obor ornamentálního modelování u prof. Otakara Španiela. V roce 1917 nastoupil na pražskou malířskou akademii, kde studoval na speciálce prof. Otakara Španiela medailérství. Během studia ještě navštěvoval hodiny sochařů Ludvíka Wurzela, Ladislava Šalouna a Vojtěcha Suchardy. V roce 1920 získal Josef Boháč ročníkovou cenu akademie výtvarných umění a v roce 1922 obdržel tuto cenu podruhé. V roce 1923 zakončil studium absolutoriem a zúčastnil se soutěže na Hlávkovo stipendium sochou \"„Mimojdoucí“\". Tato socha byla neprávem považována porotou za odlitek živého člověka. Po absolvování akademie pracoval s bratrem Maxmiliánem na restaurátorských zakázkách a věnoval se vlastní tvorbě. V létě 1927 pracoval v Bělehradě v sochařské dílně na velkých figurách a figurativních prvcích do architektury. Josef Boháč suverénně ovládal sochařské řemeslo i plastickou anatomii lidského těla. Vytvořil nespočet sochařských podobizen, např. portrét prof. Františka Lexy, bustu dr. Karla Gutha, portréty Jana Kubelíka, herce Pavla Ludikara, skladatele Karla Weise a mnoha dalších. Tvořil i díla figurální, jako např. postavy z \"\"Antického cyklu\" (1924–1932)\", \"\"Pomník pracujícímu lidu\" (1930–1931)\" a \"\"Pomník mrtvých\" (1932)\". V roce 1935 vystavoval svá díla společně se svými bratry na Slovanském ostrově v Praze. Za druhé světové války pracoval s bratrem Maxmiliánem v proboštském velkostatku ve Volyni. V roce 1954 se zúčastnil soutěže na pomník Klementa Gottwalda. V roce 1960 vytvořil pamětní desku básníka Jaroslava Hůlky pro městský úřad ve Volyni. Sochař zemřel v úplném zapomnění 7. prosince 1978 ve Volyni. Pohřben je v rodinném hrobě na hřbitově „Malsička“ ve Volyni.\n\n"}
{"id": "1252260", "url": "https://cs.wikipedia.org/wiki?curid=1252260", "title": "Čínská volejbalová reprezentace žen", "text": "Čínská volejbalová reprezentace žen\n\nČínská volejbalová reprezentace žen je výběr volejbalistek z Čínské lidové republiky, startující v mezinárodních soutěžích. Zřizuje ho Čínská volejbalová asociace, která je členem Asijské volejbalové konfederace. Číňanky jsou trojnásobnými olympijskými vítězkami a dvojnásobnými mistryněmi světa. V srpnu 2016 byla čínská reprezentace v čele světového žebříčku.\n\nVolejbal přinesl do Číny okolo roku 1910 Američan J. Howard Crocker. Rozvoj nastal po druhé světové válce: v roce 1953 vstoupila ČLR do Mezinárodní volejbalové federace a na mezinárodní scéně debutovala na MS 1956 ve Francii. V prvním oficiálním zápase porazily Číňanky Rakousko 3:0 a celkově skončily na šestém místě. Následující období bylo poznamenáno mezinárodní izolací čínského sportu, která měla příčiny jak vnitřní (kulturní revoluce), tak vnější (většina zemí uznávala jako legitimní vládu Číny Čínskou republiku). Největší úspěchy čínských volejbalistek přišly v osmdesátých letech: staly se dvakrát po sobě mistryněmi světa (1982 a 1986), vyhrály také při své olympijské premiéře v Los Angeles 1984. Tyto úspěchy vzbudily v Číně velký ohlas: ženský volejbal byl prvním kolektivním sportem, v němž tato země pronikla do světové špičky a potvrdil tak její rostoucí prestiž ve světě. \n\nČíňanky jsou úřadujícími olympijskými šampiónkami z Rio de Janeira 2016. Tým vedla Lang Pching, která tak jako první žena v historii získala olympijské zlato jako hráčka i jako trenérka.\n\nČínská ženská volejbalová reprezentace také vyhrála jednou Světovou Grand Prix (2003) a jednou Pohár velkých mistryň (2001), sedmkrát Asijské hry (1982, 1986, 1990, 1998, 2002, 2006, 2010), dvanáctkrát mistrovství Asie ve volejbale žen (1979, 1987, 1989, 1991, 1993, 1995, 1997, 1999, 2001, 2003, 2005, 2011) a pětkrát turnaj Montreux Volley Masters (1990, 2000, 2003, 2007, 2010).\n\n\n\n\n"}
{"id": "1252261", "url": "https://cs.wikipedia.org/wiki?curid=1252261", "title": "Jan Skorkovský", "text": "Jan Skorkovský\n\nJan Skorkovský (* 2. září 1952, Teplice) je český veterinární lékař a držitel rekordního počtu rekordů.\n\nVystudoval Vysokou školu veterinární v Brně, obor Všeobecné veterinární lékařství (roku 1971 až 1976). Je světový rekordman se sportovní specializací fotbalové dovednosti ve volném stylu a cvičení se švihadlem, jakožto držitel největšího počtu individuálních rekordů. Vytvořil celkem 1361 rekordů, z tohoto počtu 261 světových, 1100 českých a československých (roku 1982 až 2011). Uběhl klasický maraton s míčem, fotbalově non-stop mimo zem, jedná se celosvětově o jediný výkon svého druhu (roku 1990). Řadu let byl jediným Čechem, zapsaným v kapitole Fotbal, v celosvětových vydáních Guinnessovy knihy světových rekordů (GWR, od roku 1991). 11. listopadu 2011 ukončil Jan Skorkovský svoji kariéru rekordmana.\n\nVeterinární praxi provozoval dvacet let, v Praze (roku 1977 až 1996), byl rekordmanem (roku 1982 až 2011), profesionálním sportovcem a umělcem v oborech fotbalová artistika, neobvyklé fotbalové dovednosti ve volném stylu, označované v současnosti freestyle fotbal a cvičení se švihadlem (roku 1996 až 2012).\nFotbalu se věnoval v žákovském a dorosteneckém věku ve Sklo Unionu Teplice, nyní FK Teplice (roku 1964 až 1971). Byl zhruba tři měsíce v prvoligovém kádru dospělých (roku 1971) a přestoupil kvůli studiu na vysoké škole v Brně, do klubu TJ Zbrojovka Brno, nyní FC Zbrojovka Brno, kde v jednadvaceti letech ukončil výkonostní fotbalovou kariéru (roku 1971 až 1973). Později hrál fotbal v klubech osobností, především v Amfora klubu Praha (roku 1990 až 2014). Řadu let se věnoval cvičení se švihadlem (především roku 1980 až 1990). Výkony v přeskocích švihadla začala jeho kariéra českého a světového rekordmana ( od roku 1982). Získaná kondice později pomohla především ve vytrvalostních fotbalových výkonech. Celoživotním individuálním tréninkem si postupně osvojoval stovky netradičních, neobvyklých, nových fotbalových dovedností, vlastní fantazii a nápady využíval pro nové fotbalové triky a sestavy, kromě míčů různých druhů a velikostí uplatňoval nové i zcela nefotbalové rekvizity, kvalitu zvyšoval použitím rytmické hudby. K dovednostem na místě přidával pohyb, náročný terén, hledal možnosti propojení s dalšími sporty, nacvičoval novou, obtížnější, originální kvalitu. Postupně vznikaly samostatné „free fotbalové“ kategorie, které lze rozdělit zhruba do čtyř skupin:\n\nI. Fotbalová show s míči a řadou rekvizit v rytmu hudby, obohacená diváckými soutěžemi, příp. pokusem o rekord, určená na akce všeho druhu, pro publikum každého věku i zaměření.\nS uplatněním ve stovkách profesionálních vystoupení na území České republiky a v zahraničí (roku 1988 až 2012).\n\nII. „Fotbal v atletice“ – rarita na oficiálních atletických akcích. Fotbalista kontrolující míč ve vzduchu, zároveň jako běžec, ve startovním poli mezi normálními účastníky masové běžecké akce (roku 1986 až 2010), konkrétně například Pražský mezinárodní maraton, závod na 10 km Běchovice – Praha, Běhy 17. listopadu, Prahou, Terryho Foxe, masové běhy v Brně na závodním motoristickém okruhu, Brněnské kolo, městský běh Mattoni Grand Prix v Praze, mezinárodní atletická akce Zlatá tretra v Ostravě-Vítkovicích, Běhy na Ještěd, sólové propagační, firemní a reklamní přeběhy s míčem v centrech měst).\n\nIII. „Fotbal v tenise“ – rarita na oficiálních tenisových akcích. Fotbalista bez tenisové rakety se svým „free fotbalovým“ a žonglérským uměním, v tenisové show na kurtu, proti klasickému tenistovi s raketou. Obvykle jako přídavek též sólové ukázky umění s dalšími míči a rekvizitami, případně divácká soutěž nebo pokus o rekord (roku 1992 až 2010), konkrétně například mezinárodní tenisové akce okruhu ATP v Praze na Štvanici, na Výstavišti v Holešovicích, v Karlových Varech a v Prostějově, televizní tenisová show Dětem v Praze na Štvanici, televizní seriál Podivuhodný svět rekordů a kuriozit, tenisové akce osobností a firem.\n\nIV. Neobvyklé výkony, náročné terény – přechod území státu při fotbalové kontrole míče ve vzduchu, výstupy k vrcholům hor, fotbalová show na ledě s míči a nefotbalovými předměty, zdolávání schodů, výkony poslepu a další (roku 1987 až 2011), více v kapitole „Rekordy, neobvyklé výkony“).\n\nFotbalovou specializaci Jana Skorkovského lze označit jako „fotbalovou mutaci“, provedení bylo vždy sólové. Spolupráce v České republice i v zahraničí probíhala v rozsahu nutném pro uplatnění sportovce, umělce, rekordmana. Přímá konkurence v pravém smyslu slova nebyla. Několik jednotlivců-žonglérů, případně „free fotbalových“ specialistů, profesionálů v různých zemích v Evropě i na jiných světadílech, se prezentovalo podobně, individuálně.\nV bývalém Československu, několik let před začátkem rekordmanské kariéry Jana Skorkovského (roku 1982), byla známa dvě fotbalově žonglérská jména, Josef Kalaš z Povážské Bystrice a Josef Lochman z Výprachtic. Následovníky Skorkovského byli především dva rekordmani, specialista na hru hlavou s různými míči s řeckým jménem, Charalambos Bursas z Branek u Valašského Meziříčí (od roku 1995) a Jiří Kremser z Darkoviček u Hlučína (od roku 2000).\nPo většinu kariéry neexistovaly příslušné svazy nebo asociace, mezinárodní název „freestyle fotbal“ se začal používat zhruba až kolem roku 2000. Nová česká freestyle fotbalová generace se prezentovala od roku 2005 a především zásluhou Lukáše Lucaso Škody z Liberce, který byl organizačně aktivní i mezinárodně, se celostátně registrovala v Českou Freestyle Fotbalovou Asociaci (roku 2008) a napojila se na příslušné světové a zahraniční svazy a jejich akce.\n\nVytvořil více jak dva tisíce různých rekordních a neobvyklých výkonů (roku 1982 až 2011). Ne při každém rekordním pokusu byli zajištěni rozhodčí a předepsané náležitosti, proto oficiálně uznaných, osvědčených a potvrzených protokolem či certifikátem je 1361 rekordních zápisů. Tento počet byl uznán českým správcem veškerých náležitostí ohledně rekordů, agenturou Dobrý den, jako světový rekord v počtu rekordů (roku 2011). Nechť poslouží tato skutečnost i jako výzva, pro případné vyhledání rekordmana, který by uvedený počet oficiálně uznaných rekordů překonal.\n\nPrvním, kdo v České republice sledoval, ověřoval, evidoval a publikoval veškerá dostupná NEJ... byl „Český guinness“ pan Ladislav Kochánek ze Slaného, který žil v letech 1926 až 1996. Shromáždil rozsáhlý archív a napsal na dané téma několik knih. S Janem Skorkovským úzce spolupracoval (roku 1982 až 1996). Pomohl založit agenturu Dobrý den v Pelhřimově (roku 1991). Ta převzala veškerou agendu a archív pana Kochánka a v dalších letech rozvíjela ohledně rekordů a kuriozit řadu aktivit. Stala se mezinárodně uznávanou a spolupracující s obdobnými institucemi v zahraničí. Dvacet jedna let dozorovala, osvědčovala a vydávala certifikáty na všechny Skorkovského rekordy vytvořené na území České republiky (roku 1991 až 2011). Výjimečně rekordman kontaktoval vydavatele Guinnessovy knihy rekordů v Londýně, německý Rekord-Klub Saxonia a mezinárodní agenturu Record Holders Republic-Registry of Official World Records, s centrálou v USA. Tyto instituce nahlášené a ověřené rekordy mají zaznamenány ve svých evidencích (roku 1986 až 1991). Na festivalech v zahraničí byly veškeré náležitosti dozoru, uznání rekordů a vystavení certifikátů zajištěny pořadatelem (roku 1991 až 2004).\n\nRekordman vytvořil národní a světové rekordy s fotbalovou kontrolou míčů a jiných rekvizit za pohybu, na rychlost i vytrvalost, pro předem stanovené vzdálenosti a předem určené časové limity (roku 1983 až 2011). Ustanovil rekordy ve fotbalových dovednostech s míči nejrůznějších druhů, velikostí a tvarů, včetně nejmenšího „míčku“ bonbónku antiperle o průměru 3 mm (roku 1983 až 2011). Vytvořil rekordy ve fotbalových dovednostech s kuriózními předměty, jako jsou např. kostky, vejce, ořechy, pecky, mince a řada dalších (roku 1988 až 2011). Má na svém kontě rekordy v neobvyklých dovednostech a hře se syrovými vejci hlavou, s míči poslepu, v žonglování fotbalového míče bradou a v řadě dalších disciplín (roku 2008 až 2012).\n\nPřešel Itálii s fotbalovým míčem na noze, na hlavě a ve vzduchu, od východního k západnímu pobřeží, přes pohoří Apeniny a Řím (roku 1990). Zvládl absolutní fotbal-žonglérskou vzdálenost s fotbalovým míčem – 44 km (roku 1986) a s tenisovým míčkem – 11 km (roku 1989). Náleží mu rekord v počtu rekordů v historii Mezinárodních festivalů v Pelhřimově, celkem 894 národních a světových rekordů (roku 1991 až 2011). Získal ocenění Rekordman roku (roku 1990) a za celoživotní zásluhy v oblasti rekordů byl uveden do Rekordmanské síně slávy (roku 2007). Ustanovil rekordy v počtech rekordů pro limity: 3, 10, 60, 100 minut, 24, 48 hodin, 1 rok (roku 2000 až 2011). Předvedl nejrychleji vytvořených 10 a 100 českých rekordů v řadě (roku 2004 a 2008). Dokázal 25 světových rekordů během jediné akce (roku 2007). Zvládl nejvíce různých předmětů žonglovaných nohama během jediné akce, 133 na místě a 123 za pohybu (roku 2003).\n\nPředvedl stovky rekordů na Mezinárodních festivalech v zahraničí (roku 1991 až 2004), ve švýcarském Curychu byl vyhlášen nejúspěšnějším účastníkem festivalu (roku 1991). Vytvořil národní a světové rekordy v přeskocích švihadla na rychlost i vytrvalost (roku 1982 až 2011). Vlastní certifikáty a osvědčení na řadu dalších národních a světových rekordů, i neobvyklých výkonů (roku 1982 až 2011). Jako fotbalová rarita účinkoval a vytvářel rekordy s míči na oficiálních (i mezinárodních) atletických a tenisových akcích (roku 1986 až 2010). Bez tenisové rakety, pouze fotbalově žonglérskými dovednostmi a na hlavě s odrazovou čelenkou odehrál tenisové utkání proti klasicky hrajícímu tenistovi s tenisovou raketou, za asistence TV kamer (roku 1997). Předvedl show s míči a s řadou dalších rekvizit na ledě, při utkání hokejistů z NHL v Litvínově a utkání extraligy mezi Pardubicemi a Vsetínem (roku 1999). Dokázal fotbalově s míči non-stop mimo zem zdolat vrcholy hor – Ještěd, Sněžku, Vesuv (roku 1987 až 1991).\n\nS originální fotbalovou show s míči a s řadou různých rekvizit v rytmu hudby uskutečnil přes tisíc vystoupení na akcích všeho druhu, v tuzemsku a v zahraničí (roku 1988 až 2012). Účinkoval v rámci prvoligových i mezistátních fotbalových utkání a na významných, slavnostních fotbalových akcích (roku 1990 až 2010). Byl hostem v eurovizní show Thomase Gottschalka „Supertref in ZDF“ v Berlíně, na scéně byl nepřetržitě tři hodiny v živém vysílání do evropské satelitní sítě (roku 1991). Podnikl s míči a kamerou cestu přes Tunis, do nejzajímavějších míst a na ostrov Djerba, fotbalové umění natočil např. v koloseu El Jem nebo v písečné bouři na Sahaře, setkal se s nejvyšším člověkem planety atd. (roku 1997). V zábavném pořadu TV Nova předvedl unikátní žonglérský výkon s fotbalovým míčem v pražském metru za plného provozu a při stálé kontrole míče ve vzduchu došel pak na povrch na Václavské náměstí k soše Sv. Václava (roku 2001).\n\nÚčinkoval v řadě pořadů a reportáží nejrůznějších televizních stanic (roku 1982 až 2014), Česká televize s ním natočila a pak několikrát odvysílala půlhodinový dokument s názvem „100 miliónů doteků“ (roku 1992), z filmařů jako první zaznamenal umění rekordmana slavný klasik českého dokumentu Jan Špáta (roku 1985), nejvzdálenějším byl štáb z jihokorejské filmové společnosti SBS (roku 2003). Napsal rukopis největší \"„Encyklopedie fotbalových dovedností ve volném stylu“\", obsahující 2 647 kapitol, s celkovým počtem 26 463 triků, kouzel a sestav s míči a s řadou dalších rekvizit (roku 2009), autor nacvičil a vyzkoušel během své kariéry odhadem na 20 tisíc těchto dovedností.\n\nTéměř čtvrt století trvalo členství v klubu osobností Amfora Praha, absolvoval zde stovky fotbalových utkání a uměleckých vystoupení v tuzemsku a v zahraničí (roku 1990 až 2014), byl uveden do Síně slávy tohoto klubu (roku 2014). Jako člen klubu Amfora i samostatně podnikl cesty a účinkoval ve více jak čtyřiceti státech na všech kontinentech, kromě Antarktidy (v letech 1986 až 2008).\n\nPražský fotbalový maraton (roku 1990) je nejznámější rekord Jana Skorkovského, patří mezi nejnáročnější vytrvalecké výkony, je zaznamenán v různých publikacích a získal řadu ocenění. Guinnessova kniha rekordů uvádí jméno a výkon rekordmana ve většině edicí vydaných v letech 1991 až 2012. Hrubým odhadem se jedná o 25 miliónů výtisků, prodaných ve stovce zemí. (Poznámka: v uvedeném počtu zemí vychází encyklopedie každoročně v nákladu přes 2 milióny výtisků a od roku 1955 do roku 2016 je potvrzeno 130 miliónů prodaných knih).\n\nPoslední rekord kariéry byl ve znamení fotbalového čísla 11, \"ve městě rekordů\" v Pelhřimově, dne 11.11. 2011 v 11 hodin a 11 minut, s 11 rekvizitami, v délce trvání 11 minut, symbolicky v domově důchodců. Byly vystaveny certifikáty, plakáty, fotografie, novinové články a další dokumenty z rozsáhlého archívu rekordmana. Pořadatel akce, agentura Dobrý den, která zajišťuje veškeré náležitosti ohledně rekordů v České republice, předala na místě certifikát potvrzující, že celkový počet 1361 ověřených rekordů je na základě dostupných informací světový rekord v počtu rekordů.\n\nOdkaz na kariéru rekordmana má ve své expozici Muzeum rekordů a kuriozit v Pelhřimově - certifikáty a fotografie, oblíbený dres, míč a boty z fotbalového přechodu Itálie, speciální lankové švihadlo s ložisky v rukojeti a figurína rekordmana s míčem, v životní velikosti (od roku 2012).\n\n55 let aktivně prožitých s míči a se švihadlem znamená desítky tisíc hodin speciálního tréninku a desítky tisíc fotbalově-žonglérských kilometrů s míčem ve vzduchu ovládaným nohama, tělem a hlavou bez doteků rukou, odhadem se jedná o větší vzdálenost, než je dvakrát obvod zeměkoule po rovníku, trénink celkově obnáší odhadem přes 150 miliónů fotbalových doteků, z toho asi třetinu hlaviček, (také tři plastické operace čela), desítky miliónů přeskoků švihadla, stovky hektolitrů potu a tisíce propocených triček (roku 1957 až 2012).\n\nJako zajímavost lze uvést bezplatné dárcovství krve (více jak šedesátkrát, v letech 1978 až 2008), zlatou medaili prof. MUDr. Jana Janského obdržel v roce 1994.\n\n\n"}
{"id": "1252265", "url": "https://cs.wikipedia.org/wiki?curid=1252265", "title": "Hanácký župní přebor 1993/94", "text": "Hanácký župní přebor 1993/94\n\nV soubojích 3. ročníku Hanáckého župního přeboru 1993/94 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1993 a skončil v červnu 1994.\n\nJednalo se o první ročník v rámci České republiky, poprvé měl 16 účastníků.\n\n\nZdroj: \nPoznámky:\n\n\n"}
{"id": "1252269", "url": "https://cs.wikipedia.org/wiki?curid=1252269", "title": "French press", "text": "French press\n\nFrench press, také známý jako cafetière, сafetière à piston, Cafeteria, press pot, coffee press, nebo coffee plunger, je zařízení na přípravu kávy, které v roce 1929 patentoval italský designér Attilio Calimani.\n\n\"French press\" má různá pojmenování v různých jazycích. V Itálii je lis známý jako \"caffettiera\" a \"stantuffo\". V Austrálii, Jižní Africe a na Novém Zélandu je přístroj známý jako \"coffee plunger\" a káva z něj se nazývá \"plunger coffee\". Francouzský název je \"cafetière à piston\", i když Francouzi rádi používají název \"Melior\" nebo \"Bodum\" (podle ochranné známky). Ve Velké Británii a Nizozemsku je zařízení známé jako \"cafetière\". Ve Spojených státech amerických a Kanadě se používá označení \"French press\" nebo \"coffee press\".\n\nV češtině se běžně používá výraz \"French press\" a slovo \"press\" se skloňuje, zatímco slovo \"French\" zůstává nesklonné.\n\nAčkoli svým názvem naznačuje, že vznikl ve Francii, není tomu tak. První patentovaný výrobek byl vyroben v Itálii. Měl kovové tělo a ze stejného materiálu bylo i sítko. Podle tradice French press objevil jistý Francouz z Provence, který si procházky po kopcích rodného kraje zpříjemňoval šálkem kávy. Tu připravoval tak, jak bylo tehdy zvykem – namletou kávu zalil vroucí vodou. Jednou to ale udělal naopak, vodu nalil do šálku, do kterého zapomněl nasypat kávu. Nasypal tedy kávu do vody. S krustou, kterou namletá káva na šálku udělala, si poradil po svém – od kolemjdoucího muže koupil sítko, kterým krustu stlačil. Tento příběh sice není doložený, ale je známo, že první French press byl zkonstruován již v 19. století. V roce 1800 Jean Beptiste de Belloy-Morangle zkonstruoval kávovar pracující na principu filtrace kávy přes sítko. Roku 1852 pak Mayer a Delforge přišli s dalšími úpravami. Použité materiály dělaly filtraci nepřesnou a to se podepsalo na chuti kávy. Poté přišel zmíněný Attilio Calimani.\n\nObsluha je opravdu jednoduchá, ale vyžaduje dodržení některých zásad. Do předem vyhřáté nádoby se nasype nejlépe hrubě namletá káva (60g/1 litr vody). Zalije se horkou vodou o teplotě 93°C, vše se dobře promíchá a přiklopí víčkem. Vzniklá krusta se stlačí sítkem 2 cm pod hladinu. Poté se káva nechá extrahovat 3-4 minuty a sítko se musí dotlačit až ke dnu. Pár okamžiků se musí počkat, než se zvířený prach usadí. Poté se vše přelije do šálku/šálků. Měl by se sledovat závěrečný proud kávy, jestli neobsahuje sedlinu - včas zastavit. Slévá se vždy veškeré množství najednou. Nápoj nesmí zůstávat se stlačenou sedlinou uvnitř French pressu.\nStejným způsobem se může připravovat i čaj. Sypaný čaj se vloží dovnitř a postup je stejný jako u kávy. Opět platí pravidlo, že se musí vše slít najednou. Čaj, který by zůstal uvnitř French pressu na další nalévání, by byl hořký. Doporučuje se čaj přelít do servírovací nádoby.\n"}
{"id": "1252274", "url": "https://cs.wikipedia.org/wiki?curid=1252274", "title": "Šlechtická charta (Rusko)", "text": "Šlechtická charta (Rusko)\n\nCharta práv, svobod a privilegií urozené ruské šlechty, zvaná též \"Šlechtická charta\", nebo \"Charta šlechty\" ( \"Жалованная грамота дворянству\", plným zněním \"Грамота на права, вольности и преимущества благородного российского дворянства\") je výnos vydaný v roce 1785 ruskou carevnou Kateřinou II. Velikou.\n\nUznává vojenské jednotky aristokracie v jednotlivých provinciích za legální právnické osoby a upravuje práva a privilegia propůjčená jejím členům. Listina byla členěna na předmluvu a čtyři oddíly:\n\nZnačná práva udělená šlechtě výnosem zahrnují osvobození od placení daní, kontrolu na příjmy poddanstva, osvobození od všeobecného trestního práva, právo shromažďování a další.\n\n"}
{"id": "1252275", "url": "https://cs.wikipedia.org/wiki?curid=1252275", "title": "Charles Townshend", "text": "Charles Townshend\n\nCharles Townshend může být:\n"}
{"id": "1252277", "url": "https://cs.wikipedia.org/wiki?curid=1252277", "title": "Tachismus", "text": "Tachismus\n\nTachismus (také tašismus, z francouzského \"\", skvrna) je francouzský styl abstraktní malby populární zejména v 40. a 50. letech 20. století (samotný výraz byl použit poprvé zřejmě roku 1951). Styl byl součástí širšího abstraktního hnutí informelu (\"art informel\"), někdy je vymezován jako evropský pendant k americkému abstraktnímu expresionismu.\n\nTachismus (po druhé světové válce známý pod výrazem pařížská škola, nazývaný také \"abstraction lyrique\") reagoval na kubismus, odpoutával se od geometrické abstrakce směrem k menší formalitě. Typická byla spontánní práce s štětcem blízká akční malbě (automatické tvorbě téměř bez jakékoliv kontroly ze strany umělce), malbou přímo z tuby, čmárání připomínající kaligrafii.\n\nVýznamní představitelé tachismu byli Jean-Paul Riopelle, Wols, Jean Dubuffet, Pierre Soulages, Nicolas de Staël, Hans Hartung, Serge Poliakoff, Georges Mathieu a Jean Messagier. K tachistickému výrazu měla blízko evropská skupina CoBrA a japonská skupina Gutai. Několik tachistických obrazů vytvořil koncem 60. let také Gerhard Richter.\n\nPrvní zmínka o tachismu vůbec se připisuje k roku 1951 kritikům Charlesu Estienne a Pierre Guéguenovi. Věhlas přinesl zejména Michel Tapié popisem stylu ve svém díle \"Un Art autre\" (1952).\n\n"}
{"id": "1252284", "url": "https://cs.wikipedia.org/wiki?curid=1252284", "title": "Hanácký župní přebor 1994/95", "text": "Hanácký župní přebor 1994/95\n\nV soubojích 4. ročníku Hanáckého župního přeboru 1994/95 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1994 a skončil v červnu 1995.\n\n\nZdroj: \nPoznámky:\n\n\n"}
{"id": "1252285", "url": "https://cs.wikipedia.org/wiki?curid=1252285", "title": "Silnice II/340", "text": "Silnice II/340\n\nSilnice II/340 je silnice II. třídy spojující města Vilémov u Golčova Jeníkova, Seč, Chrudim a Dašice, prochází okresy Havlíčkův Brod, Chrudim a Pardubice. Komunikace začíná na náměstí ve Vilémově, kde se odpojuje od silnice II/345, v obci Seč se dočasně spojuje se silnicí II/337, ale tato peáž trvá jen asi 1,3 kilometru, za obcí se silnice II/337 zase odpojuje jižním směrem. Silnice II/340 pokračuje dále přibližně severovýchodním směrem až do města Chrudim, kde se na jihozápadním okraji Chrudimi spojuje se silnicí I/17. Na východní okraji Chrudimi se od této silnice 1. třídy opět odpojuje a vede znovu přibližně severovýchodním směrem až do Dašic, kde končí napojením na silnicí II/322. Délka silnice je přibližně 42,9 km (včetně peáží). \n\n\n\n\nAsi 1,1 kilometru za Vilémovem silnice nejprve překračuje Doubravku, nezaměňovat s řekou Doubravou, přes kterou silnice vede jen asi o 2,6 kilometru dále v Pařížově a místně je také nazývána Doubravka (jen asi 0,8 kilometru jižně se na této řece nachází vodní nádrž Pařížov). Na cestě do Běstviny silnice překračuje několik bezejmenných potoků a v bezprostřední blízkosti silnice se rozkládají rybníky Hlubošský a Malejov (jižně od silnice) a Zástodolní rybník (východně od silnice, na jižním okraji obce Běstvina). \n\nOd rozcestníku turistických značených cest \"Na Předělu\" vede v délce asi 2,5 kilometru podél západního a severního břehu vodní nádrže Seč. V tomto úseku silnice vystoupá až do nadmořské výšky 540 metrů. Mezi obcemi Hrbokov a Petříkovice silnice překračuje \"potok Zlatník\", za Petříkovicemi pak bezejmenný přítok Okrouhlického potoka. V Rabštejnské Lhotě těsně míjí malý rybník Rohlík na \"Markovickém potoku\". Před Chrudímí silnice dvakrát překračuje \"potok Podhůra\",\n\nV peáži se silnicí I/17, na jižním okraji Chrudimi překračuje řeku Chrudimku. Mezi obcemi Úhřetice a Úhřetická Lhota krátce za sebou překračuje říčku Novohradku a potok \"Zmínka\". Za Úhřetickou Lhotou pak silnice vede přes bezejmenný potok, na kterém hned vedle silnice leží menší rybník \"Ohrádka\".\n\n"}
{"id": "1252287", "url": "https://cs.wikipedia.org/wiki?curid=1252287", "title": "Louisa Kannengiesser-Piepenhagen", "text": "Louisa Kannengiesser-Piepenhagen\n\nLouisa Kannengiesser-Piepenhagen též Aloisie Kannengießer (11. května 1825 Praha-Staré Město - 4. listopadu 1893 Praha), byla česká resp. českoněmecká malířka krajin a žánrových obrazů.\n\nLouisa Piepenhagenová se narodila na Starém Městě pražském jako nejmladší ze čtyř dětí malíře Augusta Piepenhagena. Provdala se za Hermanna Kannengiessera do pruského města Prenzlau. V letech 1866-1869 policejnímu ředitelství v Praze ohlásila, že se provdala a žije v pruském Prenzlau nebo Breslau (ve Vratislavi). Po svém ovdovění se roku 1876 vrátila zpět do Čech, ale již 11. května 1876 dostala povolení k vycestování na dva roky. O profesi jejího manžela není nic známo, Georg Kannengiesser (1814-1900) byl pruský malíř a pedagog.\nPoužívala obě příjmení Kannengiesser-Piepenhagen (resp. Kannengiesser, née - rozená Piepenhagen). \n\nOd roku 1876 žila střídavě v Praze na Starém Městě na nároží dnešního Smetanova nábřeží a ulice Karolíny Světlé v dvojdomě čp. 325/I-326/I, na Lochotíně u Plzně, předtím ve Vídni. Stejně jako její sestru Charlotta ji v krajinomalbě pravděpodobně vyškolil její otec August Piepenhagen. V letech 1851-1854 procestovala s otcem a sestrou Charlottou Německo, Francii, Belgii a Švýcarsko. Od roku 1866 vystavovala Louisa pravidelně na výstavách Krasoumné jednoty (tehdy německy zvané \"Kunstverein für Böhmen\") v Praze. V roce 1866 podnikla další z cest po Německu. Kolem roku 1869 pobývala na Lochotíně u Plzně. V letech 1871-1875 obesílala pražské a vídeňské výstavy z Vídně, kde v té době žila. V roce 1876 pravidelně obesílala výstavy ve Vídni. V roce 1884 navštívila společně se sestrou Charlottou Itálii. \n\nRoku 1893 zemřela bezdětná v Praze. Pohřbena byla do rodinné hrobky Piepenhagenů na evangelickém hřbitově v Karlíně, přenesené později na Olšanské hřbitovy.\n\nVěnovala se především krajinomalbě, olejem či kvašem malovala idealizované kompozice v romantickém stylu s umělým ateliérovým osvětlením, ale také žánrové figurální scény. V kresbách z rodinného života dospěla k realismu.\n\n\n\n"}
{"id": "1252288", "url": "https://cs.wikipedia.org/wiki?curid=1252288", "title": "Genová interakce", "text": "Genová interakce\n\nGenová interakce je způsob, jakým se určitá vrozená vlastnost organismu, neboli fenotypový znak, vytváří spolupůsobením dvou či několika odlišných genů. Alelické páry účastníci se genové interakce leží na různých lokusech a mohou být umístěné i na různých chromozomech. Znaky, které vznikají působením genových interakcí, jsou označovány jako difaktoriálně (v případě interakce dvou vlohových párů) nebo polyfaktoriálně založené.\n\nPokud u zkoumaných jedinců sledujeme fenotypový projev vzniklý spolupůsobením dvou na sobě nezávislých znaků s úplnou dominancí, v F2 generaci získáváme jedince různých fenotypů se štěpným poměrem 9:3:3:1, který odpovídá F2 generaci při křížení dihybridů podle Mendelových zákonů. Genové interakce obvykle tento očekávaný štěpný poměr narušují, výjimku tvoří právě interakce s nezměněným štěpným poměrem, která se též nazývá reciproká interakce. \n\nVýsledný fenotyp u této formy interakce vzniká společným působením dvou vlohových párů, přičemž každý z nich ovlivňuje stejnou vlastnost jedince, ale účinek jednoho vlohového páru není přímo závislý na účinku páru druhého. Každá z kombinací alel má proto samostatný fenotypový projev. Vzájemné působení je příčinou vyštěpení fenotypů, které se nevyskytovaly u rodičovské generace. Na první pohled některé z těchto fenotypů se mohou podobat výsledku křížení při zkoumání vloh, které jsou založené jen jedním vlohovým párem při působení úplné či neúplné dominance. Že se jedná o genovou interakci a polyfaktoriální dědičnost odhaluje právě štěpný poměr v F2 generaci, který se od štěpného poměru monofaktoriální dědičnosti s neúplnou dominancí liší. \n\nU kura domácího je tvar hřebenu podmíněn dvěma vlohovými páry. Dominantní vloha R vede ke vzniku růžicovitého hřebene, dominantní vloha P kóduje hřeben hráškovitý. Pokud se na tvaru hřebene podílejí obě vlohy, jejich interakcí vzniká ořechovitý hřeben. Při páření ptáků s růžicovitým a hráškovitým hřebenem by se ořechovitý hřeben v F1 generaci mohl jevit jako intermediární znak ukazující na neúplnou dominanci. V F2 generaci ale spolupůsobení dvou alelických párů prozradí štěpný poměr 9:3:3:1. Pokud by se opravdu jednalo o monofaktoriální dědičnost s neúplnou dominancí, v F2 generaci by štěpný poměr byl 1:2:1, 25 % potomstva by mělo růžicovitý hřeben, 50 % ořechovitý a 25 % hráškovitý hřeben. Genová interakce dvou vlohových párů na místo toho umožní vyštěpení nečekaných fenotypů, v tomto případě listového hřebene.\n\nPodobně je tomu při křížení potkana v barvě srnčí žlutá (AArr) a potkana černého (aaRR). V F1 generaci jsou všichni potomci šedí, divoce zbarvení. Opět se ale nejedná o intermediární znak při neúplné dominanci, v F2 generaci bude opět štěpný poměr 9:3:3:1. Nejvíce bude šedých, pak srnčích a černých a navíc se vyštěpí béžová (aarr).\n\nJiným příkladem genové interakce s nezměněným štěpným poměrem je dědičnost zbarvení peří papouška vlnkovaného: Barvu peří ovlivňují dvě barviva, žlutý lipochrom a tmavý melanin. Tvorba melaninu a tvorba lipochromu je každá řízena jiným vlohovým párem. Andulka, která umí tvořit oba pigmenty, tedy taková s genotypem FFOO, FfOO, FfOo a FFOo, je zelená. Pokud se nevytváří ani jeden pigment při genotypu ffoo, pták je bílý. Přítomnost jen lipochromového barviva kóduje žlutou barvu peří, pták, který má v peří jen melanin, je modrý. Při  křížení zelené a bílé andulky v F2 generaci opět vzniká štěpný poměr 9:3:3:1, i když genotyp ptáků v F1 generaci by ukazoval na úplnou dominanci zelené barvy.\n\nVšechny ostatní genové interakce očekávané štěpné poměry mění. Mění je tak, že vzájemným ovlivňováním různých vlohových párů se stane, že očekávané genotypy mají shodný fenotypový projev. Výsledkem je nejen změna frekvence výskytu jednotlivých očekávaných fenotypů, ale i změna jejich počtu: U dihybridů nemusí v F2 generaci vzniknout čtyři očekávané fenotypy, ale třeba jen tři nebo dva.\n\nPři epistázi je efekt jednoho vlohového páru překrýván účinkem páru jiného. Jeden vlohový pár je \"dominantní\", podobně jako je dominantní jedna alela nad druhou v rámci páru alel na jednom lokusu. Nadřazený vlohový pár je označován jako pár epistatický, podřazený je hypostatický.\n\nPodle toho, jestli epistatický vlohový pár potlačuje vliv jiných párů účinkem své dominantní alely, nebo pokud je k potlačení potřeba homozygotně recesivní konfigurace, se epistáze rozděluje na epistázi dominantní a recesivní.\n\nU dominantní epistáze stačí, aby byla v epistatickém vlohovém páru přítomna aspoň jedna dominantní alela k potlačení účinku podřízeného alelického páru. Dominantní homozygoti i heterozygoti v epistatickém páru mají tedy shodný fenotyp bez  na to, jaké vlohy nesou na páru hypostatickém. Místo štěpného poměru 9:3:3:1 proto dostáváme poměr 12:3:1, první dvě fenotypové třídy se sloučily do jedné.\n\nU psů alelická série na lokusu A řídí rozložení eumelaninu, černého pigmentu, a feomelaninu, červeného pigmentu, v jednotlivých chlupech i na tělních krajinách. Účinek lokusu A je ale hypostatický účinku vlohy pro tzv. dominantní černou na lokusu K. I jedna jediná alela K blokuje přepínání mezi pigmenty a pes dokáže tvořit pouze černý pigment, takže alely řídící rozložení černého a červeného pigmentu zůstávají bez účinku, bez ohledu na to, jestli pes nese dominantní vlohu pro barvu fawn nebo recesivní pro barvu černou s pálením.\n\nU recesivní epistáze se tlumící účinek epistatického vlohového páru projeví jen tehdy, je-li v tomto znaku jedinec recesivní homozygot. Poslední dvě fenotypové třídy splynou do jedné, protože v obou je nadřazený pár v homozygotní sestavě a tím pádem odlišný genotyp druhého páru na fenotyp jedince nemá vliv. Výsledný štěpný poměr recesivní epistáze je 9:3:4.\n\nTypickým příkladem recesivní epistáze je interakce alelového páru, který ovlivňuje samotnou tvorbu melaninu u savců, a jiných vloh, které modifikují výsledné zbarvení. Například u králíků je bílý červenooký jedinec albín, v lokusu C (v německé symbolice A) je recesivní homozygot cc (aa). Obě dvě alely pro tvorbu pigmentu jsou nefunkční, takže takový králík netvoří žádný pigment ani v oku, ani v srsti či drápech. Černý králík pigment tvořit dokáže a výsledná barva je modifikována alelovým párem na lokusu A (v německé symbolice G), kde recesivní vloha a blokuje přepínání mezi eumelaninem a feomelaninem a výsledkem je jednolitě černá srst. Heterozygoti Aa a  AA jsou divoce zbarvení. Jakmile je ale králík homozygotem cc, bez ohledu na genetické založení na lokusu A bude vždy bílý s červenýma očima, alelový pár C,c je epistatický k alelovému páru G,g.\n\nPodobně je u psů ke všem ostatním genům, které řídí zbarvení srsti, epistatická alela E. Ve svém recesivním založení ee způsobí, že pes tvoří jen a pouze feomelanin a jiné vlohy, včetně dominantní černé, která byla zmíněná ve stati věnované dominantní epistázi, se fenotypově nemohou projevit.\n\nInhibice se v mnohém podobá dominantní epistázi. Nadřazený vlohový pár ale nemá žádný samostatný fenotypový projev, jeho dominantní alela pouze blokuje účinek jiných vloh. Ty se proto mohou projevit pouze je-li inhibiční alelický pár v recesivně homozygotním stavu.\n\nU leghornek je bílá barva opeření způsobena působením inhibičního faktoru I, který u dominantních homozygotů blokuje zcela tvorbu eumelaninu, u heterozygotů je peří bílé s ojedinělými tmavými pery. U jiných bílých plemen drůbeže, jako jsou plymutky, je bílá barva peří dána částečným albinismem kódovaným genotypem cc. Při křížení leghornky a plymutky budou všichni jedinci v druhé filiální generaci, kteří budou zároveň nositeli aspoň jedné alely I, (převážně) bílí. Stejně tak budou bílí jedinci, kteří sice nezdědili žádný inhibiční faktor, ale jsou recesivní homozygoti cc. Několik jedinců ale nebude nositeli inhibičního faktoru a budou mít schopnost tvořit pigment. Výsledný štěpný poměr je 13:3.\n\nJe-li pro určitý fenotypový projev potřeba spolupůsobení dominantních alel ze dvou či několika vlohových párů, jedná se o tzv. komplementaritu, nebo též dvojitou či duplicitní recesivní epistázi. Výsledkem jsou pouze dva fenotypy: jeden vzniká u jedinců, kteří jsou v každém komplementárním faktoru alespoň heterozygotem. Jakmile je jedinec byť jen v jediném z nich recesivní homozygot, je již fenotypově odlišný.\n\nU králíků existují tři na sobě nezávislé vlohové páry, jejichž mutace způsobí stejný fenotypový projev - krátkou jemnou srst se stejně dlouhými pesíky a podsadou. Králík s takto změněnou, rexovitou srstí, je recesivní homozygot v jakémkoliv z těchto párů. Křížením dvou králíků s odlišným genotypovým založením rexovité srsti proto vzniká králík se srstí normální. Štěpný poměr v F2 generaci u komplementární interakce je 9:7.\n\nU hrachoru je k syntéze fialového barviva okvětních lístků potřeba produktů dvou různých genů. Aby byl květ fialový, musí být na obou dvou zúčastněných vlohových párech aspoň jedna dominantní alela (tedy funkční gen pro syntézu potřebného produktu). Je-li rostlina v některém z těchto vloh recesivní homozygot, její květy budou bílé.\n\nKompenzace je zvláštním typem genové interakce, při které dominantní alely dvou vlohových párů ovlivňují výsledný fenotyp zhruba stejným způsobem, ale přitom působí proti sobě. Jejich účinky se proto vyruší, kompenzují. Kompenzace se vyskytuje převážně u rostlin. Výsledkem této genové interakce je stav, kdy jedinci, nositelé dominantní alely na každém vlohovém páru, mají stejný fenotyp jako recesivní homozygoti v obou párech. Štěpný poměr je tedy 10:3:3.\n"}
{"id": "1252289", "url": "https://cs.wikipedia.org/wiki?curid=1252289", "title": "IMAM Ro.58", "text": "IMAM Ro.58\n\nIMAM Ro.58 byl italský prototyp celokovového dvoumotorového dvoumístného dolnoplošníku s dvojitou svislou ocasní plochou a zatahovacím podvozkem ostruhového typu. Vyvíjen byl v době druhé světové války pro Regia Aeronautica, která jej plánovala nasadit jako stíhací letoun.\n\nFirma S. A. Industrie Meccaniche e Aeronautiche Meridionali z Neapole chtěla dát společně s jejím šéfkonstruktérem Ing. Gallassem italskému letectvu dálkový stíhací letoun, určený především jako doprovodný pro akce bombardovacích a torpédových letounů v oblasti Středozemního moře. Dalším jeho operačním úkolem mělo být krytí leteckých dopravních spojů mezi Itálií a severní Afrikou a ofenzivní bitevní akce daleko od základen. Společnost IMAM se při vzniku nového stroje inspirovala jak tvarově, tak bojovým určením německým letounem Messerschmitt Bf 110. Významným zdrojem nových poznatků v aerodynamice vyšších rychlostí se stal předchozí typ IMAM Ro.57.\n\nLetové testy prototypu IMAM Ro.58 (sériové číslo MM.431) byly zahájeny v květnu 1942 na továrním letišti Capodichino u Neapole. Nový stroj poháněly dva německé řadové dvanáctiválce Daimler-Benz DB 601A o výkonu po 864 kW s třílistými automatickými vrtulemi VDM. Pilot ovládal tři pevné kanóny Mauser MG 151 ráže 20 mm v přídi trupu, za ním sedící střelec/radista pak pohyblivý kulomet Breda-SAFAT ráže 12,7 mm. Pod trupem, na úrovni hlavního nosníku centroplánu, byl univerzální závěs pro pumu o hmotnosti 500 kg, nebo pro odnímatelné pouzdro se dvěma dalšími pevnými kanóny MG 151.\nSpoluprací zkušebního pilota a konstruktérů se podařilo odstranit počáteční potíže s motory a pak s odlehčovacími a vyvažovacími ploškami kormidel. Když na jaře 1943 továrna Messerschmitt předváděla na letišti Guidonia u Říma letoun Me 410 s pohonnými jednotkami Daimler-Benz DB 603 o výkonu po 1080 kW, dokázal italský pilot napodobit všechny jeho manévry. Rovněž porovnávací lety v rychlosti vyzněly příznivěji pro Ro.58.\n\nZ uvažované sériové výroby Ro.58 s licenčními motory Fiat RA-1050 RC-58 Tifone nakonec sešlo z důvodu zhoršených výrobních možností draků i motorů v Itálii. Navíc italské letectvo preferovalo ve větším počtu spíše jednomotorové letouny. Uvažovalo se i o nasazení Ro.58 proti spojeneckému bombardovacímu letectvu svrhováním časovaných, nebo barometrickým tlakem rozněcovaných pum, ale i tento plán byl zamítnut.\n\nPo ukončení zkoušek Ro.58 mu byly na letišti v Guidonii demontovány oba agregáty, které převzala produkce stíhacích strojů Reggiane Re.2005. Drak byl nalezen spojeneckými vojáky po obsazení této části Itálie a zničen.\n\nÚdaje dle\n\n\n"}
{"id": "1252292", "url": "https://cs.wikipedia.org/wiki?curid=1252292", "title": "Hybridní integrovaný obvod", "text": "Hybridní integrovaný obvod\n\nHybridní integrovaný obvod (HIO) je elektronická součástka zhotovená kombinací tiskových technik (technika tlustých vrstev) a montáže diskrétních součástek, přednostně na keramickém substrátu. Při výrobě HIO se kombinuje tisk vodivých spojů, rezistorů a některých typů kondenzátorů s montáží součástek, často nezapouzdřených nebo ve tvaru obdobném SMD. Nejde ani o čistou SMT montáž, ani o čistou tištěnou elektroniku.\n\nJako substrát pro výrobu HIO jsou často využívány keramické destičky z oxidu hliníku (korundu), případně pro LTCC technologii (angl. \"Low Temperature Cofirec Ceramics\") také keramické fólie. Obvyklé desky plošných spojů z epoxidového laminátu se skleněnou výztuží (FR4) nelze vzhledem k nedostatečné teplotní odolnosti použít. Korundová keramika má navíc nižší dielektrický ztrátový faktor a lepší tepelnou vodivost než FR4 a ostatní běžné substráty. To je často rozhodující při výběru substrátu pro HIO.\nVodiče jsou zhotovovány sítotiskem a mohou se při použití izolačních vrstev také křížit. Obdobně jsou zhotovovány také rezistory, které mohou být následně nastaveny na přesnou hodnotu laserem. Výjimečně mohou být tištěny také kondenzátory, ale pouze malé hodnoty (do 1 nF).\nPotištěné podložky jsou vypáleny, aby se potisk tvořený pastovitými materiály spekl do odolných a trvanlivých vrstev. \nKeramické destičky s natištěnými a vypálenými vrstvami je možné dále osadit prvky, jako jsou polovodiče a elektrolytické kondenzátory. Osazení nezapouzdřených polovodičových součástek je umožněno dobrou tepelnou vodivostí substrátu (destičky z korundu). Nejčastěji využívanými způsoby propojení součástek se substrátem jsou pájení přetavením a bondování. Technologicky vycházejí tolerance hodnot součástek velmi široké. Odpory ale mohou být následně nastaveny na přesnou hodnotu. \nHIO mohou být pouzdřeny do kovových nebo keramických pouzder, případně pro méně náročné aplikace pokrytím plastem, tzv. fluidizací. Při fluidizaci je krátkodobě nahřátý HIO vložen do nádoby, ve které je zvířený například epoxidový prášek. Částečky prášku ulpí na povrchu a vytvoří souvislou vrstvu. Definitivní vytvrzení povrchu nastane po několikahodinovém vytvrzení zvýšenou teplotou.\n\n\nŘešení s pomocí HIO je ekonomicky přijatelné pouze při velkém počtu vyrobených kusů (ve srovnání s obvodově stejným řešením na obvyklém DPS, osazeném SMD součástkami). Vždy má ale smysl zvážit použití HIO, když DPS, osazená SMD součástkami nevyhovuje.\nPokud jde o miniaturizaci (pro umístění elektroniky je nedostatek místa), odvod tepla, vysoké provozní teploty nebo jiné extrémní provozní podmínky (např. vakuum), jsou technické přednosti HIO nesporné.\nHybridní integrované obvody jsou vhodné k nasazení všude tam, kde je požadována vysoká spolehlivost a působí nepříznivé provozní podmínky (vysoká vzdušná vlhkost, vibrace):\n\n"}
{"id": "1252303", "url": "https://cs.wikipedia.org/wiki?curid=1252303", "title": "Kaple svatého Jana Nepomuckého (Stradov)", "text": "Kaple svatého Jana Nepomuckého (Stradov)\n\nKaple sv. Jana Nepomuckého je významnou dominantou a církevní památkou vsi Stradov. \n\nKaple sv. Jana Nepomuckého ve středu vsi pochází z doby kolem roku 1780. Kaple klasicisního slohu je tvořena obdélným základem s půlkruhovým závěrem. V trojúhelníkovém štítě je umístěna nika se sochou sv. Jana Nepomuckého. Sedlová střecha má na vrcholu dřevěnou zvoničku s jehlancovou střechou a křížem na vrcholu. Interiér kaple je plochostropý s novodobým zařízením. Vchod pravoúhlý a fasády jsou členěny okny s půlkruhovým obloukem.\n\nPravidelné mše se v ní neslouží.\n"}
{"id": "1252305", "url": "https://cs.wikipedia.org/wiki?curid=1252305", "title": "371 (číslo)", "text": "371 (číslo)\n\nTři sta sedmdesát jedna je přirozené číslo, které následuje po čísle tři sta sedmdesát a předchází číslu tři sta sedmdesát dva. Římskými číslicemi se zapisuje CCCLXXI.\n\n\n\n\nSilnice II/371 je česká silnice II. třídy vedoucí na trase I/35 – Městečko Trnávka – Jaroměřice – Jevíčko\n\n\n"}
{"id": "1252306", "url": "https://cs.wikipedia.org/wiki?curid=1252306", "title": "Luka (zámek)", "text": "Luka (zámek)\n\nLuka jsou zámek ve stejnojmenné vesnici u Verušiček v okrese Karlovy Vary. Od roku 1994 je chráněn jako kulturní památka ČR.\n\nPředchůdcem zámku byla tvrz, která zde podle Augusta Sedláčka stála již ve třináctém století. Podle starší literatury zanikla v období třicetileté války, když vesnice patřila v období 1615–1652 rodu Lochnerů z Paliče, ale nověji bylo gotické a renesanční zdivo nalezeno v dochované budově zámku.\n\nV roce 1652 panství zdědila manželka Volfganga Libštejnského z Kolovrat, který okolo roku 1660 nechal renesanční tvrz přestavit na raně barokní zámek. Roku 1682 panství připadlo jeho synovi Antonínu Janu Friedrichovi Libštejnskému z Kolovrat.\n\nGotická stavba se částečně dochovala v severním zámeckém křídle. Tvořila ji obdélná budova s přístavkem u jihovýchodního nároží. Při renesančních úpravách byla rozšířena do trojkřídlé podoby s budovami rozmístěnými okolo malého dvora. Toto uspořádání respektovala i barokní přestavba z doby okolo roku 1660. Západní křídlo, které zcela uzavřelo čtvercový dvůr, vzniklo až v devatenáctém století. Jižní křídlo má obě kratší průčelí zdůrazněná štíty členěnými pilastry.\n\nZámek stojí v nepřístupném areálu na západním okraji vesnice. Kolem vede silnice, po které je značená cyklotrasa č. 2249 z Šemnice k Valči.\n\n\n"}
{"id": "1252307", "url": "https://cs.wikipedia.org/wiki?curid=1252307", "title": "Armin Öhri", "text": "Armin Öhri\n\nArmin Öhri (* 23. září 1978) je lichtenštejnský spisovatel píšící historické a kriminální romány. V roce 2014 obdržel za román \"Die dunkle Muse\" Cenu Evropské unie za literaturu.\n\n\n"}
{"id": "1252315", "url": "https://cs.wikipedia.org/wiki?curid=1252315", "title": "Marica Bodrožić", "text": "Marica Bodrožić\n\nMarica Bodrožić (* 3. srpna 1973, Svib, Splitsko-dalmatská župa, Jugoslávie) je německá spisovatelka chorvatského původu, píšící německy. V roce 2013 obdržela za román \"Kirschholz und alte Gefühle\" Cenu Evropské unie za literaturu. \n\nDo 10 let žila s dědečkem a příbuznými nedaleko chorvatského Splitu. V Německu žije od roku 1983. Němčina je jejím druhým mateřským jazykem. Po maturitě studovala kulturní antropologii, psychoanalýzu a slavistiku ve Frankfurtu nad Mohanem.\n\nTématem jejích děl je otázka hledání, nabytí a ztráty osobní identity, migrace, či sounáležitost. \n\n\nTato trilogie pojednává o ztracené chorvatské generaci. \n\n\n"}
{"id": "1252317", "url": "https://cs.wikipedia.org/wiki?curid=1252317", "title": "Antonio Sapienza", "text": "Antonio Sapienza\n\nAntonio Sapienza (18. června 1794 Petrohrad – 1855 tamtéž) byl ruský skladatel italského původu.\n\nOtec Antonia pocházel z Neapole. Do Ruska odešel v roce 1783 a v Petrohradě sloužil jako hudebník a učitel zpěvu u carského dvora. V roce 1794 se mu v Petrohradě narodil syn. Základní hudební vzdělání tak Antonio získal v rodině. \n\nV roce 1822 odcestoval do Neapole aby pokračoval ve studiu. Jeho učiteli byli Giacomo Tritto, Niccolò Antonio Zingarelli a Pietro Generali. Během studií zkomponoval dvě mše, několik motet a Salve Regina. V Neapoli zůstal šest let a pro neapolská divadla zkomponoval tři opery, které byly dobře přijaty. Byl rovněž jedním ze skladatelů, kteří zkomponovali dramatickou kantátu \"La fondazione di Partenope\" provedenou v Teatro San Carlo 12. ledna 1824 na počest narozenin krále Ferdinanda I.\n\nV roce 1828 se Sapienza vrátil do Petrohradu a pracoval jako sbormistr a dirigent Imperátorského divadla až do své smrti v roce 1855.\n\n\n\n"}
{"id": "1252318", "url": "https://cs.wikipedia.org/wiki?curid=1252318", "title": "Martin Dzingel", "text": "Martin Dzingel\n\nMartin Dzingel (*1975) je lingvista a zástupce německé menšiny v České republice.\n\nMartin Dzingel vyrůstal v Rýmařově (Hrubý Jeseník) v německé sociálnědemokratické rodině. Už během studií lingvistiky v Pardubicích a v Brně se angažoval pro německou menšinu ve Svazu Němců Severní Morava-Orlické hory. V roce 1998 byl zvolen do představitelstva zastřešující organizace Shromáždění německých spolků v České republice a od roku 2001 je jejím jednatelem v Praze.\nV roce 2010 byl Dzingel poprvé zvolen ředitelem Shromáždění německých spolků a v roce 2016 svůj post obhájil. Dzingel je členem dozorčí rady Základní školy česko-německého porozumění a Gymnázia Thomase Manna v Praze, jehož zastupujícím orgánem je Shromáždění německých spolků. Martin Dzingel je v Radě pro národnostní menšiny vlády ČR a je členem rady Česko-německého diskuzního fóra.\n\n"}
{"id": "1252320", "url": "https://cs.wikipedia.org/wiki?curid=1252320", "title": "Mistrovství Československa v atletice 1964", "text": "Mistrovství Československa v atletice 1964\n\nMistrovství Československa mužů a žen v atletice 1964 v kategoriích mužů a žen se konalo 25. července a 26. července v Praze. \n"}
{"id": "1252321", "url": "https://cs.wikipedia.org/wiki?curid=1252321", "title": "Organická a mechanická solidarita", "text": "Organická a mechanická solidarita\n\nMechanická a organická solidarita jsou typy společenské solidarity, které v roce 1893 představil ve své stěžejní teorii, rozvinuté v díle \"Společenská dělba práce\" (ve francouzském originále \"De la Division du Travail Social\"), významný francouzský sociolog Émile Durkheim. Ústředními koncepty této Durkheimovy teorie jsou dělba práce, společenská solidarita a vztah mezi nimi. Durkheim klasifikoval společnosti na dva typy dle převládající povahy jejich solidarity. Ještě předtím však rozdělil solidaritu z hlediska subjektů na solidaritu pozitivní a negativní. Negativní solidaritu definoval jako vztah osoby a věci a pozitivní solidaritu jako vzájemný vztah mezi jednotlivci. Právě pozitivní solidaritě přikládal Durkheim největší význam a dále ji rozdělil na \"solidaritu mechanickou\", kterou spojuje s tradiční společností a \"solidaritu organickou\", která se váže ke společnosti moderní.\n\nDurkheim tedy nesouhlasil s myšlenkou, která v 19. století převládala, že \"„Moderní industrialismus sociální solidaritu nevyhnutelně ničí a ohrožuje stavbu společnosti.”\" Naopak zastával názor, že \"„Organické formy solidarity vytvářejí daleko pevnější pouta vzájemné závislosti, poněvadž tyto formy nabízejí potenciál pro lepší vyváženost mezi individuálními rozdíly a kolektivním účelem.”\" \n\nZásadní proměna charakteru společnosti v první polovině 19. století (v sociologii označované jako tradiční společnost) v důsledku průmyslové revoluce a navazujících politických revolucí, měla pochopitelný vliv na sociologii, coby vznikající nový samostatný vědní obor. Téměř všichni tehdejší představitelé sociologie v reakci na tyto změny ve společnosti staví do protikladu dvě formy lidského soužití.\n\nSpolečnost jako bipolární vidí v modifikovaných podobách kromě E. Durkheima, který ve svém díle rozlišuje společnosti se solidaritou mechanickou a solidaritou organickou, také sociologové F. Tönnies (který staví tradiční pospolitost do kontrastu s moderní společností), H. Spencer (stavějící společnost průmyslovou proti společnosti vojenské), C.H.Cooley (skupiny primární a skupiny sekundární), H. Becker (společnosti posvátné a privátní), R. MacIver (komunity a asociace), R. Redfield (společnost venkovská a městská) a další. \n\nV tradiční společnosti, kde je dělba práce teprve ve svých počátcích, se vyskytuje solidarita mezi lidmi v podstatě stejného postavení, protože každý musí vykonávat všechny činnosti nezbytné pro své přežití. Lidé se tedy od sebe liší jen velmi málo, a tak je solidarita založena na stejném vnímání světa, sdílení společných hodnot, zkušeností, problémů, citů i tužeb. Tyto prvky se pojí do kolektivního vědomí, které jedince přivádí ke vzájemné spolupráci. \n\nVědomí jednotlivce je tedy totožné s vědomím kolektivním, čímž jedinec ztrácí svou individualitu, svébytnost a nezávislost a stává se zneužitelným jako složka mechanické soustavy. Vnitřní celistvost tradiční společnosti zabezpečuje tlak kolektivního vědomí a všeobecně závazná pravidla jsou donucovacím nástrojem proti všemu, co může tuto celistvost ohrozit. Dle Durkheima zde jedinec nepatří sobě, ale je věcí, kterou disponuje společnost.\n\nVazba mezi jedinci bez vlastního vědomí a společností je obdobná jako u anorganických látek, kde jsou jednotlivé prvky omezeny strukturou celé molekuly. Od toho je odvozen název mechanická solidarita.\n\nDurkheim určuje typ solidarity převládající v dané společnosti na základě charakteru jejích právních norem. V tradiční společnosti, kde je právo represivní – tedy individuum je donuceno přijmout normy, trest, kolektivní vědomí a náboženské zvyklosti, je solidarita mechanická.\n\nV moderní společnosti, kde je již dělba práce rozvinutá, lidé zaujímají nejen odlišné pozice, ale také plní odlišné činnosti vzájemně se doplňující, existuje solidarita organická, která je postavena na dělbě práce a kooperaci. Lidé vědí, že pouze ve spojení s aktivitami ostatních lidí mají jejich vlastní aktivity smysl a právě tato vzájemná závislost podmiňuje vznik a rozvoj spolupráce. \n\nPojem organická solidarita je v analogii s fungováním orgánů živého organismu. Protože má každý orgán v živém těle svou specifickou fyziognomii a autonomii, je nezbytný pro fungování organismu jako celku. Obdobně tedy má ve společnosti s organickou solidaritou každý jedinec svou vlastní funkci a sféru vlastních činností a také on je nezbytný pro celek sociálního života. Čím je rozlišení částí organismu výraznější, tím je jednota organismu větší. Každý jedinec se zároveň podrobuje zvykům a praktikám, které má společné s celou svou korporací, avšak díky skutečnosti, že má svou vlastní sféru působnosti se své individuality nevzdává zcela. Individualita celku zde roste spolu s individualitou jeho částí. Stěžejní prvky společnosti jako je právo, morálka a civilizace se racionalizují a zobecňují. Souběžně tak dochází k rozvoji individuálního psychického života jednotlivců. Z těchto znaků bychom snadno mohli vyvozovat větší míru štěstí ve vyspělejších společnostech, přesto tomu tak nebývá. Durkheim tvrdil, že: „\"Procesy změn jsou v moderním světě natolik prudké a intenzivní, že z nich vyrůstají i závažné sociální problémy. Mohou mít ničivý vliv na tradiční způsoby života, na morálku, náboženskou víru i na modely každodennosti, aniž by přitom nabídly srozumitelné nové\" hodnoty.”\n\nNový systém zahrnující organickou solidaritu je proti mechanické solidaritě sice pokrokem, ale skrývá v sobě nebezpečí tzv. anomie, což je stav, kdy specializace jedinců není vyvážena zpětnou integrací a kdy ve společnosti přestávají platit pravidla a normy. S tímto pojmem také pracují Robert King Merton, Friedrich Hayek, Talcott Parsons a Max Weber. Robert King Merton i Fridrich Hayek definovali anomii jako disharmonii mezi obecně uznávaným hodnotovým systémem ve společnosti a zákonnými prostředky pro jejich dodržování. Talcott Parsons staví anomii jako základ fašizace sociálního života a aplikuje svou teorii na nacistické a postnacistické Německo. V západní společnosti je tento pojem dáván do souvislosti s Maxem Weberem a jeho pojmem racionalizace.\n\nNa základě charakteru právních norem Durkheim usuzuje, že v moderní společnosti, kde je právo restitutivní – tedy kolektivní vědomí a náboženský obsah jsou oslabovány, převládá solidarita organická.\n\n\nBipolární modely společnosti a jejího vývoje během 20. století postupně ztrácely na aktuálnosti v kontextu se sociologií, jež se vydala směrem nehistorické vědy zaměřené téměř výhradně na empirickém studiu dílčích problémů.\n\nJohannes Lenhard ve své studii \"A Critical Account of Durkheim's Concept of Organic Solidarity\" kritizuje zejména Durkheimův optimismus vůči organické solidaritě. Poznamenává, že dělba práce nemusí mít nutně pouze pozitivní následky. Argumentuje následovně: v primitivních společnostech byly rodiny závislé pouze samy na sobě – nezbytné věci jako potravu a oděvy si obstarávaly samy. Ve společnostech s rozvinutou dělbou práce se jedinec bez produktů práce druhých neobejde. Na jedné straně je tedy (duševně) nezávislý, fyzicky je však zapleten do sítě smluvních vztahů, které podmiňují jeho nutnou interakci s okolím, která nemusí být vždy chtěná a harmonická.\n\n"}
{"id": "1252322", "url": "https://cs.wikipedia.org/wiki?curid=1252322", "title": "Rozjímání o sendviči", "text": "Rozjímání o sendviči\n\nRozjímání o sendviči je druhé sólové album písničkáře Jana Řepky s podtitulem \"36 písní Maniho Mattera, Lieder von Mani Matter auf Tschechisch\". Album bylo vydané v roce 2016 autorovým vlastním nákladem. Jedná se o první rozsáhlé uvedení švýcarské písňové tvorby uvedené v České republice.\n\nV anketě hudebních publicistů na folkovém webu Folktime.cz bylo album vyhlášeno nejlepším albem roku 2016. Bylo též nominováno na Anděla.\n\n\n"}
{"id": "1252324", "url": "https://cs.wikipedia.org/wiki?curid=1252324", "title": "McLaren MP4-28", "text": "McLaren MP4-28\n\nMcLaren MP4-28 je vůz formule 1 týmu Vodafone McLaren Mercedes nasazený pro rok 2013. Vozidlo pilotovali Brit Jenson Button a Mexičan Sergio Pérez. Monopost byl představen 31. ledna 2013.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1252325", "url": "https://cs.wikipedia.org/wiki?curid=1252325", "title": "Čavanpraš", "text": "Čavanpraš\n\nČavanpraš ( – \"cyavanaprāśa\", vyslovováno čjavanapráša) je doplněk stravy, který je znám například jako zdravotní tonikum, prostředek povzbuzující energii a udržující mládí. Již dlouho je celosvětově oblíben, pro široké spektrum účinků a oporu našeho zdraví. V Indii je nejprodávanějším bylinným doplňkem.\n\nČavanpraš je jedním z nejpřednějších ájurvédských bylinných směsí, známých jako “rasáyana“, což je takový přípravek, jenž má schopnost předat kvalitnější vlastnosti tělesným tkáním. Rasa je ryzí část z výživy, kterou získáváme z potravin a áyana dopraví tyto živiny tkáním tak, aby nechřadly věkem a nemocí, ba naopak dosahovaly maximální regenerace. Takto naplňuje potřebu lidského hledání, jak si udržet tělo bez nemocí a ochránit před stárnutím. Proto je Čavanpraš považován za celkové tonikum. Směs bylin, cukru, medu, ghí a koření je tak vyvážena, (dle výrobce, množství ingrediencí se pohybuje kolem 25 položek i více, pro místní spotřebu v Indii jsou dokonce i Čavanpraše s 80 položkami) že podporuje celkovou imunitu, především u dýchacího, oběhového a močového systému, zlepšuje paměť a funkci smyslů.\n\nTento ájurvédský přípravek je často nazýván “elixír života” a objevuje se ve védských textech přes více než 2500 let. První zmínky jsou již z Rgvédu (X.61.1-3),a Mahábháraty.\nÚčinky čavanpraše shrnuje ve svém spise jeden z prvních ájurvédských lékařů. Charaka Samhita. v části Čikitsá Sthánam,  chapter I, verse 62-74\n\nČavanpraš je hustý džem hnědé barvy, který chutná sladkokysele s lehkou příchutí koření. Užívá se nejlépe s mlékem nebo s teplou vodou. Hlavní složkou, vedle dalších bylin, je amalaki (Emblica officinalis), ghí , med a koření. Díky složení je tato marmeláda i samokonzervant.\n\nLegenda vypráví o neduživém světci Čavanovi, který tak dlouho meditoval bez hnutí až byl celý pokryt hlínou tak, že mu probleskovaly jen oči. Královská dcera, která jej náhodně na procházce objevila, po zhlédnutí dvou zářících bodů ze zvědavosti do nich píchla trnem, až z nich vytryskla krev. Světec v návalu zlosti přivolal na jejího královského otce kletbu. Král, když se to dozvěděl , vydal se za stárnoucím světcem pro odpuštění. Světec mu odpustil ale za podmínky, že mu dá svou dceru za ženu. Tak se i stalo. Po nějaké době do světcova domku přišla dvojice božských lékařů, dvojčata Ašvini Kumára a ti mu podali zázračný lék, který světci vrátil mladost a sílu a to tak, že se stal přitažlivým pro ženy a žil dlouhý život plný radosti. A tak byl tento lék na počest tohoto světce nazván ČAVANPRAŠ.\nPříkladem složení, akceptovatelného EU, je čavanpraš, dovážející se i do ČR přímo z indické Keraly, kde je výrobce, pod značkou Nagaryuna pod kontrolou ájurvédských lékařů.\nZ celkové hmotnosti 500g, je složení jednotlivých ingrediencí u tohoto Čavanpraše v takovémto poměru v jedné denní dávce:\n\nEmblica officinalis 9.1g, Pipper longum 0.78g, Curcuma zedoaria 0.74g, Withania somnifera 0.5g, Elettaria cardamomum 0.31, Adhatoda vasica 1.06%, Aegle marmelos 0,26g, Gmelina arborea 0,26g, Premna integriofolia 0,26g, Desmodium gangeticum 0,26g, Stereospermum suaveolens 0,26g, Oroxylum indicum 0,26g, Boerhavia diffusa 0,26g, Solanum xanthocarpum 0,26g, Santalum album 0,26g, Terminalia chebula 0,26g, Pistacia integerrima 0,26g, Phyllanthus niruri 0,26g, Cyperus rotundus 0,26g, Tribulus terrestris 0,26g, Vitis Vinifera 0,26g, Tinospora cordifolia 0,26g, Asparagus racemosus 0,26g, Cinnamomum tamala 0,07g, Cinnamomum zeylanicum 0.07g, třtinový cukr, ghí (přepuštěné máslo) a med.\n\nV tomto článku může být použit text z článku ÁJURVÉDA, IMUNITA A ČAVANPRAŠ na webu ajurveda.top, autor Vladimir Mazal, CC-BY-SA\n\n\n\n\nÁjurvédský lékař, George Eassey, O.M.D.(1955-2015), v publikaci Esence ájurvédy, uvádí jako jeden z prvních, ve své době v ČR, informace o čavanpraši. Tyto informace vycházející ze spisu jednoho z prvních ájurvédských lékařů, Charaky (viz. Ájurvéda), jehož doba působení je odhadována na 800 let př. n. l.\n\nPublikaci Himalájské ájurvédské čaje..., tohoto praktického průvodce ájurvédou, vydala česko-slovensko-nepálská společnost, která v souladu s indickou tradicí šíří hlubší povědomí o ájurvédském lékařství, zdravém způsobu života, užívání himálajských bylin a vnitřním rozměru člověka. V České republice a na Slovensku byla společnost založena v roce 2004 ve spolupráci s nepálským ájurvédským lékařem Dr. Ka Dev Jha.\n\nVideo, Jak se vyrábí čavanpraš\n"}
{"id": "1252327", "url": "https://cs.wikipedia.org/wiki?curid=1252327", "title": "Jan Řepka", "text": "Jan Řepka\n\nJan Řepka (* 1982) je český písničkář, textař, zpěvák, skladatel a kytarista. Hraje také na harmoniku.\n\nNa české písničkářské scéně se pohybuje od konce 90. let. Osm let působil v duu Nestíháme, od roku 2010 vystupuje sólově nebo se zpěvačkou Josefinou Žampovou. Je organizátorem pravidelných hudebních vystoupení Open Mic.\n\nČasto jezdí na koncerty na kole. V roce 2011 vykonal koncertní turné \"Česko-slovensko-polská hudební cyklotúra\", která měřila 1 900 km. V jejím průběhu odehrál 26 koncertů a vyškeré vybavení (kytara, kombo) si vezl na speciálním prodlouženém kole.\n\nPravidelně navštěvuje Švýcarsko, se kterým ho pojí práce na překladech a interpretaci švýcarského písničkáře Maniho Mattera.\n\nVydal vlastním nákladem dvě sólová alba \"Čistý byl svět\" a \"Rozjímání o sendviči\", za které byl nominován na Anděla.\n\n\n"}
{"id": "1252336", "url": "https://cs.wikipedia.org/wiki?curid=1252336", "title": "Seznam lichtenštejnských spisovatelů", "text": "Seznam lichtenštejnských spisovatelů\n\n\n\n\n"}
{"id": "1252338", "url": "https://cs.wikipedia.org/wiki?curid=1252338", "title": "Hanácký župní přebor 1995/96", "text": "Hanácký župní přebor 1995/96\n\nV soubojích 5. ročníku Hanáckého župního přeboru 1995/96 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1995 a skončil v červnu 1996. Mužstvo TJ Sigma Lutín se v průběhu sezony odhlásilo, jeho výsledky byly anulovány a soutěž se dohrávala s 15 účastníky.\n\n\nZdroj: \nPoznámky:\n\n\n"}
{"id": "1252340", "url": "https://cs.wikipedia.org/wiki?curid=1252340", "title": "Mistrovství Evropy v atletice do 17 let", "text": "Mistrovství Evropy v atletice do 17 let\n\nMistrovství Evropy v atletice do 17 let je mezinárodní atletický šampionát sportovců do 17 let. Pořádá ho každý druhý rok Evropská atletická asociace. První ročník se uskutečnil v roce 2016 v Tbilisi. Událost byla vytvořena s cílem podporovat sport mezi mladými lidmi v Evropě. V každé disciplíně mohou za každou zemi startovat maximálně dva sportovci.\n"}
{"id": "1252341", "url": "https://cs.wikipedia.org/wiki?curid=1252341", "title": "Iren Nigg", "text": "Iren Nigg\n\nIren Nigg (* 1955, Schaan) je lichtenštejnská spisovatelka píšící německy. V roce 2011 se stala laureátkou Ceny Evropské unie za literaturu za román \"Man wortet sich die Orte selbst\".\n\n\n\n"}
{"id": "1252343", "url": "https://cs.wikipedia.org/wiki?curid=1252343", "title": "Ašer", "text": "Ašer\n\nAšer nebo Asser ( אָשֵׁר) je postava ze starozákonní knihy Genesis, osmý syn patriarchy Jákoba a spolu s Gádem jeden ze dvou, které Jákob zplodil se služkou Zilpou.\n\nByl zakladatelem Ašerovců, jednoho z dvanácti izraelských kmenů, který se usadil v severozápadní části Kanaánu na pobřeží Středozemního moře mezi městy Akko a Sidón (pravděpodobně však ovládal pouze část tohoto území). Byla to úrodná oblast, produkující množství obilí, ovoce i oliv, což se dává do souvislosti s významem slova \"ašer\" jako „blažený“. Jméno však bývá spojováno také s pohanskou bohyní plodnosti Ašerou nebo s názvem jednoho z mořských národů \"Uešeš\".\n\nAšer měl podle Tóry první manželku Adon a druhou Haduru. Jeho synové byli Jimna, Jišva, Jišví a Beria, měl také dceru Serach.\n\n\n\n"}
{"id": "1252344", "url": "https://cs.wikipedia.org/wiki?curid=1252344", "title": "Kaple svaté Anny (Luka)", "text": "Kaple svaté Anny (Luka)\n\nKaple svaté Anny je římskokatolická hřbitovní kaple v Lukách v okrese Karlovy Vary. Stojí v nároží hřbitova asi 400 metrů jihozápadně od vesnice. Kaple je chráněna jako kulturní památka.\n\nKaple byla postavená v letech 1648–1653 na starším hřbitově založeném již v roce 1612. Roku 1710 získala nový malovaný kazetový strop, ale již o sedm let později musel být opraven. Pravděpodobně během první světové války byl zrekvírován zvon, který byl nahrazen hned na konci války v roce 1918 darem Kathariny Glötzlové ze Záhoří. Po druhé světové válce kaple přestala sloužit svému účelu, chátrala a postupně byla vykrádána a ničena vandaly, takže z vybavení se zachovaly jen poškozené oltáře a kazatelna.\n\nKaple má obdélný půdorys ukončený čtverhranným presbytářem, který od lodi odděluje polokruhový vítězný oblouk. Fasády jsou členěné pouze okny s odsazeným polokruhem. Obdélné vstupní portály se nacházejí v jihozápadní a jihovýchodní zdi. Budovu kryje valbová střecha se šestibokou zvonicí. Uvnitř stávala dřevěná kruchta se zlidovělými obrazy ze života Panny Marie. Portálový sloupový oltář pochází z doby okolo roku 1650. Jeho součástí bývala soška svaté Anny Samétřetí a sousoší Nejsvětější Trojice v nástavci. Na bočním boltcovém oltáři byl obraz svaté Anny.\n"}
{"id": "1252345", "url": "https://cs.wikipedia.org/wiki?curid=1252345", "title": "Ioan Grigoraș", "text": "Ioan Grigoraș\n\nIoan Grigoraş (* 7. ledna 1963 Bacaia, Rumunsko) je bývalý rumunský reprezentant v zápase řecko-římském. V roce 1992 na olympijských hrách v Barceloně vybojoval v kategorii do 130 kg bronzovou medaili. Je držitelem stříbrné medaile z mistrovství světa a stříbrné a bronzové medaile z mistrovství Evropy.\n\n"}
{"id": "1252346", "url": "https://cs.wikipedia.org/wiki?curid=1252346", "title": "The Fishing &amp; Hunting Channel", "text": "The Fishing &amp; Hunting Channel\n\nThe Fishing & Hunting Channel (zkráceně též F&H) je maďarský dokumentární kanál, vysílající nepřetržitě 24 hodin denně, jehož obsah je tvořen dokumentárními seriály a magazíny s mysliveckou a rybářskou tematikou. Šedesát procent programového obsahu vyplňují pořady o rybolovu, zbytek vysílacího času je věnován lovu a myslivosti. \"F&H\" klade důraz na místní produkci, nevyhýbá se ani odvysílání záznamu z místních i světových rybářských soutěží. Kanál cílí na věkovou kategorii 19 až 59 let. V pořadech seznamuje diváky s novinkami v rybářské a lovecké výbavě včetně ukázek jejich použití, prezentace technik rybaření a lovu pro začátečníky i profesionály. Provozovatelem stanice je maďarská společnost \"Fishing & Hunting Tematic Srl\".\n\nMaďarská společnost \"IKO Kábeltévé\", člen skupiny \"IKO Media Group\", v roce 2007 plánuje spustit 10 specializovaných televizních kanálů, mezi nimiž měla být stanice pro myslivce a rybáře. Stanice mají být přenášeny prostřednictvím družice a v kabelových sítích.\n\nV multiregionální digitální satelitní platformě Digi TV bylo v únoru 2008 zahájeno zkušební vysílání televizního kanálu \"The Fishing & Hunting Channel\". Kanál však nebyl zatím určen pro individuální příjem. Signál sloužil pouze pro distribuci do kabelových sítí.\n\nVe čtvrtek 22. května 2008 byla spuštěna česká lokalizace formou dabingu. Satelitní platforma Digi TV vyjednávala s provozovatelem stanice o možnosti zařazení kanálu do její základní programové nabídky, ke kterému došlo 29. května.\n\n\"F&H\" byl 1. září 2008 přidán do balíčku \"Plus 1\" IPTV služby \"QuickMedia\" provozované českou společností \"HDD s.r.o.\".\n\nDne 1. listopadu 2008 byla plánovaná expanze kanálu na polský trh, kde měl být nabízen v polštině. \"IKO Kábeltévé\" slibovalo také polskou produkci, především dokumentů o rybaření. Společnost \"Media Production\", která tento kanál v Polsku zastupovala, se s polskými provozovateli satelitní a kabelové televize nedohodla na podmínkách šíření, protože odmítla přistoupit na exkluzivitu kanálu. V Polsku již dříve vysílal obdobný kanál Seasons, který nebyl divácký úspěšný a musel být po krátké době vyřazen z nabídky operátorů.\n\nV pondělí 1. prosince 2008 zahájil \"The Fishing & Hunting Channel\" na distribuční platformě Digi TV vysílání s polskou audio stopou. Stanice však dosud nebyla zařazena do žádné polské satelitní platformy ani kabelové sítě.\n\nVe středu 17. prosince 2008 se zkušebně kanál objevil v české satelitní platformě CS Link, kde byl dostupný pro držitele karet \"Gital\" s programovou sadou \"Géčko\". Program bylo možné na 14 dní aktivovat zasláním SMS. Předplatné bylo ve zkušebním režimu, kdy se do konce ledna 2009 mělo vyhodnotit, zda dojde k oficiálnímu zařazení kanálu do programové nabídky. K tomu došlo 30. ledna 2009. Vzhledem k tomu, že obrazová kvalita vysílaná z distribuční platformy Digi TV nebyla příliš kvalitní, dohodl se provozovatel platformy CS Link se společností \"IKO Kábeltévé\" na distribuci signálu prostřednictvím optické trasy.\n\nDne 1. července 2009 přidal kabelový operátor UPC Česká republika do své programové nabídky \"F&H\".\n\nV sobotu 1. srpna 2009 zahájil \"F&H\" vysílání na nové frekvenci v rámci platformy ESS (Eastern Space Systems) určenou pro rumunskou satelitní televizi \"Focus Sat\". Obrazová kvalita zde byla lepší, než na distribuční trase vysílané v rámci paketu Digi TV.\n\nV září 2009 došlo k zařazení kanálu do nabídky rumunského satelitního operátora \"Focus Sat\". K jeho následnému vyřazení došlo již 13. října 2009.\n\nSlovenský kabelový operátor UPC Broadband Slovakia přidal \"F&H\" do svého balíčku \"Plus\" k 1. říjnu 2009. Kanál se tak stal dostupným pro dalších 50 000 zákazníků \"UPC\". Ve stejný den došlo k zařazení kanálu i do nabídky \"Komfort\" slovenské kabelové televize \"SATROdigital\", kde byl od 3. do 30. září nabízen bezplatně pro předplatitelé nabídek \"Klasik\" a \"Klasik HD\".\n\nZ nabídky satelitního operátora Digi TV byla stanice, společně s dalšími kanály provozovatele \"IKO Cable\", začátkem října náhle vyřazena. Vzhledem k tomu, že se jednalo o distribuční trasu, zareagoval provozovatel odkódováním signálu z platformy \"ESS (Eastern Space Systems)\" určenou pro rumunskou satelitní platformu \"Focus Sat\".\n\nV listopadu 2009 se \"F&H\" objevil v Polsku jako dvouhodinový programový blok na sesterském sportovním kanálu SportKlub.\n\nNa Vánoce byly odvysílány pořady české produkce \"Lov tresek v Norsku\" a záznam rybářské soutěže \"Carp maraton Tovačov 2008\".\n\nZástupci kanálu \"The Fishing & Hunting Channel\" se již podruhé zúčastnili veletrhu rybaření a světové výstavy vývoje myslivosti a lovectví \"Silva Regina 2010\" konané od 21. do 28. března 2010 na BVV, kde měli svůj stánek. Pro děti byly připraveny tematicky zaměřené hry a pro dospělé anketa a soutěž.\n\nV roce 2010 byla stanice přidána do nabídek satelitních platforem UPC Direct (nabídky \"Rodina\") a Skylink (nabídky Multi), a IPTV operátorů \"SWAN\" (balíček \"Mix\"), O2 TV (balíček \"O2 TV Styl Plus\") a slovenských \"Magio\" a \"Fiber TV\".\n\nV květnu 2011 se \"The Fishing & Hunting Channel\" vrátil do základní nabídky satelitního operátora Digi TV. V srpnu se navíc objevil i v nabídce chorvatské satelitní platformy \"T-HT\" provozované společností \"T-Hrvatski Telekom\".\n\nProvozovatel stanice se 15. května 2014 dohodl na fúzi s vlastníkem kanálu PV TV, který oba kanály sloučil pod názvem \"The Fishing & Hunting Channel\". Stanice získala nové logo, které bylo tvořeno původním logem \"PV TV\" a jednotným názvem \"The Fishing & Hunting Channel\". Změnou prošel i grafický vizuál stanice. \"Radu Morar\", ředitel společnosti \"Tematic Cable Srl\", přislíbil zajímavější a pestřejší program.\n\nNíže je uveden seznam kabelových sítí, ve kterých je nabízen program \"The Fishing & Hunting Channel\".\n\nNíže je uveden seznam IPTV operátorů, ve kterých je nabízen program \"The Fishing & Hunting Channel\".\n\n\n"}
{"id": "1252351", "url": "https://cs.wikipedia.org/wiki?curid=1252351", "title": "Kaple Panny Marie (Vahaneč)", "text": "Kaple Panny Marie (Vahaneč)\n\nKaple Panny Marie je římskokatolická kaple ve Vahaneči u Verušiček v okrese Karlovy Vary. Stojí na návsi a od roku 1958 je chráněna jako kulturní památka ČR.\n\nKaple byla postavena v první polovině osmnáctého století a od té doby prošla několika úpravami. V roce 1921 byl vysvěcen nový zvon, který nahradil ten původní zrekvírovaný během první světové války.\n\nKaple má čtvercový půdorys se zaoblenými nárožími. Po obou stranách vstupu se nachází výklenky, ve kterých bývaly dřevěné sochy svatého Antonína s Ježíškem a svatého Jana Nepomuckého z devatenáctého století. Boční stěny prolamují polokruhově zakončená okna. Budovu kryje jehlancová střecha se zvonicí s cibulovou bání. Uvnitř kaple bývala kopie poutního obrazu Panny Marie a lidové dřevěné sošky Madon, ale ve druhé polovině dvacátého století bylo vybavení zničeno.\n"}
{"id": "1252352", "url": "https://cs.wikipedia.org/wiki?curid=1252352", "title": "Mistrovství Evropy v přespolním běhu", "text": "Mistrovství Evropy v přespolním běhu\n\nMistrovství Evropy v přespolním běhu je mezinárodní šampionát sportovců. Pořádá ho každý rok Evropská atletická asociace. První ročník se uskutečnil v roce 1994 v Alnwick. Pořádá se vždy v prosinci.\n"}
{"id": "1252357", "url": "https://cs.wikipedia.org/wiki?curid=1252357", "title": "Maik Bullmann", "text": "Maik Bullmann\n\nMaik Bullmann (* 25. dubna 1967 Frankfurt nad Odrou, NDR) je německý zápasník, bývalý reprezentant v zápase řecko-římském. Třikrát startoval na olympijských hrách. V roce 1992 na hrách v Barceloně vybojoval v kategorii do 90 kg zlatou a v roce 1996 na hrách v Atlantě vybojoval ve stejné kategorii bronzovou medaili. Jako reprezentant NDR startoval také na hrách v Soulu, kde v kategorii do 82 kg obsadil páté, nepostupové, místo ve skupině B. V roce 1989, 1990 a 1991 vybojoval zlatou medaili na mistrovství světa a v roce 1989 stříbrnou medaili na mistrovství Evropy. \n\n"}
{"id": "1252364", "url": "https://cs.wikipedia.org/wiki?curid=1252364", "title": "Dragiša Vasić", "text": "Dragiša Vasić\n\nDragomir Vasić, známý též jako Dragiša (v srbské cyrilici Драгомир Васић; 2. října 1885, Gornji Milanovac, Srbsko – duben 1945, tábor Stara Gradiška) byl srbský politik, místopředseda Srbského kulturního klubu. Byl hlavním ideologem četniků během druhé světové války.\n\nPřed válkou pracoval jako právník. Bránil několik komunistů, kteří působili v ilegalitě, a kteří byli přirozeným cílem tehdejší vlády. Znal se s Miroslavem Krležou a Slobodanem Jovanovićem. Byl členem Srbské akademie věd a umění. Po roce 1929, kdy král Alexandr vyhlásil diktaturu, byl považován za údajného spolupracovníka komunistů.\n\nNa začátku druhé světové války se Vasić přidal k četnikům Dragoljuba Mihailoviće, kde získal přezdívku \"Čiča Dragiša\". Stal se členem \"Ústředního národního odboru\" četnické armády. Na konci války se oddělil od Mihailoviće a spolu s Pavlem Đurišićem chtěl uniknout případnému zajetí ze strany partyzánů. Svůj pochod zahájil směrem z Černé Hory nedlouho po Bělehradské operaci. Po prohrané bitvě na Lijevče polju se vzdal; byl zajat ustašovci v samotném závěru války a zabit v koncentračním táboru Stara Gradiška v dnešním Chorvatsku.\n"}
{"id": "1252366", "url": "https://cs.wikipedia.org/wiki?curid=1252366", "title": "Otakar Německý", "text": "Otakar Německý\n\nOtakar Německý (2. března 1902 Nové Město na Moravě – 18. března 1967 Brno) byl československý sdruženář a běžec na lyžích. V roce 1925 se stal historicky prvním československým mistrem světa v klasickém lyžování (další dvě československé zlaté medaile zde získali také František Donth v běhu na 50 km a Wilhelm Dick ve skocích na velkém můstku).\n\nNarodil se v Novém Městě na Moravě, měl deset sourozenců. Společně se svým bratrem Josefem se stali zakladateli novoměstské lyzařské školy.\nPo skončení aktivní sportovní kariéry pracoval jako důstojník v armádě, podílel se zde na výchově armádních lyžařských závodníků. Po ukončení vojenské služby pracoval jako zootechnik v JZD.\n\n\n"}
{"id": "1252371", "url": "https://cs.wikipedia.org/wiki?curid=1252371", "title": "Lidija Dimkovska", "text": "Lidija Dimkovska\n\nLidija Dimkovska (makedonsky \"лидия димковска\"; * 11. srpna 1971, Skopje) je severomakedonská spisovatelka.\n\nNa univerzitě v rodném Skopje studovala srovnávací literární vědu, posléze rumunskou literaturu v Bukurešti, kde také vyučovala jako lektorka makedonštinu. \n\n\n"}
{"id": "1252378", "url": "https://cs.wikipedia.org/wiki?curid=1252378", "title": "Fed Cup 2016 – zóna Evropy a Afriky", "text": "Fed Cup 2016 – zóna Evropy a Afriky\n\nZóna Evropy a Afriky Fed Cupu 2016 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na evropském a africkém kontinentu. Do soutěže zóny Evropy a Afriky nastoupilo 38 družstev, z toho čtrnáct účastníků hrálo v 1. skupině, sedm ve 2. skupině a sedmnáct v kvalitativně nejnižší 3. skupině. Součástí herního plánu byly také tři baráže.\n\n\n\n\n\n\n\n"}
{"id": "1252380", "url": "https://cs.wikipedia.org/wiki?curid=1252380", "title": "Fed Cup 2016 – Americká zóna", "text": "Fed Cup 2016 – Americká zóna\n\nAmerická zóna Fed Cupu 2016 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na americkém kontinentu. Do soutěže Americké zóny nastoupilo 17 družstev, z toho osm účastníků hrálo v 1. skupině a dalších devět pak ve 2. skupině. Součástí herního plánu byl6 také dvě baráže.\n\n\n\n\n\n"}
{"id": "1252382", "url": "https://cs.wikipedia.org/wiki?curid=1252382", "title": "Zápas na Letních olympijských hrách 1996 – muži, volný styl do 48 kg", "text": "Zápas na Letních olympijských hrách 1996 – muži, volný styl do 48 kg\n\nZápas ve volném stylu ve váhové kategorii do 48 kg probíhal na Letních olympijských hrách 1996 v Atlantě v Hale E Světového kongresového centra (Georgia World Congress Center). O medaile se utkalo celkem 19 zápasníků.\nAplikován je systém na jednu porážku. Zlatý a stříbrný medailista vzejdou z hlavní tabulky. Poražení jdou do oprav, vítěz oprav získá bronzovou medaili.\n\n\n\n"}
{"id": "1252383", "url": "https://cs.wikipedia.org/wiki?curid=1252383", "title": "SS Bury", "text": "SS Bury\n\nSS Bury byl osobní a nákladní parník postavený pro britskou \"Great Central Railway\" v letech 1909 až 1911. Během první světové války byla loď internována v Německu. Na začátku druhé světové války byla v roce 1941 zrekvírována pro (pomocné obchodní loďstvo) a přestavěna na záchrannou loď ().\n\n\"Bury\" poháněl jeden tříválcový parní stroj s trojnásobnou expanzí. Od přídě po záď se na palubě nacházely: kotevní navijáky na vyvýšené přední palubě, přední stěžeň (skloněný dozadu) se dvěma deriky nad předním nákladovým prostorem, hlavní nástavba s můstkem v přední části, dozadu skloněným komínem uprostřed a záchrannými čluny v zadní části nástavby. Těsně za hlavní nástavbou byl zadní stěžeň (rovněž skloněný dozadu a o stejné výšce jako přední) a na samé zádi se nacházela zadní nástavba s dalšími záchrannými čluny.\n\n\"Bury\" byla dokončena v lednu 1911 pro \"Great Central Railway\", což byla britská železniční společnost, která ale provozovala i lodní dopravu. Vypuknutí první světové války ji 4. srpna 1914 zastihlo v Hamburku, kde byla zadržena Němci. Posádka byla internována v internačním táboře Ruhleben u Berlína a loď během války sloužila jako ubytovna lodivodů ve Wilhelmshavenu.\n\nPo uzavření příměří byla v lednu 1919 odtažena do Grimsby (Lincolnshire) a vrácena \"Great Central Railway\". Když byla v rámci \"Railways Act 1921\" (zákon o železnici z roku 1921) \"Great Central Railway\" sloučena do \"London and North Eastern Railway\" (LNER), byla 1. ledna 1923 k novému majiteli převedena i \"Bury\". Lodní dopravu, kterou LNER podědil po sloučených železničních společnostech, převzaly v květnu 1935 nově vzniklé \"Associated Humber Lines\".\n14. srpna 1941 byla \"Bury\" zrekvírována pro . V loděnici Swan Hunter’s Neptune na řece Tyne byla následně přestavěna na (~ konvojová záchranná loď). Přestavba zahrnovala instalaci sítí na boky (aby bylo možné po nich vylézt z vody na palubu) a úpravu podpalubí pro ubytování a základní ošetření zachráněných posádek. Dne 27. prosince 1941 byla přestavba dokončena a hned 31. prosince \"Bury\" vyplula z ústí Clyde s konvojem ON 52 do Severní Ameriky. Volací znak \"Bury\" byl GRNM.\n\n6. května 1942 vyplul z Liverpoolu konvoj ON 92, který do Severní Ameriky doprovázela i \"Bury\". Druhého dne se ke konvoji přidala doprovodná skupina A-3. \"Bury\" byla jediná loď konvoje, která byla vybavená směrovým radiozaměřovačem HF/DF, což se ukázalo jako nedostatečné (pro triangulaci jsou potřeba nejméně dva). Dne 11. května – v den, kdy byl konvoj zpozorován německými ponorkami – zaměřila \"Bury\" vysílání ponorek \"U-569\", \"U-124\" a \"U-94\", eskortě se ale nepodařilo ponorky potopit ani zahnat. Během útoků ponorek vlčí smečky \"Hecht\" v noci na 12. a na 13. května konvoj přišel o sedm lodí, přičemž \"Bury\" zachránila (nebo se podílela na záchraně) posádky obchodních lodí \"Batna\", \"Cocle\", \"Cristales\", \"Llanover\", \"Tolken\" a katapultové obchodní lodě (\"CAM ship\") \"Empire Dell\".\n\n26. června 1945 byla v Immingham vrácena \"Associated Humber Lines\". Jako doprovodila 48 konvojů a zachránila 237 námořníků z devíti lodí.\n\n1. ledna 1948 byla převedena k \"British Transport Commission Eastern Region\" a v květnu 1958 prodána do šrotu nizozemské společnosti .\n\n"}
{"id": "1252384", "url": "https://cs.wikipedia.org/wiki?curid=1252384", "title": "Hanácký župní přebor 1996/97", "text": "Hanácký župní přebor 1996/97\n\nV soubojích 6. ročníku Hanáckého župního přeboru 1996/97 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1996 a skončil v červnu 1997.\n\n\nZdroj: \n\nPoznámky:\n\n\n"}
{"id": "1252386", "url": "https://cs.wikipedia.org/wiki?curid=1252386", "title": "Terezie Fialová", "text": "Terezie Fialová\n\nTerezie Fialová (* 23. července 1984 Brno) je česká klavíristka, členka klavírního tria Eben trio. \n\nTerezie Fialová vystudovala hru na housle a na klavír na Brněnské konzervatoři a poté hru na klavír a komorní hru na Akademii Muzických umění v Praze ve třídě prof. Ivana Klánského a na Hochschule für Musik und Theater Hamburg ve třídě prof. Niklase Schmidta (Trio Fontenay).\n\nJako houslitska byla členkou mezinárodního orchestru mladých The Young Sound Forum of Central Europe pod vedením dirigenta Christopha Altstaedta. Zúčastnila se mistrovských kurzů v Německu, Švýcarsku (Verbier Festival Academy), Kalifornii (USA). Vystupuje solově a s orchestry.\n\nPatří mezi nejvyhledávanější komorní partnery českých i zahraničních umělců (Jiří Bárta, Roman Patočka, Václav Hudeček, Josef Špaček, Chloe Hanslip, Corinne Chapel, Hamish Milne, Wu Qian )  Natočila tři CD pro label Arcodiva. Ocenění za nahrávky: IRR Outstanding, Recording of the Months (Anglie)\n\n\nPražské jaro, Moravský podzim, Dvořákova Praha, Mezinárodní festival Kutná Hora, Mezinárodní festival Český Krumlov, Mahler Jihlava, Smetanova Litomyšl,  Meclenburg Vorpommen, Sarajevská zima, Pau Casals Festival, Septembre Musical Vevey, Arte Sacro Madrid, Newport Music Festival.\n\n"}
{"id": "1252387", "url": "https://cs.wikipedia.org/wiki?curid=1252387", "title": "V pasti (film, 2016)", "text": "V pasti (film, 2016)\n\nV pasti (v anglickém originále Shut In) je thrillerový film z roku 2016. Režie se ujal Farren Blackburn a scénáře Christina Hodson. Ve snímku hrají hlavní role Naomi Wattsová, Oliver Platt, Charlie Heaton, Jacob Tremblay, David Cubitt a Clémentine Poidatz. Do kin byl oficiálně uveden 11. listopadu 2016. V České republice bude mít premiéru 29. prosince 2016.\n\nPsycholožka Mary (Naomi Wattsová) přišla kvůli autonehodě o manžela a její syn zůstal paralizovaný. Nyní se snaží žit izolovaně ve svém domě a stará se o svého syna. Během bouře začne věřit, že někdo je uvnitř jejich domu a snaží se jim ublížit.\n\n5. listopadu 2014 bylo oznámeno, že společnost EuropaCord bude vytvářen film V pasti s režisérem Farrenem Blackburnem k psychologickému thrilleru ke scénáři od Christiny Hodson. Natáčení začalo v polovině března roku 2015 v Kanadě.\n\nV Severní Americe byl oficiálně uveden 11. listopadu 2016, společně s filmy \"Příchozí\" a \"Almost Christmas\" . Za první víkend docílil sedmé nejvyšší návštěvnosti, kdy vydělal 3.7 milionů dolarů. Projektován byl výdělek 6 milionů z 2 058 promítacích sálů.\n\nFilm získal pozitivní recenze od kritiků. Na recenzní stránce Rotten Tomatoes získal z 27 započtených recenzí 4 procenta s průměrným ratingem 2,7 bodů z deseti. Na serveru Metacritic snímek získal z 13 recenzí 22 bodů ze sta. CinemaScore snímku udělyl známku C na škále A+ až F.\n"}
{"id": "1252388", "url": "https://cs.wikipedia.org/wiki?curid=1252388", "title": "Fed Cup 2016 – zóna Asie a Oceánie", "text": "Fed Cup 2016 – zóna Asie a Oceánie\n\nZóna Asie a Oceánie Fed Cupu 2016 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na asijském kontinentu a v Oceánii. Do soutěže zóny nastoupilo 19 družstev, z toho osm účastníků hrálo v 1. skupině a dalších jedenáct pak ve 2. skupině. Součástí herního plánu byly také dvě baráže.\n\n\n\n\n\n"}
{"id": "1252390", "url": "https://cs.wikipedia.org/wiki?curid=1252390", "title": "Anna Čtvrtníčková", "text": "Anna Čtvrtníčková\n\nAnna Mercedes Čtvrtníčková (* 5. června 2003 Praha) je česká filmová, televizní a divadelní herečka, dcera herce Petra Čtvrtníčka. Od školního roku 2018/19 studuje Alt třídu na Gymnáziu Na Zatlance.\n\n\n\n"}
{"id": "1252391", "url": "https://cs.wikipedia.org/wiki?curid=1252391", "title": "Hanácký župní přebor 1997/98", "text": "Hanácký župní přebor 1997/98\n\nV soubojích 7. ročníku Hanáckého župního přeboru 1997/98 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1997 a skončil v červnu 1998.\n\n\nZdroj: \n\nPoznámky:\n\n\n"}
{"id": "1252392", "url": "https://cs.wikipedia.org/wiki?curid=1252392", "title": "Taccjana Chaladovičová", "text": "Taccjana Chaladovičová\n\nTaccjana Chaladovičová, (* 21. června 1991) je běloruská atletka, mistryně Evropy v hodu oštěpem z roku 2016.\n\nV roce 2014 obsadila páté místo v soutěži oštěpařek na evropském šampionátu v Curychu. Na mistrovství světa v Pekingu o rok později nepostoupila do finále oštěpařek. Jejím největším úspěchem se stal titul mistryně Evropy v hodu oštěpem v roce 2016 v osobním rekordu 66,34 m. Na světovém šampionátu v Londýně v roce 2017 skončila v soutěži oštěpařek šestá.\n\nV červnu 2018 zlepšila svůj osobní rekord na 67,47 m.\n\n"}
{"id": "1252395", "url": "https://cs.wikipedia.org/wiki?curid=1252395", "title": "Hanácký župní přebor 1998/99", "text": "Hanácký župní přebor 1998/99\n\nV soubojích 8. ročníku Hanáckého župního přeboru 1998/99 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1998 a skončil v červnu 1999.\n\n\nZdroj: \n\nPoznámky:\n\n\n"}
{"id": "1252396", "url": "https://cs.wikipedia.org/wiki?curid=1252396", "title": "Anouk Vetterová", "text": "Anouk Vetterová\n\nAnouk Vetterová (* 4. února 1993) je nizozemská atletka, mistryně Evropy v sedmiboji z roku 2016.\n\nPři startu na mistrovství Evropy v roce 2014 skončila mezi sedmibojařkami sedmá. Na světovém šampionátu v Pekingu o rok později obsadila dvanácté místo. Největším úspěchem se pro ni stal titul mistryně Evropy z Amsterdamu v roce 2016, kde navíc výkonem 6 626 bodů vylepšila nizozemský rekord v sedmiboji.\n"}
{"id": "1252399", "url": "https://cs.wikipedia.org/wiki?curid=1252399", "title": "Fed Cup 2016 – baráž 1. skupiny zóny Asie a Oceánie", "text": "Fed Cup 2016 – baráž 1. skupiny zóny Asie a Oceánie\n\nBaráž 1. skupiny zóny Asie a Oceánie ve Fed Cupu 2016 představovala čtyři vzájemná utkání týmů, které obsadily stejné pořadí v blocích A a B. Vítěz zápasu družstev z prvních příček postoupil do baráže o účast ve Světové skupině II pro rok 2017. Družstva, která se umístila na druhém místě obou bloků spolu sehrála zápas o konečnou 3. a 4. pozici a třetí o 5. a 6. příčku. Poslední týmy v obou blocích nastoupily k utkání, z něhož poražený sestoupil do 2. skupiny zóny Asie a Oceánie pro rok 2017. \n\nHrálo se 6. února 2016 v areálu Hua Hin Centennial Sports Club thajského města Hua Hin, a to na otevřených dvorcích s tvrdým povrchem. Postupujícím se stal Tchaj-wan a sestupujícím družstvem Uzbekistán. \n\nVítězné týmy bloků sehrály zápas o postup do baráže o účast ve Světové skupině II pro rok 2017.\n\nDruhé týmy bloků sehrály zápas o třetí a čtvrté místo 1. skupiny zóny.\n\nDruhé týmy bloků sehrály zápas o páté a šesté místo 1. skupiny zóny.\n\nTýmy na posledních místech bloků, třetí z bloku A a čtvrtý z bloku B, sehrály zápas o udržení. Poražený sestoupil do 2.skupiny zóny Asie a Oceánie pro rok 2017.\n\n"}
{"id": "1252403", "url": "https://cs.wikipedia.org/wiki?curid=1252403", "title": "Hendrik Goltzius", "text": "Hendrik Goltzius\n\nHendrik Goltzius, též Goltz (leden-únor 1558, Mühlbracht, nyní Bracht-am-Niederrhein – 1. ledna 1617, Haarlem) byl nizozemský grafik, kreslíř a malíř, představitel severského manýrismu.\n\nHendrik Goltz se narodil v Německu poblíž hranice se španělským Nizozemskem v umělecké rodině. Jeho dědeček Hubrecht von Hinsbeck, alias Goltzius byl malíř a starosta Venlo, prastrýc Syberdt Goltz sochař, otec a bratr Jan byli malíři, bratranec byl umělec a medievalista. Hendrik ve věku jednoho roku utrpěl úraz - oheň mu popálil a trvale znetvořil pravou ruku. Přesto byl od dětství talentovaným kreslířem a po školení u svého otce, malíře skla v Duisburgu, se roku 1575 stal žákem nizozemského humanisty, teologa a rytce, exulanta v Xantenu, Dircka Volkertszoon Coornherta. Jeho úraz, který později zaznamenal vlastní detailní kresbou (1588), se nakonec stal výhodou při rytecké práci, protože umožnil pevně držet burinu a pracovat silou svalů celé ruky.\n\nRoku 1577 se přestěhoval do Haarlemu a roku 1579 se zde oženil s bohatou vdovou Margarethou Jansdr. Manželství zůstalo bezdětné, ale svatbou získal dostatek financí k založení vlastního nakladatelství v Haarlemu (1582), kterým prolomil dosavadní monopol Antwerp ve vydávání uměleckých grafických listů. Roku 1583 se zde seznámil s vlámským malířem a historikem umění Karlem van Manderem, který mu ukázal kresby Bartholomea Sprangera. Goltzius s Manderem a místním malířem Cornelisem van Haarlem založil malířskou Akademii. Goltzius měl mnoho žáků, kteří v rytinách napodobovali jeho manýristický styl (Jakob de Gheyn II., nevlastní syn Jacob Matham, Pieter de Jode I., Jan Saenredam, Jan Muller). Jedním z žáků Akademie, který se později oženil s jeho mladší sestrou Sofií (1595), byl malíř, rytec, kartograf a vynálezce Cornelius Drebbel. Karel van Mander se stal jeho životopiscem.\n\nRoku 1590 cestoval do Hamburku, Mnichova a odtud do Itálie. Důvodem k jeho cestě byly zhoršující se duševní deprese. Přes Benátky, Bolognu a Florencii přijel roku 1591 do Říma. Tam kreslil antické památky a díla Michelangela a Rafaela, portrétoval řadu umělců (Giambologna). Navštívil také Neapol a Pozzuoli. Vrátil se roku 1591 přes Mnichov do Haarlemu.\nRoku 1600, ve věku 42 let, skončil s grafickými technikami a po zbytek života se věnoval olejomalbě. Zemřel 1. ledna 1617 a je pohřben v kostele sv Bavo v Haarlemu\nZ díla Hendricka Goltziuse se zachovalo více než 500 kreseb, 160 rytin a 50 obrazů nebo sérií rytin. Jako grafik dovedl k dokonalosti vytváření \"tonálního efektu\" změnou tloušťky ryté linie. K dosažení ještě jemnějšího stínování užil tečkovací techniku v kombinaci se šikmým šrafováním (Faëthón, 1588). V letech 1593 - 1594 vytvořil cyklus šesti desek se scénami ze života Marie a dětství Krista, které jsou považovány za jeho mistrovská díla. Byl schopen reprodukovat styly různých grafiků jako Dürer, Lucas van Leyden, Federico Barocci, Parmigianino, Raphael nebo Jacopo Bassano. V grafickém listu s Obřezáním Krista napodobil tak dokonale Dürera, že list byl odborníky považován za nepublikované dílo německého mistra. Svými grafickými reprodukcemi obrazů Bartholomea Sprangera proslavil sebe i malíře a byl velmi ceněn císařem Rudolfem II., na jehož dvoře Spranger působil.\n\nÚraz v dětství, který znetvořil jeho ruku, chápal jako jakousi zkoušku ohněm. Ve svém domě vytvořil na zdi monumentální grisaillovou kresbu připomínající antický reliéf, na které římský hrdina Gaius Mucius Scaevola obětuje ruku v ohni na oltáři, aby zachránil svůj lid.\n\nZa Goltziova mistrovská díla jsou považovány kresby perem a olejomalby, kterými dokonale reprodukoval své grafické listy. Kromě rytin byl také autorem několika šerosvitových dřevořezů. Z malířů, jejichž díla měl možnost poznat v Itálii, ho nejvíce inspiroval Tizian. Roku 1612 navštívil v Haarlemu Rubense. V malířské akademii, kterou založil, zavedl malování podle živého modelu. Na svých cestách v okolí Haarlemu pořizoval skici krajin a stal se tak jedním z předchůdců proslulé školy nizozemských krajinářů. Za jeho nejslavnější obraz je považována Danaë (Los Angeles County Museum of Art).\n\n\n"}
{"id": "1252404", "url": "https://cs.wikipedia.org/wiki?curid=1252404", "title": "Hopman Cup 2017", "text": "Hopman Cup 2017\n\nHopman Cup 2017, oficiálně se jménem sponzora MasterCard Hopman Cup 2017, představoval 29. ročník Hopmanova poháru, turnaje smíšených družstev v tenisu, kterého se tradičně účastnilo osm týmů. Událost s rozpočtem 1 000 000 australských dolarů se konala v perthské aréně na dvorci se zatahovací střechou, na němž byl položen tvrdý povrch Plexicushion. Kapacita stadionu činila 12 489 diváků, ale během soutěže došlo k jejímu překonání.\n\nTurnaj probíhal v termínu od 1. do 7. ledna 2017, jakožto první událost nové sezóny. Mezinárodní tenisová federace soutěž označuje jako Oficiální mistrovství ITF smíšených družstev (Official Mixed Teams Championships of the ITF). Generálním sponzorem se poprvé stala společnost MasterCard.\n\nHopman Cup 2017 byl první oficiální událostí v kalendáři mužského či ženského tenisového okruhu v historii, s uplatněním formátu tzv. Fast4 tenisu zkrácených setů, a to v zápasech smíšené čtyřhry.\n\nNa zápas mezi Švýcarskem a Německem zavítala 4. ledna 2017 do Perthské arény rekordní návštěva turnaje, jež činila 13 785 diváků. Jednalo se také o nejvíce navštívené tenisové utkání v historii Západní Austrálie. Na Hopman Cupu 2018 pak byla překonána.\n\nObhájcem titulu z roku 2016 byl Zelený tým Austrálie, který ve složení Darja Gavrilovová a Nick Kyrgios zdolal Ukrajinu 2:0 na zápasy. Oba tenisté trofej obhajovali, ale skončili na posledním, čtvrtém místě skupiny B.\n\nDruhou trofej na turnaji vybojovala Francie ve složení Kristina Mladenovicová a Richard Gasquet, kteří vyhráli všechny čtyři mezistátní utkání. Ve finále zdolali 2:1 na zápasy Spojené státy americké, reprezentované Coco Vandewegheovou a Jackem Sockem, když o výsledku rozhodla až závěrečná smíšená čtyřhra. \n\nNejvýše postaveným mužem byla australská světová třináctka Nick Kyrgios a mezi ženami jeho krajanka Darja Gavrilovová, která startovala jako pětadvacátá hráčka žebříčku WTA.\n\nPo patnácti letech se ve švýcarském týmu představila bývalá světová jednička a šampion z roku 2001 Roger Federer, jehož spoluhráčkou se stala debutantka Belinda Bencicová. \n\nSvětová jedenáctka a vítězka z roku 2012 Petra Kvitová se odhlásila 19. prosince 2016 pro nedoléčenou únavovou zlomeninu zánártní kosti pravé nohy. V českém družstvu ji nahradila Lucie Hradecká, která se v Perthu představí poprvé, a doplnila tak nominovaného Adama Pavláska. O den později se v prostějovském bytě stala Kvitová obětí loupežného přepadení. Řezná poranění na levé ruce způsobená útočníkem znamenala předpoklad minimálně půlroční rekonvalescence.\n\nVe dvou čtyřčlenných skupinách A a B nastoupilo každé družstvo ke třem zápasům systémem „každý s každým“. Vítězové obou skupin se střetli ve finále.\n\nKaždé utkání družstev obsahovalo tři zápasy, dvouhru mužů i žen a závěrečnou smíšenou čtyřhru. Pořadí dvouher nebylo ustáleno. Někdy duel začali muži, jindy ženy. Singly se hrály na dva vítězné sety a všechny mohly být zakončeny tiebreakem. Smíšená čtyřhra se konala také na dvě vítězné sady, ale poprvé ve formátu tzv. Fast4 tenisu, do čtyř vítězných gamů setu. Za stavu her 3–3 následoval tiebreak hraný do pěti vítězných míčů (bez nutnosti rozdílu dvou bodů). V mixu nebyla počítána „výhoda“ a po „shodě“ přímo následoval vítězný bod. \nKonečné pořadí v základní skupině se řídilo následujícími kritérii:\n"}
{"id": "1252408", "url": "https://cs.wikipedia.org/wiki?curid=1252408", "title": "Hanácký župní přebor 1999/00", "text": "Hanácký župní přebor 1999/00\n\nV soubojích 9. ročníku Hanáckého župního přeboru 1999/00 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1999 a skončil v červnu 2000.\n\n\nZdroj: \n\nPoznámky:\n\n\n"}
