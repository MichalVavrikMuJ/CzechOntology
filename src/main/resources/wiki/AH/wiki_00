{"id": "1172093", "url": "https://cs.wikipedia.org/wiki?curid=1172093", "title": "FC Sellier &amp; Bellot Vlašim", "text": "FC Sellier &amp; Bellot Vlašim\n\nFC Sellier & Bellot Vlašim (celým názvem: Fotball Club Sellier & Bellot Vlašim) je český fotbalový klub, který sídlí ve Vlašimi ve Středočeském kraji. Založen byl v roce 1922. Svůj současný název nese od roku 2016. Spartak byl v klubovém názvu obsažen v letech 1953–1990. Klubové barvy jsou modrá a bílá.\n\nV sezóně 2008/09 Vlašim vyhrála Českou fotbalovou ligu a postoupila tak do druhé nejvyšší soutěže, v níž chyběla 29 sezón. V prvních dvou ročnících 2009/10 a 2010/11 skončila Vlašim na sedmém místě. Nebyla však schopna tyto úspěchy zopakovat a skončila v sezónách 2011/12, 2012/13 a 2014/15 ve spodní polovině tabulky.\n\nSvé domácí zápasy pořádá ve Vlašimi na stadionu v Kollárové ulici s kapacitou 1 200 diváků. Klub má 12 týmů ve všech věkových kategoriích a skládá se z cca 300 členů. Vlašim využívá novinku v českém fotbalu a tou jsou farmy (dříve Čáslav, od roku 2018 Kácov).\n\nZdroj: \n\n\nSoučástí areálu je tréninkové hřiště s umělým povrchem III. generace\n\nTento stadión ve Vlašimi převážně využívají mužstva mládeže a oddíl atletiky TJ Spartak Vlašim. V areálu se nachází travnaté tréninkové hřiště a nově vytvořené hřiště s umělým povrchem III. generace\n\n🇨🇵Adame Diane \n\n\nZdroj: \n\n\n\nZdroj: \n\n\nZ významných hráčů působili ve Vlašimi mj. Luboš Kozel, Luboš Zákostelský, Jiří Kotrba, Vít Štětina, Jaroslav Bartoň, Jiří Rosický, Michal Bílek, Josef Obajdin, Josef Bouška, Jan Pavlíček, Jiří Dozorec, Antonín Dvořák, Oldřich Rott, Jiří Tupec, Charvát, Jan Bušek, Pavel Kňazík, Koukal, Oldřich Urban, Pavel Melichar, Štefan Ivančík, Jan Jarkovský, Jaroslav Vejvoda, Miroslav Kašpar, Vrabec, Jaroslav Findejs.\n\nJako trenéři ve Vlašimi působili mj. Rostislav Vojáček, Ladislav Ženíšek, Štefan Čambal, Josef Bican, Josef Forejt, Svatopluk Pluskal, Bohumil Hlaváč, Jaroslav Vejvoda, Roman Nádvorník a Boris Kočí.\n[Erich brabec] v říjnu přižel 2018 a\nDo konce sezony 2018/19\n[Mašek Marek];[Václav Hradecký] \nPřišli v letní 2019/20 připravě a skončily v září tehoš roku \nA [Daniel Šmejkal] nahratil dvojici před dnimi\n\n"}
{"id": "1172096", "url": "https://cs.wikipedia.org/wiki?curid=1172096", "title": "Svislač (Hrodenská oblast)", "text": "Svislač (Hrodenská oblast)\n\nSvislač (bělorusky \"Свіслач\", rusky \"Свислочь, Svisloč\", polsky \"Świsłocz\") je město Hrodenské oblasti Běloruska, administrativní centrum Svislackého rajónu, při pramenu řeky Svislač v povodí Němenu.\n\nNachází se 90 km jižně od města Hrodna, 3 km od stejnojmenné stanice na trati ve směru Vaŭkavysk — Svislač. Silnicí je propojeno s městy Hrodna, Vaŭkavysk, Porazava. V roce 2006 zde žilo 7,4 tisíce obyvatel.\n\nMístní jméno „Свіслач“ je zřejmě vytvořeno z názvu řeky. Na druhé straně má odpovídající hydronymum má jotvingský původ a znamená „bažiny“, „vlhkost“. Název města se váže s řekou Visla, odkud se přesouvaly slovanské kmeny nebo s řekou Svislač, levým přítokem Němenu.\n\nPrvní písemná zmínka o městě Svislač je obsažena v Ipatěvském letopise a datuje se do roku 1256. V letopise je napsáno: „Поиде Данило на Ятвязе с братом и сыном Львомъ и с Шварном младоу соушоу емоу и посла по Романа в Новъгородонъ и со Изяславом со Вислочьскимъ и со всего сторонеи приде Самовить со Мазовшаны и помочь о Болеслава со Соудимирцы и Краковляны.“\n\nVe 13. století se město Svislač stalo hlavním městem nezávislého knížectví, které bylo později začleněno do Litevského velkoknížectví. Později se osada ve vlastnictví velkovévodů a v roce 1507 se stalo centrem Svislackého starostva Vaŭkavyského povětu. V roce 1523 byl Svislači udělen status městečka. Od roku 1563 městečko vlastnil Jan Chodkiewicz, který v roce 1572 přejmenoval Svislač na Ljachavičy.\n\nV polovině 16. století přešlo na rod Zaslaŭských, v roce 1581 bylo zase vlastnictví rod Chodkiewiczů. Od roku 1666 let patřilo pruskému šlechtici Krishpin-Kirshensteinu. V roce 1668 byl zde postaven kostel zasvěcený svaté Trojici, vedle kterého byla v provozu farní škola. Byla založena také řeckokatolická církev Anděla Strážce.\n\nV roce 1778 město Svislač přešlo do majetku Vincenta Tyszkiewicze, senátora Litevského velkovévodství, který si vzal neteř krále a velkovévody Stanisława Augusta Poniatowského. Nový majitel zahájil rekonstrukci města, umístil do centra města trh, založil zoo, divadlo s kaplí, park. V roce 1793 Svislač přešlo na území Hrodenského vojvodství. Ke konci 18. století zde byly uspořádány velké veletrhy.\n\nV důsledku třetího rozdělení Polska (1795) se město Svisloč ocitlo na území Ruské říše, v Slonimské v poté v Litevské gubernii. Od roku 1801 bylo město centrem Vaŭkavyské volosti Hrodenské gubernie. V roce 1804 zde Vincent Tyszkiewicz založil gymnázium, které bylo v roce 1851 přeměněno na dvořanskou školu. Mezi její žáky patřili např. Kastuš Kalinoŭski, Vosip Kavaljeŭski, Napoleon Orda, Józef Ignacy Kraszewski, Romuald Traugutt. V roce 1833 zde stála 1 kamenná budova a 146 dřevostaveb.\n\nV dobách Povstání v Polsku, Litvě a Bělorusku v letech 1863—1864 se město Svislač stalo místem rozepří mezi povstaleckými oddíly a ruskými odvetnými vojsky. Podle sčítání lidu (1897) mělo městečko 526 domů (24 kamenných a 502 dřevěných), 6 koželužen, pivovarnické a medovarnické podniky a venkovskou nemocnici.\n\nBěhem první světové války v letech 1915—1918 bylo město obsazeno německými vojsky. V důsledku Rižského míru (1921) se městečko ocitlo na území meziválečné Polské republiky, kde zaujímalo status centra gminy. Za polské nadvlády zde bylo několik běloruských národně-osvobozeneckých organizací.\n\nV září 1939 město přistoupilo k běloruské SSR. V lednu 1940 si získalo oficiálně status sídla městského typu a stalo se centrem jednoho z rajónu Bjelastocké oblasti. Během druhé světové války od 26. června 1941 do 17. července 1944 bylo pod německou okupací. V listopadu 1942 zde nacisté zastřelili 1 536 vězňů z židovského ghetta. Dne 14. prosince 2000 Svislač přijala status města.\n\n\n"}
{"id": "1172098", "url": "https://cs.wikipedia.org/wiki?curid=1172098", "title": "Mladoňovský potok", "text": "Mladoňovský potok\n\nNázev Mladoňovský potok má více vodních toků:\n\n"}
{"id": "1172102", "url": "https://cs.wikipedia.org/wiki?curid=1172102", "title": "Farm Sanctuary", "text": "Farm Sanctuary\n\nFarm Sanctuary je americká organizace zaměřená na ochranu zvířat. Byla založena v roce 1986 na podporu hospodářských zvířat jako první útulek pro hospodářská zvířata v Americe. Organizace prosazuje zákony a politiku, které podporují dobré životní podmínky zvířat, jejich ochranu a vegetariánství/veganství pomocí záchrany zvířat a vzdělávání. Farm Sanctuary se stará o více než 800 zvířat – o krávy, slepice, kachny, husy, krůty, prasata, ovce, králíky a kozy v prostorých útulku o rozloze přes 700 m² ve Watkins Glen ve státě New York. Druhý útulek, který se nachází poblíž v Orland v Kalifornii, se stará o více než 400 zvířat včetně oslů. V roce 2011 organizace získala také útulek Animal Acres poblíž Los Angeles. Záběry z Farm Sanctuary se objevily také v několika filmech, které se zabývají problematikou práv zvířat.\n\nFarm Sanctuary byla založena v roce 1986 Genem Baurem a Lorri Houston (později se jim začalo říkat Gene a Lorri Bauston). Založení bylo z počátku financováno výdělky z prodeje vegetariánských párků v rohlíku na koncertech Grateful Dead. První zachráněné zvíře byla ovce jménem Hilda, nalezená na hromadě mrtvých zvířat. \n\nRozpočet Farm Sanctuary přesahuje 5 milionů dolarů. Jedním z hlavních zdrojů finančních prostředků je klub dárců pojmenovaný právě po první zachráněné ovci Hildě. V roce 2008 vydal Gene Baur knihu o historii organizace, která se objevila v žebříčcích nejlépe prodávaných knih Los Angeles Times a Boston Globe. Druhá kniha s názvem\" \", kterou Baur napsal ve spolupráci s Genem Stonem (autor filmu Raději vidličky než nože) vyšla v roce 2015 a obsahuje mimo jiné 100 receptů na veganská jídla. \n\nJedním z úspěchů Farm Sanctuary je zlepšení podmínek pro chovaná zvířata. V roce 2002 byla Farm Sanctuary součástí koalice, která zformovala uskupení \"Floridians for Humane Farms (Obyvatelé Floridy za Humánní Farmy\"), které iniciovalo změnu floridských zákonů, aby se zlepšily \"kruté a nehumánní podmínky, ve kterých jsou drženy prasnice v období březosti\". Pozměněný zákon zakazuje věznění březích prasnice do porodních boxů, což jsou kovové ohrádky široké pouhých 60 cm a prasnice se v nich nemohou volně ani otočit. \n\nV roce 2006 se v Arizoně rozhodovalo s podporou Farm Sanctuary o Zákoně o humánním zacházení s hospodářskými zvířaty, který nařizuje, že březí prasnice a telata chovaná na maso musí být chována v prostoru, který jim dovoluje se otočit a plně natáhnout nohy. \n\nV roce 2008 obyvatelé Kalifornie hlasovali pro Zákon o prevenci týrání hospodářských zvířat, který od začátku roku 2015 nařizuje farmářům zajistit nosným slepicím, telatům chovaným na maso a březím prasnicím prostor dostatečně velký, aby se mohly volně pohybovat. Tento zákon nejvíce ovlivnil 18 milionů nosných slepic, které ve státě žijí. Předcházející průmyslové normy nařizovaly držet nosnice v klecích o rozměrech alespoň 170 cm2, což je ještě o něco méně než běžný list papíru, a nosnice jsou většinou v klecích po dvou a více. Pro zákon hlasovalo 63,2 procent voličů.\n\nFarm Sanctuary slavila další úspěch, když tehdejší kalifornský guvernér Arnold Schwarzenegger v roce 2004 schválil Zákon o foie gras, který zakazuje násilné krmení kachen a hus při výrobě foie gras a prodej takto vzniklých produktů. Obě nařízení vstoupila v platnost v roce 2012. \n\nFarm Sanctuary v roce 2006 veřejně podporovala chicagské nařízení zakazující prodej foie gras. Někteří výrobci nalezli způsob, jak zákon obejít, protože jeho prosazování se ukázalo jako obtížné, protože restaurace a obchody v případě jeho porušení obdrželi pouze varování a ne pokutu. Zákaz byl nicméně v roce 2008 odvolán.\n\nV roce 2007 spustila v New Yorku Farm Sanctuary svou kampaň \"NYC No Foie Gras\", otevřela si kancelář na Manhattanu a najala si profesionálního koordinátora rozvoje. Podle prezidenta organizace je v New Yorku potřeba získat hodně zdrojů, protože je to město, ve kterém je velké množství gurmánských restaurací. Podle oficiálního prohlášení Farm Sanctuary se v roce 2008 několik newyorských podniků připojilo k asi padesátce zařízení, které odmítají prodávat foie gras. Celosvětově odmítá podávat foie gras asi 1000 restaurací a prodejců, včetně amerických řetězců Whole Foods a Trader Joe's. Majitel 11 restaurací ve Philadelphii odstranil foie gras ze svého menu z důvodu \"neuvěřitelného množství protestů\".\n\nFarm Sanctuary se také aktivně prosazuje proti schválení klonování zvířat na maso. Svůj nesouhlas zdůvodňují možnými zdravotními problémy klonovaných zvířat a problémy samic, které jsou březí s klonovanými mláďaty. Podle Farm Sanctuary hrozí hydrops plodu, syndrom abnormálně velkého mláděte a další systémové abnormality. \n\nMichael Baur, člen Farm Sanctuary a profesor na právnické fakultě Fordham University v roce 1998 podal neúspěšnou petici na Ministerstvo zemědělství USA s tím, že konzumace masa ze zvířat, která byla poražena, protože už nemohla stát, představuje velký risk přenosu některých progresivních neurologických onemocnění včetně bovinní spongiformní encefalopatie (BSE/nemoc šílených krav). V soudním sporu, který následoval, Baur tvrdil, že tehdejší nařízení ministerstva ohledně zvířat neschopných stát porušovala federální Zákon o kontrole masa. Soud však tento spor v roce 2002 smetl ze stolu z údajného nedostatku legitimace. Obvodní soud však zvrátil předchozí rozhodnutí koncem roku 2003 a poukázal, že i samo ministerstvo a další vládní instituce uznaly, že zvířata neschopná stát jsou obzvláště náchylná k infekci BSE. Poté, co byl v USA v prosinci 2003 potvrzen první případ BSE, vydala vláda prozatímní opatření ohledně masa ze zvířat neschopných stát v potravinovém průmyslu a tím byl soudní spor ukončen. V březnu 2009 vyhlásil americký ministr zemědělství Tom Vilsack definitivní pravidla na změnu federálních předpisů na kontrolu masa, které obsahovala celkový zákaz porážky zvířat, která byla \"neambulantně zneschopněna\". \n\nFarm Sanctuary byla také součástí koalice, která vznesla námitky proti normám řídícím chov a uvádění na trh hospodářských zvířat Ministerstva zemědělství státu New Jersey. Případ se dostal k Nejvyššímu soudu státu New Jersey, který rozhodl v červenci 2008 jednohlasně rozhodl, že ministerstvo částečně selhalo ve výkonu svého mandátu při stanovování humánních norem. Soud také dále zavrhl předpisy ministerstva prohlašující, že jistá zmrzačení hospodářských zvířat jako kastrace, upalování zobáků a stříhání prstu jsou \"humánní\", pokud jsou prováděna \"informovaným jedincem\" \"takovým způsobem, aby byla minimalizována bolest\".\n\nFarm Sanctuary přiměla v roce 1993 majitele pobočky Burger King v západním New Yorku k prodeji vegetariánských burgerů. Majitel musel přesvědčit vedení korporace, že vegetariánské burgery jsou dostatečně populární, aby mu dali souhlas. V roce 2002 Burger King ohlásil, že zařazuje vegetariánské burgery celostátně do své nabídky. \n\nV roce 2007 oznámila společnost známého kuchaře a majitele sítě restaurací Wolfganga Pucka, že po poradě s Farm Sanctuary zavádí devítibodový program s cílem \"zastavit ty nejhorší praktiky spojené s průmyslovými velkochovy\" ve všech svých podnicích. To znamenalo nepoužívat vejce nosnic chovaných v klecích a používat pouze maso z ekofarem.\n\nV roce 2007 se Farm Sanctuary spojila se společností Turtle Mountain, výrobcem zmrzliny bez mléka, a kreslířem vegansky zaměřených komiksů Danem Pirarem za účelem získání více dětských příznivců.\n\nFarm Sanctuary byla jednou z organizací, které reagovaly na výzvu Ministerstva zemědělství státu Iowa o pomoc pro prasata, která byla zasažena silnými záplavami v létě 2008. Stát Iowa je jedním z největších producentů vepřového masa ve Spojených státech. Útulek ve Watkins Glen ve státě New York přijal více než 60 těchto prasat. \n\nPoté, co USA zasáhl hurikán Katrina, Farm Sanctuary zachránila více než 700 brojlerů z drubežárny v Mississippi, kterou zničilo tornádo. \"Zvířata jsou v takovémhle typu zařízení chována v halách a mnoho farem jich najednou chová třeba půl milionu.\" řekla Susie Coston, ředitelka útulku ve Watkins Glen. \"Když je zasáhla bouře, většina ptáků byla pohřbena někteří zaživa, do masového hrobu.\" Kromě zvířat z průmyslových velkochovů přijímá útulek ve Watkins Glen také zanedbaná a hladovějící zvířata a zachraňuje zvířata z newyorských obchodů. Útulek je možné navštívit od května do října a strávit zde i nocleh s veganskou snídaní v ceně. \n\nOd roku 1993 má Farm Sanctuary i pobočku v Orland ve státě Kalifornie, kde se stará o zvířata nabízí prohlídky. Má i program adopce na dálku, ve kterém sponzoři platí zvířeti potravu a péči, aniž by si ho brali domů. Do soukromého vlastnictví Farm Sanctuary umísťuje krůty. \n\nOd září 2011 spadá pod vedení Farm Sanctuary také útulek pro hospodářská zvířata Animal Acres v Actonu v Kalifornii, který byl založen jednou ze zakladatelů Farm Sanctuary - Lorri Houston. Tento útulek měl finanční problémy kvůli pádu ekonomiky a nízkému dárcovství. Farm Sanctuary poskytuje Animal Acres dobrovolníky od dubna 2011. \n\nOd ledna 2009 má Farm Sanctuary vlastní blog nazvaný \"Sanctuary Tails\", který vedou vedoucí útulky Susie Coston a Leanne Cronquist a kde píšou o úspěších organizace v záchraně, léčbě a denní péči o hospodářská zvířata. \n\nK Farm Sanctuary se také připojil útulek pro hospodářská zvířata Bufflehead Farm z New Jersey, který vlastní Jon Stewart. \n\nV roce 1993 byla Farm Sanctuary na seznamu organizací, které měly porušit americké zákony o extremismu. Ministerstvo spravedlnosti poté vzalo obvinění zpět a veřejně se Farm Sanctuary omluvilo. \n\nV březnu 2003 byl jeden ze zaměstnanců Farm Sanctuary obviněn z krádeže zvířete, protože odvezl zraněné jehně k veterináři. Zakladatel organizace Gene Baur k tomu řekl: \"Zachránili jsme zvířata ze špatných podmínek — živá zvířata z hromady mrtvol nebo popelnic — a jsme kvůli tomu ochotni čelit obvinění z krádeže.\"\n\n"}
{"id": "1172105", "url": "https://cs.wikipedia.org/wiki?curid=1172105", "title": "Opona Národního divadla", "text": "Opona Národního divadla\n\nJako opona Národního divadla v Praze se označuje zejména rozměrná malba malíře Vojtěcha Hynaise z roku 1883. Vznikla jako náhrada za oponu Františka Ženíška, která padla za oběť požáru divadla v roce 1881.\n\nSoutěž na oponu Národního divadla vyhrál v roce 1880 malíř František Ženíšek. V jeho verzi byla ústřední alegorie umění, postava Génia byla ze stran obklopena alegoriemi Hudby a Dramatu. Ze stran a dole hlavní výjev lemovaly další motivy.\n\nOpona byla zničena při velkém požáru, který způsobil zkázu divadla 12. srpna 1881. Zatímco výzdoba stropu pocházející také z Ženíškovy ruky, tj. alegorie druhů umění umístěné kolem lustru nad hledištěm, v divadle po přestavbě zůstala, oponu nahradila nová vybraná na základě nové umělecké soutěže. Do té se už Ženíšek pro svou zaneprázdněnost nezapojil, na vině ale mohly být i spory o výši honoráře.\n\nPo zničené oponě zůstaly jen ojedinělé fotografie a po jednom návrhu a studii, které jsou nyní uchované ve sbírkách Muzea hlavního města Prahy, resp. Národní galerie.\n\nVítězem nové soutěže se stal Vojtěch Hynais. Ve svém díle zdůraznil překonání zdrcujícího dopadu požáru na český národ a obnovu divadla. \n\nNež se Hynais pustil do práce, vyžádal si Ženíškův souhlas. Návrh vypracoval ještě v Paříži, ale plátno samotné vytvořil se třemi pomocníky v Praze. Přestože byl jeho návrh vybrán jako vítězný, s definitivní podobou malíř narazil. Komise odmítla její mírnou šedavou barevnost, neslovansky štíhlé postavy i jejich oblečení. Hynais dostal úkol oponu přepracovat. Než k tomu ale došlo, musela už být do divadla instalována – a již nikdy nebyla sňata, zároveň ale nikdy nebyla zadavateli schválena. Mezi prvními autoritami výtvarného umění, které Hynaisovu oponu přijaly, byl profesor dějin umění Václav Vilém Štech.\n\nOpona byla několikrát rekonstruována. V osmdesátých letech 20. století probíhala v době celkové rekonstrukce historické budovy Národního divadla obnova opony v barrandovských filmových studiích, a to péčí akademických malířů Jana Hály a Františka Sedláka. V roce 2009 byla opravena znovu po třiceti letech nákladem zhruba jednoho milionu korun, který poskytla podnikatelka a mecenáška Dadja Altenburg-Kohlová.\n\nNárodní divadlo opakovaně marně usilovalo o zapsání opony na seznam národních kulturních památek. Chráněná je celá architektura Národního divadla, ale opona samotná nikoli.\n\nHynais do centra obrazu umístil ženské postavy, kolem kterých rozmístil postavy dárců, řemeslníků a umělců. Výklad centrální skupiny se různí. Může jít o symbol všeho Slovanstva Slávii, nebo též o alegorii jednotlivých dramatických žánrů – tragédie, komedie a frašky.\n\nJako model pro postavy obrazu sloužili mnozí Hynaisovi známí. Vznášející se postavu Génia (někdy též Slávy Čechie) maloval Hynais podle malířky Marie „Suzanne“ Valadonové, postavu sedící Slávie podle manželky jeho přítele Oskara Rexe. Plavovlasý mladík hledící před levým sloupem vzhůru má podobu Hynaisova intimního přítele malíře Václava Sochora. Dalšími modely a vzory byli též Hynaisovi přátelé Karbowsky, Desrivières a doktor Rachet či manželka malíře Eugena Jettela.\n\nOpona má plochu přibližně 140 metrů čtverečních a váží 180 kg. Budí dojem gobelínu, ale jde o olejomalbu.\n\nKromě ozdobné Hynaisovy opony jsou v historické budově Národního divadla ještě další dvě, které oddělují jeviště od hlediště. Do doby půl hodiny před představením je spuštěná protipožární železná opona, pro provoz při představení slouží ručně ovládaná opona z tmavě červeného sametu.\n"}
{"id": "1172107", "url": "https://cs.wikipedia.org/wiki?curid=1172107", "title": "Seznam vrcholů v Benešovské pahorkatině", "text": "Seznam vrcholů v Benešovské pahorkatině\n\nSeznam vrcholů v Benešovské pahorkatině obsahuje pojmenované vrcholy s nadmořskou výškou nad 550 m nebo s prominencí nad 100 metrů. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované vrcholy s výškou nad 550 m n. m. Všechny se nachází v podcelku Březnická pahorkatina, protože nejvyšší vrchol podcelku Dobříšská pahorkatina (Pecný) dosahuje jen 546 m n. m.\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takových je v Benešovské pahorkatině 11. Nejprominentnější je nejvyšší vrchol Dobříšské pahorkatiny Pecný (187 m) a i většina ostatních nejprominentnějších vrcholů se nachází v tomto podcelku. Z Březnické pahorkatiny je jen Pteč.\n\n"}
{"id": "1172109", "url": "https://cs.wikipedia.org/wiki?curid=1172109", "title": "Seznam GNU balíčků", "text": "Seznam GNU balíčků\n\nToto je seznam všech balíčků z Projektu GNU. Aktuálně je verze 4.7.0 z 29. srpna 2019.\n\n\nBalíčky určené především pro vývoj softwaru.\n\n\n\n\n"}
{"id": "1172110", "url": "https://cs.wikipedia.org/wiki?curid=1172110", "title": "Bieber", "text": "Bieber\n\nBieber může být\n\n\n"}
{"id": "1172113", "url": "https://cs.wikipedia.org/wiki?curid=1172113", "title": "Dellingr", "text": "Dellingr\n\nDellingr je bůh severské mytologie představující svítání. Je doložen ve sbírce Poetická Edda a Prozaická Edda. V obou zdrojích je popisován jako otec Dagra boha ztělesňujícího den. Byl buď třetím manželem bohyně Nótt ztělesňující noc nebo manžel jötnar Jord.\n\nJe zmíněn v Poetické Eddě v básních. Ve sloce 24 Vafþrúðnismá bůh Ódin (skrytý jako Gagnráðr - jedno z jeho jmen) se ptá jötnar Vafthruthnir odkud přichází den a noc, a příliv. Ve 25 odpovídá:\n\n\"Jméno otce Dne je Delling, Noc však byla zplozena Nörem, Novolunní a Úplněk byly stvořeny, aby připomínaly lidem běh času.\"\nV básni Hávamál dwarf Þjóðrœrir recitoval nejmenované kouzlo \"před Dellingovými dveřmi\":\n\n\"Patnáctou znám píseň: již Tjódröri pěl před dveřmi Dellinga. Ásům pěl sílu, álfům úspěch a moudrost Mocnému.\"\n\nV 10. kapitole části Gylfaginning se nachází jako trůnící postava bůh a manžel bohyně Nótt. Pár měl za syna Dagra boha ztělesňujícího den. Ódin umístil Dagra a jeho matku Nótt na oblohu aby zde mohly jezidt se svými koňmi (den a noc).\n"}
{"id": "1172114", "url": "https://cs.wikipedia.org/wiki?curid=1172114", "title": "Änis Ben-Hatira", "text": "Änis Ben-Hatira\n\nÄnis Ben-Hatira (arabsky أنيس بن حتيرة; narozen 18. července 1988, Západní Berlín) je německo-tuniský fotbalový záložník. V mládežnických kategoriích reprezentoval Německo, na seniorské úrovni reprezentuje Tunisko.\n\nJeho starším bratrem je fotbalista Aymen Ben-Hatira.\n\n\nV lednu 2017 byl propuštěn z německého prvoligového klubu SV Darmstadt 98 kvůli stykům s organizací Ansaar International napojenou na salafistické hnutí.\n\nNastupoval za německé mládežnické reprezentace U19, U20 a U21.\nV dresu německé reprezentace do 21 let získal titul na Mistrovství Evropy hráčů do 21 let 2009 ve Švédsku. Byl to premiérový triumf Německa na evropských šampionátech v této věkové kategorii.\n\nV A-mužstvu Tuniska debutoval koncem února 2012 v přátelském zápase proti reprezentaci Peru.\n\n"}
{"id": "1172117", "url": "https://cs.wikipedia.org/wiki?curid=1172117", "title": "Obština Car Kalojan", "text": "Obština Car Kalojan\n\nObština Car Kalojan ( \"Община Цар Калоян\") je bulharská jednotka územní samosprávy v Razgradské oblasti. Leží ve středním Bulharsku ve vysočinách Dolnodunajské nížiny. Sídlem obštiny je město Car Kalojan, kromě něj zahrnuje obština 2 vesnice. Žije zde necelých 6 tisíc stálých obyvatel.\n\nVšechna sídla v obštině jsou samosprávná.\nV obštině žije 5 667 stálých obyvatel a včetně přechodně hlášených obyvatel 8 057. Podle sčítáni 1. února 2011 bylo národnostní složení následující:\n"}
{"id": "1172120", "url": "https://cs.wikipedia.org/wiki?curid=1172120", "title": "Albrechtický potok", "text": "Albrechtický potok\n\nNázev Albrechtický potok má více vodních toků:\n\n"}
{"id": "1172123", "url": "https://cs.wikipedia.org/wiki?curid=1172123", "title": "Nicole Duclosová", "text": "Nicole Duclosová\n\nNicole Duclosová (* 15. srpna 1947 Périgueux) je bývalá francouzská atletka, která se v roce 1969 v Athénách stala mistryní Evropy v běhu na 400 metrů.\n\nNa mistrovství Evropy v Athénách v roce 1969 doběhla do cíle závodu na 400 metrů současně se svojí krajankou Colette Bessonovou. Obě vytvořily nový světový rekord časem 51,70. Podle cílové fotografie zvítězila Duclosová a stala se mistryní Evropy. Ve štafetě na 4 x 400 metrů naopak díky cílové fotografii zvítězila britská štafeta před francouzskou, ve které startovala také Duclosová. Britská štafeta přitom vytvořila nový světový rekord 3:30,82, francouzské kvarteto mělo čas o 3 setiny sekundy horší.\n\nDuclosová byla úspěšná také na evropských halových šampionátech. V roce 1970 ve Vídni zvítězila spolu s kolegyněmi ve štafetě 1-2-3-4 kola. O dva roky později v Grenoblu získala bronzovou medaili ve štafetě na 4 x 2 kola. Medaili o jeden stupeň cennější – stříbrnou – získala ve stejné disciplíně na halovém mistrovství Evropy v roce 1973.\n\nStartovala rovněž na olympiádě v Mnichově v roce 1972, postoupila do semifinále běhu na 400 metrů, francouzská štafeta na 4 x 400 metrů skončila čtvrtá.\n\n"}
{"id": "1172126", "url": "https://cs.wikipedia.org/wiki?curid=1172126", "title": "Lipnice roční", "text": "Lipnice roční\n\nLipnice roční (\"Poa annua\") je drobná, trsnatě rostoucí tráva, jeden z více než 15 druhů rodu lipnice vyrůstajících v české přírodě. Druh pochází z Evropy a přilehlých oblastí Asie a postupně se rozšířil téměř do celého světa, dnes je považován za kosmopolitní plevel. V České republice roste tato skromná rostlina na celém území, od nížin až vysoko do hor.\n\nNenáročný druh upřednostňující vlhké půdy, které jsou humózní a dobře zásobené dusíkem i ostatními živinami a mají vyšší obsah jílu. Roste i na stinných místech na polích, loukách, v zahradách, příkopech i na rumištích. Díky poléhavému trsu dobře snáší sešlapávání, a proto bývá častá na hřištích, roste v dlážděných chodnících, na dvorech i podél cest, vyskytuje se na zavlažovaných půdách a ve sklenících. Protože snáší zastínění, bývá součástí i hustých porostů obilovin.\n\nNa polích obvykle roste na zamokřených místech, kde vytváří i značně husté porosty. Naopak za sucha předčasně ukončuje svůj vývoj a odumírá. Pro svou odolnost bývá ve vlhkých oblastech součástí travních směsí pro zahrady a parky. Kvete od jara do podzimu.\nLipnice roční je variabilní druh a její vzhled i vytrvalost jsou závislé na stanovištích. Někdy v travnatých porostech vytváří široce trsnaté rostliny kvetoucí až druhým rokem. Na jiných místech vyrostou jednoleté rostliny, které jsou schopné pomocí semen utvořit několik generací do roka.\n\nJednoletá, nevýběžkatá, trsnatá tráva se stébly vysokými jen 5 až 25 cm a jemnými svazčitými kořeny. Stébla s jedním nebo dvěma kolénky jsou zploštělá, lysá a bývají vystoupavá nebo vytvářejí poléhavé, nepravidelné kruhy; poléhavá stébla mohou z kolének zakořenit. Četné bazální větvení stébla je intravaginální.\n\nListové čepele jsou světle až tmavě zelené, ploché, kýlnaté, měkké, až 15 cm dlouhé a 5 mm široké, na vrcholu zašpičatělé a po okraji slabě drsné. Pochvy listů jsou hladké, kýlnaté a slabě zploštělé, krátký jazýček je uťatý a ouška chybějí.\n\nKvětenství je jehlancovitá, 3 až 10 cm dlouhá, zřetelně zploštělá a mnohdy jednostranná lata s hladkými, kolmo z vřetene vyrůstajícími větévkami; spodní větévky se ohýbají. Vejčité, zelené klásky, vyrůstající na větévkách po třech až deseti, mívají tři až pět kvítků. Plevy jsou nestejné, spodní kratší je jednožilná, horní delší třížilná. Pluchy bez osin jsou vejčité, po okrajích blanité a u báze mívají chomáček měkkých chlupů. Ploidie druhu je 2n = 28.\n\nObilky obalené v rýhované pluše s blanitým okrajem jsou hnědé, slabě tříhranné, asi 1,5 mm dlouhé a 0,5 mm široké. Nejčastěji ve zralosti vypadávají do těsné blízkosti rostliny a dále se rozšiřují větrem, povrchovou vodou nebo jsou roznášeny zvířaty.\n\nRostlina se rozmnožuje pouze generativně semeny (obilkami). Kvete po velmi dlouhou dobu, obvykle od března do listopadu, na jedné rostlině postupně dozraje okolo 500 obilek s velmi krátkou dobou dormance. Vzcházejí brzy po vysemenění, nejlépe z povrchu půdy nebo jen z hloubky několika centimetrů. Životnost obilek hluboko v půdě je krátká.\nLipnice roční je málo škodícím plevelem v okopaninách i obilninách; dá se snadno potlačit správnou péčí o půdu a střídáním plodin. V pěstěných okrasných trávnících je mnohem nepříjemnějšíː rychle se šíří a způsobuje celkovou degradaci trávníků, neboť v době sucha zasychá a zanechává po sobě nevzhledná holá místa.\n\nNaproti tomu je vítanou součástí sečených trávníků a pastvin, vyniká velmi rychlým vývojem a za ideálních podmínek vytvoří i tři generace do roka. Přes svůj nepatrný vzrůst je tento druh vhodnou rostlinou pro pastvu, dobytek ho rád požírá.\n\n\n \n"}
{"id": "1172129", "url": "https://cs.wikipedia.org/wiki?curid=1172129", "title": "Riitta Salinová", "text": "Riitta Salinová\n\nRiitta Salinová (* 16. října 1950 Helsinky) je bývalá finská atletka, která se v roce 1974 stala mistryní Evropy v běhu na 400 metrů.\n\nV roce 1974 se stala mistryní Evropy v běhu na 400 metrů v novém světovém rekordu 50,14. Na evropském šampionátu v Římě zároveň vybojovala s finskou štafetou na 4 x 400 metrů druhé místo. Při svém startu na olympiádě v Montrealu v roce 1976 doběhla ve finále na 400 metrů sedmá.\n\n"}
{"id": "1172136", "url": "https://cs.wikipedia.org/wiki?curid=1172136", "title": "Boyne", "text": "Boyne\n\nBoyne ( , ) je řeka ve východním Irsku. Měří 112 km a teče územím irské provincie Leinster.\n\nŘeka vytéká z tzv. \"Trinity Well\" v lokalitě Newbury Hall na úpatí vrchu Carbury Hill (142 m n. m.), na území obce Carbury v hrabství Kildare.\n\nOd pramene teče řeka zprvu obloukem prohnutým na jih západním směrem, severozápadně od města Edenderry se stáčí na sever a tvoří tak přirozenou hranici mezi hrabstvími Kildare a Offaly. Po přítoku Yellow River pokračuje na severovýchod, tvoříce hranici mezi hrabstvím Kildare a Meath, až k místu, kde se křižuje s korytem Royal Canalu, odtud teče přechodně na sever až k soutoku s vodním tokem tekoucím přes Ballivor, přičemž se několikrát esovitě stáčí. Pak koryto řeky popisuje tvar písmene „S“ a po přítoku řeky Knightsbrook teče znovu na severovýchod. U obce Dowdstown mění směr toku na sever až k městu Navan, kde po soutoku s nejvýznamnějším přítokem, Blackwater zleva, se stáčí a severovýchodním směrem teče k městu Slane. Odtud směřuje východním směrem přes historické území údolí Boyne, pak se esovitě stáčí a pokračuje v blízkosti místa bitvy na řece Boyne na pravém břehu. Zde řeka protéká poblíž megalitického komplexu Brú na Bóinne. Dále už pokračuje východním směrem k ústí, přičemž podteká dálnici M1 a železniční trať Dublin–Belfast a protéká ještě přes Droghedu, kde výrazně rozšiřuje své koryto.\n\n\nBoyne postupně protéká přes následující města:\n\nBoyne se vlévá do Irského moře mezi obcemi Mornington a Baltray (na východ od města Drogheda). Poslední část toku tvoří přirozenou hranici mezi hrabstvími Meath a Louth.\n\nŘeka je splavná v délce 31 km mezi městy Navan a Drogheda, dalších cca 17 km mezi Droghedou a ústím je splavných v závislosti na stavu vodní hladiny. V Boyne se loví pstruzi potoční, cejni, okouni, štiky, plotice a lososi.\n\n"}
{"id": "1172143", "url": "https://cs.wikipedia.org/wiki?curid=1172143", "title": "Antoni Maślanka", "text": "Antoni Maślanka\n\nAntoni Maślanka (13. června 1852 Zubra – 1923) byl rakouský politik polské národnosti z Haliče, na počátku 20. století poslanec Říšské rady.\n\nPocházel z rodiny zemědělce. Vychodil vyšší reálnou školu ve Lvově. Byl starostou domovské obce. V době svého působení v parlamentu se uvádí jako zemědělec v obci Zubra.\n\nPůsobil také coby poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1907, konaných podle všeobecného a rovného volebního práva. Byl zvolen za obvod Halič 64. Nastoupil 3. července 1907 poté, co se mandátu musel vzdát poslanec Dawid Abrahamowicz, jenž byl zvolen najednou ve dvou okrscích.\n\nUvádí se jako polský národní demokrat, kteří byli ideologicky napojeni na politický směr Endecja. Po volbách roku 1907 byl na Říšské radě členem poslaneckého Polského klubu.\n"}
{"id": "1172144", "url": "https://cs.wikipedia.org/wiki?curid=1172144", "title": "LCCP (chlazení a klimatizace)", "text": "LCCP (chlazení a klimatizace)\n\nLCCP (anglicky \"Life Cycle Climate Performance\") je index charakterizující, jaký dopad na globální klima může mít určitý výrobek během své životnosti. Koncept LCCP se používá v oblasti chlazení a klimatizace a výrobkem jsou zde proto míněna jakákoliv zařízení stacionární i transportní, která obsahují chladivo (chladicí zařízení, klimatizační jednotky, tepelná čerpadla).\n\nLCCP je výsledkem postupného vývoje názorů na potenciální ovlivňování životního prostředí v důsledku provozu chladicích systémů. Po roce 1980 se odborníci zabývali hlavně ochranou ozonové vrstvy v souvislosti s úniky halogenovaných uhlovodíků do atmosféry. Chemické látky se z tohoto hlediska charakterizovaly pomocí ODP (\"Ozone Depletion Potential\"). O něco později se začíná prosazovat hypotéza o významném vlivu člověka na změny globálního klimatu. Jednotlivé skleníkové plyny se charakterizují s použitím různých koeficientů jako PGO (\"Potenciál globálního oteplování\"), HGWP (\"Halocarbon Global Warming Potential\"), TEWI (\"Total Equivalent Warming Impact\"), LCWI (\"Life Cycle Warming Impact\"), až se v roce 1999 zavedl parametr LCCP. \n\nPři pokusech o výpočet LCCP se emise do atmosféry dělí v zásadě na dvě skupiny: emise přímé a nepřímé. Takové dělení bylo známé už z předchozího parametru TEWI:\n\nformula_1 \n\nVýznam použitých symbolů je na konci tohoto textu. První člen formula_2 odpovídá přímým emisím a druhý člen formula_3, při výpočtu TEWI převažující a tedy mnohem významnější, odpovídá emisím nepřímým.\n\nIndex LCCP má však ambice vyšší, a to zejména ve svém druhém členu popisujícím nepřímé emise. Zatímco TEWI hodnotí vybrané zařízení pouze po dobu jeho aktivní životnosti, o LCCP se říká, že z hlediska vlivu na životní prostředí charakterizuje daný výrobek „od kolébky až do hrobu“. Ve skutečnosti však LCCP jde ještě dál, totiž „před kolébku a za hrob“, protože zahrnuje i emise CO související s výrobou materiálů, komponent a chladiv pro následnou výrobu chladicího zařízení, jakož i emise CO související s recyklací materiálů včetně použitého chladiva po skončení jeho životnosti. Obecný výraz pro výpočet LCCP lze vyjádřit např. takto :\n\nformula_4 \n\nLCCP [kg] vyjadřuje ekvivalentní množství CO, tedy takové množství CO, které by v atmosféře mělo podobný efekt, jako všechny skleníkové plyny vyprodukované během života daného zařízení. \n\nHlavní potíž při výpočtech hodnot LCCP pro různá zařízení spočívá v tom, že do výpočtu vstupují desítky parametrů, které lze mnohdy odhadovat pouze s velkou mírou nejistoty. Demonstrovat to lze např. na parametru formula_5, který se mění od oblasti k oblasti (např. od 0 do 0,8 kg/kWh v závislosti na způsobu výroby elektrické energie). Přenosové soustavy různých regionů jsou dnes navíc propojeny, což dále komplikuje snahu o kvalifikovaný odhad formula_5. Používají se proto zprůměrované hodnoty, např. pro Evropskou unii se jako průměr uvádí formula_7 kg/kWh, za celosvětový průměr se považuje hodnota formula_8 kg/kWh a pro některé regiony USA se uvádějí hodnoty ještě o něco vyšší. \n\nV literatuře existují odhady středních hodnot i pro ostatní parametry vstupující do výpočtu LCCP a lze tam najít i přehled různých programů (\"LCCP Tools\") usnadňujících poměrně komplikované výpočty LCCP. \n\nformula_9 [kg/kg] hodnota potenciálu globálního oteplování příslušného chladiva vyjádřená ekvivalentním množstvím CO\n\nformula_10 [kg/kg] hodnota potenciálu globálního oteplování rozpadových produktů použitého chladiva vyjádřená ekvivalentním množstvím CO \n\nformula_11 [kg/r] roční únik chladiva ze zařízení\n\nformula_12 [kg] jednorázový únik chladiva ze zařízení na konci jeho životnosti \n\nformula_13 [kg] celková hmotnost chladiva uniklého do atmosféry \n\nformula_14 [r] doba života zařízení\n\nformula_5 [kg/kWh] množství CO uniklého do atmosféry při výrobě jednotky elektrické energie \n\nformula_16 [kWh/r] roční spotřeba elektrické energie pro provoz zařízení \n\nformula_17 [kg/kg] ekvivalent CO uniklý do atmosféry na 1 kg výroby i-tého materiálu použitého pro konstrukci zařízení\n\nformula_18 [kg] hmotnost i-tého materiálu použitého v zařízení \n\nformula_19 [kg/kg] ekvivalent CO uniklý do atmosféry na 1 kg recyklace i-tého materiálu zpracovaného po ukončení života zařízení\n\nformula_20 [kg] hmotnost i-tého materiálu recyklovaného po ukončení života zařízení \n"}
{"id": "1172145", "url": "https://cs.wikipedia.org/wiki?curid=1172145", "title": "Římskokatolická farnost Malenice", "text": "Římskokatolická farnost Malenice\n\nŘímskokatolická farnost Malenice je územním společenstvím římských katolíků v rámci strakonického vikariátu Českobudějovické diecéze.\n\nOd roku 1359 existovala v Malenicích plebánie. Původně gotický kostel byl postupně přestavěn v letech 1708 a 1885, dále upravován v roce 1928.\n\nFarnost Malenice je administrována ex currendo z Volyně.\n\n\n"}
{"id": "1172147", "url": "https://cs.wikipedia.org/wiki?curid=1172147", "title": "Zygmunt Męski", "text": "Zygmunt Męski\n\nZygmunt Męski (16. srpna 1872 Jedlicze-Borek – 5. října 1949) byl rakouský římskokatolický duchovní a politik polské národnosti z Haliče, na počátku 20. století poslanec Říšské rady.\n\nVychodil gymnázium v Sanoku v letech 1884–1891 a v letech 1891–1895 kněžský seminář v Přemyšli. Na kněze byl vysvěcn 9. července 1895. Sloužil v armádě. Byl vojenským kaplanem (v letech 1895–1896), později v záloze. Nastoupil jako vikář do Dębowiece, později administrátorem a proboštem v této obci až do roku 1923. Zasedal v obecní radě v Dębowieci a byl prezidentem záložny Pomoc a předsedou rolnického spolku. Podporoval místní rolnictvo a školství.\n\nPůsobil také coby poslanec Říšské rady (celostátního parlamentu Předlitavska), kam usedl ve ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 49. V době svého působení v parlamentu se uvádí jako farář v obci Dębowiec.\n\nUvádí se jako člen polského středu. Šlo o formaci Polskie Centrum Ludowe, která navazovala na dřívější Stronnictwo Chrześcijańsko-Ludowe (Křesťansko-lidová strana) okolo Stanisława Stojałowského. Po volbách roku 1907 byl na Říšské radě členem poslaneckého Polského klubu.\n\nV roce 1923 byl převeden do Jarosławi a roku 1935 jmenován proboštem a děkanem v Přemyšli. V tomto městě přečkal i druhou světovou válku. Zemřel v roce 1949.\n"}
{"id": "1172150", "url": "https://cs.wikipedia.org/wiki?curid=1172150", "title": "Signagi", "text": "Signagi\n\nSignagi (), je administrativním střediskem okresu Signagi v kraji Kachetie na východě Gruzie.\n\nS počtem 1485 obyvatel v roce 2014 patří k nejmenším gruzínským městům. V hospodářství dominuje výroba vína, tradičních koberců a národního jídla mcvadi. Město je pověstné též krajinou a historickými pamětihodnostmi. Signagi prošlo důkladnou rekonstrukcí a stalo se důležitým střediskem turistiky.\n\nÚzemí současného města bylo osídleno v paleolitu. Ve středověku bylo známé jako Heretie, v 15. století a později jako Kiziqi.\nPod názvem Signagi (v azerštině „bunkr“) bylo poprvé zmíněno na počátku 18. století. Roku 1762, gruzínský král Heraklius II. zafinancoval výstavbu města a zřízení pevnosti na obranu proti nájezdům dagestánských kmenů.\n\nPodle sčítání roku 1770 bylo Signagi osídleno stovkou rodin, zejména řemeslníky a obchodníky. Po připojení Gruzie k imperiálnímu Rusku roku 1801, byl Signagi udělen statut města a stalo se centrem ujezdu Signagi () v Tbiliské gubernii () v roce 1802. Roku 1812 se Signagi spolu s ostatní Kachetií podílelo na vzpouře proti ruské nadvládě. Během ruského dobývání Kavkazu bylo město považováno za významný opěrný bod vzhledem k blízkosti Dagestánu. a rychle se rozrůstalo rozlohou i počtem obyvatel. Za éry Sovětského svazu se stalo střediskem zemědělství.\n\nSignagi bylo tvrdě postiženo postsovětskou krizí v Gruzii, ale gruzínská vláda spustila za spolupráce mezinárodních organizací rozsáhlý projekt obnovy města a infrastruktury s cílem revitalizace turistického ruchu.\n\nSignagi leží asi 113 km jihovýchodně od hlavního města Tbilisi na východním úpatí pohoří Gombori (), které tvoří rozvodí mezi řekami Jori a Alazani. Údolí obou řek jsou významná zemědělstvím, zvláště pak ovocnářstvím. V nadmořské výšce asi 790 m je z města výhled do údolí Alazani, za kterým se tyčí stěna Velkého Kavkazu.\n\nSignaghi má mírné vlhké klima. Zimy jsou mírně chladné, zatímco léta mohou být horká. Nejvyšší průměrná teplota je v červenci při 24,3 °C, zatímco nejnižší průměrná teplota je v lednu 0,2 °C. Průměrné roční srážky se pohybují mezi 602 a 949,7 mm. s maximem v jarních měsících a začátkem léta.\n\nSignaghi a okolí jsou domovem několika historických a kulturních památek, které jsou speciálně chráněny státem od roku 1975. Město je obehnáno městskou zdí se zbytky opevnění z 18. století. Existují dva gruzínské ortodoxní kostely ve městě samotném - jeden byl zasvěcen Svatému Jiří a druhý Svatému Štěpánovi. Uctívaný Klášter Bodbe se nachází 2 km od Signagi a je poutním místem kvůli vazbě na Svatou Kristýnu (), která bývá považována za apoštolku Gruzie ze 4. století.\n\nMístní etnografické a archeologické muzeum z 50. let 20. století bylo modernizováno v roce 2007. Signagi je v Gruzii označováno za „město lásky“ a mnoho párů sem přijíždí ke svatebnímu obřadu.\n\n"}
{"id": "1172152", "url": "https://cs.wikipedia.org/wiki?curid=1172152", "title": "Seznam řek v Rakousku", "text": "Seznam řek v Rakousku\n\nSeznam řek v Rakousku obsahuje vybrané řeky Rakouska.\n\nKurzívou jsou vyznačeny řeky a jezera mimo vlastní území Rakouska.\n\n\n\n\nAger, Alm, Bregenzer Ach, Breitach, Danube/Dunaj, Dornbirner Ach, Drava, Enns, Erlauf, Fischa, Gail, Glan, Gölsen, Gurk, Ill, Inn, Isar, Kamp, Kitzbühler Ache, Krems (Dunaj), Krems (Traun), Lech, Leitha/Litava, Loisach, Lužnice, Morava/March, Mura, Mürz, Piesting, Pinka, Rába, Rhein/Rýn, Saalach, Salza, Salzach, Sill, Thaya/Dyje, Tiroler Achen, Traisen, Traun (Dunaj), Vils (Lech), Wien/Vídeňka, Ybbs, Ziller\n"}
{"id": "1172155", "url": "https://cs.wikipedia.org/wiki?curid=1172155", "title": "Franciszek Mleczko", "text": "Franciszek Mleczko\n\nFranciszek Mleczko (27. března 1864 Strilkovyči – ???) byl rakouský politik polské národnosti z Haliče, na počátku 20. století poslanec Říšské rady.\n\nPocházel z rodiny majitele hospodářství. Vychodil šest tříd gymnázia v Sambiru a sloužil v armádě.\n\nPůsobil také coby poslanec Říšské rady (celostátního parlamentu Předlitavska), kam usedl ve ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 53. V době svého působení v parlamentu se uvádí jako zemědělec v obci Strilkovyči (Strzałkowice).\n\nUvádí se jako člen Polské lidové strany. Po volbách roku 1907 byl na Říšské radě členem poslaneckého Polského klubu. 10. prosince 1908 ovšem opustil Polskou lidovou stranu pro nesouhlas s podle něj autokratickým jednáním Jana Stapińského. Opustil parlamentní klubu Polské lidové strany a nadále pak působil jako nezařazený (\"divoký\") poslanec. Později se přiklonil ke skupině Polskie Centrum Ludowe okolo Stanisława Stojałowského. V únoru 1910 ohlásil návrat do klubu Polské lidové strany. Po celou dobu nicméně zůstal členem Polského klubu coby střechové parlamentní frakce polských poslanců různých politických směrů.\n"}
{"id": "1172157", "url": "https://cs.wikipedia.org/wiki?curid=1172157", "title": "Hříšní lidé města brněnského", "text": "Hříšní lidé města brněnského\n\nHříšní lidé města brněnského je český kriminální televizní seriál z roku 1998 režiséra Jiřího Sequense natočený jako brněnská obdoba jeho známého historického kriminálního seriálu Hříšní lidé města pražského nebo navazujícího Panoptika města pražského (toho v režii Antonína Moskalyka), vycházejících z povídek Jiřího Marka. Tentokrát se scenárista inspiroval historickými brněnskými policejními záznamy a novinovými články. Hlavní role v celém díle představují: brněnský policejní rada Melichar (protějšek pražského rady Vacátka) a tým policejních detektivů. Děj se odehrává v Brně 20. let 20. století a jednotlivé epizody zobrazují vyšetřování různých kriminálních deliktů.\n\nDěj se odehrává přibližně v době dalšího seriálu režiséra Jiřího Sequense:\n\"Hříšní lidé města pražského\" z roku 1968 a dodatečné samostatné televizní epizody \"Štědrý večer pana rady Vacátka\" z roku 1972.\n\nO desetiletí později se odehrává související (opět pražský) seriál \"Panoptikum města pražského\" z roku 1986 v režii Antonína Moskalyka.\n\nDo stejného fikčního světa patří též celovečerní filmy Jiřího Sequense:\n\n\n"}
{"id": "1172159", "url": "https://cs.wikipedia.org/wiki?curid=1172159", "title": "Kazimierz Obertyński", "text": "Kazimierz Obertyński\n\nKazimierz Obertyński (7. července 1840 Storonybaby – 16. května 1926 Storonybaby) byl rakouský politik polské národnosti z Haliče, na počátku 20. století poslanec Říšské rady.\n\nByl šlechtického původu. V červenci 1905 se uvádí jako čerstvě zvolený poslanec Haličského zemského sněmu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 63. Rezignoval již 22. října 1907. Do parlamentu pak místo něj usedl Władysław Dębski.\n\nV době svého působení v parlamentu se uvádí jako velkostatkář. Byl statkářem v obci Storonybaby.\n\nUvádí se jako polský národní demokrat, kteří byli ideologicky napojeni na politický směr Endecja nebo jako polský konzervativec. Po volbách roku 1907 byl na Říšské radě členem poslaneckého Polského klubu.\n"}
{"id": "1172160", "url": "https://cs.wikipedia.org/wiki?curid=1172160", "title": "Ladislau Raffinsky", "text": "Ladislau Raffinsky\n\nLadislau Raffinsky (23. dubna 1905 Miskolc – 31. července 1981 Kluž), často uváděn i jako László Raffinsky (z maďarštiny), nebo také jako Ladislav Raffinski, byl rumunský fotbalový středopolař maďarské národnosti, rumunský reprezentant a dvojnásobný účastník mistrovství světa ve fotbale.\n\nJe držitelem rekordu v počtu branek vstřelených jedním hráčem v jednom utkání nejvyšší rumunské soutěže – v dresu Juventusu Bukurešť se mu 18. května 1930 podařilo vstřelit rovných 10 branek v zápase proti Dacii Unirea Brăila (výhra 16:0 v Brăile).\n\nRaffinsky začal profesionální kariéru v roce 1924 v klubu Unirea Temešvár. Roku 1925 se přesunul do CA Temešvár a o dva roky později do klubu Chinezul Temešvár, který patřil k předním rumunským oddílům té doby. Slavný klub se však dostal do finančních potíží a v sezoně 1927/28 poprvé po sedmi letech nevyhrál rumunské mistrovství. Raffinsky opustil Chinezul v roce 1929, kdy podepsal smlouvu s bukurešťským Juventusem. V sezoně 1929/30 vyhrál svůj první mistrovský titul právě s Juventusem Bukurešť. Hrálo se ještě vyřazovacím systémem, Raffinsky ve 4 utkáních docílil 13 branek. Roku 1931 se vrátil do Temešváru, kde se upsal dalšímu legendárnímu klubu z meziválečného období Ripensii Temešvár. Z Ripensie odešel v roce 1933 poté, co s klubem vyhrál mistrovský titul, k čemuž přispěl jedenácti vstřelenými brankami. Zamířil na Moravu do brněnského klubu SK Židenice, se kterým obsadil v sezoně 1934/35 třetí příčku v československé nejvyšší soutěži, v sezóně 1935/36 hrál za SK Viktoria Plzeň a DFC Prag, za pražský klub dal 4 ligové góly. Roku 1936 se do Rumunska vrátil, tentokrát do Bukurešti, kde hrál za Rapid až do roku 1940 a třikrát s ním vyhrál rumunský pohár.\n\nV roce 1939 byl spolu s dalšími třemi hráči Rapidu (Iuliu Baratky, Ștefan Auer a Ioan Bogdan) zatčen v souvislosti s vítězstvím nad týmem Venus Bukurešť ve finále rumunského poháru. K zatčení došlo na příkaz Gabriela Marinescu, který byl ministrem vnitra, bukurešťským prefektem a také předsedou klubu Venus Bukurešť. Tisk rozvířil velký skandál, všichni čtyři hráči byli po několika dnech propuštěni z vězení, Gabriel Marinescu byl zatčen a roku 1940 popraven. V témže roce se uzavřela Raffinského profesionální kariéra.\n\nV dresu rumunského národního mužstva nastoupil ve 20 zápasech. Debutoval 10. května 1929 v Bukurešti proti Jugoslávii (prohra 2:3), 25. května 1930 vstřelil v Bukurešti svůj jediný reprezentační gól Řecku (výhra 8:1). V roce 1930 byl povolán do národního mužstva pro Mistrovství světa v Uruguayi. Jeho start se začal komplikovat poté, co ředitel společnosti Astra Romana, ve které byli Raffinsky spolu se svým spoluhráčem Emerichem Voglem zaměstnáni jako úředníci, tyto dva reprezentanty pro turnaj neomluvil. Po intervenci Octava Luchideho se nakonec oba nalodili na SS Conte Verde a odpluli do Uruguaye. Na tomto šampionátu odehrál Raffinsky obě utkání Rumunska proti Peru a Uruguayi, dostal se dokonce do nejlepší jedenáctky turnaje. V zápase s Peru byl faulován Plácidem Galindem, který po tomto zákroku musel předčasně opustit hřiště a stal se tak prvním vyloučeným hráčem v historii mistrovství světa ve fotbale vůbec. K dalšímu reprezentačnímu utkání nastoupil až 12. června 1932 v přátelském utkání proti Francii (výhra 6:3). Následovala ještě tři utkání (26. června 1932 prohra 0:2 v Bulharsku, 28. června 1932 výhra 3:0 v Řecku a 3. července 1932 prohra 1:3 v Jugoslávii) a další pauza v reprezentačním dresu až do roku 1937. V roce 1938 byl opět povolán do mužstva pro Mistrovství světa ve Francii, odehrál oba zápasy proti Kubě (5. června 1938 remíza 3:3, 9. června 1938 prohra 1:2), které byly zároveň tečkou za jeho reprezentační kariérou.\n\nPřestože byl úspěšným hráčem, jako trenér výrazněji neprorazil. Začal roku 1944 v klubu Prahova Ploješť, kde působil rok. Dále vedl mužstva ze druhé a třetí nejvyšší soutěže. Jeho posledním angažmá byl tovární klub Tehnofrig Kluž v letech 1962–1964.\n\n\n"}
{"id": "1172162", "url": "https://cs.wikipedia.org/wiki?curid=1172162", "title": "Antoni Paduch", "text": "Antoni Paduch\n\nAntoni Paduch (9. června 1868 Brzostowa Góra – říjen 1942 Brody) byl rakouský politik polské národnosti z Haliče, na počátku 20. století poslanec Říšské rady.\n\nPocházel z rolnické rodiny. Ukončil základní školu a sloužil v rakousko-uherské armádě, kde dosáhl poddůstojnickou hodnost. Pak se vrátil do domovské obce a převzal správu hospodářství. Byl veřejně a politicky aktivní. Byl členem okresního výboru Sokola a záložny. Roku 1895 byl zvolen na Haličský zemský sněm za Polskou lidovou stranu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 46. V době svého působení v parlamentu se uvádí jako zemědělec v obci Brzostowa Góra.\n\nByl členem Polské lidové strany. Od roku 1907 do roku 1910 zasedal v předsednictvu strany. Po volbách roku 1907 byl na Říšské radě členem poslaneckého Polského klubu, v průběhu volebního období se stal nezařazeným poslancem. V roce 1910 čelil aféře, protože byl podezřelý, že za peníze zařizoval výčepnické koncese. Vystoupil následně z Polské lidové strany a přestoupil do Národně demokratické strany, která byla ideologicky napojena na politický směr Endecja. Ve volbách do Říšské rady roku 1911 se neúspěšně pokusil obhájit poslanecký mandát.\n\nPo první světové válce si v rámci pozemkové parcelace koupil hospodářství poblíž města Brody.\n"}
{"id": "1172167", "url": "https://cs.wikipedia.org/wiki?curid=1172167", "title": "Asen Pešev", "text": "Asen Pešev\n\nAsen Pešev (bulharsky Асен Пешев; 5. dubna 1908 Sofia – 28. června 1967 tamtéž) byl bulharský fotbalový útočník a reprezentant. V bulharské reprezentaci tvořil sehranou dvojici s Asenem Pančevem.\n\nS fotbalem začínal v sofijském klubu Vladislav roku 1923, v roce 1924 se přesunul do Levski, kde vydržel – s výjimkou brněnských angažmá – až do roku 1940, kdy se vrátil do klubu Vladislav Sofia.\n\nV roce 1931 se stal prvním vítězem ankety časopisu Sport o nejlepšího bulharského fotbalistu roku (1931–1959 pouze 9 ročníků, pravidelně až od 1961).\n\nJeho nejlepší sezonou byla 1932/33, v níž se stal s 27 góly nejlepším střelcem bulharského mistrovství, přičemž 10 z nich dosáhl na závěrečném turnaji. V této sezoně nastoupil ke 13 utkáním ze 17, která Levski odehrálo, čtyřikrát zaznamenal hattrick a slavil svůj první mistrovský titul.\n\nRoku 1934 odešel studovat zeměměřičství do Brna, kde nastoupil v nejvyšší soutěži jednou za SK Židenice a čtyřikrát za SK Moravská Slavia Brno.\n\nMěl vytříbenou techniku, cit pro kombinaci, vrozený instinkt na výběr místa a tvrdou střelu, zejména levou nohou. Nejčastěji nastupoval jako útočník, hrál však i na levém křídle či levé spojce. Proslul svým uměním skórovat přímo z voleje, čímž si vysloužil přezdívku „Král volejů“ (Carjat na voletata).\n\nV ročníku 1936/37 se stal s Levski podruhé mistrem Bulharska. Dařilo se mu zejména proti Slavii Sofia, tehdejšímu největšímu rivalovi Levski. Při různých příležitostech vstřelil tomuto soupeři 23 branek ve 23 utkáních. Celkem nastoupil k 99 utkáním bulharské nejvyšší soutěže, vstřelil 86 branek (vše za Levski).\n\nV bulharském národním týmu nastoupil v letech 1927 – 1936 ke 42 utkáním (v 18 z nich jako kapitán), dal 12 reprezentačních branek. Jiné zdroje uvádí 41 utkání a 11 gólů, nebo 41 utkání a 10 golů.\n\nDebut: 17. července 1927 v Sofii proti Turecku (nerozhodně 3:3)\n\nPremiérový gól: 12. října 1930 v Sofii do sítě Rumunska (výhra 5:3)\n\nPoslední gól: 20. října 1935 v Lipsku do sítě Německa (prohra 2:4)\n\nDerniéra: 24. května 1936 v Bukurešti proti Rumunsku (prohra 1:4)\n\nPo zrušení carství byl vyloučen z tělovýchovy a sportu z důvodu jeho meziválečného profesionalismu v Československu, který byl komunistům trnem v oku. Až do konce života se věnoval své profesi a pracoval jako projektant v podniku \"Agrolesproekt\", později v podniku \"Geoplanproekt\".\n\n"}
{"id": "1172168", "url": "https://cs.wikipedia.org/wiki?curid=1172168", "title": "Německá házenkářská reprezentace žen (NDR)", "text": "Německá házenkářská reprezentace žen (NDR)\n\nVýchodoněmecká házenkářská reprezentace žen (NDR) reprezentovala NDR na mezinárodních házenkářských akcích, jako je mistrovství světa.\n"}
{"id": "1172171", "url": "https://cs.wikipedia.org/wiki?curid=1172171", "title": "Leninsk-Kuzněckij", "text": "Leninsk-Kuzněckij\n\nLeninsk-Kuzněckij (, do roku 1922 – Kolčugino, 1922–1925 – Lenino) je město v Ruské federaci. Při sčítání lidu v roce 2010 mělo přes sto tisíc obyvatel.\n\nLeninsk-Kuzněckij leží na pravém břehu Ini, přítoku Obu. Od Kemerova, správního střediska celé oblasti, je vzdálen zhruba devadesát kilometrů na jih.\n\nSídlo bylo založeno s jménem \"Kolčugino\".\n\nV letech 1922 až 1925 se jmenovalo \"Lenino\" k poctě vůdce revoluce Lenina. V roce 1925 se sídlo stalo městem a získalo současnou podobu jména s přídavkem \"Kuzněckij\" podle své polohy v Kuzněcké pánvi.\n\n"}
{"id": "1172174", "url": "https://cs.wikipedia.org/wiki?curid=1172174", "title": "Loretánská kaple u Horažďovic", "text": "Loretánská kaple u Horažďovic\n\nZaniklá Loretánská kaple v Horažďovicích se nacházela severně od města na vrchu Stráž, nazývaného též Loreta.\n\nLoretánská kaple (\"Santa Casa\") byla založena roku 1659 majitelkou panství Lidmilou Benignou ze Šternberka, rozenou Kavkovou z Říčan. Ta zde na památku svého manžela Františka Karla Matyáše ze Šternberka, který roku 1648 zemřel při obléhání Prahy švédskými vojsky, chtěla vybudovat poutní místo s Loretou, Kalvárií a Božím hrobem.\n\nNa zakoupeném pozemku nechala nejprve postavit jednu z nejstarších českých Loret v Čechách. Kaple byla obklopena ambity a centrální rohovou niku zdobila barokní plastika Černé Panny Marie. Duchovní správu zde zajišťoval kněz z Malého Boru, který měl povinnost vykonávat bohoslužby každou sobotu a ve všechny mariánské svátky.\n\nK zamýšlenému záměru založit zde též Kalvárii a Boží hrob nikdy nedošlo.\n\nZákladní půdorys tvořil pětiúhelník, jehož nejdelší strany (7,25 – 7,65 m) svíraly spolu pravý úhel. Představovaly tak hlavní část obvodového zdiva později postaveného obytného domu. Rohová nika pro Loretánskou sošku se nacházela proti zazděnému hlavnímu vstupu. Vstupy ve zbývajících krátkých nečleněných bočních stěnách vedly pravděpodobně do sakristie a do obydlí strážce Lorety.\n\nČást kaple s krátkou nikovou stěnou byla zastropena prostou klenbou. Ta byla čočkovým pásem oddělena od křížové klenby, kterou byl zastropen hlavní prostor kaple. Zde byla klenba doplněna lunetami v místech, kde vedly do kaple osvětlovací otvory. Pravý otvor dosud existuje, levý byl zazděn a nahrazen oknem v závěru. Třetí okno, které se nacházelo v čelné zdi nad hlavním vchodem, se po přestavbě otevírá z patra do prostoru přistavěného schodiště. Vnitřní prostor kaple byl přestavbou rozdělen do dvou různých výškových úrovní. Podle stávajících zbytků členily čelní stěnu a úseky dvou sousedících delších stran vertikální pásy lisén nebo pilastrů.\n\nPoutní místo zaniklo za josefínských reforem roku 1787. Kaple byla uzavřena a Nadace a soška Černé Matky Boží přešly na maloborskou farnost. Santa Casa byla přestavěna na obytný dům, který se roku 1830 dostal do majetku rodiny Svátků. Ti budovu přestavěli na oblíbený výletní hostinec. Pozemky, které ke kapli původně příslušely, byly rozprodány. \n\nZe spodní části kaple se dochovaly jen zdi a centrální nika v severozápadní části, horní část kaple lze nalézt v prvním patře. Soška Černé Matky Boží je ve farním kostele v Malém Boru.\n\n\n\n"}
{"id": "1172176", "url": "https://cs.wikipedia.org/wiki?curid=1172176", "title": "Klášter Hardehausen", "text": "Klášter Hardehausen\n\nHardehausen (německy \"Kloster Hardehausen\") je bývalé cisterciácké opatství nedaleko Warburgu v okrese Höxter, ve spoklové zemi Severní Porýní-Vestfálsko, v Německu.\n\nV roce 1009 se Herswithehusen stal majetkem požehnaného Meinwerka, biskupa z Padebornu. Klášter zde byl založen 28. května 1140, jako dceřiný klášter opatství Kamp, padebornským biskupem Bernardem I. Stavba byla dokončena zasvěcením konventního chrámu v roce 1165.\n\nMezi lety 1185 a 1243 založil Hardehausen tři dceřiné kláštery. V roce 1185 Marienfeld v oblasti Münsteru, 1196 Bredelar poblíž Marsbergu a v roce 1243 Scharnebeck u Lüneburgu. Kromě toho získal Hardehausen v roce 1293 ženský klášter Wilhelmshausen, který následně vyklidil a obnovil jej v roce 1320 s novou řeholní komunitou.\n\nBěhem třicetileté války bylo opatství vyrabováno a zničeno. Při následné rekonstrukci, která probíhala mezi lety 1680 a 1750, získalo svoji dnešní podobu.\n\nV roce 1803 byl klášter sekularizován a mniši byli vyhnáni. Kostel byl v roce 1812 zbořen a jeho vybavení i vybavení kláštera prodáno nebo vydraženo. Klášterní statky byly pronajaty jako státní majetek.\n\nCisterciácká komunita byla v Hardehausen na krátko obnovena 1927, ale zanikla na základě rozkazu o rozpuštění vydaným národními socialisty v roce 1938, při té příležitosti byly budovy a pozemky prodány společnosti Henschel z Kasselu od které je získala \"Verein für katholische Arbeiterkolonien\" (Unie pro katolické pracovní kolonie). V roce 1944 se do Hardehausen přesunul \"Nationalpolitische Erziehungsanstalt\" (Národní institut pro politické vzdělávání) z Bensbergu. K tomuto období se také váže nasazení 30 vězňů z koncentračního tábora Buchenwald na nucené práce v Hardehausen.\n\nOd roku 1945 je bývalý klášter využíván ke vzdělávací činnosti současné arcidiecéze v Padebornu. Je zde umístěno \"Jugendhaus Hardehausen\" (od roku 1945) a od roku 1949 také \"Landvolkshochschule Anton Heinen\" zajišťující edukaci dospělých z celého okresu. V roce 1970 byly budovy rozšířeny a upraveny, aby mohly lépe plnit své vzdělávací funkce.\n\n"}
{"id": "1172177", "url": "https://cs.wikipedia.org/wiki?curid=1172177", "title": "Ossip Schubin", "text": "Ossip Schubin\n\nOssip Schubin, \"vlastním jménem\" Aloisia Kirschner, \"zvaná též\" Lola Kirschner, 17. června 1854, Praha – 10. února 1934, Zámek Košátky) byla rakousko-česká spisovatelka, píšící německy. Mužský pseudonym si zvolila dle literární předlohy ruského spisovatele Ivana Sergejeviče Turgeněva. Její sestrou byla malířka Marie Louise Kirschner.\n\nDětství prožila společně se svojí matkou a sestrou v Praze (Lochkow). Žila však také v řadě evropských měst či Káhiře. \n\nOssip Schubin je představitelkou tzv. dekorativního naturalismu. Jejími literárními vzory byli např. Turgeněv, Maupassant, či George Sand.\n\n\n\n\n\n"}
{"id": "1172178", "url": "https://cs.wikipedia.org/wiki?curid=1172178", "title": "Římskokatolická farnost Hoštice u Volyně", "text": "Římskokatolická farnost Hoštice u Volyně\n\nŘímskokatolická farnost Hoštice u Volyně je zaniklé územní společenství římských katolíků v rámci strakonického vikariátu Českobudějovické diecéze.\n\nPlebánie v Hošticích existovala od roku 1553, v pozdější době však zanikla a byla přičleněna k Volyni. Až roku 1758 byla ve vsi zřízena lokálie, povýšená pak roku 1857 na samostatnou farnost. Ta přestala být ve 20. století obsazována sídelním knězem.\n\nHoštická farnost je administrována ex currendo z Volyně.\n\n"}
{"id": "1172183", "url": "https://cs.wikipedia.org/wiki?curid=1172183", "title": "Jan Benedikt", "text": "Jan Benedikt\n\nJan Benedikt (* 1929) je bývalý český fotbalový brankář. Po skončení aktivní kariéry působil jako trenér, v ročníku 1975/76 byl asistentem Tomáše Pospíchala u Škody Plzeň.\n\nV československé lize chytal za SK Viktoria/Sokol Škoda Plzeň, ATK Praha a Baník Ostrava.\n\n\n"}
{"id": "1172184", "url": "https://cs.wikipedia.org/wiki?curid=1172184", "title": "Třída TT-400TP", "text": "Třída TT-400TP\n\nTřída TT-400TP je třída hlídkových lodí vietnamského lidového námořnictva a pobřežní stráže. Do počátku roku 2016 bylo postaveno sedm jednotek této třídy.\n\nDo počátku roku 2016 bylo loděnicí Hong Ha Shipbuilding Co. postaveno sedm jednotek této třídy. Nejprve byla roku 2012 do služby ve válečném námořnictvu přijata plavidla HQ-272 a HQ-273. Vietnamská pobřežní stráž navíc provozuje dalších pět hlídkových lodí této třídy.\n\nJednotky třídy \"TT-400TP\":\nPlavidla válečného námořnictva jsou vyzbrojena jedním 76,2mm kanónem AK-176 a jedním 30mm kanónovým kompletem AK-630. Nejvyšší rychlost dosahuje 32 uzlů. Dosah je 2500 námořních mil při 15 uzlech.\n"}
{"id": "1172185", "url": "https://cs.wikipedia.org/wiki?curid=1172185", "title": "Brazilská házenkářská reprezentace žen", "text": "Brazilská házenkářská reprezentace žen\n\nBrazilská házenkářská reprezentace žen reprezentuje Brazílii na mezinárodních házenkářských akcích, jako je mistrovství světa.\n"}
{"id": "1172195", "url": "https://cs.wikipedia.org/wiki?curid=1172195", "title": "Nizozemská házenkářská reprezentace žen", "text": "Nizozemská házenkářská reprezentace žen\n\nNizozemská házenkářská reprezentace žen reprezentuje Nizozemsko na mezinárodních házenkářských akcích, jako jsou Letní olympijské hry, mistrovství světa nebo mistrovství Evropy.\n"}
{"id": "1172197", "url": "https://cs.wikipedia.org/wiki?curid=1172197", "title": "NGC 7635", "text": "NGC 7635\n\nNGC 7635, v angličtině známá jako Bubble Nebula (mlhovina Bublina) nebo také Caldwell 11 či Sharpless 162, je oblast HII (emisní mlhovina) v souhvězdí Kasiopeji. Při pohledu ze Země se nachází nedaleko otevřené hvězdokupy Messier 52.\nMlhovinu mění do tvaru bubliny hvězdný vítr z mladé horké hmotné centrální hvězdy s označením SAO 20575 (BD+60 2522),\nkterá má magnitudu 8,7,\nhmotnost 15 ± 5 formula_1 (jiné prameny uvádí až 45 formula_1)\na spektrální třídu O.\n\nMlhovina je od Země vzdálená přibližně 7 860 ly (starší odhady sahaly až k 11 000 ly). Mlhovina se nachází blízko molekulárního mračna, které brzdí rozpínání bubliny a způsobuje její zvlnění. Přitom je toto molekulární mračno ionizováno centrální hvězdou a díky tomu také září. Kvůli brzdění rozpínání bubliny molekulárním mračnem se centrální hvězda nenachází přímo uprostřed bubliny. \n\nV dalekohledu o průměru 8\" až 10\" (200 až 250 mm) je mlhovina viditelná jako velmi slabá velká obálka kolem centrální hvězdy. Průměr samotné bubliny je 3′. Blízká hvězda magnitudy 7 ruší při pozorování, ale její vliv může být potlačen použitím odvráceného pohledu. Ve větším dalekohledu o průměru 16\" až 18\" (406 až 460 mm) je vidět nepravidelnost slabé mlhoviny a její protažení v severojižním směru. \n\n"}
{"id": "1172198", "url": "https://cs.wikipedia.org/wiki?curid=1172198", "title": "Larysa Henijuš", "text": "Larysa Henijuš\n\nLarysa Henijuš (9. srpna 1910 – 7. dubna 1983) byla běloruská básnířka, tajemnice Rady Běloruské lidové republiky (BNR), československá občanka vydaná do sovětského gulagu.\n\nLarysa Henijuš (Hienijuš, Geniuš), za svobodna Miklaševič, se narodila 9. srpna 1910 ve Žlobovcích v Grodenské oblasti. Rodinu se sedmi dětmi Sověti později zařadili mezi kulaky. V roce 1928 odmaturovala na polském gymnáziu ve Volkovysku. Roku 1935 se provdala za medika Jana Henijuše studujícího v Praze a v roce 1937 se vydala za ním do Československa.\n\nSvé verše Henijuš poprvé vydala během druhé světové války v berlínských běloruských novinách \"Ranica\", určených Bělorusům v zahraničí, zejména dělníkům přivezeným do Německa na práci. Mnozí si pak kupovali noviny jen kvůli jejím básním. V roce 1942 v Praze vychází první kniha veršů s názvem \"Od rodných niv\". Larysa Henijuš byla od roku 1943 správkyní (tajemnicí) archivu Běloruské lidové republiky – exilové vlády. Právě o vydání tohoto archivu usilovalo KGB.\n\nOd roku 1945 se sovětská moc snažila dosáhnout vydání Henijušů na základě jejich obvinění z \"antisovětské nacionalistické činnosti\" během války. Když se básnířka nenechala přesvědčit k odjezdu, přišly na řadu pokusy o její únos. Henijuš zaslal dopis s prosbou o ochranu prezidentovi Edvardu Benešovi i americkému velvyslanci v Praze Laurenci Steinhardtovi. Jejich protekce pak manželům zajistila ještě několik let svobody. V roce 1947 celá rodina získala československé občanství a doktor Henijuš byl převeden dál od Prahy, do Vimperku.\n\nDo vimperského bytu pro ně přišli pozdě večer 5. března 1948. Od převzetí moci v Československu komunistickou stranou (únorový převrat roku 1948) uběhlo jen několik dní. Oba manželé byli drženi v jedné z věží vimperského zámku a ve Vimperku také proběhly první výslechy. V roce 2010 proběhla na zámku pamětní výstava, během které kastelán Antonín Dvořák určil za místo věznění právě tyto prostory.\n\nSoud v Písku zanedlouho zbavil manžele československého občanství a oba byli deportováni do SSSR. Jejich jediný syn Jurka byl odebrán českému poručníkovi a předán do Polska k příbuzným. Nějakou dobu však zůstal v sirotčinci ve městě Vratislav. V Minsku byli manželé odsouzeni k 25 letem v lágru za „pomoc mezinárodní buržoazii v páchání nepřátelské činnosti vůči SSSR a za kontrarevoluční činnost“. Z tábora byli propuštěni až tři roky po Stalinově smrti.\n\nTak osud zkrátil utrpení manželů na osm a půl roku. Básnířka později pojmenuje gulag sovětskou Osvětimí, kde jsou nevinní lidé páleni ne ohněm, ale mrazem. I při teplotě pod -40 stupňů Celsia byli vězni včetně žen často nuceni pracovat venku až deset hodin denně. Henijuš pokračuje v psaní běloruských veršů i v prostředí gulagu a krajané je pak šíří mezi sebou přepsané na malých kouscích papíru – mezi vězni se jim říká \"„glukóza“\".\n\nPo propuštění z gulagu (1956) Henijuš nepřijímá sovětské občanství (vždyť sovětskou občankou nikdy nebyla) a marně žádá o navrácení do Československa. Nakonec se manželé stěhují do městečka Zelva, do domu po rodičích Jana Henijuše, který pracuje v místní nemocnici.\n\nBez ohledu na to, že rodina je pod dohledem KGB, ji často navštěvují mladí spisovatelé, umělci a studenti. Laryse Henijuš se v Bělorusku čas od času daří časopisecky publikovat a ještě za svého života rovněž vydává dvě básnické sbírky, \"Něvadam z Němana\" (1967) a \"Na čabary nastojena\" (1982).\n\nJan Henijuš zemřel v roce 1979 a Larysa Henijuš 7. dubna 1983. Na její pohřeb, sledovaný policií, se sjížděli lidé z celého Běloruska. Syn Jurka zemřel dva roky po matce, vnuci žijí v Polsku. V Bělorusku doposud nedošlo k rehabilitaci básnířky, občanský výbor o to opakovaně žádá současnou vládu.\n\nDeset let po smrti Larysy Henijuš se historik M. Čarňauski odvažuje publikovat paměti básnířky, které mu kdysi tajně svěřila (kniha \"Spovědz\", 1993). O pár let později v Minsku vychází sbírka \"Vybranyja věršy\" (1997) a \"Vybranyja tvory\" (2000). V roce 2005 byla vydána sbírka korespondence Larysy Henijuš s názvem \"Kab vy vědali\". Najdeme v ní mimo jiné i pasáž z dopisu, který Henijuš napsala jednomu z bývalých spoluvězňů z gulagu v roce 1965: „V plné míře jsem Běloruskou, všem rovnou a neponíženou, byla jenom v Čechách, avšak také jen dočasně…“.\n"}
{"id": "1172200", "url": "https://cs.wikipedia.org/wiki?curid=1172200", "title": "Třída BPS-500", "text": "Třída BPS-500\n\nTřída BPS-500 je třída raketových člunů (některé prameny ji řadí mezi korvety) vietnamského lidového námořnictva. Konstrukce vznikla s ruskou pomocí na základě sovětských korvet třídy \"Tarantul\". Jedinou známou postavenou jednotkou této třídy je plavidlo HQ-381.\n\nPlavidlo s ruskou pomocí postavila vietnamská loděnice Ho Chi Minh SY v Ho Či Minově Městě. Dokončeno bylo v roce 1997. Některé prameny hovoří o stavbě druhé jednotky této třídy, známa je však pouze loď HQ-381.\n\nPlavidlo je vyzbrojeno jedním 76,2mm kanónem AK-176, jedním 30mm kanónovým kompletem AK-630 a dvěma 12,7mm kulomety. Údernou výzbrojí je osm protilodních střel Ch-35 Uran. Pohonný systém tvoří dva diesely MTU o celkovém výkonu 19 600 bhp, pohánějící dva lodní šrouby. Nejvyšší rychlost dosahuje 32 uzlů. Dosah je 2200 námořních mil při 14 uzlech.\n"}
{"id": "1172204", "url": "https://cs.wikipedia.org/wiki?curid=1172204", "title": "Ján Barčák", "text": "Ján Barčák\n\nJán Barčák (* 17. listopadu 1947, Veľká Lomnica) je bývalý slovenský fotbalista, obránce. Po skončení aktivní kariéry působí jako trenér.\n\nV československé lize hrál za VP Frýdek-Místek. Nastoupil ve 23 ligových utkáních a dal 1 gól. V roce 1983 odešel do TJ Slezan Frýdek-Místek.\n\n\n\n"}
{"id": "1172205", "url": "https://cs.wikipedia.org/wiki?curid=1172205", "title": "Jihokorejská házenkářská reprezentace žen", "text": "Jihokorejská házenkářská reprezentace žen\n\nJihokrejská házenkářská reprezentace žen reprezentuje Jižní Koreu na mezinárodních házenkářských akcích, jako je mistrovství světa.\n"}
{"id": "1172206", "url": "https://cs.wikipedia.org/wiki?curid=1172206", "title": "Klášter Michaelstein", "text": "Klášter Michaelstein\n\nMichaelstein (německy \"Kloster Michaelstein\") je bývalé cisterciácké opatství, nyní sídlo \"Stiftung Kloster Michaelstein - Musikinstitut für Aufführungspraxis\" (Nadace kláštera Michaelstein – Hudebního institutu pro performanci), poblíž města Blankenburg v pohoří Harz, ve spolkové zemi Sasko-Anhaltsko v Německu.\n\nV listině císaře Oty I. darované klášteru v Quedlinburgu a datované rokem 956, je zmíněn skalní/ jeskyní kostel zasvěcený svatému Michalovi, také známý jako \"Volkmarskeller\" (toto jméno nese jeskyně dodnes), poblíž pramene Eggeröder. Stejná listina také zmiňuje poustevnu uctívaného poustevníka Liutbirga, která bývá tradičně kladena do těsné blízkostí jeskynního kostela. Posvátnost učinila místo velmi přitažlivým a záhy se kolem něj vytvořila náboženská komunita.\n\nV roce 1139 zde Beáta II., abatyše kláštera v Quedlinburgu založila cisterciácký klášter, který byl v roce 1146 osídlen řeholníky z kláštera Kamp. Po několika letech byl klášter přesunut z původního místa u skalního kostela na místo současné. Začal rychle prosperovat a zbohatl, ale nikdy nezaložil žádné dceřiné opatství.\n\nKlášter byl za německé selské války v roce 1525 rolníky vyrabován. Kostel byl nenávratně poškozen a nebyl již nikdy obnoven. K sakrálním účelům se začala využívat bývalá kapitulní síň. Zbývající budovy byly vypleněny a poničeny v roce 1533 Wilhelmem z Haugwitz. V roce 1543 rezignoval poslední katolický opat a jeho funkci převzalo hrabství Blankenburg. Pod jeho vedením založila, teď už protestantská, komunita v roce 1544 školu.\n\nPo smrti posledního hraběte v roce 1599, přešly všechny majetky včetně kláštera Michaelsberg do rukou Vévody Brunšvického, který jmenoval opatem svého bratra. Ten se svého postu vzal v roce 1624 a místo něj začali brunšvičtí vévodové jmenovat protestantské teology.\n\nV období třicetileté války, mezi lety 1629-1631 a 1636-1640 se do Michaelsbergu nakrátko vrátila cisterciácká komunita.\n\nV roce 1690 se stal klášter majetkem vévodství Brunšvicko-Lüneburského. Za opata Eberhardta Finena, v roce 1717 zde byl založen seminář pro protestantské kněze a ten fungoval souběžně se školou do roku 1721, kdy byla uzavřena a opatství bylo ponecháno výhradně jako kněžský seminář a mužská klášterní kolegiáta. V tomto období byly provedeny výrazné stavební úpravy které měly mimo jiné za následek přeměnu části západního křídla klausury na barokní kostel.\n\nBěhem francouzské okupace v roce 1808 bylo opatství uzavřeno. Poté byly budovy používány výhradně k zemědělským účelům, především jako ubytování pro zemědělské dělníky a tím začalo období dlouhé devastace kláštera.\n\nV roce 1945 byly klášterní majetky zabaveny a přerozděleny v rámci pozemkových reforem nové komunistické vlády v NDR. Částečná rekonstrukce klášterních budov proběhla v roce 1956, ale větší opravy začaly až v roce 1968 z iniciativy Telemannova komorního orchestru a jeho dirigenta Dr. Eitelfriedricha Thoma. V roce 1977 bylo zřízeno kulturní a výzkumné zařízení , které dalo základ pozdějšímu \"Institut für Aufführungspraxis der Musik des 18ten Jahrhunderts\" (Institut pro performanci hudby 18. století).\n\nV roce 1988 bylo vytvořeno muzeum se sbírkou historických hudebních nástrojů. Ve stejném roce vzniklo z hudebníků Telemannova komorního orchestru uskupení hrající na historické hudební nástroje s názvem \"Barockensemble des Telemann-Kammerorchesters\".\n\nPro nedostatek finančních se v roce 1995 dostal Telemannův komorní orchestr do likvidace, ale barokní soubor dále pokračoval ve hře na historické instrumenty a převzal jméno původního komorního orchestru. V roce 1997 byl institut změněn na \"Stiftung Kloster Michaelstein - Musikinstitut für Aufführungspraxis\" a od roku 2001 sídlí v budově kláštera Michaelstein také Sasko-Anhaltská zemská hudební akademie.\n\nOd roku 2000 byl orchestr od institutu pozvolna oddělován a usiloval o nezávislost. Po určité době došlo k rozštěpení hudebníků. Část z nich pokračuje ve hře na historické nástroje jako \"Telemannisches Collegium Musicum,\" zatímco druhá část, pod vedením vdovy po Dr. Eitelfriedrichu Thomovi, funguje nadále pod starým názvem \"Telemann-Kammerorchester,\" ovšem dnes už bez jakékoli spojitosti s klášterem Michaelstein.\n\nNěkdejší klášterní budovy, využívané jak nadací (\"Stiftung\") tak hudební akademií, hostí řadu hudebních událostí, zejména sérii koncertů známých jako \"Michaelsteiner Klosterkoncerte,\" na kterých často figurují \"Kammerchor Michaelstein\" (Michaelsteinský komorní sbor) a zmíněný \"Telemanisches Collegium Michaelstein Orchestra.\" Komentované prohlídky klášterního komplexu, zahrnujícího i bylinné a užitkové zahrady s výkladem historie kláštera i ukázkou dobových hudebních nástrojů probíhají v průběhu celého roku. Hudební knihovna se nachází v západním křídle kláštera a bývá často zpřístupňována veřejnosti. Vrcholem celého roku je každoroční \"Michaelsteiner Klosterfest\" (Michaelsteinský klášterní festival).\n\nKromě toho pořádá nadace semináře a přednášky na evropské úrovni a podporuje probíhající výzkumy.\n\nPři vnější zdi barokního kostela v západním křídle přeživšího klášterního okrsku, jsou uloženy ostatky Quedlinburské a Grandersheimské abatyše Beáty I. (zemřela 1061), dcery císaře Jindřicha III. Ta byla původně pohřbena v klášteře v Quedlinburgu, jehož kostel ale v roce 1070 vyhořel a její tělo bylo do Michaelsteinu přeneseno patrně v šedesátých letech 12. století.\n\nBlízký \"Mönchemühle\" (mnišský mlýn) ležící na potoce \"Goldbach\", je bývalou klášterní lisovnou oleje.\n"}
{"id": "1172209", "url": "https://cs.wikipedia.org/wiki?curid=1172209", "title": "Faisalábád", "text": "Faisalábád\n\nFaisalábád je město v pákistánské provincii Paňdžáb. Je třetím největším městem země po Karáčí a Láhauru, žijí v něm přes tři miliony obyvatel a počet lidí v celé jeho aglomeraci se odhaduje na sedm milionů. Rychle rostoucí město je centrem textilního (bývá označováno jako „Manchester Asie“), potravinářského a chemického průmyslu, má vlastní letiště a šest vysokých škol, z nichž nejvýznamnější je zemědělská univerzita založená roku 1906.\n\nMěsto bylo založeno v roce 1890 jako opěrný bod pro britskou armádu a úřady díky strategické poloze na Grand Trunk Road. Dostalo název \"Lyallpur\" (česká transkripce \"Láilpur\") podle tehdejšího paňdžábského guvernéra Jamese Broadwooda Lyalla. Bylo vytvořeno podle moderního urbanistického plánu: uprostřed je náměstí s hodinovou věží v historizujícím viktoriánském stylu, od něhož se paprskovitě rozbíhá osm hlavních bulvárů symbolizujících \"Union Jack\". V roce 1977 bylo přejmenováno na počest saúdskoarabského krále Fajsala bin Abd al-Azíze, který poskytl Pákistánu rozsáhlou rozvojovou pomoc.\n\nMěsto leží v nížině s horkým a suchým podnebím, výraznější dešťové srážky přináší pouze monzun v červenci a srpnu.\n"}
{"id": "1172212", "url": "https://cs.wikipedia.org/wiki?curid=1172212", "title": "Církevní základní škola Archa", "text": "Církevní základní škola Archa\n\nCírkevní (husitská) základní škola a mateřská škola Archa je církevní vzdělávací instituce zřízená v roce 1996 staršostvem soběhrdského sboru ČCE. Pražská diecéze Církve československé husitské převzala zřizovatelské povinnosti ve školním roce 2002/2003. Nyní má škola dle zákona č. 583/2004 Sb. statut školské právnické osoby. Vychází ze základních křesťanských principů. Každé dítě je přijímáno jako dar od Boha, jako jedinečná osobnost. Aby se tato osobnost mohla úspěšně podílet na životě ve společnosti, potřebuje umět domluvit se, spolupracovat, chápat odlišnosti druhých. Proto se ve škole pracuje ve věkově smíšených skupinách, které lépe odpovídají realitě světa. Toto pojetí dítěte je východiskem k partnerskému přístupu k dětem, jimž jsou pedagogové průvodci na cestě za vzděláním.\n\n Mateřská škola, základní škola, školní družina, školní klub\n\nCírkevní ZŠ a MŠ ARCHA má za cíl naučit děti samostatně myslet, vyjadřovat své názory a pocity, vyhledávat si informace a dále je zpracovávat, přijímat každého takového, jaký je – i sám sebe, pracovat v týmu. Individuální přístup ke každému dítěti, poznávání světa skrze osobní prožitek, výchova zakotvená v křesťanských hodnotách, partnerský přístup k dětem, efektivní spolupráce s rodiči, vzdělání, které doplňuje výchovu v rodině Archa je škola kde se mohou děti bez obav ptát a nalézat odpovědi. Umožňuje dětem nacházet vlastní způsob učení a poznávání, učí děti chápat potřebu dodržování dohodnutých pravidel, umožňuje rodičům podílet se na vzdělávací cestě jejich dítěte, poskytne jim radu, případně pomoc.\n\nŠkola aktivně propojuje předškolní a školní vzdělávání.\n\n\n"}
{"id": "1172218", "url": "https://cs.wikipedia.org/wiki?curid=1172218", "title": "Ján Gajdoš (1932)", "text": "Ján Gajdoš (1932)\n\nJán Gajdoš (* 11. dubna 1932) je bývalý slovenský fotbalový útočník. Po skončení aktivní kariéry působil jako trenér.\n\nV československé lize hrál za Dynamo ČSD Košice, Tatran Prešov, Tankistu Praha a Spartak VSS/Jednotu Košice. Dal 36 ligových gólů.\n\n"}
{"id": "1172219", "url": "https://cs.wikipedia.org/wiki?curid=1172219", "title": "Chráněná oblast přirozené akumulace vod", "text": "Chráněná oblast přirozené akumulace vod\n\nChráněná oblast přirozené akumulace vod (CHOPAV) je označení pro území České republiky vyhlášené jako chráněné kvůli přírodním poměrům, díky kterým na něm ve významné míře dochází k přirozené akumulaci vody.\n\nCHOPAV je legislativní pojem stanovený ve vodním zákoně, jednotlivé oblasti vyhlašuje vláda nařízením.\n\nV těchto oblastech jsou zakázány činnosti narušující vodní režim jako odlesňování, odvodňování, povrchová těžba apod.\n\nMezi CHOPAV patří následující oblasti (vyhlášeny byly v letech 1978–1981):\n\n"}
{"id": "1172224", "url": "https://cs.wikipedia.org/wiki?curid=1172224", "title": "Pavel Kňazík", "text": "Pavel Kňazík\n\nPavel Kňazík (* 18. září 1953) je bývalý český fotbalový brankář.\n\nV československé lize chytal za Bohemians Praha. Nastoupil v 1 ligovém utkání. V nižší soutěži chytal i za RH Cheb, Baník Sokolov a Spartak BS Vlašim.\n\n\n"}
{"id": "1172228", "url": "https://cs.wikipedia.org/wiki?curid=1172228", "title": "Klášter Affligem", "text": "Klášter Affligem\n\nOpatství svatého Petra v Affligemu ( \"Sint-Pieters-en-Paulusabdij Affligem\") je benediktinské opatství ve městě Affligem v belgickém okrese Vlámský Brabant, asi 5 km východně od Aalstu a 20 km severozápadně od Bruselu.\n\nKlášter byl založen 28. června 1062 falckrabětem Heřmanem II. Po dlouhou dobu byl domovským opatstvím brabantských vévodů a předním klášterem Brabantska ( \"primaria Brabantiae\"), byl zde pohřben Geoffroy I. z Lovaně a jeho dcera Adéla. Jako smutný následek francouzské revoluce bylo opatství v roce 1796 zrušeno, ale roku 1870 byl klášter obnoven.\n\nRoku 2010 čítalo opatství 18 mnichů. Opatství je známé také svou dlouhou tradicí vaření piva.\n\n"}
{"id": "1172229", "url": "https://cs.wikipedia.org/wiki?curid=1172229", "title": "Walter Hanke", "text": "Walter Hanke\n\nWalter Hanke (18. března 1910, Breslau – 2. září 1980) byl německý fotbalista, útočník.\n\nHrál v Německu za Breslauer FV 06, dále za rakouský Wiener AC. V československé lize hrál za SK Prostějov, nastoupil v 11 utkáních a dal 7 gólů. V létě 1935 hrál v kvalifikačním turnaji o postup do 1. ligy za DSV Saaz, ale v lize již za DSV Saaz nenastoupil a přestoupil do FC Metz. Ve Francii hrál za Le Havre AC, FC Metz a Stade Rennais FC. Za reprezentaci Německa nastoupil v 1 utkání a dal 1 gól.\n\n\n"}
{"id": "1172234", "url": "https://cs.wikipedia.org/wiki?curid=1172234", "title": "Jeonbuk Hyundai Motors", "text": "Jeonbuk Hyundai Motors\n\nJeonbuk Hyundai Motors, korejsky 전북 현대 모터스, mezinárodní název Jeonbuk Hyundai Motors je jihokorejský fotbalový klub sídlící v provincii Severní Čolla. Hraje od roku 1994 nepřetržitě nejvyšší soutěž K League Classic.\n\n\n\n\n\n"}
{"id": "1172238", "url": "https://cs.wikipedia.org/wiki?curid=1172238", "title": "Idealisté.cz", "text": "Idealisté.cz\n\nIdealisté.cz, z. s. je samostatný spolek sociálně demokratické orientace. Spolek oficiálně vznikl dne 2. ledna 2015, ale organizace má za sebou už delší historii. Původně Idealisté byli pouze součástí mládežnické organizace ČSSD. Dnes je nezávislou organizací, tudíž nemá formální vazby na Českou stranu sociálně demokratickou, jak je to například u Mladých sociálních demokratů, Sociálně demokratických žen nebo Klubu seniorů.\n\nIdealisté.cz začal svou činnost již v roce 2010, těsně po vzniku koalice ODS s ČSSD na pražském magistrátu, s jejímž vznikem spolek nesouhlasil. Tehdy byl však pouze součástí mládežnické organizace sociální demokracie. Ve stejné době probíhaly politické reformy pravicové vlády Petra Nečase, což bylo dalším důvodem vzniku platformy. Idealisté se dostali do povědomí široké veřejnosti, když iniciovali demonstrace na podporu Bohuslava Sobotky po takzvaném Lánském puči na podzim 2013. V roce 2015 se zasazovali o zavedení více prvků přímé demokracie v tzv. primárkách sociální demokracie.\n\nSpolek se hlásí k sociálně demokratickým hodnotám svobody, solidarity a spravedlnosti a hájí ideu sociálního státu. Idealisté kladou důraz na veřejné investice především do rozvoje infrastruktury, vzniku pracovních míst, zdravého životního prostředí či vzdělávání. Ekonomicky lze tedy jeho názory klasifikovat jako keynesiánské či post-keynesiánské. Kriticky se staví ke globalizaci, např. v podobě TTIP.\n\nV sociálních otázkách se identifikuje s progresivismem a má blízko ke kulturnímu liberalismu. V otázce fungování veřejných institucí podporuje opatření zvyšující transparentní financování.\n\nČlenství u Idealistů není nijak omezeno věkem, pohlavím, etnicitou, sexuální orientací či sexuální identitou. Statutárními zástupci jsou předseda a místopředseda spolku, kteří musí být genderově vyvážení. Dále se volí pokladník spolku a další dva členové Rady spolku. Dlouhou dobu se Idealisté sdružovali pouze v Praze. Od 17. listopadu 2015 ale vznikla první regionální pobočka v Brně.\n\nPřestože je organizace explicitně spojená se sociálně demokratickou ideologií, nesdružuje pouze straníky ČSSD. Mnoho členů je také nestraníků či lidí sympatizujících i se Stranou zelených, respektive levicovou frakcí této strany. Členy spolku je i bývalý ministr Jiří Dienstbier mladší. Členy vedení organizace jsou Radim Hejduk, Trương Thu Thủy, Eva Vergosová, Marek Ondroušek a Marie Richterová. Na prvním setkání všech členů a členek v listopadu 2016 v Praze bylo zvoleno nové vedení. Post předsedy spolku obhájil Radim Hejduk. Dalšími členy vedení se stali Andrea Suzović, Stijn Croes, Michaela Hadravová a Eva Vergosová.\n\nUvnitř sociální demokracie se Idealisté řadí do liberálního a proevropského tábora strany. Prosazují rovněž hlubší demokratizaci struktur ČSSD.\n\nObčasníkem Idealistů je časopis Idea, jehož tisk a publikaci si financují sami.\n\n"}
{"id": "1172240", "url": "https://cs.wikipedia.org/wiki?curid=1172240", "title": "Prusko-dánská válka", "text": "Prusko-dánská válka\n\nPrusko-dánská válka ( nebo \"tříletá válka\" ) byla první série vojenských konfliktů v jižním Dánsku a severním Německu, které měly kořeny ve šlesvicko-holštýnské otázce, kdo by měl mít kontrolu nad vévodstvími Šlesvicko a Holštýnsko. Válka trvala od roku 1848 do roku 1851 a zapojila se do ní vojska z Pruska, Saska a Švédska. Nakonec válka skončila dánským vítězstvím. Další konflikt, Dánsko-německá válka, vypukl v roce 1864.\n"}
{"id": "1172252", "url": "https://cs.wikipedia.org/wiki?curid=1172252", "title": "Büssing", "text": "Büssing\n\nFirmu Büssing založil Heinrich Büssing v roce 1903 ve městě Braunschweig jako \"Heinrich Büssing, Specialfabrik für Motorlastwagen, Motoromnibusse und Motoren, Braunschweig, Elmstraße\" a postupně se stala jedním z největších dodavatelů autobusů a nákladních automobilů ve střední Evropě. Vyvážela i do zámoří. Typickým znakem společnosti byl lev. Zvláštní konstrukcí firmy Büssing byly vozy s motory v podlaze. V roce 1971 společnost převzala firma MAN.\n"}
{"id": "1172253", "url": "https://cs.wikipedia.org/wiki?curid=1172253", "title": "Komár tropický", "text": "Komár tropický\n\nKomár tropický čili komár egyptský (\"Aedes aegypti\") je komár původem z Afriky, který se ale rozšířil do subtropických a tropických oblastí celého světa. Tento komár je přenašečem horečky dengue, nemoci chikungunya, žluté zimnice, viru zika a některých dalších. Na letišti Schiphol v Amsterodamu byla zdokumentována možnost zavlečení komára leteckou dopravou do Evropy. Slyší až na vzdálenost deseti metrů.\n"}
{"id": "1172257", "url": "https://cs.wikipedia.org/wiki?curid=1172257", "title": "Miroslav Srnka", "text": "Miroslav Srnka\n\nMiroslav Srnka (* 23. března 1975 Praha) je český skladatel a muzikolog.\n\nV lidové škole umění hrál na klavír a housle. V 19 letech složil skladbu pro dva klavíry, která se dostala k profesoru AMU Milanu Slavickému. Ten jej přesvědčil, aby se přihlásil na HAMU. V letech 1993–1999 vystudoval hudební vědu na Filozofické fakultě Univerzity Karlovy a v letech 1998–2003 kompozici na HAMU. V roce 1995/1996 studoval na Humboldtově univerzitě a roku 2001 na Conservatoire national supérieur de musique et de danse de Paris. Pracoval jako redaktor časopisu \"Harmonie\" a šéfredaktor české pobočky hudebního nakladatelství Bärenreiter. Spolupracuje s mnoha světovými hudebními tělesy, orchestry a operními domy. \n\nMiroslav Srnka je zakládající členem občanského sdružení SHOCK (soudobá hudba otevřená celé kultuře). Je rozvedený, má dvě děti.\n\nJeho skladby se hrají častěji v zahraničí než v Česku.\n\n\n\n"}
{"id": "1172258", "url": "https://cs.wikipedia.org/wiki?curid=1172258", "title": "Willy Russ", "text": "Willy Russ\n\nWilly Russ, vlastním jménem Willibald Russ (7. června 1887 Krásno – 27. června 1974 Merkershausen), byl sochař a keramik německé národnosti.\n\nPo absolvování Odborné keramické školy v Teplicích (tehdy Teplice–Šanov, něm. K. K. Fachschule für Keramik in Teplitz-Schönau) studoval na Uměleckoprůmyslové škole (tehdy nesoucí název \"Kunstgewerbeschule des K. K. Österreichischen Museums für Kunst und Industrie\") ve Vídni. Od roku 1906 pracoval ve Wiener Werkstätte. Po ukončení studia v roce 1910 otevřel vlastní ateliér ve Vídni. Ve stejném roce se oženil s rodačkou z Krásna Marií Ruppertovou.\nRoku 1920 se vrátil do rodného Krásna, kde pokračoval v tvorbě. Vytvořil například několik pomníků padlým nebo Goethův pomník v Mariánských Lázních, kromě sochařství se věnoval i keramice. Nejznámějším dílem jsou Chebská kachlová kamna z roku 1944.\n\nSpolu s architektem Fritzem Hoffmannem je autorem Krásenské rozhledny. Tato spirálovitá rozhledna je inspirována minaretem u Velké mešity ve městě Samarra (Irák). Rozhlednu stavěli místní nezaměstnaní v letech 1933 až 1935.\n\n19. března 1946 byl s rodinou odsunut do Dolních Franků.\n\n"}
{"id": "1172261", "url": "https://cs.wikipedia.org/wiki?curid=1172261", "title": "NGC 6946", "text": "NGC 6946\n\nNGC 6946 (také známá jako Caldwell 12) je spirální galaxie na rozhraní souhvězdí Cefea a Labutě vzdálená od Země přibližně 18 milionů světelných let. Objevil ji William Herschel 9. září 1798.\nPři pohledu ze Země je značně zastíněná mezihvězdnou hmotou, protože leží blízko roviny galaktického disku Mléčné dráhy. Skutečný rozměr NGC 6946 může být až přibližně 75 000 světelných let.\n\nNa obloze se nachází v západní části souhvězdí Cefea, 2 stupně jihozápadně od hvězdy s magnitudou 3,4 η Cephei. 40′ severozápadně od galaxie se nachází otevřená hvězdokupa NGC 6939. Je to rozsáhlá galaxie ležící poblíž Místní skupiny galaxií, viditelná i triedrem. Střední hvězdářský dalekohled ukáže středové zjasnění objektu a větší dalekohled umožní zahlédnout náznaky spirální struktury.\nNa fotografiích můžeme obdivovat její spirální strukturu se čtyřmi rameny, která jsou slabě navinutá na malé jádro. V těchto ramenech jsou dobře viditelné HII oblasti ionizovaného vodíku, ve kterých probíhá bouřlivá tvorba hvězd. Na fotografiích s dlouhou expozicí jsou dobře viditelné i její nejjasnější kulové hvězdokupy.\nBěhem posledních 100 let bylo v NGC 6946 pozorováno 10 supernov: SN 1917A, SN 1939C, SN 1948B, SN 1968D, SN 1969P, SN 1980K, SN 2002hh, SN 2004et, SN 2008S\na SN 2017eaw,\nz nichž nejjasnější byla SN 1980K (typ II, největší magnituda 11,4). To z ní dělá galaxii nejbohatší na supernovy v posledních 100 letech. Naše galaxie Mléčná dráha obsahující dvojnásobek hvězd proti NGC 6946 má průměrně pouze jednu supernovu za století.\n\n"}
{"id": "1172262", "url": "https://cs.wikipedia.org/wiki?curid=1172262", "title": "Česká házenkářská reprezentace žen", "text": "Česká házenkářská reprezentace žen\n\nČeská házenkářská reprezentace žen reprezentuje Českou republiku na mezinárodních házenkářských akcích, jako je mistrovství světa nebo mistrovství Evropy. V systému mezinárodních her je Česká republika nástupnickým týmem Československa (1976-1992).\n"}
{"id": "1172263", "url": "https://cs.wikipedia.org/wiki?curid=1172263", "title": "Martin Sodomka", "text": "Martin Sodomka\n\nMartin Sodomka (* 3. února 1968 Svitavy) je český výtvarník, grafik, vydavatel a autor dětské literatury.\n\nV roce 1993 si založil vlastní grafické studio. Od roku 1994 vytvořil přes 2500 knižních obálek pro vydavatelství Computer Press. Také tvoří loga (například Fabriky, Městské knihovny ve Svitavách či svitavského muzea). Od roku 2012 vydává vlastním nákladem v \"Edici technických pohádek\" dětské knihy, kde mezi hlavní hrdiny patří vrabčák Zíla a krysák Arny. Knihy byly přeloženy do několika jazyků, vyšly v 11 zemích. K psaní technických dětských knih jej inspirovala vlastní stavba oktávie z roku 1963. V roce 2016 v Městském muzeu a galerii ve Svitavách má výstavu \"Jak postavit knihu\".\n\n"}
{"id": "1172264", "url": "https://cs.wikipedia.org/wiki?curid=1172264", "title": "MG 13", "text": "MG 13\n\nMG 13 (Maschinengewehr 13) byl v Německu vyvinutý víceúčelový kulomet, který byl po dobu několika let standardní zbraní Reichswehru.\n\nVývoj MG 13 byl iniciován potřebou nahradit těžkopádné převážně vodou chlazené zbraně typu MG 08. Německé vojenské vedení požadovalo vzduchem chlazený kulomet, který by měl být co nejuniverzálnější, ať už jako pěchotní zbraň nebo výzbroj obrněných vozidel a letadel. Podmínky versailleské smlouvy sice vývoj nových automatických zbraní zakazovaly, ale zákaz byl obejit. Jako základ pro nový kulomet posloužil vodou chlazený MG Dreyse 13, který za první světové války sloužil jen jako provizorní zbraň. V roce 1930 byl do služby přijat vylepšený model, ale zůstal jen krátce. Od roku 1936 byl do značné míry vyřazen a nahrazován modernějším MG 34. Ke konci druhé světové války byly z důvodu nedostatku jiných zbraní z rezerv ještě vydávány jednotkám.\n\n"}
{"id": "1172268", "url": "https://cs.wikipedia.org/wiki?curid=1172268", "title": "Suzuki DR 125", "text": "Suzuki DR 125\n\nSuzuki DR 125 je motocykl firmy Suzuki kategorie enduro, třídy do 125 cm³, vyráběný v letech 1986-2001.\n\nJe vybaven čtyřdobým vzduchem chlazeným jednoválcem o objemu 124 cm³. Konkurenci představují Honda XLR 125 a Yamaha XT 125R. Odolná, spolehlivá a nenáročná stopětadvacítka.\n\n\n"}
{"id": "1172271", "url": "https://cs.wikipedia.org/wiki?curid=1172271", "title": "Klášter Saarn", "text": "Klášter Saarn\n\nKlášter Saarn (německy: \"Kloster Saarn\") je bývalý klášter cisterciaček v Mülheim an der Ruhr, v městské části Saarn, ve spolkové zemi Severní Porýní-Vestfálsko, v Německu. Dobře zachovaný klášterní komplex v sobě ukrývá stavební prvky z 13. až 19. století.\n\nNa základě poznatků z archeologického výzkumu byl klášter založen kolem roku 1200. O přesném důvodu stavby nehovoří žádné prameny. Saarn byl založen pravděpodobně roku 1214 jako \"Kloster Mariensaal (Aula sanctae Mariae)\" společně s klášterem Eppinghoven u Kaarstu, původně jako smíšený. V prvních dvou dekádách existence obou klášterů, byly vedeny společnou abatyší Wolbernou. V roce 1216 byly začleněny do cisterciáckého řádu a dohled nad nimi převzal opat kláštera Kamp, který také zajišťoval jeho duchovní péči. V roce 1237 došlo k rozdělení majetku obou klášterů.\n\nVe druhé fázi založení hrál významnou roli arcibiskup Engelbert I. Kolínský (1220-1225). V rámci svých politických aktivit jako arcibiskup, vévoda z Bergu a zároveň jako regent a vychovatel nezletilého krále Jindřícha VII., (1220-1235) byl ke klášteru velmi pozorný. Obecně prosazoval podporu reformních řádů (v tomto případě cisterciáků), jejich osamostatnění, a bránil je proti konkurenční pozemkové šlechtě.\n\nV roce 1223 získal klášter díky papeži Honoriu III. a Říši obsáhlá privilegia. Papež udělil Saarnu svojí ochranu a řádové výsady. Život místních jeptišek a existence kláštera tedy získala trvalou právní a materiální základnu. Jeho ochránce Jindřich byl – pravděpodobně na popud Engelberta – uctíván jako čestný \"zakladatel\".\n\nOd 15. do 17. století se objevovaly tendence přeměnit klášter na ústav šlechtičen.\nKlášter Saarn byl zrušen francouzskou vládou během francouzské okupace vévodství Berg v rámci sekularizace církevního majetku v roce 1808.\n\nVe správě Sylvestera Trenella vznikla v klášteře pruská zbrojovka (\"Königlich Preußische Gewehrfabrik\"), k jejímuž schválení ze strany Pruského království došlo 6. ledna 1815. Továrna na výrobu pušek sídlila v sousedním městě Hattingenu. V roce 1840 byl z továrny Trenelle vypovězen z důvodu špatné kvality výrobků a práce pokračovaly pod státním dozorem. V roce 1862 byla produkce ze Saarnu a Hattingenu přesunuta do Erfurtu. Při stavbě Reichsstraße 1 (dnešní Bundesstraße 1), vedoucí v těsné blízkosti kláštera byly zbořeny některé z hospodářských stavení. Objekt převzalo v roce 1936 město Mülheim an der Ruhr a nechalo v nich zřídit domov pro seniory.\n\nMezi lety 1979 a 1989 byl klášter jako památka zrestaurován a dnes slouží jako místo setkávání, kavárna a je v něm umístěn konferenční sál. Za zmínku stojí také velká farní knihovna a v roce 2008 otevřené muzeum s nálezy z archeologických výzkumů, prováděných mezi lety 1979 a 1989, prezentujících klášterní život začátku 13. století. Od podzimu roku 2010 je muzeum doplněno i o klášterní bylinnou zahradu.\n\nV bývalém konventním chrámu se pravidelně pořádají koncerty duchovní hudby (série koncertů \"Musik im Kloster Saarn\", která rovněž zahrnuje každoroční \"Saarner Orgeltage\").\n\nKostel a farnost Nanebevzetí Panny Marie jsou ve správě členů řeholní kongregace Oblátů svatého Františka Saleského.\n\nKlášter je mimo jiné součástí Route der Industriekultur (projekt spojující turistické cíle spojené s bohatou průmyslovou historií Porúří).\n"}
{"id": "1172272", "url": "https://cs.wikipedia.org/wiki?curid=1172272", "title": "Münchweiler an der Rodalb", "text": "Münchweiler an der Rodalb\n\nMünchweiler an der Rodalb je obec v německé spolkové zemi Porýní-Falc, v zemském okrese Südwestpfalz. V 2014 zde žilo 2 849 obyvatel. \n\nSousední obce jsou: Clausen, Hinterweidenthal, Merzalben, Pirmasens, Rodalben, Ruppertsweiler a Wilgartswiesen.\n\n"}
{"id": "1172273", "url": "https://cs.wikipedia.org/wiki?curid=1172273", "title": "Juraj Filas", "text": "Juraj Filas\n\nJuraj Filas (* 5. března 1955 Košice) je slovenský hudební skladatel a pedagog žijící v Praze.\n\nNa pražské konzervatoři vystudoval 2 obory – kompozici u Jana Zdeňka Bartoše a zpěv. Na HAMU v Praze absolvoval skladbu u Jiřího Pauera v roce 1981 a tamtéž v roce 1985 interní uměleckou aspiranturu. Od r. 1985 zde vyučuje na katedře skladby hlavní obor a historické kompoziční studie. Je laureátem řady pěveckých i skladatelských soutěží.\n\nJuraj Filas je autorem cca 100 skladeb komorních, symfonických, kantátových, koncertů, TV opery, Te Deum a Requiem. Své skladby píše pro přední světové hráče (Josepha Alessiho, solotrombonistu Newyorské Filharmonie, trumpetistu Otto Sautera ad.) a orchestry.\nJeho díla zazněla na významných pódiích jako Carnegie Hall a Lincoln Center v New Yorku, Tonhalle Zürich, na festivalech Pražské jaro, Beethovenfest-Bonn, i na dalších místech jako např. Vídeň, Sankt Gallen, Lausanne, Ženeva, Paříž, Hon-Kong, Tchaj-wan, Tokio, Mexiko, Sankt Peterburg, Londýn, Hradec Králové atd.\n\n"}
{"id": "1172274", "url": "https://cs.wikipedia.org/wiki?curid=1172274", "title": "Kauza Pandury", "text": "Kauza Pandury\n\nKauzy Pandury je označení používané pro podezřelé okolnosti související s rozhodnutím nakoupit pro českou armádu obrněné transportéry Pandur. Původně v roce 2006 vláda Jiřího Paroubka (ČSSD) schválila nákup 199 transportérů (a opce na 40 dalších) za 20,8 miliardy korun. Koncem roku 2007 Topolánkův kabinet od zakázky ustoupil kvůli údajnému porušení smluvních podmínek ze strany rakouské zbrojovky Steyr. Na jaře 2009 ale byla po rozhodnutí stejné vlády podepsána se stejnou firmou smlouva o nové zakázce, a to na 107 transportérů za 14,4 miliardy korun.\n\nV březnu 2009 česká vláda Mirka Topolánka schválila nákup 107 transportérů Pandur II pro českou armádu za zhruba 14,4 miliardy korun. V únoru 2010 se v českých médiích objevily zprávy o nejasnostech a možné korupci ohledně výběrového řízení na nákup obrněných transportérů pro Armádu ČR. Vyšlo najevo, že výrobce Pandurů, rakouská firma Steyr, uzavřela tajnou smlouvu s lobbistou Janem Vlčkem, který měl zajistit kontakt mezi firmou a českými politiky. Rakouská firma byla ochotna vyplatit lobbistům za jejich služby provizi ve výši 7 % ceny zakázky (cca 1,4 miliardy Kč). Českou republiku vyšlo jedno obrněné vozidlo Pandur údajně na 134 milionů Kč, přičemž Portugalsko ve stejné době mělo platit pouze cca 40 milionů korun za jedno vozidlo. Ministerstvo obrany poté vydalo tiskovou zprávu vysvětlující cenové rozdíly mezi českou a portugalskou verzí vozidla. Následně rakouská policie provedla domovní prohlídky pro podezření z korupce při prodeji transportérů v prostorách zbrojovky Steyr ve Vídni a u dvou bývalých manažerů, kteří v nahrávce reportéra Mf Dnes mluvili o údajných provizích pro politické strany za nákup obrněných vozidel.\n\n9. července 2011 uveřejnil deník Mladá fronta dnes článek, který vyvrací zdůvodnění bývalého ministra obrany Martina Bartáka, proč jsou Pandury dodané do Česka zhruba čtyřikrát dražší, než stejné stroje dodané do Portugalska. Redakci se podařilo získat dokumenty, z nichž vyplývá, že portugalské stroje jsou vybaveny stejně, či dokonce lépe, než stroje české. Tiskové prohlášení ministerstva obrany uvádělo, že srovnání ceny českých a portugalských vozidel je ovlivněno výbavou různých verzí. Pozemní síly AČR obdržely celkem 107 Pandurů, z nichž bylo 99 vozidel (tj. 93 %) ve verzi s dálkově ovládanou věží RCWS-30. Na druhou stranu portugalská armáda objednala 260 Pandurů, z nichž je pouze 32 vozidel (tj. 12 %) vyzbrojeno podobným systémem. Cena věžového kompletu přitom podle AČR činí až 40 % ceny celého vozidla. Nepoměr uváděných cen měl dále vzniknout nezapočítáním DPH v případě portugalské objednávky, což představuje 20% rozdíl. Portugalský kontrakt rovněž nezahrnoval náklady na logistickou podporu, učebně výcvikovou základnu, školení a munici.\n\nV neděli 7. října 2012 večer v Praze zadrželi policisté z Útvaru odhalování korupce a finanční kriminality Marka Dalíka, bývalého tajemníka a později poradce Mirka Topolánka, a odvezli jej do cely předběžného zadržení. Vrchní státní zástupkyně Lenka Bradáčová potvrdila, že šlo skutečně o zadržení z důvodu jeho údajného úsilí o získání úplatku ve výši 18 milionů Eur v souvislosti s chystanou zakázkou na obrněná vozidla armády – Pandury. První zpráva o tomto konkrétním úplatku padla z úst vyšetřovaného vysokého manažera firmy Steyer Stephana Szücse. O zatčení informovala v krátké době téměř všechna média. Dne 2. února 2016 Městský soud v Praze uznal Dalíka vinným v případu korupce a odsoudil ho k trestu pět let odnětí svobody a k pokutě 5 milionů korun. Rozsudek není pravomocný, neboť Dalíkův advokát Tomáš Sokol se proti rozhodnutí hned odvolal.\n\nReportéři internetového deníku Aktuálně.cz přinesli 4. 9. 2010 zprávu, že některé obrněné transportéry Pandur byly dodatečně vybaveny přídavným pancéřováním, čímž ovšem přišly o schopnost plavat. Téhož dne přineslo internetové periodikum Britské listy zprávu, že Pandur II. nemá na rozdíl od obrněných vozidel OT 64 či BVP-1 a BVP-2 boční střílny a nemůže se tak po eliminaci střelecké věže bránit útoku pěchoty.\n\nNaproti tomu šéfredaktor magazínu o vojenské technice Michal Zdobinský uvádí, že od bočních střílen se po zkušenostech z poslední doby obecně upouští, protože snižují tuhost konstrukce a komplikují instalaci přídavného pancéřování. Také požadavek na obojživelnost již podle něj není striktně uplatňován, protože se preferuje balistická odolnost proti průbojné a kumulativní munici i proti minám a improvizovaným výbušným náložím.\n\n\n\n"}
{"id": "1172277", "url": "https://cs.wikipedia.org/wiki?curid=1172277", "title": "Münchweiler", "text": "Münchweiler\n\nMünchweiler je součást názvu více míst v Německu:\n\n"}
{"id": "1172278", "url": "https://cs.wikipedia.org/wiki?curid=1172278", "title": "Disociace (psychologie)", "text": "Disociace (psychologie)\n\nV psychologickém kontextu zahrnuje pojem disociace široké spektrum prožitků od lehčí formy odloučení od bezprostředního okolí až po závažnější odloučení od fyzických či emočních prožitků. Nejtypičtějším znakem všech disociativních jevů je odloučení od reality, spíše než úplná ztráta kontaktu s realitou, jako je tomu u psychotických onemocnění.\n\nMíru disociace lze znázornit v rámci určitého kontinua. V lehčích případech je možné brát disociaci jako formu copingového či obranného mechanismu ve snaze zvládat, minimalizovat či snášet stres (a to i v podobě konfliktu či znudění). Na nepatologické rovině lze o disociaci mluvit i v případě běžných událostí, jako je denní snění nebo také nepatologické změněné stavy vědomí.\n\nPatologičtější formou disociace jsou potom disociativní poruchy se změnami nebo beze změn identity a prožitků týkajících se vlastní osoby jedince. Takovéto změny mohou zahrnovat: pocity neskutečnosti vlastní osoby či okolního světa (depersonalizace a derealizace); ztrátu paměti (amnézie); ztrátu vlastní identity a/nebo přijetí nové identity (disociativní fuga); fragmentace identity či já na několik samostatných vědomých celků (disociativní porucha identity, dříve známá jako mnohočetná porucha osobnosti) a komplexní posttraumatickou stresovou poruchu (PTSD). \n\nDisociativní poruchy mohou být vyvolány traumatickou událostí, ale může jim předcházet pouze stres, užití psychoaktivních látek nebo se mohou vyskytnout bez jakékoli rozpoznatelné příčiny. V MKN-10 jsou disociativní poruchy klasifikovány v jedné kategorii spolu s konverzními poruchami,  kdežto v DSM spadají všechny disociativní poruchy do samostatné kategorie. \n\nDisociativní poruchy se mohou, ale nemusí pojit s amnézií. Kvůli nečekané a do velké míry nevysvětlitelné povaze jsou disociativní poruchy typicky prožívány jako velmi znepokojující autonomní narušení obvyklých způsobů chování a fungování jedince.\n\nZa autora konceptu disociace je považován francouzský filosof a psycholog Pierre Janet (1859–1947). Na rozdíl od jiných koncepcí disociace (jako například Freudova pojetí v rámci jeho psychoanalytické teorie) ji Janet nepovažoval za obranný mechanismus. Podle Janeta docházelo k disociaci pouze u jedinců s vrozeným oslabením mentálního fungování, ve stresu náchylným k hysterii. I přesto, že se v mnoha jeho případových studiích objevovaly traumatické zážitky, Janet disociaci nikdy nepovažoval za obranu proti těmto zážitkům – právě naopak, trval na tom, že se jedná o jakýsi mentální nebo kognitivní deficit. Trauma považoval za jeden z mnoha stresorů, které mohou zhoršit už tak narušenou „mentální efektivitu“ hysterického jedince a spustit záplavu hysterických (dnes „histriónských“ či „disociativních“) symptomů.\n\nPřestože byla v posledních dvou desetiletích devatenáctého století disociace středem zájmu, zejména v Anglii a ve Francii, s příchodem nového tisíciletí tento zájem rychle opadl. Dokonce i Janet přesměroval svoji pozornost k jiným problematikám, zato v Americe zájem o disociaci mezi lety 1890 a 1910 vrcholil, jak je patrné z díla Williama Jamese a mnoha dalších bostonských psychologů. Nicméně i v Americe zájem o disociaci kvapem ustoupil pod náporem akademického zájmu o psychoanalýzu a behaviorismus. Po velkou část dvacátého století se disociací zabýval jen málokdo a diskutovat se o ní znovu začalo až v souvislosti s publikací neodisociační teorie Ernesta Hilgarda (1977) a s publikační činností dalších autorů v 80. letech 20. století, kteří se věnovali mnohočetné poruše osobnosti.\n\nV posledních letech zájem o disociaci jakožto klinický jev stoupá v souvislosti s posttraumatickou stresovou poruchou, disociativní poruchou identity a kontroverzí, která je s ní spojená, a také v souvislosti s neurozobrazovacími technikami a relevantními populačními výzkumy.\n\nZ historického hlediska je možné zmínit ještě jeden z kořenů psychopatologického konceptu disociace, a to koncept Eugena Bleulera, který zkoumal disociaci ve vztahu ke schizofrenii.\n\nK diagnostikování disociace se nejběžněji používá Škála disociativních prožitků (Dissociative Experiences Scale). Jádrovými symptomy disociativních poruch jsou podle DSM-IV depersonalizace, derealizace a psychogenní amnézie. V běžné populaci zaznamenalo 60–65 % respondentů z klinického hlediska nezávažné disociativní prožitky, což svědčí o jejich vysoké prevalenci. Dále se k diagnóze a zhodnocení míry disociace používá SCID-D (strukturovaný klinický rozhovor).\n\nDisociace je často popisována jako jeden ze souboru symptomů zažívaných některými oběťmi nejrůznějších traumat z dětství (včetně fyzického a psychického týrání či pohlavního zneužívání). Tato tvrzení podporují i výzkumná zjištění o korelační souvislosti disociace a traumat prožitých v minulosti. Disociace se velmi často objevuje u traumatizovaných osob, zároveň však existuje mnoho jedinců, kteří prožili nějaké trauma, a přesto žádné disociativní symptomy nevykazují.\n\nDisociace v dospělosti v kombinaci se zážitkem jakéhokoli zneužívání v dětství či jinými zážitky interpersonálního násilí přispívá k narušení vzorců rodičovského chování, které může dále přispívat k cyklické povaze domácího násilí a způsobených traumat.\n\nSymptomy disociace na bázi prožitého traumatu mohou zahrnovat depersonalizaci, emoční oploštělost, apatii nebo amnézii týkající se vzpomínek na traumatickou událost. Na teoretické rovině může disociace v případě závažného traumatu představovat dočasně efektivní obranný mechanismus. Z dlouhodobého hlediska je však disociace spojována se snížením schopnosti psychického fungování a přizpůsobení jedince. Další symptomy často pozorované spolu s disociací u obětí traumatických událostí zarhnují úzkosti, PTSD, nízké sebevědomí, somatizační obtíže, deprese, chronické bolesti, selhávání v interpersonálních vztazích, abúzus látek, sebepoškozování a suicidální myšlenky nebo jednání. Tyto symptomy mohou být často prezentovány jako zdroje obtíží a maskovat tak skutečné jádro problému.\n\nV rámci klinické populace byla zjištěna souvislost mezi vysokou mírou disociativních symptomů (včetně amnézie vztahující se ke konkrétním vzpomínkám na trauma) a zneužíváním v dětství - obzvlášť chronickým zneužíváním s počátkem v nízkém věku. V neklinickém vzorku populace dospělých žen byla nejčastěji zvýšená míra disociace uváděna v souvislosti s pohlavním zneužíváním před 15. rokem věku výrazně starší osobou. Korelace byla zjištěna také s fyzickým týráním a pohlavním zneužíváním v dětství. Míra disociace se přímo úměrně zvyšovala s rostoucí závažností pohlavního zneužívání.\n\nPřehledový článek z roku 2012 podporuje současnou hypotézu, že nedávno prožité trauma může ovlivňovat jedincovo hodnocení vzdálenější minulosti, měnit minulé prožitky a vést ke stavům disociace.\n\nPsychoaktivní látky mohou často navodit dočasné disociativní stavy. Mezi látky s disociativními účinky patří například ketamin, oxid dusný, alkohol, tiletamin, marihuana, dextrometorfan, PCP, metoxetamin, šalvěj divotvorná, atropin a ibogain.\n\n"}
{"id": "1172285", "url": "https://cs.wikipedia.org/wiki?curid=1172285", "title": "Clausen (Porýní-Falc)", "text": "Clausen (Porýní-Falc)\n\nClausen je obec v německé spolkové zemi Porýní-Falc, v zemském okrese Südwestpfalz. V 2014 zde žilo 1 393 obyvatel. \n\nSousední obce jsou: Donsieders, Heltersberg, Leimen, Merzalben, Münchweiler an der Rodalb, Rodalben a Waldfischbach-Burgalben.\n\n"}
{"id": "1172286", "url": "https://cs.wikipedia.org/wiki?curid=1172286", "title": "Július Stano", "text": "Július Stano\n\nJúlius Stano (22. února 1900, Ružomberok - 5. listopadu 1971, Ružomberok) byl slovenský politik.\n\nVystudoval strojní inženýrství v Brně. Od roku 1923 se věnoval politice. Byl ústředním tajemníkem sekretariátu Hlinkovy slovenské ľudové strany v Bratislavě. Stal se prvním předsedou Ústředí slovenského katolického studentstva. Organizačně se podílel na výstavbě studentského internátu Svoradov. Od roku 1935 byl členem slovenského zemského zastupitelstva. Podílel se na formulaci návrhu na autonomii Slovenska.\n\nV prosinci 1938 byl zvolen poslancem slovenského autonomního sněmu, poslancem byl i ve sněmu slovenského státu. V poslední slovenské autonomní vládě (11. až 14. března 1939) zastával post ministra dopravy a veřejných prací. Tento post pak zastával i ve vládách samostatného Slovenska až do začátku září 1944. V roce 1942 byl zvolen za prvního generálního ředitele Slovenských elektráren. Funkce se však ujal až 6. září 1944 (do té doby byl zastupován tajemníky). Funkce byl zbaven 11. dubna 1945 delegátem předsednictva SNR pro věci vnitřní.\n\nPo válce byl zatčen a odsouzen na čtyři roky vězení. Po propuštění pracoval jako úředník v Ružomberku.\n\n"}
{"id": "1172287", "url": "https://cs.wikipedia.org/wiki?curid=1172287", "title": "Maciej Szymanowski", "text": "Maciej Szymanowski\n\nMaciej Szymanowski (1966 Poznaň, Polsko) je polský historik, hungarista, diplomat a novinář.\n\nV roce 1991 absolvoval obor hungarologie na katedře moderní filologie Varšavské univerzity, následně v roce 2001 získal doktorát z humanitních věd na katedře dějin Jagellonské university v Krakově. V letech 1987–1988 na doporučení polského historika a profesora Wacława Felczaka byl stipendistou elitní konzervativní budapešťské koleje s předválečnou tradicí \"Eötvös Kollégium\". V letech 1992–1999 byl redaktorem českého týdeníku Respekt. Po této práci získal v roce 2000 zaměstnání na polském ministerstvu zahraničních věcí, nejprve jako pracovník odboru států střední Evropy, poté od roku 2001 do roku 2006 byl ředitel Polského institutu v Budapešti. Od roku 2006 do roku 2010 zastával stejnou pozici v Polském institutu v Praze. V následujících letech pracoval jako koordinátor v sekretariátu ministra a rada-vyslanec pro záležitosti historické politiky. Od roku 2013 přednáší na katedře dějin Katolické university Pétera Pázmánye v Budapešti. Je stálým spolupracovníkem polského konzervativního týdeníku Do Rzeczy, polské rozhlasové stanice Radio Wnet, brněnského měsíčníku Kontexty. Je členem Svazu polských novinářů SDP.\n\nJe autorem vědeckých a publicistických textů na téma mechanismů využití národních hodnot v propagandě komunistických režimů zemí východní Evropy (především jeho dílo \"Wartości narodowe w propagandzie komunistycznej Polski, Czechosłowacji i Węgier w prasie lat 1949-1953\"), středoevropského konzervativního politického myšlení (spolueditor svazku \"Pravým okem\" a také jedním z autorů sborníku Česká konzervativní a liberální politika vydaných brněnským nakladatelstvím CDK) a geopolitické pozice regionu střední a východní Evropy. Zabývá se problematikou polské historické paměti.\n\nKoncem 80. let 20. století působil v polsko-maďarské Solidaritě, redigoval samizdatový bulletin této organizace a coby člen její delegace se v červnu 1989 v Budapešti zúčastnil oficiálního pohřbu vůdce maďarského povstání v roce 1956 Imre Nagye.\n\nJe ženatý. Jeho žena Lucie Szymanowska je českou hungaristkou, překladatelkou a publicistkou, od roku 2014 také varšavskou zpravodajkou maďarské tiskové agentury MTVA. \n\nJe autorem více než 400 článků věnovaných problematice střední Evropy. \n\n"}
{"id": "1172289", "url": "https://cs.wikipedia.org/wiki?curid=1172289", "title": "Clausen", "text": "Clausen\n\nClausen může být:\n\n\n"}
{"id": "1172290", "url": "https://cs.wikipedia.org/wiki?curid=1172290", "title": "Jan Černý (imunolog)", "text": "Jan Černý (imunolog)\n\nJan Černý (* 29. května 1970 Hořice) je český imunolog, pedagog vyučující na Přírodovědecké fakultě UK v Praze a popularizátor vědy. V září 2017 oznámil kandidaturu na rektora Univerzity Karlovy.\n\nJan Černý se narodil v Hořicích v Podkrkonoší a dětství prožil v Hradci Králové. Vystudoval molekulární biologii a genetiku na Přírodovědecké fakultě UK v Praze a během doktorského studia působil v laboratoři prof. Václava Hořejšího na Ústavu molekulární genetiky AVČR, kde se věnoval studiu membránových mikrodomén. V letech 2000–2002 absolvoval postdoktorální pobyt na Harvard Medical School Harvardovy univerzity v Bostonu, kde se věnoval výzkumu nízkomolekulárních inhibitorů vezikulárního transportu, životnímu cyklu viru HIV a pracoval na modelu MHCII-GFP transgenní myši. Dnes působí jako vedoucí laboratoře buněčné imunologie na Přírodovědecké fakultě UK. Působil v řadě orgánů Přírodovědecké fakulty a v letech 2009–2013 byl proděkanem pro vědu, vnější vztahy a celoživotní vzdělávání. V listopadu 2015 byl jmenován profesorem v oboru buněčné a vývojové biologie.\n\n"}
{"id": "1172291", "url": "https://cs.wikipedia.org/wiki?curid=1172291", "title": "Petr Suchý (politik)", "text": "Petr Suchý (politik)\n\nPetr Suchý (* 5. prosince 1978 Plzeň) je český politik a ředitel softwarové společnosti, od roku 2010 zastupitel města Plzně, člen TOP 09.\n\nPo maturitě na Gymnáziu Luďka Pika v Plzni v roce 1996 získal v programu německé spolkové vlády zelenou kartu pro odborníky v informačních technologiích. V Německu následně působil 7 let jako softwarový specialista v přední německé firmě HIW Software Solutions dodávající podnikové informační systémy. Po návratu do Plzně vede softwarovou firmu, která se zabývá vývojem informačních systémů a webových nástrojů. V roce 2012 absolvoval obor mezinárodní vztahy a evropská studia na Metropolitní univerzitě Praha (získal titul Mgr.). Od roku 2012 je také předsedou správní rady obecně prospěšné společnosti Centrum protidrogové prevence a terapie.\n\nPetr Suchý je ženatý a má dvě děti. Žije v Plzni, konkrétně v městském obvodu Plzeň 4.\n\nOd roku 2009 je členem TOP 09, od roku 2015 ve straně působí také jako předseda Krajské organizace TOP 09 v Plzeňském kraji.\n\nDo komunální politiky vstoupil, když byl za TOP 09 zvolen v komunálních volbách v roce 2010 zastupitelem města Plzně. Kandidoval také do městského obvodu Plzeň 4, v tomto případě ale neuspěl (stal se prvním náhradníkem). Ve volbách v roce 2014 mandát plzeňského zastupitele obhájil. Do zastupitelstva městského obvodu se ale opět nedostal. Působí jako člen Výboru finančního. Od února 2012 je místopředsedou dozorčí rady akciové společnosti Plzeňské městské dopravní podniky.\n\nV krajských volbách v roce 2012 kandidoval jako člen TOP 09 na kandidátce subjektu \"TOP 09 a Starostové pro Plzeňský kraj\" do Zastupitelstva Plzeňského kraje, ale neuspěl. Stejně tak neúspěšně skončila i jeho kandidatura za TOP 09 v Plzeňském kraji ve volbách do Poslanecké sněmovny PČR v roce 2013.\n"}
{"id": "1172292", "url": "https://cs.wikipedia.org/wiki?curid=1172292", "title": "Petr Suchý", "text": "Petr Suchý\n\nJméno a příjmení Petr Suchý má více nositelů:\n\n"}
{"id": "1172327", "url": "https://cs.wikipedia.org/wiki?curid=1172327", "title": "The Code (film)", "text": "The Code (film)\n\nThe Code, uvedený v roce 2001, je 52minutový dokument o historii GNU/Linux, free software a hnutí Open Source. Tento finsko-francouzský film režíroval Hannu Puttonen.\n\nDokument ukazuje, mimo jiné, rozhovory s Linusem Torvaldsem, Richardem Stallmanem, Ericem S. Raymondem, Alanem Coxem, Miguelem de Icaza, Theodorem Ts'o, David S. Millerem, Ari Lemmkem a mnoha dalšími. Kromě toho dokumentace obsahuje chronologicky uspořádaný vývoje Unix a Linuxu. Součástí filmu je také svobodná píseň (s titulky), který je uvolněn pod GNU Free Documentation License.\n\nNa DVD je film dostupný v angličtině s bonusovým materiálem, včetně některých hudebních skladeb, které lze slyšet v dokumentu pouze částečně.\n\n"}
{"id": "1172329", "url": "https://cs.wikipedia.org/wiki?curid=1172329", "title": "Dave Franco", "text": "Dave Franco\n\nDavid John Franco (* 12. června 1985, Palo Alto, Kalifornie, USA) je americký herec. Svojí kariéru zahájil malými rolemi ve filmech jako \"Superbad\" (2007 a \"Smrt a život Charlieho St. Clouda\" (2010). Následně si zahrál v deváté řadě seriálu \".\" Zlom v jeho kariéře nastal s filmy \"21 Jump Street\" a \"22 Jump Street\"\n\nHlavní role si také zahrál ve filmech \"Fright Night\" (2011), \"Podfukáři\" (2013), \"Podfukáři 2\" (2016), \"Mrtví a neklidní\" (2013), \"Sousedi\" (2014), \"Sousedi 2\" (2016), \"\" (2016), \"The Little Hours\" (2017) a \"The Disaster Artist\" (2017).\n\nFranco se narodil v Palo Alto v Kalifornii a je nejmladší ze tří bratrů. Jeho starší bratři jsou James Franco a Tom Franco. Matka Davea byla rodilá židovka z Kalifornie, ale jeho otec Douglas byl portugalsko-italského původu. Studoval Univerzitu Jižní Kalifornie.\n\nOd roku 2012 je jeho partnerkou herečka Alison Brie, se kterou se v srpnu 2015 zasnoubil, a v březnu 2017 oženil\n"}
{"id": "1172332", "url": "https://cs.wikipedia.org/wiki?curid=1172332", "title": "Blankenburg (Harz)", "text": "Blankenburg (Harz)\n\nBlankenburg (Harz) je město a lázeňský resort v okrese Harz, ve spolkové zemi Sasko-Anhaltsko, v Německu. Leží při severním úpatí pohoří Harz, 19 kilometrů jihozápadně od města Halberstadt.\n\nPo požáru v roce 1836 bylo z velké části přestavěno. Nachází se zde například stará radnice, hrad s rozmanitými sbírkami, muzeum starožitností a několik kostelů. Ve městě sídlí lázně, nabízející koupele s borovým jehličím a nemocnice zaměřená na nervová onemocnění. V blízkosti je skála zvaná \"Teufelsmauer\" (Čertova zeď), ze které lze vidět pláně i rokle v pohoří Harz.\n\nMěsto Blankenburg (Harz), leží na severním okraji pohoří \"Harz\", ve výšce asi 234 m n. m. Nachází se západně od Quedlinburgu, jižně od Halberstadtu a východně od Wernigerode. Severozápadní částí městského centra protéká potok Goldbach.\n\nStopy po osídlení tohoto území pocházejí již z paleolitu, ale první písemná zmínka o Blankenburgu je z roku 1123, kdy saský vévoda a pozdější král a císař Svaté říše římské Lothar III. jmenoval Poppa, synovce biskupa Reinharda z Blankenburgu hrabětem na hradě, stojícím na holé vápencové skále na místě současného hradu. Od něj bylo také odvozeno jméno města (\"Blank\" = něm. holý).\n\nHrabě Poppo I. z Blankenburgu velmi pravděpodobně pocházel z franckého rodu Reginbodonenů. Jeho potomci byli mimo jiné pány nedalekého hradu Regenstein a začali se po něm i psát. Ten byl lénem od Halberstadtského biskupství.\n\nV roce 1180/82 byl Blankenberg zpustošen císařem Fridrichem I., protože slíbil loajalitu Jindřichu Lvovi z rodu Welfů. V roce 1386 byl opět masivně poničen.\n\nPo smrti posledního hraběte z Regensteinu v roce 1599, přešlo léno zpět do majetku vévodů Brnušvicko-Lüneburských. V průběhu třicetileté války na Blankenberg zaútočil Albrecht z Valdštejna a v roce 1625 jej dobyl. Devět dělových koulí zaseknutých v městských hradbách obléhání dodnes připomíná.\n\nVévodové Brunšvicko-Lünenburští si z města vytvořili v 17. století svoje druhé sídlo a to za vlády vévody Ludvíka Rudolfa (1690-1731) zažilo období rozkvětu. V této době bylo hrabství Blankenburg povýšeno na říšské knížectví, ale (\"Reichsfürstentum\"), ale v roce 1731, poté, co se stal Ludvík Rudolf vévodou, bylo znovu sjednoceno s vévodstvím Brunšvicko-Lünenburským, pod nímž už zůstalo. Z této doby se nám také zachoval dnešní \"malý zámek\" s jeho terasovitými zahradami. Od roku 1807, do roku 1813 byl Blankenberg součástí Vestfálského království.\n\nBěhem sedmileté války se město díky své neutralitě stalo útočištěm pro brunšvický dvůr. Ludvík XVIII. se ve městě skrýval po svém útěku z Dillingenu, a to v letech 1796 až 1798.\n\nNejdůležitějšími ekonomickými odvětvími jsou v Blankenburgu turismus a lázeňský a zdravotní průmysl. Kromě toho zde najdeme několik malých a středně velkých podniků. Největším průmyslovým koncernem ve městě je firma \"FEW Fahrzeug- und Entwicklungswerk Blankenburg GmbH\" se 160 zaměstnanci, která vznikla kolem roku 1973. Druhým největším zaměstnavatelem ve městě je se svými ca. 60 zaměstnanci \"Harzer Werke Motorentechnik\", který vznikl z železáren založených kolem roku 1870.\n"}
{"id": "1172336", "url": "https://cs.wikipedia.org/wiki?curid=1172336", "title": "Alphekka Meridiana", "text": "Alphekka Meridiana\n\nAlphekka Meridiana je nejjasnější hvězda v souhvězdí Jižní koruny. Je pojmenována podle nejjasnější hvězdy souhvězdí Severní koruny Alphekky, název Alphekka Meridiana znamená doslova Jižní Alphekka. Hvězda se otáčí kolem své osy velmi rychle, blízko ke kritické rychlosti, při které by se roztrhla.\n\nAlphekka Meridiana patří do spektrální třídy A2Va a její zdánlivá hvězdná velikost je 4,10. Nachází se asi 125 světelných let od Země, poloměr je 2,3násobek slunečního, hmotnost je oproti hmotnosti Slunce také 2,3krát větší. Zářivý výkon je 31 L☉.\n"}
{"id": "1172337", "url": "https://cs.wikipedia.org/wiki?curid=1172337", "title": "Viktor Něčajev", "text": "Viktor Něčajev\n\nViktor Petrovič Něčajev ( \"Виктор Петрович Нечаев\", * 28. ledna 1955 Kujbyševka-Vostočnaja) je bývalý ruský lední hokejista, známý jako první hráč ze Sovětského svazu, který se představil v National Hockey League.\n\nHrál na pozici středního útočníka za HK Sibir Novosibirsk a od roku 1975 za SKA Leningrad, objevil se v širší nominaci juniorské reprezentace, studoval vysokou dopravní školu. V roce 1979 byl kvůli konfliktu s vedením klubu vyřazen z kádru a musel odejít do druholigového týmu Binokor Taškent, po této zkušenosti se rozhodl pro emigraci.\n\nO rok později uzavřel formální sňatek s americkou studentkou Cheryl Haiglerovou a v roce 1982 mu úřady dovolily vystěhovat se do Spojených států amerických. Tam působil ve farmářských klubech New Haven Nighthawks a Saginaw Gears, v NHL odehrál za Los Angeles Kings tři utkání, v zápase proti New York Rangers přispěl k vítězství 4:2 jednou brankou.\n\nV sezóně 1983/84 hrál za německý klub Düsseldorfer EG. Po skončení aktivní činnosti si zřídil uměleckou agenturu, později pracoval jako hráčský agent.\n\n"}
{"id": "1172345", "url": "https://cs.wikipedia.org/wiki?curid=1172345", "title": "Strukturní izomer", "text": "Strukturní izomer\n\nStrukturní (podle Mezinárodní unie pro čistou a užitou chemii (IUPAC) konstituční) izomery jsou molekuly, které mají stejný sumární vzorec, ale mají různě uspořádané atomy, čímž se liší od stereoizomerů, u kterých se vyskytují stejné vazby ve stejném pořadí a liší se pouze jejich prostorové uspořádání.\n\nU řetězcových izomerů jsou jejich hlavní (obvykle uhlíkové) řetězce rozdílně uspořádány a vytvářejí tak odlišné struktury, například pentan má tři strukturní izomery: \"n\"-pentan (často nazývaný pouze jako \"pentan\"), isopentan (2-methylbutan) a neopentan (dimethylpropan).\n\nU pozičních izomerů jsou funkční skupiny nebo jiné substituenty navázány na odlišná místa základní struktury. V níže zobrazeném případě může hydroxylová skupina na n-pentanovém řetězci zaujímat tři různé pozice a tvořit tak tři různé sloučeniny.\n\nU mnoha aromatických sloučenin existují poziční izomery, protože mají substituenty různé vzájemné polohy na benzenovém jádru. Fenol má pouze jeden izomer, zatímco u kresolu existují tři izomery, jelikož se druhá methylová skupina může nacházet ve třech různých polohách vzhledem k první skupině. Xylenol má na benzenovém jádru připojenou jednu hydroxylovou a dvě methylové skupiny a vysktuje se celkem v šesti izomerech.\n\nFunkční izomery jsou strukturní izomery, které mají stejný sumární vzorec, ovšem jejich atomy jsou odlišně pospojovány, a tak neobsahují stejné funkční skupiny.\n\nJako příklad lze uvést cyklohexan a hex-1-en, které mají shodný sumární vzorec CH. Patří mezi funkční izomery, protože cyklohexan je cykloalkan, zatímco hex-1-en patří mezi alkeny.\n\nAby dvě molekuly byly funkčními izomery, musí mít funkční skupiny uspořádané určitým způsobem; příkladem může být vzorec CHO, který, v závislosti na uspořádání atomů, může patřit dvěma různým sloučeninám, kterými jsou dimethylether CH-O-CH a ethanol. Ethanol a dimethylether jsou tedy funkční izomery.\n\nPokud jsou funkční skupiny stejné, pouze umístěné na různých místech, pak tyto strukturní izomery nejsou funkčními izomery. Propan-1-ol a propan-2-ol jsou strukturní, ovšem nikoliv funkční izomery - obě tyto látky patří mezi alkoholy.\n\nFunkční izomery se obvykle identifikují pomocí infračervené spektroskopie. Infračervené spektrum látky odpovídá energiím spojeným hlavně s vibracemi molekul. Alkoholová skupina má díky vodíkové vazbě výraznou vibraci na určité vlnové délce a všechny alkoholy v kapalném a pevném skupenství absorbují infračervené záření o této vlnové délce.\n"}
{"id": "1172349", "url": "https://cs.wikipedia.org/wiki?curid=1172349", "title": "Abramović", "text": "Abramović\n\nPříjmení Abramović nosí více různých významných osobností:\n\n"}
{"id": "1172352", "url": "https://cs.wikipedia.org/wiki?curid=1172352", "title": "Dorozumívání slonů", "text": "Dorozumívání slonů\n\nDorozumívání slonů uvnitř sloních skupin a mezi nimi zahrnuje komunikaci prostřednictvím zraku, hmatu, čichu a hlasu.\n\nV minulosti proběhlo mnoho diskuzí o tom, jak definovat pojem komunikace. Většina autorů se shodla na tom, že komunikace zahrnuje obdržení informace prostřednictvím signálu od vysílajícího k přijímanému a použití této informace přijímajícím při rozhodování, jak odpovědět.\n\nSloni mají především velice rozvinutý systém hlasové komunikace. Dokážou vytvářet nízkofrekvenční zvuky, které mohou být slyšitelné i na velké vzdálenosti a mohou jim sloužit například při oddělení jednotlivců od stáda, nebo samcům při hledání samic v říji. Velice zajímavá je také jejich schopnost komunikovat prostřednictvím seismických vln, které se šíří zemí. Sloni dokážou tyto vlny vnímat prostřednictvím měkkých chodidel nohou. Seismické vlny tak mohou doplňovat informace získané hlasovou komunikací nebo je nahrazovat ve zhoršených atmosférických podmínkách.\n\nVětšina pozorovatelů se shoduje na tom, že sloni mají relativně špatný zrak. Slon pravděpodobně vidí svět v odstínech šedé při ostrém světle a může mít velice omezené barevné vidění při světle tlumeném. Získávají proto velmi málo informací o prostředí zrakem s výjimkou dohledu na velmi krátké vzdálenosti.\n\nNicméně sloni obou druhů vykazují působivý rozsah vizuálních postojů sestávajících se z různých kombinací postavení hlavy, uší, očí, chobotu, ocasu, těla a nohou. V sociálním kontextu jsou tyto postoje využívány během hry, útoku, ústupu a pravděpodobně i během pozdravu.\n\nOd začátku 90. let, vědci zabývající se studiem slonů afrických zaznamenali bohatý slovník řeči těla slonů. Některé vzkazy se zdají být určené členům rodiny, jiné jedincům mimo skupinu a další pro jedince jiných druhů zahrnujících i člověka.\n\nV roce 2004 začali vědci sdílet a vzájemně porovnávat získaná data z této oblasti. Protože každý měl pro různé pozorované postoje vlastní názvy, prvním krokem bylo dohodnout se na jednotných termínech. Následně byla data sepsána do jednotné databáze, která je v současné době dostupná online. Tato databáze představuje dohromady 205 různých postojů roztříděných do 30 rozdílných kategorií. Nachází se zde například postoje sloužící k uklidnění nebo k výzvě ke hře. Dále zahrnuje postoje sloužící ke spojení druhů ve stádě a ty, které vymezují osobní prostor. Vědci odkudkoliv mohou přidat své obrázky sloních postojů a využívat znalosti ostatních výzkumníků o tom, jak a kdy jsou tyto postoje používány.\n\nSloni jsou velice kontaktní zvířata, využívající hmatovou komunikaci v sociálních skupinách k projevu útěchy, náklonnosti, ale také agrese a hry.\n\nU slonů jak v lidské péči, tak i ve volné přírodě bylo popsáno v široké škále různých kontaktů zejména využití chobotu. Bylo to například natahování se chobotem po ostatních, ovinutí choboty, vkládání špičky chobotu do tlamy jiného slona, pokládání chobotu přes záda, hlazení pomocí chobotu, nebo jen dotýkání se jiného slona. Některé z těchto kontaktů, jako je kontakt chobotu se spánkovými žlázami nebo genitáliemi, slouží očividně pouze k získávání chemických signálů, spousta dalších ale patří mezi čistě hmatové kontakty.\n\nSloní chobot je nesmírně citlivý. Průzkum pod mikroskopem odhalil, že tkáň špičky chobotu je velice bohatá na Vater-Pacciniho tělíska, specializovaná tělíska reagující na tlak a vibrace, která hrají velkou roli při hmatové komunikaci. Díky nim je sloní chobot stejně citlivý jako například špička prstu u člověka. Konec chobotu je také pokryt vousky, odborně nazývanými vibrisy. Konec chobotu jako takový je dobře zásobovaný drobnými, vouskům podobnými strukturami (vellus vibrissae), těsně pod povrchem pokožky. Vědci právě začínají zkoumat, jak tyto vousky pomáhají detekovat signály sloužící k interpretaci informací z okolního prostředí.\n\nRůzná pozorování slona indického zaznamenala citlivost chobotu v různých situacích jako je detekce vibrací země, jemné zvedání malých objektů a získávání informací o struktuře, velikosti a pravděpodobně i teplotě předmětu.\n\nSlon se spoléhá na hmat v široké škále sociálních aktivit, a to jak přátelských tak i nepřátelských. Slon dává špičku svého chobotu do tlamy jiného slona jako formu útěchy, a na uši, tlamu, oči, ocas a tělo při zdravení rodinných členů, kteří byli po nějakou dobu odděleni. Sloni se také třou tělem při pozdravu i během hry. Velice taktilní jsou také sloní hry. Mláďata a nedospělí jedinci do sebe navzájem různě šťouchají, přetlačují se, zápasí chobotem a tím dovolují mladým zvířatům posoudit vzájemné síly a připravit se tak na jejich budoucí role.\n\nTo, jak sloni používají dotyk, může záviset na jejich postavení v rámci celého stáda. Slon stejné úrovně bude stát blízko druhému a dotýkat se ho bokem, ale níže postavený slon se může k výše postavenému postavit pouze tak, že vystaví jen méně zranitelnou zadní část těla. Jednou z forem pozdravu u spojenců, může být také ťuknutí klů o sebe.\n\nHmatová komunikace se také zdá důležitější v interakcích mezi matkou a mládětem, pravděpodobně jako prostředek získávání informací o tom, jak se mláděti vede. Mláďata používají kontakt k formování a udržení vztahů s ostatními členy rodiny. Často také tisknou nohy nebo prsa jejich matek žadoníce o mléko. Mládě může strčit svůj chobot do tlamy staršího slona, aby našlo informace o jídle. Strkání chobotu jiným slonům do tlamy se zdá být částí potvrzujícího chování v době stresu. Opírání se o jiného slona, anebo otírání se může být další formou taktilní komunikace.\n\nSloni mají vysoce rozvinutý systém čichové komunikace. Široká škála chemických sloučenin je přenášena kůží a slizničními membránovými strukturami, zahrnujícími žlázy. Těmito chemikáliemi mohou být sekrety, exkrety, nebo filtráty. K vnímání těchto signálů je slon obdařen citlivým čichovým aparátem pro plynné látky a vomeronasálním orgánem pro detekci kapalných sloučenin.\n\nStrukturami, které pomáhají savcům cítit, jsou nosní skořepy. Slon má více těchto skořep než jakékoli jiné zvíře, dokonce i více než psi. Tyto struktury, vytvarované do záhybů jako listy v knize, se nacházejí v přední části sloní lebky a poskytují slonům celkovou čichovou plochu rovnající se malému koberečku. Tato velká plocha dává slonům schopnost cítit vodu na několik kilometrů.\n\nSlon může být často pozorován, jak se špičkou chobotu dotýká určitého místa na zemi nebo také části těla jiného slona genitálií nebo spánkových žláz. Slon pak přiloží chobot, obsahující vzorek, na horní patro ústní dutiny, kde se nachází speciální smyslový orgán známý jako vomeronasální.\n\nU slonů je vomeronasální orgán párová tubulární struktura, která je obklopena spojovacími tkáněmi a chrupavkou a částečně propojena s kostí radličnou. Tento orgán se zdá být klíčovým detektorem chemických signálů a méně těkavých tekutých substancí jako je moč. Malé vzorky substance jsou transferovány přes konec chobotu na horní patro tzv. flehmenovou reakcí. Flehmenova reakce je umožněna lemováním horního rtu, usnadňujícím přenos feromonů do vomeronasálního orgánu. Odtud neuroreceptory přenášejí informaci do vyšších mozkových center pro identifikaci. Vomeronasální orgán je zvláště důležitý k řízení signálů vztahujících se k reprodukci, jako je detekce říje z moči samic samci. Tato signalizace může probíhat ze sociálních důvodů také mezi členy rodiny nebo pro podporu synchronizace estrogenních period samic.\n\nExperimenty z roku 2007 ukazují, že sloni mohou používat chemické podněty, aby si udrželi přehled o chybějících členech stáda. Slonice žijící v Národním parku Amboseli ukázaly větší zájem o vzorky moči v zemi, pokud moč pocházela od slonice z rodiny, která nebyla přítomna, anebo od slona, který kráčel až za nimi. Méně zájmu vykazovaly o čerstvou moč slonů, kteří s nimi nebyli ve vztahu, nebo kteří kráčeli před nimi. Experiment naznačuje, že sloni jsou schopni si vést mentální záznam o tom, kdo je přítomen a kdo chybí, a kdo je před nimi a kdo za nimi. Vzorky pachu tak mohou napomáhat slonům vytvářet si chemickou mentální mapu jejich sociální sítě.\n\nU těchto dlouho žijících druhů lze očekávat, že sociální interakce budou založeny na rozpoznání jedinců navzájem v dlouhodobém období. Již nyní jsou důkazy, že sloní mládě rozpozná svojí matku z její moči. Tato chemická paměť z doby časných vjemů může být udržována po roky nebo desetiletí. Sloní samci dokonce vykazují sníženou flehmenovu reakci na moč jejich matek několik let od odloučení. To může být i jedním z mechanizmů, jak zabránit inbreedingu (příbuzenskému křížení) bez ohledu na přesnou podstatu vyloučení samce z původní rodiny. Další výzkum chemické komunikace u slonů v lidské péči a rozpracování výsledků pokud možno na slony v přírodě nepochybně odkryje fascinující nové detaily o sloním společenství.\n\nStudium hlasové komunikace u slonů je novým a vzrušujícím polem zkoumání. Až v 80. letech 20. století vědci poprvé zjistili, že velký podíl sloní hlasové komunikace využívá frekvenci nižší než 30 Hz, což je limit lidského slyšení infrazvuk. Od této doby bylo potvrzeno, že hlasový repertoár slonů obsahuje širokou škálu infrazvukových zvuků, tzv. rumble, které byly připojeny k již známé hlasové vokalizaci, jako jsou trumpet a scream. Základní frekvence těchto infrazvukových volání leží mezi 14-35 Hz. Tyto extrémně nízké základní frekvence dávají rumble neobvyklou schopnost – a to možnost být slyšet na velmi dlouhou vzdálenost.\n\nPřevažujícím prostředím v podstatné části vývoje slonů byly lesy. Z forem sloní komunikace, které se mohly vyvinout v tomto prostředí, měly největší možný dosah čich a sluch a byly nejpravděpodobněji vysoce rozvinuty právě u těchto sociálních druhů, kterými sloni jsou. V době, kdy lesy ustoupily a objevily se savany (začátek miocénu), bylo ustanoveno mnoho morfologických charakteristik. Mezi tyto morfologické charakteristiky patří i dlouhý hlasový trakt naznačující vývoj schopnosti produkovat nízkofrekvenční zvuky. Frekvence mezi 15-20 Hz mají vlnovou délku 17-23 m. Zvuky s tak dlouhými vlnovými délkami téměř nebo dokonce vůbec nejsou ovlivněny překážkami, jako jsou stromy nebo jiné lesní porosty. Proto se i v savanách objevili sloni se schopností komunikace na nízkých frekvencích na dlouhé (km) vzdálenosti.\n\nBylo zjištěno, že savci mohou různými způsoby modifikovat určité základní zvuky, čímž vytvářejí poměrně široký repertoár zvuků použitím relativně malého množství těch základních. Pro slony to platí také. Slon s hlasovým rozsahem okolo 10 oktáv (o 3 oktávy více než piáno) je schopný vytvářet neuvěřitelnou škálu zvuků, které používá k předávání informací členům rodiny, nepříbuzným slonům a také dalším zvířatům. Některé z těchto zvuků spadají do rozsahu lidského sluchu, jiné jsou pro lidský sluch příliš nízké. Slon může také vydávat zvuk přes tlamu nebo chobot, který, jak se zdá, funguje jako rezonanční komora, která mění kvalitu vydávaného zvuku.\n\nSloni a lidé sdílejí stejný základní hlasový aparát. Vzduch z plic putuje nahoru průdušnicí, neboli tracheou do hrtanu, což způsobuje vibraci hlasivek. Hrdlo a dutiny v lebce působí jako ozvučné komory k zesilování zvuků. Sloni však mají ještě další vybavení, které pomáhá vytvářet hlasité zvuky. Vědci se domnívají, že silnému slonímu troubení napomáhají tři aspekty sloní anatomie. Zaprvé, slon má všechno větší, od plic, které posílají poryvy vzduchu na hlasivky, až po masivní lebku s rozsáhlými ozvučnými komorami. Za druhé, hlasivky jsou neobvykle volné a flexibilní, což jim dovoluje pohybovat se volněji. Za třetí, sloní dva metry dlouhý chobot se chová jako roh nebo trubka, když jím proudí vzduch. Speciální vak za jazykem, nazývaný hltanový vak, pak pomáhá slonovi vytvářet nízký zvuk.\n\nVzhledem k oddělenému výzkumu hlasové komunikace u slonů afrických a slonů indických došlo k paralelnímu vytvoření samostatných kategorií sloních zvuků a jejich pojmenování. V průkopnické práci o slonech afrických, v Národním parku Amboseli v Keni, Joyce Poole a její kolegové identifikovali deset základních typů volání. Tato volání mohou být rozdělena do dvou širokých kategorií podle způsobu, jakým je zvuk vytvářen, a to na zvuky vznikající v hrtanu a zvuky, které jsou vytvářené průchodem vzduchu přes chobot. Do první skupiny se řadí zvuky nazvané: rumble, rev, roar (s podtypy noisy, tonal a mixed), cry, bark, grunt a husky cry. Druhá skupina obsahuje zvuky nazvané: trumpet, nasal-trumpet a snort. Kromě těchto základních zvuků sloni často vydávají zvuky složené, které přechází z jednoho typu do druhého. Tento bohatý rozsah sloních zvuků zahrnuje: snort-rumbles, roar-rumbles, rumble-roar-rumbles, cry-rumbles, bark-rumbles a trumpet-rumbles. Sloni nejčastěji vytvářejí tyto zvuky, když jsou rozrušeni.\n\nPrvním, kdo se začal zabývat hlasovou komunikací slonů indických, byl G. M. McKay, který již v 70. letech popsal deset různých typů volání roztříděných do tří kategorií.\n\nDo první kategorie zařadil zvuky souhrnně nazývané growl. Growl je zvuk o nízké amplitudě a je využívaný pro kontaktní volání na krátké vzdálenosti. Stačí ale, aby byl tento zvuk rozezněn přes chobot, a výrazně se zvýší jeho resonanční kvalita. Tento zvuk se pak nazývá rumble a bývá primárně využíván při mírném vzrušení. U stejného zvuku pak může být zvýšena amplituda a bez zjevné rezonance přes chobot se vytváří další podtyp nazývaný roar. Tento zvuk je jako kontaktní volání na velké vzdálenosti využíván především nedospělými zvířaty, která byla oddělena od své skupiny. Posledním typem v této skupině zvuků je zvuk podobný malému motocyklu. Tento typ volání byl využíván pouze samicemi, které odpovídaly svým mláďatům.\n\nDo druhé kategorie pak G. M. McKay zařadil zvuky souhrnně nazývané squeak se dvěma podtypy. Prvním je tzv. chirping, kdy jde o sérii krátkých zvuků, které jsou slyšitelné v široké škále různých situací. Sloni v lidské péči ho využívají například při vstupu ošetřovatele do výběhu. U volně žijících slonů je tento zvuk spojován s konfliktem mezi útěkem a útokem. Při zvýšení amplitudy základního zvuku vzniká druhý podtyp tzv. trumpet. Tento zvuk byl ve volné přírodě zaznamenán například při vylekání slona člověkem, nebo také při agresi mezi dvěma samci.\n\nDo poslední kategorie McKay zařadil tzv. snort. Tento zvuk je vytvářen prudkým vydechováním přes chobot. Člověk může tento zvuk slyšet pouze na krátké vzdálenosti, tzn. na méně než 20 metrů. Slon, který tento zvuk vydává, jím může řídit svou skupinu, její pohyb a směr. Hlasitější typ tohoto zvuku slon vydává, je-li překvapen. Zvuk může být také zesílen udeřením chobotu o zem při výdechu. To vytvoří extrémně hlasitý zvuk, který může být slyšitelný až na jednu míli.\n\nVibrace jsou starobylým způsobem komunikace, jedním z nejraněji vyvinutých způsobů ve zvířecí říši. Jsou využívány pozoruhodným počtem zvířat od hadů a škorpionů až po velká zvířata, jakými jsou sloni. Zvířata využívají seismické signály při mnoha svých činnostech, jako je páření, hledání potravy, varování, nebo například pro zajištění soudržnosti skupiny. Ačkoliv je tento způsob komunikace velmi významný a je poměrně dobře zdokumentován u malých zvířat, u velkých savců byl poměrně dlouho ignorován.\n\nMezi metody vytváření seismických vln patří: 1) úder, který vyvolává zemskou odezvu a vytváří vlny v reakci na přímý kontakt, 2) hlasové projevy, vytvářející vlny, které při kontaktu se zemí vytváří její vibraci. Vibrace signalizují energii, která nejvíce závisí na hmotě a dostupné svalové síle toho, kdo signál vytváří. Velcí suchozemští savci mají tedy pochopitelně větší dopad na seismické prostředí než malí savci či bezobratlí. Údery chobotem, pozorované u slona indického, vytváří rostoucí zvuk, slyšitelný na velkou vzdálenost. Zdá se, že tento zvuk je vytvářen náhlým úderem sloupce vzduchu, který je prudce vydechnut chobotem. Samice používá svůj chobot k bubnování, zejména po narození mláděte, jako výstrahu vetřelci v situaci, kdy se ke stádu snaží připojit sloni v musthu.\n\nSloni dokážou přijímat seismické signály dvěma způsoby. První způsob příjmu signálu je prostřednictvím kostí. Slon, stojící na špičce nohy, přenáší seizmickou vibraci od kostí nohy až do vnitřního ucha. Druhým způsobem je příjem signálu prostřednictvím měkkého chodidla. Tlusté bříško sloní nohy obsahuje vrstvu bohatou na Vater-Paciniho tělíska. Tato tělíska jsou pravděpodobně jedním z anatomických mechanismů, které sloni využívají k detekci seismických vln. Signály ze sloní nohy putují přes nervovou soustavu do mozku. Většina savců má ve svém vnitřním uchu orgán hlemýždě. Biologové dlouho předpokládali, že tento orgán má spirální tvar, aby se vešel do malého prostoru v lebce. V 80. letech 20. století ale neurologové zjistili, že stáčení hlemýždě slouží jinému účelu. Prozkoumali vnitřní ucho u několika suchozemských savců a usoudili, že počet otáček v hlemýždi souvisí se schopností slyšet velmi nízké frekvence a vibrace. Právě hlemýžď ve vnitřním uchu slona se zdá být nejvíce vyladěný v celé zvířecí říši.\n"}
{"id": "1172354", "url": "https://cs.wikipedia.org/wiki?curid=1172354", "title": "Čím to je", "text": "Čím to je\n\nČím to je je název pátého alba košické skupiny No Name, vydaného v září 2005 vydavatelstvím Universal Music Group.\n\nKapela album představila v přímém rozhlasovém přenosu, ve kterém také živě zahrála tři písničky. Již po třech týdnech prodeje pak za něj kapela obdržela platinovou desku a celkově se alba prodalo přes 35.000 kusů. V česku se album drželo na předních příčkách nejprodávanějších desek – nejvýše bylo na 2.místě.\n\nSkupina v roce 2006 uspořádala turné k tomuto albu. Server koule.cz k tomu uvedl: \"\"...(turné) v rámci kterého se nahrávalo jejich vůbec první DVD s názvem Live in Prague. To vzniklo v režii Davida Síse v pražské Sazka Areně. Koncert přenášelo živě i nejposlouchanější rádio toho roku – Evropa 2. Zároveň s live DVD vyšel záznam koncertu i na dvojCD. Křest proběhl 30. října 2006 v pražském klubu Retro Music Hall. DVD se dostalo do Top 3 v žebříčcích prodejnosti v České i Slovenské republice.\"\"\n\nK albu vznikl také stejnojmenný singl a bylo natočeno video, které mělo ke 4.2.2016 přes 1 200 000 zhlédnutí na kanálu Youtube.\n\nPřehled jedenácti skladeb nacházejících se na albu:\n\n\n\n"}
{"id": "1172355", "url": "https://cs.wikipedia.org/wiki?curid=1172355", "title": "Absalon (rozcestník)", "text": "Absalon (rozcestník)\n\nAbsalon může být:\n\n"}
{"id": "1172356", "url": "https://cs.wikipedia.org/wiki?curid=1172356", "title": "Abrahams", "text": "Abrahams\n\nPříjmení Abrahams nosí více různých významných osobností:\n\n"}
{"id": "1172359", "url": "https://cs.wikipedia.org/wiki?curid=1172359", "title": "Kozelský potok", "text": "Kozelský potok\n\nNázev Kozelský potok má více vodních toků:\n\n"}
{"id": "1172365", "url": "https://cs.wikipedia.org/wiki?curid=1172365", "title": "Absolonová", "text": "Absolonová\n\nPříjmení Absolonová nosí více různých významných osobností:\n\n"}
{"id": "1172368", "url": "https://cs.wikipedia.org/wiki?curid=1172368", "title": "Blatnický potok", "text": "Blatnický potok\n\nBlatnický potok je pravostranný přítok řeky Doubravy v okrese Havlíčkův Brod v Kraji Vysočina. Délka toku činí 6,6 km. Plocha povodí měří 11,5 km².\n\nPotok pramení v osadě Chloumek, na jihovýchodním úbočí Spálavy (663 m n. m.), v nadmořské výšce okolo 610 m. Na horním toku teče na jihozápad hlubším zalesněným údolím. Po opuštění lesa se Blatnický potok stáčí na západ k Předboři. Mezi Předboří a Jeníkovcem je část jeho vod svedena do bezejmenného přítoku Doubravy, který směřuje zprvu na jihozápad k Blatnici a odtud dále na západ k Hranicím u Malče. Hlavní tok teče na západ k Jeníkovci a poté k Malči, kde u místního zámku napájí \"Zámecký rybník\". Pod Malčí, nedaleko soutoku s Doubravou, zadržuje vody potoka další rybník, jehož název je \"Hluboký Maleč\". Do řeky Doubravy se Blatnický potok vlévá na jejím 54,4 říčním kilometru, na severovýchodním okraji Vísky, v nadmořské výšce okolo 380 m.\n\nNejvětším přítokem Blatnického potoka je bezejmenný pravostranný přítok na 0,8 říčním kilometru, který přitéká od Dolní Lhotky. Délka jeho toku činí 2,6 km. \n"}
{"id": "1172371", "url": "https://cs.wikipedia.org/wiki?curid=1172371", "title": "Skolta Esperanto-Ligo", "text": "Skolta Esperanto-Ligo\n\nSkolta Esperanto-Ligo (SEL) sdružuje esperantské skauty z celého světa.\n\nTřetí Světový kongres esperanta se konal v roce 1907 v Cambridge v Anglii. Je pravděpodobné, že lord Baden-Powell si toho byl vědom. Po prvním skautském táboře, který se uskutečnil na ostrově Brownsea později toho roku, začal Baden-Powell tvořit své dílo \"Scouting for Boys\" popisující metodu, jakou by mohl skauting být přizpůsoben mladým. Tato jeho práce byla zveřejněna v podobě šesti malých brožur, vydávaných jednou za dva týdny. První brožura ze série vyšla 15. ledna 1908 a série měla takový úspěch, že v květnu téhož roku byla celá znovu vydána v podobě knihy. Ve třetím svazku série radil Baden-Powell skautům využít mezinárodního jazyka esperanto jako „tajného jazyka hlídky“. Dotyčná pasáž zmizela v některém z následujících vydání, nicméně nachází se na straně 202 původního anglického vydání \"Scouting for Boys\" takto:„Also if you want to use a secret language in your patrol, you should all set to work to learn \"Esperanto\". It is not difficult, and is taught in a little book costing one penny. This language is being used in all countries so that you would be able to get on it abroad now.“Skutečnost, že Baden-Powell uvádí esperanto ve \"Scouting for Boys,\" je zajímavá z toho důvodu, že se Baden-Powell rozhodl brát ohled na esperanto a že o tom mluvil se svojí manželkou, lady Olave Baden-Powell. A skutečně, po smrti BP, roku 1950 v dopisu pro paní Dr. Lydia DeVilbis, Lady Olave napsala: „I often thought that it would be splendid if Mrs. Roosevelt could convince the United States to make Esperanto accepted in the whole world and to introduce it into the programs of all schools and organizations. It would really be of the highest importance for the world and especially useful for good understanding between people who are divided because of the diversity of languages.“ (Často jsem si myslel, že by bylo skvělé, pokud by Paní Rooseveltová mohl přesvědčit Spojené státy, aby Esperanto bylo přijímáno po celém světě a zavedly jej do programů všech škol a organizací. Bylo by opravdu zvlášť užitečné mít ho pro celý svět a zvláště dobré pro porozumění mezi lidmi, kteří jsou rozděleny vzhledem k rozmanitosti jazyků.) Paní Rooseveltová byla v době psaní tohoto dopisu, předsedou Výboru pro lidská práva Organizace spojených národů. To možná pomohlo připravit půdu pro doporučení organisace UNESCO ve prospěch esperanta která byla vyhlášena v roce 1954 a 1985.\n\nV návaznosti na rychlé šíření skautingu v roce 1907, bylo brzy zřejmé, že mnozí skauti by mohly opravdu uspět při experimentu mezinárodního bratrství. Alexander William Thompson, vedoucí The Scout Association, měl v roce 1918 nápad na založit mezinárodní esperantské skautské organisace na podporu mezinárodního přátelství a výměny služeb. Jako možnost řešení pro komunikační problémy, doporučil esperanto jako mezinárodní komunikační prostředky. Stejný rok byla založena League of Esperanto-speaking Scouts, která byla druhou mezinárodní skautskou organizací, ještě před vytvořením Světové organizace skautského hnutí. Není mnoho známo o tom, co lord Baden-Powell zamýšlel s esperantem, ale líbila se mu představa mezinárodní skautské organizace. O dva roky později, v roce 1920, bylo založeno World Bureau of Scouting, avšak bez použití esperanta, s angličtinu a francouzštinu jako oficiálními jazyky.\n\nA. W. Thompson se stal prezidentem Ligy esperantských skautů a jeho bratr K. Graham Thompson čestným tajemníkem. Poté se stal generálním tajemníkem další britský skautský vedoucí, Norman Booth a vystoupil s pokladníkem D. H. Davidem aby založily Skolta Esperanto-Ligo (SEL). Tato nová asociace uspořádala několik mezinárodních skautských táborů k dosažení svých cílů a pro testování využívání esperanta ve skautingu: v roce 1922 v Nizozemsku 1923 v Belgii, 1924 v Dánsku, 1925 ve Španělsku, 1926 v Československu (v Praze dokonce fungovalo rozhlasové vysílání o skautingu v esperantu), 1927 ve Španělsku, 1928 v Belgii, 1929 během světové jamboree v Anglii 1930 v Holandsku, tábora, kterého se zúčastnily členové SEL, Harold Wilson, který byl předsedou vlády Spojeného království od roku 1964 až do roku 1970 a znovu od roku 1974 do roku 1976. Téměř 100 esperantem mluvících skautů z 18 zemí, i z dalekého Japonska, se zúčastnilo světové Jamboree v Birkenhead v roce 1929.\n\nDne 22. srpna 1969 Skolta Esperanto-Ligo oficiálně představilo první skautskou knihu v esperanto „Ĵamborea Lingvo“, členům světové skautské konferenci konané v Helsinkách ve Finsku. Nová verze se objevila v roce 1995.\n\n\"La Skolta Mondo\" je oficiální věstník SEL.\n\n"}
{"id": "1172372", "url": "https://cs.wikipedia.org/wiki?curid=1172372", "title": "Bad Breisig", "text": "Bad Breisig\n\nBad Breisig je lázeňské město v německé spolkové zemi Porýní-Falc, v zemském okrese Ahrweiler. Leží ma řece Rýn. V 2014 zde žilo 9 066 obyvatel.\n\nSousední obce jsou: Bad Hönningen, Brohl-Lützing, Gönnersdorf, Leubsdorf, Rheinbrohl, Sinzig a Waldorf.\n\n"}
{"id": "1172378", "url": "https://cs.wikipedia.org/wiki?curid=1172378", "title": "Brunejská hymna", "text": "Brunejská hymna\n\nHymna Bruneje je píseň Allah Peliharakan Sultan (لله فليهاراكن سلطن). Slova napsal v roce 1947 Pengiran Haji Mohamed Yusuf bin Pengiran Abdul Rahim a hudbu složil téhož roku Haji Awang Besar bin Sagap. Jako státní hymna Bruneje byla přijata 1. ledna 1984.\n\n"}
{"id": "1172379", "url": "https://cs.wikipedia.org/wiki?curid=1172379", "title": "Schleswig (rozcestník)", "text": "Schleswig (rozcestník)\n\nSchleswig může být:\n\n\n"}
{"id": "1172384", "url": "https://cs.wikipedia.org/wiki?curid=1172384", "title": "Hinterweidenthal", "text": "Hinterweidenthal\n\nHinterweidenthal je obec v německé spolkové zemi Porýní-Falc, v zemském okrese Südwestpfalz. V 2014 zde žilo 1 568 obyvatel. \n\nSousední obce jsou: Dahn, Hauenstein, Lemberg, Münchweiler an der Rodalb, Ruppertsweiler a Wilgartswiesen.\n\n"}
{"id": "1172389", "url": "https://cs.wikipedia.org/wiki?curid=1172389", "title": "Petrovský potok", "text": "Petrovský potok\n\nNázev Petrovský potok má více vodních toků:\n\n"}
{"id": "1172390", "url": "https://cs.wikipedia.org/wiki?curid=1172390", "title": "Maria Malibranová", "text": "Maria Malibranová\n\nMaría Malibranová, nepřechýleně María Malibran, rozená María Felicitas García Sitches (24. března 1808 Paříž – 23. září 1836 Manchester), byla španělská pěvkyně mezzosopránového oboru, která však díky velkému hlasovému rozsahu zpívala i sopránové a altové role. Byla jednou z nejslavnějších pěvkyň 19. století, a to díky své osobnosti a dramatičnosti pěveckého výrazu. Legendou se stala po své smrti, když zemřela ve věku 28 let. Tehdejší zdroje vyzdvihují její hlas pro jeho rozsah, sílu a pohyblivost.\n\nMaría Felicitas García Sitches se narodila v Paříži do známé španělské hudební rodiny. Její otec Manuel del Pópulo Vicente García (1775–1832) byl jako tenor velmi uznáván skladatelem Gioacchinem Rossinim, když vytvořil roli hraběte Almavivy v jeho opeře \"Lazebník sevillský\". García byl aktivní též jako skladatel, učitel zpěvu a operní impresário. Jako učitel však byl proslulý svým tyranským způsobem vedení žáků, mezi které patřily i jeho dcery María a Pauline.\n\nPoprvé vystoupila spolu se svým otcem v opeře Fernanda Paëra \"Agnese\" v Neapoli, když jí bylo osm let. V sedmnácti letech zpívala ve sboru King's Theatre v Londýně. Jednoho večera byla primadonna Giuditta Pasta indisponovaná, a María musela za ni jako Rosina v \"Lazebníku sevillském\" zaskočit. Publikum si její mladistvý mezzosoprán rázem oblíbilo, a díky tomu zpívala v roli Rosiny až do konce sezóny.\n\nPo skončení sezóny v Londýně vyrazil Manuel García se svou divadelní společností do New Yorku. Skupinu tvořili zejména členové Garcíovy rodiny: María, její starší bratr Manuel García (1805-1906) a jejich matka María-Joaquina Sitchez Briones (1780-1864), známá jako \"la Briones\". Mladší dcera Garcíových, Pauline (1828-1910), která se později proslavila jako mezzosopranistka pod jménem Pauline Viardot-García, byla tehdy jen čtyři roky stará.\n\nDíky Garcíovým byla italská opera uvedena v New Yorku vůbec poprvé. Za devět měsíců v tomto městě vystoupila v hlavních rolích osmi oper, z nichž dvě složil její otec. V New Yorku se provdala za bankéře Françoise Eugèna Malibrana, který byl o 28 let starší než ona. Díky sňatku, po kterém převzala manželovo příjmení Malibran, se María vymanila z područí svého tyranského otce. Jen o několik měsíců později ale její muž zbankrotoval a ona jej musela podporovat výdělky ze svých koncertů. Po roce pak manžela opustila a vrátila se do Evropy.\n\nV Evropě zpívala titulní roli při premiéře opery Gaetana Donizettiho \"Maria Stuarda\". Zamilovala se do belgického houslisty Charlese Augusta de Bériot. Pár spolu žil šest let bez sňatku. V roce 1833 se jim narodil syn, pozdější klavírní pedagog Charles-Wilfrid de Bériot. Poté dosáhla pěvkyně rozvodu. Přímo pro ni a Bériota napsal Felix Mendelssohn-Bartholdy árii pro ženský hlas s doprovodem sólových houslí.\n\nV roce 1834 se přestěhovala do Anglie a vystupovala v Londýně. Na konci května 1836 zazářila v opeře \"The Maid of Artois\", kterou pro ni napsal skladatel Michael Balfe, kterého poznala za svého předchozího působení v Opéra national de Paris. V Miláně ve stejném roce vystoupila v titulní roli v opeře Nicoly Vaccaie \"Giovanna Gray\". \n\nV červenci 1836 spadla ze svého koně a utrpěla vážná zranění. Přesto odmítla léčbu a pokračovala ve své jevištní činnosti. V září 1836 vystupovala na festivalu v Manchesteru. Při zpěvu přídavků na scéně zkolabovala, ale trvala na vystoupení o den později. Ráno ale zemřela v budově kostela, kde měla vystoupit. Po veřejném pohřbu byly její ostatky uloženy v mauzoleu na hřbitově Laeken poblíž Bruselu.\n\nMaria Malibranová je nejtěsněji spojená s operami Gioacchina Rossiniho. Skladatel ji označil za stvoření, které překonává všechny, kdo se ji snaží napodobit. Svým temperamentem podle něj zastínila všechny ženy, které Rossini kdy poznal.\n\nZpívala v Rossiniho opeře \"Tancredi\", v jeho opeře \"Otello\" nejspíše ztvárnila jak role Desdemony, tak Otella. Nastudovala také hlavní role v dalších Rossiniho operách, jako byly \"Turek v Itálii\", \"Popelka\" nebo \"Semiramis\".\n\nVystoupila také v opeře Giacoma Meyerbeera \"Křižák v Egyptě\"; v září 1825 v Paříži právě tato opera založila Meyerbeerovu francouzskou slávu. Úspěch měla i v operách Vincenza Belliniho \"Norma\", \"Náměsíčná\" a \"Kapuleti a Montekové\" (zde v roli Romea, kterého ztvárnila také v operách Zingarelliho a Nicoly Vaccaie). Bellini upravil svou operu \"Puritáni\", aby vyhovovala jejímu mezzosopránovému hlasovému rozsahu. Další zcela novou operu, kterou Bellini slíbil Malibranové věnovat, ale už před svou předčasnou smrtí složit nestihl.\n\nBěžný hlasový rozsah Malibranové sahal od \"g\" až do \"e3\", extrémní hlasový rozsah od \"d\" do \"f3\", díky čemuž zpívala i sopránové a altové role. Její emocionální projevy na scéně obdivovali mnozí její příznivci, mezi které patřili Rossini, Donizetti, Chopin, Mendelssohn nebo Liszt. Malíř Eugène Delacroix ji ale obvinil, že se bez uměleckého vkusu podbízí masám.\n\nŽivot Marie Malibranové se stal předlohou několika filmů:\n\nV roce 1982 sopranistka Joan Sutherlandová nazvala své turné \"Malibran\" na počest Malibranové.\n\nMezzosopranistka Cecilia Bartoli věnovala její památce své album z roku 2007 \"Maria\". Tento projekt doprovodilo dlouhé turné a záznam koncertu vydaný na DVD. V roce 2008 vyšla pod labelem Decca nahrávka Belliniho\" Náměsíčné\", ve které Bartoliová využila mnohé z kadencí využívaných Malibranovou a vrátila roli do původního oboru vysokého mezzosopránu.\n\nVystupuje jako postava v básni Williama McGonagalla.\n\n\n"}
{"id": "1172392", "url": "https://cs.wikipedia.org/wiki?curid=1172392", "title": "Józef Ptaś", "text": "Józef Ptaś\n\nJózef Ptaś (25. prosince 1864 Nowy Targ nebo Harklowa – 1. října 1942 Nowy Targ) byl rakouský právník a politik polské národnosti z Haliče, na počátku 20. století poslanec Říšské rady.\n\nPocházel z rolnické rodiny. Vystudoval gymnázium ve Wadowicích, kde roku 1883 maturoval. V letech 1883–1887 studoval práva na Jagellonské univerzitě. Následně sloužil v armádě u 13. pěchotního regimentu. Byl poručíkem v záloze. V březnu 1890 nastoupil na soudní praxi u zemského soudu v Krakově, kde se pak stal auskultantem. V roce 1893 byl přidělen do úřadu státního návladního. V dubnu 1895 složil soudcovské zkoušky u apelačního soudu v Krakově a nastoupil jako soudní adjunkt u okresního soudu v Mszana Dolna. V červenci 1889 se stal náměstkem nádvladního v Krakově. V září 1904 se vrátil do města Mszana Dolna, kde zastával funkci okresního soudce, později předsedy soudu a rady zemského soudu.\n\nByl veřejně a politicky aktivní. Patřil do tělovýchovné organizace Sokol. Byl členem Národně demokratické strany, od roku 1912 i členem jejího ústředního výboru. Stanisław Grabski oceňoval jeho politický talent. V době před první světovou válku zasedal v okresní radě v Limanowě. Přispíval do týdeníku \"Ojczyzna\".\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 39. Mandát obhájil ve volbách do Říšské rady roku 1911. V době svého působení v parlamentu se uvádí jako rada zemského soudu v obci Mszana Dolna.\n\nByl uváděn jako polský národní demokrat, kteří byli ideologicky napojeni na politický směr Endecja. Po volbách roku 1907 i 1911 byl na Říšské radě členem poslaneckého Polského klubu. Po delší dobu zastával post místopředsedy Polského klubu v parlamentu.\n\nV roce 1914 byl mobilizován do aktivní vojenské služby. Stal se soudcem polního soudu. V roce 1918 se stal členem polské likvidační komise za národní demokraty. V červenci 1919 byl jmenován prokurátorem u Nejvyššího soudu Polska. Od března 1920 do prosince 1921 byl předsedou úřadu pro boj s lichvou. V roce 1926 odešel do penze. Byl nemocný. Usadil se ve městě Nowy Targ.\n"}
{"id": "1172394", "url": "https://cs.wikipedia.org/wiki?curid=1172394", "title": "Prkoš", "text": "Prkoš\n\nPrkoš ( – 1041) byl družiník českého knížete Břetislava I., který se dopustil zrady. \n\nAčkoliv jeho jméno přežívá jako symbol zrádce, muselo se původně jednat o významnou osobnost. Zřejmě zastával funkci nejvyššího správce země a českého knížete zastupoval v nutných záležitostech, hlavně vojenských. Důvodem tohoto zastupování bylo, že Břetislav I. neměl dospělé přibuzné, na něž by se mohl spolehnout a jeho synové byli ještě v dětském věku. K zajímavostem patří to, že se Prkoš zrady nedopustil v době, kdy byl český kníže v nouzi a na sestupu, ale na politickém vzestupu.\n\nPrkošovou osobností se zabývala řada kronikářů a každý z nich podává poněkud odlišný pohled:\n\nPodle kronikáře Kosmase byl podplacen nepřítelem a umožnil mu projít tím, že nepostavil stráž před opevněním, ale až tam, kde byly lesíky nepříteli schůdné. Kníže Břetislav ho potrestal tím, že mu dal vyloupat oči, utít ruce a nohy a torzo těla hodit do řeky.\n\nPodle Dalimilovy kroniky měl Prkoš podle příkazu knížete Břetislava zabránit saským vojskům spojit se s císařem. Ten je nechal projít a Sasové pálili zemi, Prkošovi při tom neškodili. Břetislav mu za trest nechal „...oči vynieti, potom rucě i nozě utieti...“. \n\nSnad byl Moravan z rodu Municů. V roce 1040 byl pověřen správou hradiště Bíliny jako kastelán při vpádu míšeňského markraběte \"Ekkeharda II.\" do severních Čech. Ekkehardem se dal podplatit a stáhl bojovníky z pohraničních opevnění. Saské vojsko pak mohlo volně loupit a vraždit na Bílinsku, Teplicku i Mostecku. Mezitím došlo k bitvě u Brůdku, při které bylo vojsko Jindřicha III. zaskočeno a poraženo. Kníže Břetislav s vojskem přispěchal k Bílině a když zjistil, že jej Prkoš zradil, dal ho potrestat potupnou smrtí. Podle kronikáře Dalimila mu dal \"vyloupat oči, utít ruce a nohy, a hodit ho do hlubin řeky\" Bíliny. Naopak kronikář Kosmas při svém hodnocení Prkošovy osobnosti mu nemá za zlé, že se dal podplatit, protože to byl od něj pouze úskok či morálně přípustná válečná lest. Co však je podle kronikáře zavrženíhodné, že Prkoš nedodržel slib věrnosti a zradil svého pána, což považuje Kosmas za naprosto neomluvitelné.\n\nPrkoš se stal námětem hry Josefa Kajetána Tyla \"Prkoš Bilinský\". \n\n"}
{"id": "1172395", "url": "https://cs.wikipedia.org/wiki?curid=1172395", "title": "Zavedení eura v Česku", "text": "Zavedení eura v Česku\n\nZavedení eura v Česku je politický cíl a plánovaný krok, ke kterému se Česko zavázalo přístupovou smlouvou do Evropské unie v roce 2003, dle níž by Česko mělo vstoupit do eurozóny, pokud bude splňovat tzv. konvergenční kritéria. Z řady ekonomických i vnějších a vnitropolitických důvodů však proces přechodu z národní měny (české koruny, CZK) na euro nebyl doposud (listopad 2019) zahájen a ani nebyl stanoven nějaký určitý termín vstupu do tzv. mechanismu směnných kurzů ERM II, který je jedno z konvergenčních kritérií, a následného přijetí evropské měny.\n\nPřestože je na tom Česko ekonomicky dobře a je schopné plnit všechny podmínky, kvůli pokračující evropské dluhové krizi je společnost vůči přijetí eura většinově negativně naladěná. Podle průzkumu CVVM z května 2019 si zavedení eura přeje 20 % lidí, zatímco 75 % je proti a 5 % není rozhodnuto.\n\nV referendu o vstupu ČR do Evropské unie (2003) souhlasilo se vstupem 77,3 % účastníků hlasování. Od vstupu do EU v květnu 2004 přijalo Česko fiskální a monetární politiku, jejímž účelem bylo sblížit makroekonomické podmínky se zbytkem Unie. Původně plánovalo Česko přijmout euro v roce 2010, ale hospodářské statistiky z roku 2006 ukázaly, že je tento cíl nerealistický a přijetí eura bylo odsunuto na neurčito. V lednu 2007 prohlásil ministr financí Kalousek, že realistické datum by bylo v roce 2012, ale v listopadu téhož roku řekl, že je to příliš brzy. Podle hodnocení ze srpna 2008 by i přijetí před rokem 2015 bylo předčasné. V říjnu 2009 se vyjádřil tehdejší ministr financí Eduard Janota, že rok 2015 jako termín není realistický. V červnu 2008 spekuloval guvernér ČNB Zdeněk Tůma o roce 2019.\n\nEvropská dluhová krize snížila zájem Česka na zapojení se do eurozóny. Tehdejší premiér Nečas prohlásil, že podmínky panující v eurozóně se od dob přijetí přístupové smlouvy výrazně změnily a že by se mělo konat referendum, zda do ní země vstoupí i za nových podmínek. Strana TOP 09, koaliční partner, s pořádáním referenda nesouhlasila. \n\nV dubnu 2013 ministerstvo financí ČR ve zprávě k plnění konvergenčních kritérií pro Evropskou komisi uvedlo, že Česko zatím nestanovilo žádné pevné datum přijetí eura a že v roce 2013 neplánuje vstoupit do ERM II. V květnu 2013 prohlásil Miroslav Singer, tehdejší guvernér ČNB, že podle jeho názoru by Česko nemělo přijímat euro před rokem 2019. \n\nMiloš Zeman, který byl zvolen prezidentem na začátku roku 2013, podpořil přijetí eura v Česku, ale zároveň je pro konání referenda v této záležitosti. Krátce po svém zvolení ale řekl, že Česko nebude na přijetí připraveno dříve než za pět let. Bohuslav Sobotka řekl krátce po svém zvolení, že jeho vláda nebude činit kroky k přijetí eura, ale bude se tím zabývat až další vláda a jako realistické datum uvedl rok 2020. Oproti tomu ministr zahraničí Lubomír Zaorálek prohlásil, že Česko by mělo přijmout euro co nejdříve. Podobný názor zastává i opoziční TOP 09, která před parlamentními volbami 2013 měla v programu přijetí eura v letech 2018–2020. \n\nV dubnu 2014 zaslal ministr financí Andrej Babiš Evropské komisi dopis, ve kterém vysvětlil, že Česko nevstoupí v roce 2014 do ERM II. Jeho snahou je, aby členství ERM II bylo co nejkratší před samotným přijetím eura. Dále podle něj fiskální problémy eurozóny spolu s nemožností předvídat vývoj měnové unie nedává zatím vhodnou příležitost k přijetí eura.\n\nV červnu 2014 Miloš Zeman prohlásil, že Česko by mělo přijmout euro už v roce 2017 a argumentoval přitom výhodností pro celou českou ekonomiku. Opoziční ODS na to odpověděla peticí proti zavedení eura.\n\nV dubnu 2015 prohlásila vláda, že Česko nepřijme ERM II před rokem 2017, což znamená nezavede euro před rokem 2020. Dále ale dodala, že pokud vyhraje další volby, bude činit kroky k přijetí eura do roku 2020.\n\nPo ukončení měnové intervence ČNB v roce 2017 začal Svaz průmyslu a dopravy stupňovat tlak na politiky, aby přijali euro. Přijetí eura se stalo jednou z hlavních priorit, které se objevily na Svazem průmyslu a dopravy vypracovaném seznamu priorit, na které by se měla zaměřit vláda, která vznikne po podzimních sněmovních volbách v roce 2017.<ref name=\"zpravy.aktualne.cz/ekonomika/skonceme-s-korunou-zavedme-euro-zastupci-ceskeho-byznysu-tla/r~d87c785024d911e7b58d0025900fea04\"></ref> Přijetí eura je ale odmítáno jak Andrejem Babišem, tak premiérem Bohuslavem Sobotkou. Podle Andreje Babiše je česká koruna pro ekonomické zájmy Česka důležitá a po přijetí eura by Česko doplácelo na Řecko a další státy, které v eurozóně nemají být. Podle Bohuslava Sobotky není nutné s přijetím eura spěchat. Podle prezidenta Svazu průmyslu a dopravy Jaroslava Hanáka by přijetí eura ulevilo exportérům, kteří mají tržby v eurech, ale mzdy a daně platí v korunách, a navíc je podle něj životně důležité, aby Česko, jakožto země závislá na exportu, zůstala na jedné lodi s Německem.\n\nV době svojí kandidatury na prezidenta České republiky podporoval Jiří Drahoš brzké přijetí Eura.\n\nNa akci Setkání lídrů českého exportu se Babiš s Rusnokem shodli, že vstup Česka do eurozóny by se mohl odehrát při kurzu 20 Kč za €.<ref name=\"zpravy.e15.cz/burzy-a-trhy/meny/vstoupit-do-eurozony-az-bude-euro-za-dvacet-korun-shodli-se-babis-s-rusnokem-1340644\"></ref>\n\nPřestože podpora pro zavedení Eura ze strany českého průmyslu stoupá, podpora přijetí Eura veřejností díky problémům v eurozóně při krizi a po krizi poklesla, v dubnu 2018 dosahovala pouhých 23–24 %.\n\nPodle Markéty Šichtařové bude v budoucnu čelit Euro tak velkým problémům, že jeho přijetí v Česku není jisté.<ref name=\"finance.idnes.cz/penize-2038-experti-ekonomove-euro-ceska-koruna-kryptomeny-forma-placeni-hotovost-gg3-/sporeni.aspx?c=A180419_144832_sporeni_sov\"></ref> Podle Hany Lipovské Euro nebude do roku 2038 v Česku přijaté vůbec, protože se eurozóna do té doby rozpadne. Naopak Miroslav Lukeš, šéf Mastercard, se domnívá, že Česko do roku 2038 Euro, které v té době bude už existovat ve velké míře pouze jako elektronická měna, přijme.\n\nHlasy proti přijetí eura se objevují také z důvodu placení dluhů Řecka a dalších států především na jihu Evropy. Například Slovensko, které již přijalo euro, souhlasilo v roce 2012, že do Evropského stabilizačního mechanismu (Euroval) přispěje celkem 660 miliony eur (okolo 16,7 miliardy Kč).\n\nNa popud MF a ČNB se vláda koncem roku 2018 rozhodla odložit termín přijetí eura na dobu neurčitou, kritéria pro vstup Česko sice splňuje, jsou zde ovšem obavy o znehodnocení úspor občanů a obavy o dopad závazků na stát kvůli změnám pravidel eurozóny.\n\n\n\nV roce 1992 stanovila Maastrichtská smlouva, že státy budou moci přijmout euro při dodržení jistých ekonomických kritérií. Česko v současnosti plní čtyři z pěti podmínek přijetí eura; jedinou nesplněnou podmínkou je zapojení do ERM II.\nLidé byli tázáni, zda si přejí zavedení eura namísto české koruny.\n\n\n\n"}
{"id": "1172398", "url": "https://cs.wikipedia.org/wiki?curid=1172398", "title": "Občina Vuzenica", "text": "Občina Vuzenica\n\nObčina Vuzenica je jednou z 212 občin ve Slovinsku. Nachází se na severu státu v Korutanském regionu na území historických Korutan. Občinu tvoří 5 sídel, její rozloha je 50,1 km² a k 1. lednu 2017 zde žilo 2 670 obyvatel. Správním střediskem občiny je vesnice Vuzenica.\n\nPři severním okraji občiny protéká řeka Dráva, která je rovněž hranicí se sousední občinou Muta. Na Drávě je v provozu vodní elektrárna Vuzenica. Nadmořská výška v této části je zhruba 330–340 m. Území občiny je protáhlé směrem k jihu, kde na západním okraji pohoří Pohorje dosahuje nadmořská výška až přes 1500 m. Nejvyšším vrcholem občiny je Mala Kopa (1524 m n. m.).\n\nZe sídla Vuzenica je přes most přes řeku Drávu přímé napojení na silnici první třídy č. 1, která tvoří spojení se Slovinským Hradcem, hlavním městem regionu. Podél řeky, při jejím pravém břehu, prochází silnice č. 702. Souběžně vede také železniční trať Maribor – Dravograd – Celovec (něm. \"Klagenfurt\"), uvedená do provozu roku 1863. Na jih do hor směřuje několik silnic a silniček místního významu.\n\nOd roku 2005 je županem hospodářsko-obchodní technik \"Franc (Franjo) Golob\" (*1967 Sveti Vid).\n\nObčinu tvoří 5 sídel: Dravče, Sveti Primož na Pohorju, Sveti Vid, Šentjanž nad Dravčami a Vuzenica.\n\nSousedními občinami jsou: Muta na severu, Radlje ob Dravi na východě, Ribnica na Pohorju na jihovýchodě, Slovinský Hradec na jihozápadě a Dravograd na západě.\n\n\n"}
{"id": "1172402", "url": "https://cs.wikipedia.org/wiki?curid=1172402", "title": "Žanna Němcovová", "text": "Žanna Němcovová\n\nMgr. Žanna Borisovna Němcovová ( \"\"; * 26. března 1984, Gorkij) je ruská novinářka a televizní moderátorka, nejstarší dcera zastřeleného ruského opozičního politika Borise Jefimoviče Němcova.\n\nPochází z Nižního Novgorodu. V roce 1997 se přestěhovala s rodinou do Moskvy, když se stal její otec Boris Němcov vicepremiérem. Po maturitě studovala management na Moskevském státním institutu mezinárodních vztahů, mluví anglicky a portugalsky. Krátce pracovala na stanici Echo Moskvy. Od roku 2007 působila na RBC TV, kde moderovala pořad „Trhy“ ( Рынки). Protože jí začali vyhrožovat za kritiku řežimu prezidenta Vladimira Putina, opustila Rusko v červnu 2015. Od té doby pracuje pro německou rozhlasovou a televizní stanici Deutsche Welle. Němcovová dostávala přes sociální sítě vzkazy, aby se nepletla do politiky, jinak ji stihne osud jejího otce. Proto se nakonec rozhodla z Ruska odjet. K tomuto kroku ji přinutil i případ novináře a blízkého spolupracovníka jejího otce Vladimira Kara-Murzy mladšího ( Владимир Кара-Мурза младший), který byl převezen do nemocnice s podezřením na otravu neznámým jedem. V srpnu 2015 obdržela Cenu solidarity a při slavnostním ceremoniálu řekla, že část peněz věnuje na projekty na Ukrajině.\n\nV roce 2007 si vzala bankéře Dmitrije Stěpanova, o 15 let staršího, manželství ale po čtyřech letech skončilo rozvodem.\n\n\n \n"}
{"id": "1172403", "url": "https://cs.wikipedia.org/wiki?curid=1172403", "title": "Velké Maďarsko", "text": "Velké Maďarsko\n\nVelké Maďarsko (maďarsky Nagy-Magyarország) je termín pro obnovení Maďarska ve velikosti před rozdělením Trianonskou smlouvou nebo pro připojení území s maďarskou vetšinou obyvatel opět k Maďarsku.\n\nIdea Velkého Maďarska byla před druhou světovou válkou oficiální politikou státu Maďarska. V roce 1920 bylo Maďarsko nuceno podepsat Trianonskou smlouvu, která ustanovila nové hranice této země a zmenšila její velikost o 72 %. Přestože většina obyvatel těchto odejmutých území nebyli etničtí Maďaři, jejich velká menšina čítající skoro 3 miliony lidí zůstala mimo hranice post-Trianonského Maďarska. Slovensko se odtrhlo a sjednotilo s Českem. Rumunsko získalo většinu Banátu a celé Sedmihradsko. Rakousku připadl západ Maďarska. Jugoslávii připadlo Chorvatsko, Slovinsko a část Banátu.\n\nMaďaři přišli do Evropy pod vedením Arpáda jako kočovný kmen z východu. Podnikali výbojné nájezdy po celé Evropě, načež se stali obávaným živlem. Po porážce v bitvě u Lechu v roce 955 německým císařem Otou I. Velikým se však usadili v Panonské pánvi a zanechali kočovného života. V roce 1000 maďarský panovník Štěpán přijal křesťanství a byl korunován králem. Po prohře s Turky v bitvě u Moháče v roce 1526 bylo Maďarsko rozděleno na 3 části. Jih připadl Osmanské říši, západní část a severní část získali Habsburkové a na východě se vytvořilo Sedmihradsko, vazalský stát Osmanské říše. Do roku 1718 se pod habsburskou monarchii vrátily všechny části Maďarska ztracené v roce 1526. V roce 1867 došlo k tzv. Rakousko-uherskému vyrovnání a Uhry dosáhly úplné vnitřní autonomie. V této době došlo na území Maďarska k velkému kulturnímu a ekonomickému rozkvětu. Maďaři představovali v Uhrách kulturního hegemona (Němci však měli výsadní postavení) a vykonávali tvrdý proces maďarizace zbylého obyvatelstva, tedy Slováků, Chorvatů, Rumunů a dalších menšinových skupin.\n\nPo rozpadu Rakouska-Uherska vzniklo v Evropě mnoho nových států a jejich hranice byly mimo jiné tvořeny na základě etnického rozpoložení. Etnické skupiny však nebyly rovnoměrně rozloženy. Největší maďarská menšina vznikla v Rumunsku, převážně v Sikulsku.\n\nJednou ze smluv Versaillského systému, která byla odsouhlasena po ukončení první světové války, byla Trianonská smlouva, která připravila Maďarsko o téměř 200 000 km2. Maďarsko tak přišlo o třetinu svého území a o polovinu obyvatel. Většina Maďarů považuje tuto smlouvu za velikou zradu a nespravedlnost. Myšlenky, že Maďarsko má nárok na Karpatskou pánev se začali šířit ještě před první světovou válkou díky katolickému knězi Jánosovi Karácsonyimu. Právě on jako první začal zdůrazňovat ve svých esejích to, že Maďaři mají výsadní právo na teritorium Velkého Maďarska, protože to byli právě oni, kdo získal v 9. století území Karpatské pánve, která v té době nepatřila nikomu. Tato představa dovedla mnohé k přesvědčení, že maďarská národnost má exkluzivní právo vlastnit všechna teritoria, které se rozprostírají od Karpat po Jaderské moře.\nV 30. letech 20. století dochází k zásadní změně v mezinárodní politice a svět se dělí na dva bloky. Vzestup Mussoliniho a Hitlera a jejich politiky znamenal možnost zrealizovat maďarský revizionizmus. Dne 2. listopadu v roce 1938 došlo k vídeňské arbitráži, díky které Maďarsko získalo zpět 1/3 území a 5 milionů obyvatel, o které přišlo kvůli Trianonské smlouvě. V roce 1939 maďarské jednotky pochodovaly k ukrajinským Karpatům, kde opětovně získaly zhruba 12 000 km² a 700 000 obyvatel. \n\nBěhem druhé světové války, Maďarsko vystupovalo jako spojenec Německa od roku 1940. Po Trianonské smlouvě sílily jejich teritoriální nároky na území sousedních států. Doufali, že díky spojenectví s Německem se jim teritoria, o které přišli znovu vrátí. Od roku 1940 Maďaři získali díky druhé vídeňské arbitráži polovinu Sedmihradska od Rumunska. Maďarsko pomáhalo při invazi do Jugoslávie v roce 1941 a okupovalo tamější území, kde byla maďarská populace a následně si připojilo část území nazývaného Vojvodina. Porážku utrpěla maďarská armáda v roce 1941 u Stalingradu. Následně poslala své jednotky na východní frontu. V roce 1944 došlo k okupaci Maďarska Německem, protože Hitler se bál, že se Maďarsko chystá podepsat separátní mír. Po příjezdu Rudé armády v Maďarsku vypukly nepokoje.\n\nSoučasné Maďarsko se vnímá jako oběť historie, která je pro Maďary velice traumatická a stále přítomna. A právě následky historie ovlivňují dnešní politickou a kulturní situaci v Maďarsku. V maďarském vnímání je ukotven takzvaný „Trianonský syndrom“, který je způsoben důsledky Trianonské smlouvy, ze které se Maďaři dodnes nemohou vzpamatovat. Vnímají to tak, že kvůli této smlouvě ztratili část sebe v každém jednom nástupnickém státě, který vznikl po rozdělení Rakouska-Uherska. Viktor Orbán, maďarský premiér od roku 2010, směřuje pozornost obyvatel na to, jak byli Maďaři v minulosti pronásledováni. Zdůrazňuje důležitou roli Maďarska jako křesťanské síly, která chránila Evropu před vpády muslimů. Sebe přirovnává k rytíři, který chrání pevnost. Jednou z prvních věcí, kterou Orbán udělal poté, co byl jmenován do funkce, bylo vyhlášení 4. června za Národní den sjednocení. Tento den měl navždy připomínat hrůzy Trianonu. (Traub, 2015)\n\nMaďarská menšina žijící na Slovensku tvoří zhruba 10 % z celkové populace 5 410 728 obyvatel. Vztahy mezi těmito dvěma národnostmi jsou napjaté již od Trianonské smlouvy, která odebrala Maďarsku velkou část území bývalého Rakouska-Uherska. A jelikož si Maďarsko stále nárokuje tato území, o která přišlo, vznikají napětí a spory mezi Slovenskem a Maďarskem. Vztahy se vyostřily v roce 2010, kdy Maďarsko schválilo zákon, na jehož základě všichni příslušníci Maďarského státu, žijící mimo jeho hranic mají právo na získání maďarského pasu. Na to Slovensko apelovalo s tím, že Maďarům, kteří jsou držiteli duálních pasů, bude odebráno slovenské občanství.\n\nV Rumunsku žije 1 227 623 Maďarů, kteří tvoří největší menšinu žijící na tomto území. Požadují více autonomie při řešení svých etnických záležitostí. Strana, která je reprezentuje, se jmenuje Demokratická unie Maďarů (Romániai Magyar Demokrata Szövetség, Uniunea Democrată Maghiară din România). Rumunská vláda se staví kriticky k maďarské touze po revizionismu. Svědčí o tom i kritika maďarského premiéra Viktora Orbána ze strany Rumunska. To kritizuje Orbána za to, že na sociálních sítí zveřejnil symboly Velkého Maďarska. Orbán také vyhlásil, že Maďarsko podporuje autonomii pro oblast v Rumunsku, která je obydlena maďarskou menšinou.\n\nVojvodina (maďarsky \"Vajdaság\") je autonomní provincie na severu Srbska. Před rokem 1918 byla součástí Rakousko-Uherska. Po roce 1918 připadla k Jugoslávii. V současné době tvoří Maďaři 14 % z celkové populace a tím i druhou největší etnickou skupinu. Podíl maďarského obyvatelstva vlivem asimilace i vystěhovalectví do relativně bohatšího Maďarska postupně od roku 1918 v poměru k srbské většině klesá. Maďarské osídlení se nachází v kompaktní podobě především na severu regionu, v blízkosti u hranic s Maďarskem, a dále na severovýchodě. \n\nRegion Vojvodiny je často maďarskými iredentisty označován pojmem \"Délvidék\" (Dolní zem).\n\nZ politického hlediska lze Vojvodině nalézt dva proudy, které podporují autonomii Maďarů. Prvním proudem jsou místní elity, které se skládají z různých etnických skupin. Již mnoho let se snaží obnovit autonomii tohoto regionu. Úspěch tohoto proudu se projevil tím, že v roce 2002 srbská vláda rozšířila míru autonomie provincie. Druhý proud představují etničtí Maďaři v této provincii. Maďarské politické strany navrhly, aby etničtí Maďaři měli vlastní teritoriální vládu, která by rozhodovala o jejich záležitostech. Taková vláda by fungovala jako další autonomní jednotka v rámci \"Autonomní oblasti Vojvodina\".\n\nNa Ukrajině žije 156 600 etnických Maďarů. Viktor Orbán, maďarský premiér, se již několikrát vyjádřil pro autonomii Maďarů, kteří žijí na Ukrajině v Zakarpatském regionu. Na Ukrajině působí Laszlo Brenzovics, který je vedoucím Maďarské kulturní Zakarpatské asociace (Magyar Kulturális Egyesület Kárpátaljai) a členem ukrajinského parlamentu. Reprezentuje tam stranu ukrajinského prezidenta Petra Porošenka, který je ve funkci od roku 2014. Právě v László Brenzovicsovi našel Orbán něco jako svého spojence. Brenzovics však není tak radikální jako Jobbik, maďarská pravicová strana, která chce využít krize na Ukrajině, která začala v roce 2013, na vyřešení situace Zakarpatských Maďarů. Město, kde se soustřeďuje maďarská kultura je Berehove, které leží na hranicích. Můžeme zde najít mnoho monumentů s maďarskými vlajkami. Názvy ulic jsou psány dvojjazyčně, tedy ukrajinsky i maďarsky. Na úřadech se může používat i maďarština. (The Economist, 2015)\n"}
{"id": "1172414", "url": "https://cs.wikipedia.org/wiki?curid=1172414", "title": "Věra Němečková", "text": "Věra Němečková\n\nDoc. PhDr. Věra Němečková, Ph.D., (* 28. únor 1950, Chrudim) je česká historička a archivářka, která se specializuje na pomocné vědy historické nejen ve středověku. V současné době působí na Katedře pomocných věd historických a archivnictví Filozofické fakulty Univerzity Hradec Králové.\n\n\n\n\n"}
{"id": "1172419", "url": "https://cs.wikipedia.org/wiki?curid=1172419", "title": "Radoslav Procházka", "text": "Radoslav Procházka\n\nRadoslav Procházka (* 31. březen 1972, Bratislava) je slovenský politik, vysokoškolský pedagog a advokát. V parlamentních volbách 2010 a 2012 získal mandát poslance NR SR za KDH. V prezidentských volbách 2014 se ucházel o úřad prezidenta, jako nezávislý občanský kandidát. Se ziskem 21,2 % odevzdaných hlasů se umístil na třetím místě za vítězem prvního kola Robertem Ficem a druhým Andrejem Kiskou. Na jaře téhož roku založil novou středo-pravicovou stranu s názvem #SIEŤ. Od září 2014 je jejím předsedou a také volebním lídrem pro parlamentní volby 2016.\n\n\nV parlamentních volbách 2010 byl zvolen poslancem NR SR na kandidátce KDH a stal se předsedou Ústavněprávního výboru. V předčasných volbách 2012 byl opětovně zvolen, v roce 2013 však poslanecký klub KDH opustil, a stal se nezávislým poslancem.\n\nRozhodnutí kandidovat na post prezidenta SR oznámil v červnu 2013. Do ledna 2014 sesbíral 40 000 občanských podpisů a jeho kandidatura byla potvrzená. V průběhu kampaně se vyprofiloval jako jeden ze čtyř nejsilnějších kandidátů (Fico, Kiska, Kňažko, Procházka).\n\nV prvním kole volby pro Procházku hlasovalo 403 548 voličů, což bylo 21,24% všech odevzdaných hlasů. Celkově tak oslovil 9,15% všech oprávněných voličů na Slovensku. Skončil tak na třetím místě a nepostoupil do druhého kola. Nadprůměrný volební zisk však zaznamenal v okresech Dolný Kubín, Námestovo, Tvrdošín, Levoča a Prešov, kde i přes celkový neúspěch zvítězil.\n\nRadoslav Procházka využil svou veřejnou podporu a dne 27. března, tedy den před druhým kolem prezidentských voleb, oznámil založení nové strany #SIEŤ. Během následujících týdnů sesbíral v petiční akci více než 20 000 podpisů, ačkoliv k registraci strany je dostačující počet podpisů poloviční. Žádost o registraci byla podána 26. května téhož roku. Ministerstvo vnitra oficiálně zaregistrovalo stranu dne 12. června 2014. Spoluzakladateli strany jsou Miroslav Beblavý (SDKÚ-DS) a Andrej Hrnčiar (MOST-HÍD), kteří stejně jako Procházka, se na jaře 2014 vzdali svých poslaneckých mandátů. Za Procházku do parlamentu nastoupil Marián Radošovský (KDH).\nNa ustavujícím sjezdu v Žilině v září 2014 byl zvolen prvním předsedou strany.\n\nPodle průzkumu volebních preferencí agentury FOCUS z ledna 2016 by stranu #SIEŤ volilo cca 13% (10,6% - 15,3%) voličů. Umístila by se tedy jako druhá, za očekávaným vítězem voleb levicovou stranou SMER-SD dosavadního premiéra Roberta Fica.\n\nVe druhé polovině ledna Radoslav Procházka v rozhovoru nejprve připustil, že je možné, že po volbách bude jeho strana spolupracovat se SMERem, posléze se však omluvil svým spolustraníkům e-mailem, že ona spolupráce je nemožná.\n\nJe ženatý s Katarínou Procházkovou, mají syna a dceru. Žijí v Šamoríně u Bratislavy, kde má nadpoloviční zastoupení maďarská menšina.\n\n\n"}
{"id": "1172423", "url": "https://cs.wikipedia.org/wiki?curid=1172423", "title": "Kalný potok", "text": "Kalný potok\n\nNázev Kalný potok má více vodních toků:\n\n"}
{"id": "1172426", "url": "https://cs.wikipedia.org/wiki?curid=1172426", "title": "Gene Tierneyová", "text": "Gene Tierneyová\n\nGene Eliza Tierneyová (19. listopadu 1920 New York – 6. listopadu 1991 Houston) byla americká filmová herečka irského původu. Za roli ve filmu \"Smrtelný hřích\" (1945) byla nominována na Oscara.\n\nNarodila se v Brooklynu, její otec byl úspěšný pojišťovací makléř a dopřál jí prvotřídní vzdělání na Brillantmont International School ve Švýcarsku a na Miss Porter's School. Jako studentka se věnovala herectví a psaní poezie, v roce 1938 debutovala na Broadwayi a v roce 1940 podepsala smlouvu se studiem 20th Century Fox. Debutovala ve filmu Fritze Langa \"Návrat Franka Jamese\", hlavní role ztvárnila ve filmech \"Podsvětí Šanghaje\" (1941) a \"Kavalír pomsty\" (1942). Díky atraktivnímu vzhledu dostávala role okouzlujících a záhadných žen z vyšší společnosti, jako v klasickém filmu noir Otto Premingera \"Laura\" (1944).\n\nJejím prvním manželem byl módní návrhář Oleg Cassini. V roce 1943 se jim narodila dcera Daria. Během těhotenství onemocněla Tierneyová zarděnkami, jimiž se nakazila při polibku od fanynky, a dítě se narodilo nedonošené, neslyšící a mentálně postižené. Agatha Christie použila tento případ jako zápletku knihy \"Prasklé zrcadlo\". Událost měla neblahý dopad na psychické zdraví herečky; i když druhá dcera Christine se narodila zdravá, manželství s Cassinim se rozpadlo. Tierneyová se objevila ještě v politickém thrilleru \"Železná opona\" (1948), v gangsterce \"Noc a město\" (1950) nebo romantickém filmu z občanské války v Číně \"Po levici Boha Otce\" (1955), kde byl jejím partnerem Humphrey Bogart, problémy v osobním životě však vedly ke konci její herecké kariéry. V roce 1960 uzavřela druhý sňatek s naftařským magnátem W. Howardem Leem, jehož první manželkou byla Hedy Kieslerová. Tierneyová byla celoživotní silnou kuřačkou (návyk si vypěstovala na začátku kariéry, aby získala smyslně hluboký hlas) a zemřela na chronickou obstrukční plicní nemoc. V roce 1979 vydala vzpomínkovou knihu \"Self-Portrait\", má svoji hvězdu na Hollywoodském chodníku slávy.\n\n"}
{"id": "1172431", "url": "https://cs.wikipedia.org/wiki?curid=1172431", "title": "Jakub Sýkora", "text": "Jakub Sýkora\n\nJakub Sýkora (* 6. února 1984 Rakovník) je český akademický malíř a grafický designér. Vystudoval AVU u Veroniky Bromové a prof. Jiřího Sopka.\n\nVe své tvorbě se zabývá abstraktní malbou. Z obrazů je znát ovlivnění grafickým designem, kterým se také zabývá, ovlivnila jej také stáž ve finském městě Kankaanpää. V roce 2012 se zúčastnil uměleckého sympozia Cena Jana Zrzavého, kterou posléze vyhrál, v roce 2014 se stal finalistou Ceny Kritiky, která oceňuje nejlepší české umělce v oblasti malby do 30 let. V roce 2016 se zúčastnil dvoutýdenního uměleckého sympozia Česko-rakouské hvězdy. Je zastoupen např. ve sbírkách Adam Gallery, Galerie Miroslava Kubíka aj.\n\n\n\n\n\n\n\n\n\n\n"}
{"id": "1172432", "url": "https://cs.wikipedia.org/wiki?curid=1172432", "title": "Michał Bergson", "text": "Michał Bergson\n\nMichał Bergson (Bergsohn) nebo Michel Bergson (20. května 1820 Varšava – 9. března 1898 Londýn) byl v Polsku narozený židovský skladatel a pianista, promotor Frédérica Chopina, syn Gabriela Bereksohna, vnuk Berek a Temerl Bergsonové, a pravnuk Samuela Zbytkower. Dvě z jeho dětí se staly vlivnými osobnostmi: francouzský filozof Henri-Louis Bergson i umělkyně a okultistka Moinu Mathers, manželka Samuela Liddella MacGregora Matherse.\n\nStudoval u F. Schneidera, Carla Friedricha Rungenhagena a W. Tauberta. Působil hlavně v Itálii a ve Švýcarsku. V roce 1863 se stal profesorem na konzervatoři v Ženevě a později ji i vedl. Bergson se později oženil s ženou narozenou v Yorkshire, Katherine Levisonovou a spolu žili v Londýně a ve Francii. Nakonec zemřel v Londýně.\n"}
{"id": "1172433", "url": "https://cs.wikipedia.org/wiki?curid=1172433", "title": "Solenka Valerandova", "text": "Solenka Valerandova\n\nSolenka Valerandova (\"Samolus valerandi\") je drobná, bíle kvetoucí, slanomilná, bažinná bylina s přízemní růžici listů. Je jediným druhem rodu solenka, který se v evropské přírodě vyskytuje; může růst emerzně i submerzně.\n\nJe rozšířena po všech kontinentech, v přímořských státech se vyskytuje častěji než ve vnitrozemských. Je hojnější na jižní polokouli, málo se vyskytuje ve studených vodách.\n\nNa území ČR je velmi vzácná, prokazatelně roste pouze v přírodní památce Trkmanec-Rybníčky poblíž obce Rakvice v okrese Břeclav a u rybníka Nesyt v národní přírodní rezervaci Lednické rybníky u obce Sedlec v okrese Břeclav. Dále se pravděpodobně po mnoholeté nepřítomnosti opět vrátila do přírodní památky Netřebská slaniska u obce Úžice v okrese Mělník.\n\nRoste na zasolených loukách, slaných bažinách, při ústí řek a nejvíce v poloslané brakické vodě. Pokud má dostatek spodní vláhy, poroste i pokvete též na vysychajících stanovištích. Je málo schopná konkurovat jiných rostlinám a obsazuje hlavně stanoviště na obnažených půdách. Vyskytuje se na málo výživných, vápnitých nebo kyselých půdách, které jsou hlavně jílovité, případně i písčité.\n\nDokáže růst i dlouhodobě ponořená pod hladinou, květy se však vytvářejí a semena dozrávají jen nad hladinou. V přímořských oblastech dobře roste i mimo vodní prostředí, stačí dostatečná vzdušná vlhkost a občasná vodní sprška. Přestože snese zasolenou půdu i brakickou vodu, v mořské vodě dlouho nepřežije.\n\nJe to velmi specializovaný druh, její populace jsou často nestálé a kolonizují malá a jen přechodně vhodná stanoviště, ta se často mění s posunem vodní hladiny. Rostliny někdy vykvetou jen jednou a uhynou, častěji však rostou a kvetou po několik let.\n\nKrátce vytrvalá, stálezená bylina s přímou lodyhou, která vyrůstá z listové růžice a bývá vysoká od 10 do 50 cm. Lodyha je lysá nebo roztroušeně chlupatá a bývá někdy v horní části větvená. Řapíkaté listy v růžici mají čepele 2 až 6 cm dlouhé, téměř okrouhlé, celokrajné a na koncích zaoblené. Menší a směrem vzhůru se zmenšující lodyžní listy vyrůstají střídavě, jsou slabě masité a krátce řapíkaté až přisedlé, vejčité a na koncích zašpičatělé.\n\nNa konci lodyh se vytvářejí 8 až 20 cm dlouhá, přetrhávaná, hroznovitá květenství, která jsou tvořená 10 až 20 květy. Oboupohlavné, pětičetné květy mají prohnuté stopky 1 až 2,5 cm dlouhé a uprostřed stopek vyrůstají kopinaté listeny. Zvonkovitý, vytrvalý kalich má pět trojúhelníkovitých laloků do třetiny srostlých, v době květu je asi 1 mm velký a za plodu se dvojnásobně zvětší. Bílá, kolovitá koruna 3 mm velká má pět vejčitých laloků a trubku stejně dlouhou jako kalich. V květu je pět tyčinek přirostlých ke koruně a mezi nimi je střídavě pět drobných, neplodných patyčinek. Semeník je polospodní a nese kratičkou čnělku s kulatou bliznou. Květy jsou drobné, nenápadné a bez nektaru, jsou proto hmyzem jen málo navštěvované a opyluji se nejčastěji samosprašně. Ploidie druhu je 2n = 26.\n\nPlod je kulovitá, 3 mm velká tobolka srostlá s vytrvalým kalichem, která ve zralosti puká na vrcholu pěti chlopněmi. Obsahuje hnědá, hranatá semena velká 0,5 mm, která klíčí pouze na světle a podržují si schopnost vyklíčit i více než 5 let.\n\nPřestože solenka Valerandova není celosvětově ohrožena, v České republice i dalších evropských vnitrozemských státech je většinou ohrožená vyhynutím nebo již vyhynula. Je to způsobeno hlavně likvidaci vhodných stanovišť. V ČR je proto chráněna zákonem, ve vyhlášce „Ministerstva životního prostředí ČR č. 395/1992 Sb. ve znění vyhl. č. 175/2006 Sb. je jako kriticky ohrožený druh“ zařazena pod (§1) a stejně je hodnocena i v „Červeném seznamu cévnatých rostlin České republiky (C1t)“.\n\n\n \n"}
{"id": "1172434", "url": "https://cs.wikipedia.org/wiki?curid=1172434", "title": "Adam Ruebenbauer", "text": "Adam Ruebenbauer\n\nAdam Ruebenbauer (10. listopadu 1867 Sieniawa – 24. ledna 1930 Krakov) byl rakouský právník a politik polské národnosti z Haliče, na počátku 20. století poslanec Říšské rady.\n\nPocházel z rodiny poštmistra. Vystudoval klasické gymnázium v Rzeszówě, kde roku 1886 maturoval. V letech 1886–1888 studoval práva na Lvovské univerzitě. Pokračoval v studiích na Vídeňské univerzitě, kterou absolvoval roku 1889. Po získání titulu doktora práv se přestěhoval do Bochnie, kde byl notářským kandidátem, pak notářem.\n\nByl veřejně a politicky aktivní. Byl členem Polské lidové strany, od roku 1917 do roku 1913 i členem jejího vedení. Po rozkolu přešel do formace Polská lidová strana „Piast”. Od roku 1903 byl členem a od roku 1910 místopředsedou okresní rady v Bochnii. V roce 1911 byl okresním maršálkem. Od roku 1906 zasedal v tamní okresní školské radě a od roku 1913 ve vedení rolnického svazu producentů obilí.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 41. Mandát obhájil ve volbách do Říšské rady roku 1911. V době svého působení v parlamentu se uvádí jako notářský kandidát ve městě Bochnia.\n\nByl uváděn jako člen Polské lidové strany. Po volbách roku 1907 i 1911 byl na Říšské radě členem poslaneckého Polského klubu.\n\nZa první světové války sloužil jako důstojník v rakousko-uherské armádě. V roce 1920 se přestěhoval do Krakova, kde byl činný v zemském úřadu. V té době již nebyl politicky aktivní.\n"}
{"id": "1172437", "url": "https://cs.wikipedia.org/wiki?curid=1172437", "title": "Carl Friedrich Rungenhagen", "text": "Carl Friedrich Rungenhagen\n\nCarl Friedrich Rungenhagen (27. září 1778 Berlín – 21. prosince 1851 Berlín) byl německý skladatel a hudební pedagog.\n\nV roce 1801 se stal členem berlínské Sing-Akademie. Byl studentem Carla Friedricha Zeltera. Díky tomu byl v roce 1815 povýšen na pozici zástupce ředitele Sing-Akademie a od té doby byl trvale spojen s hudebním životem Berlína.\n\nSkládal církevní hudbu, oratoria, kantáty a písně. Mezi jeho studenty patřili Stanisław Moniuszko, Albert Lortzing a Louis Lewandowski.\n"}
{"id": "1172438", "url": "https://cs.wikipedia.org/wiki?curid=1172438", "title": "Socha Svetozara Miletiće (Novi Sad)", "text": "Socha Svetozara Miletiće (Novi Sad)\n\nSocha Svetozara Miletiće se nachází na Náměstí svobody v Novém Sadu, hlavním městě Autonomní oblasti Vojvodina na severu Srbska. Vznikl podle návrhu chorvatského sochaře Ivana Meštroviće.\n\nPětimetrová socha z bronzu, která byla věnována politickému a kulturnímu předáku Srbů v Rakousko-Uhersku v druhé polovině 19. století, vznikla v roce 1935. Poprvé byla odhalena roku 1939, a to předsedou tehdejší jugoslávské vlády Dragišou Cvetkovićem. Během druhé světové války byla z náměstí odstraněna, a po osvobození země se opět vrátila na své místo. Pod sochu byl po válce doplněn nový podstavec z šedého mramoru od Pavle Radovanoviće z roku 1951.\n\nSocha Svetozara Miletiće je památkově chráněným objektem.\n"}
{"id": "1172439", "url": "https://cs.wikipedia.org/wiki?curid=1172439", "title": "Open Sud de France 2016", "text": "Open Sud de France 2016\n\nOpen Sud de France 2016 byl tenisový turnaj pořádaný jako součást mužského okruhu ATP World Tour, který se hrál v montpellierské aréně na krytých dvorcích s tvrdým povrchem. Konal se mezi 1. až 7. únorem 2016 ve francouzském městě Montpellier jako dvacátý devátý ročník turnaje.\n\nUdálost s rozpočtem 520 070 eur patřila do kategorie ATP World Tour 250. Nejvýše nasazeným ve dvouhře byl devátý hráč světa a obhájce titulu Richard Gasquet z Francie. Posledním přímým účastníkem v hlavní singlové soutěži se stal 115. německý hráč žebříčku Michael Berrer. Singlovou soutěž opět vyhrál Gasquet a čtyřhru opanovala dvojice Mate Pavić a Michael Venus, která tak získala druhou trofej v sezóně.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1172440", "url": "https://cs.wikipedia.org/wiki?curid=1172440", "title": "Furkotská chata", "text": "Furkotská chata\n\nFurkotská chata (polsky Furkotne Schronisko, jiné názvy: Lonekova chata, Chata kpt. Rašu) byla horská chata ve Vysokých Tatrách. Stála v ústí Furkotské doliny, nad východním břehem Furkotského potoka, v nadmořské výšce cca 1460 m.\n\nChatu v roce 1936 postavili bratři Daniel a Karel Lonkovi z Prostějova. Byla to dřevěná chata s obytnou mansardou na kamenné podezdívce se sklepem. Turistům nabízela 20 lůžek. Byla otevřena celoročně. Klub československých turistů ji nabízel ve své síti služeb, později zde byla záchranná stanice Klubu slovenských turistů a lyžařů a pak i Tatranské horské služby. Po druhé světové válce byla navštěvovaná jen zřídka. V roce 1951 byla znárodněna a dána pod správu Slovakoturu Starý Smokovec a přejmenována na \"Chata kpt. Rašu\". V roce 1956 shořela. O její obnovení se následně nikdo nepokusil. Název chaty přešel v roce 1961 na nově postavenou chatu u Trech Studniček.\n"}
{"id": "1172442", "url": "https://cs.wikipedia.org/wiki?curid=1172442", "title": "Ecuador Open Quito 2016", "text": "Ecuador Open Quito 2016\n\nEcuador Open Quito 2016 byl tenisový turnaj mužů na profesionálním okruhu ATP World Tour, hraný v místním areálu na otevřených antukových dvorcích. Konal se mezi 1. až 7. únorem 2016 v ekvádorské metropoli Quitu jako druhý ročník turnaje.\n\nŘadil se do kategorie ATP World Tour 250. Do dvouhry nastoupilo dvacet osm hráčů a ve čtyřhře startovalo šestnáct párů. Celkový rozpočet činil 520 070 dolarů. Nejvýše nasazeným hráčem ve dvouhře se stal sedmnáctý tenista světa Bernard Tomic z Austrálie. Posledním přímým účastníkem v hlavní singlové soutěži byl 137. argentinský hráč žebříčku Facundo Argüello. Singlovou soutěž vyhrál dominikánský obhájce titulu Víctor Estrella Burgos a premiérové trofeje na okruhu ATP Tour si ze čtyřhry připsal pár Pablo Carreño Busta a Guillermo Durán.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\nNásledující pár nastoupil do soutěže z pozice náhradníka:\n\n\n"}
{"id": "1172444", "url": "https://cs.wikipedia.org/wiki?curid=1172444", "title": "Sofia Open", "text": "Sofia Open\n\nSofia Open, oficiálním sponzorským názvem Garanti Koza Sofia Open, je profesionální tenisový turnaj mužů konaný v bulharské metropoli Sofii, jakožto vůbec první událost ATP Tour hraná v tomto balkánském státě.\n\nNa okruhu ATP World Tour se od sezóny 2016 řadí do kategorie ATP World Tour 250. Probíhá v únorovém termínu na krytých dvorcích s tvrdým povrchem Proflex. Dějištěm se stala víceúčelová aréna Armeec s kapacitou 12 tisíc diváků, otevřená roku 2011.\n\nTurnaj byl založen v roce 2016, když v kalendáři ATP Tour nahradil halový Zagreb Indoors, konaný během únorového termínu v Záhřebu. Do soutěže dvouhry nastupuje dvacet osm hráčů a čtyřhry se účastní šestnáct párů. Celková dotace k roku 2017 činila 540 310 eur a prize money pak 482 060 eur.\n\n"}
{"id": "1172445", "url": "https://cs.wikipedia.org/wiki?curid=1172445", "title": "Raumplan", "text": "Raumplan\n\nRaumplan (doslova \"prostorový plán\") je pojem v architektuře původně použitý Adolfem Loosem označující plán budovy beroucí v úvahu i velikost a světlou výšku místností v závislosti na jejich funkci a reprezentativním významu.\nProstor celé stavby není členěn do jednotlivých podlaží, kde každé podlaží je ve své ploše jednoúrovňové, ale do kubusů a místností, které se prolínají v různých výškových úrovních.\n\nHlavním představitelem a tvůrcem Raumplanu je největší představitel architektury počátku 20. století ve Vídni a zároveň jeden z nejvýznamnějších předchůdců moderní architektury, architekt Adolf Loos.\nSilně se zasadil proti výzdobě v architektuře (esej \"Ornament a zločin\") a snaží se architekturu přivést zpět k ryze čisté užitečnosti.\nJeho největším přínosem pro architekturu je vytvoření právě Raumplanu (prostorového plánu). Prostřednictvím něj formuluje zcela nový pohled na vnitřní prostor a uspořádání místností z hlediska jeho trojrozměrnosti. Interiéry obytných domů navržených vídeňským architektem jsou často tvořeny místnostmi, které pronikají jedna do druhé, rozčleněny do několika úrovní.\nSpolečně vytvářejí otevřený a plynulý prostor.\nLoos byl ve své pařížské éře velmi zaujatý ideou trojrozměrné architektury. Jeho rodinné domy jsou navrženy se střídanými úrovněmi jednotlivých prostorů, schodiště jsou někdy značně komplikovanými útvary. Vzájemná souvislost a vazba prostorů zdůrazňuje jejich průhlednost.\n\n„Normální projektant dělá dvourozměrný, plošný plán. Architektura je však trojrozměrná a i třetí rozměr je třeba formovat a navrhovat. Nemá se proto dělat jen Flächenplan - plošný plán, ale i Raumplan - prostorový plán.“ \n\n„Naučte se myslet a tvořit ve třech dimenzích, a ne jako obvykle ve dvou:“\n\n„Každý jeden bod daného prostoru odvodit a určit pomocí tří souřadnic podle dané geometrické osnovy. Bude to matematická a ne grafická tvorba architektury. Dobrý projekt se tak dá přesně popsat a matematicky určit. Umím si představit sám sebe, jak sedím v křesle a diktuje celý projekt asistentovi pouze ve slovech a číslech. Bude na to třeba vymyslet nějaké přístroje, namísto dnešních primitivních trojúhelníků a příložníkem.“ \n\n\n"}
{"id": "1172456", "url": "https://cs.wikipedia.org/wiki?curid=1172456", "title": "GitLab", "text": "GitLab\n\nGitLab je webový Git repozitář s wiki a s podporou sledování chyb. GitLab hostuje účty podobně jako GitHub, ale také umožňuje aby byl jejich software použit na serveru třetích stran. Je dostupný jako balíček Omnibus.\n\nSoftware napsal Dmitriy Zaporozhets a Sytse Sijbrandij (CEO) v jazyce Ruby. Společnost má 37 stálých zaměstnanců a více než 700 open source přispěvatelů. Využívá ho přes 100.000 organizací, například Jülich Research Center, NASA, Alibaba, Invincea, O’Reilly Media, Leibniz-Rechenzentrum (LRZ) a CERN.\n\nPůvodně se produkt jmenoval GitLab a byl plně otevřeným softwarem šířený pod licencí MIT.\n\nV červenci 2013 byl GitLab rozdělen na:\n\n\nLicence pro Gitlab CE a Gitlab EE zůstala v té době beze změny.\n\nV únoru 2014, GitLab ohlásil adopci Open core obchodního modelu. Z GitLab EE se stává proprietární software a obsahuje funkce, které v CE verzi nejsou.\n\nV červenci 2015 společnost dostala dalších 1,5 milionu amerických dolarů dotací od zákazníků GitLab využívají společnosti jako jsou Alibaba Group, IBM a SpaceX.\n\nV září 2015 GitLab získal investici ve výši čtyř milionů amerických dolarů od Khosla Ventures.\n\nGitLab věří, že každý by měl mít možnost přispět a podpořit filosofii svobodného software. Společnost proto veřejně publikuje příručku se strategií směrem, historii společnosti a informacemi o správě produktu.\n\n\n"}
{"id": "1172463", "url": "https://cs.wikipedia.org/wiki?curid=1172463", "title": "Garanti Koza Sofia Open 2016", "text": "Garanti Koza Sofia Open 2016\n\nGaranti Koza Sofia Open 2016 byl tenisový turnaj mužů na profesionálním okruhu ATP World Tour, hraný v místním areálu na krytých dvorcích s tvrdým povrchem. Konal se mezi 1. až 7. únorem 2016 v bulharské metropoli Sofii jako premiérový ročník turnaje.\n\nŘadil se do kategorie ATP World Tour 250. Do dvouhry nastoupilo dvacet osm hráčů a ve čtyřhře startovalo šestnáct párů. Celkový rozpočet činil 520 070 eur. Nejvýše nasazeným hráčem ve dvouhře se stal dvacátý první tenista světa Roberto Bautista Agut ze Španělska. Posledním přímým účastníkem v hlavní singlové soutěži byl 105. australský hráč žebříčku Matthew Ebden. Čtvrtou trofej z dvouhry okruhu ATP Tour si připsal Roberto Bautista Agut a první titul vybojoval každý z členů vítězného páru čtyřhry Wesley Koolhof a Matwé Middelkoop.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1172464", "url": "https://cs.wikipedia.org/wiki?curid=1172464", "title": "Eurovision Song Contest 2016", "text": "Eurovision Song Contest 2016\n\nEurovision Song Contest 2016 byl 61. ročník Eurovision Song Contest. Soutěž se konala v Ericsson Globe ve švédském hlavním městě Stockholmu, a to po vítězství Månse Zelmerlöwa s písní „Heroes“ v předchozím ročníku. Švédsko hostilo Eurovision Song Contest již pošesté. Moderátory soutěžních večerů byli Petra Mede a Måns Zelmerlöw.\n\nSoutěže se zúčastnilo 42 zemí včetně České republiky, kterou zastupovala Gabriela Gunčíková s písní „I Stand“. Ukrajina se do soutěže vrátila po roční přestávce a po delší době se do soutěže vrátila i Bosna a Hercegovina, která se naposledy účastnila roku 2012, dále Bulharsko, které se naposledy účastnilo roku 2013, a Chorvatsko, které se naposledy účastnilo roku 2013. Ze soutěže odstoupilo Portugalsko z důvodu nedostatečné podpory národního televizního vysílání a špatně strukturovaného výběrového řízení a Rumunsko, které bylo diskvalifikováno kvůli neuhrazenému finančnímu příspěvku.\n\nHostující televizní kanál Sveriges Television (SVT) oznámil dne 24. května, den po vítězství v soutěži Eurovision Song Contest 2015, že dějištěm první volby byla Tele2 Arena ve Stockholmu. Přesto byla vyzvána k předložení nabídky i jiná města a arény. Měly asi tři týdny na to, aby předložily svou nabídku SVT. Ta 1. června oznámila podmínky, které musela města a místa splňovat, aby se mohla o hostování soutěže ucházet.\n\nSvoje nabídky podaly Saab Arena v Linköpingu; Fjällräven Center v Örnsköldsvik; Göransson Arena v Sandvikenu; Malmö Arena v Malmö, které hostilo už Eurovision Song Contest 2013; Ullevi a Scandinavium (hostilo Eurovision Song Contest 1985) v Göteborgu; Annexet, Friends Arena, Ericsson Globe, Hovet a Tele2 Arena ve Stockholmu. Hostitelské právo nakonec obdržela aréna Ericsson Globe, která v minulosti hostila Eurovision Song Contest 2000 a také Mistrovství světa v ledním hokeji 2012 a 2013. Hala disponuje běžnou kapacitou 16 000 diváků.\n\nEBU dne 18. února 2016 oznámila, že se bude hlasovat novým hlasovacím způsobem. Poslední změny v hlasováním proběhly v roce 1975. Nový systém byl inspirován hlasovacím systémem v Melodifestivalenu. V minulých letech ohlašovaly jednotlivé země svou top desítku, která byla vytvořena na základě kombinace hlasů poroty a diváků. Od letošního ročníku se budou body poroty a diváků udělovat zvlášť. To znamená, že nedojde ke kombinaci bodů každé hlasující skupiny v daném státu. V praxi to bude vypadat tak, že všechny účastnící se země ohlásí během velkého finále top desítku svých národních porot. Top desítky televizních diváků z každého státu se sečtou a vytvoří jeden velký společný žebříček. Ten bude ohlášen a následně přičten moderátory přenosu po prezentaci bodů poroty. Začínat se bude od nejméně úspěšné země až po tu nejúspěšnější. To zajistí, že do poslední chvíle nebudeme znát jméno vítěze soutěže. Jelikož půjde o obrovský přísun bodů, zvítězit bude moci v takový moment i ten interpret, který byl prozatím v hlasování poroty například na čtvrtém místě. V minulých letech se stávalo, že vítěz byl znám několik minut před bodováním poslední země, čímž show ztrácela na napětí.\n\nBodovací systém zůstal stejný, tedy 12 bodů pro první místo, 10 bodů pro druhé, 8 bodů pro třetí až k desátému místu, za které se udělil jeden bod. Po skončení finále se daly k dispozici kompletní žebříčky všech národních porot a hlasujících diváků z jednotlivých zemí na Internetu. Jednotlivé vysílací stanice měly možnost prezentovat v závěru večera samostatné pořadí svých televizních diváků.\n\nStejný systém byl využit i během semifinálových kol, avšak ohlášeno bylo pouze deset postupujících zemí bez pořadí či počtu bodů. Další pravidla zůstala beze změny. V případě remízy by o vyšším umístění rozhodl vyšší počet hlasujících zemí pro daného interpreta. V případě, že by byl shodný, rozhodující by byl vyšší počet dvanáctibodových hodnocení.\n\nRozlosování účastníků jednotlivých semifinálových kol proběhlo 25. ledna 2016 na Stockholmské radnici. Účastníci vyjma automatických finalistů byli rozděleni do šesti košů.\n\nGrafická podoba soutěže včetně loga byla prezentována 25. ledna 2016. Hlavní symbol tohoto ročníku, inspirovaný pampeliškou, vytvořil Rikard Holst z firmy INGO. Odváté květy představují jednotlivé evropské národy, které se v květnu spojily do jedné magické květiny. Ta měla vyzařovat pozitivní energii, kterou přináší společná oslava hudby evropského kontinentu. Sloganem tohoto ročníku Eurovize se stalo „Come Together“, což lze česky přeložit jako „Spojme síly“, „Dejme se dohromady“ nebo „Buďme spolu“. Jedná se o aktuální výzvu pro rozdělenou Evropu, aby hledala porozumění, spolupracovala a snažila se najít společnou řeč. Hlavní inspiraci pro slogan hledali organizátoři v současné problematice migrační krize.\n\n\n\nFinále se konalo 14. května 2016. Pořadová čísla finálových zemí určili organizátoři show po skončení obou semifinálových večerů, ale Švédsko si vylosovalo startovní pozici ve velkém finále již dne 14. března 2016.\n\n"}
{"id": "1172466", "url": "https://cs.wikipedia.org/wiki?curid=1172466", "title": "Pavel Štěpánek (historik umění)", "text": "Pavel Štěpánek (historik umění)\n\nPavel Štěpánek (* 8. leden 1942, Kladno) je český kunsthistorik, odborník na dějiny umění a architektury hispánského i lusofonního světa v celé jeho šíři.\n\nProfesor Pavel Štěpánek vystudoval v letech 1964-1973 dějiny umění na Filozofické fakultě Univerzity Karlovy při zaměstnání, absolventskou práci na téma \"„Španělské umění ve sbírce Starého umění Národní galerie v Praze“\" obhájil v roce 1973. Disertační práci \"„Španělské umění 16.–18. století v českých a slovenských sbírkách“\" obhájil v roce 1998. V letech 1968-1989 byl účastníkem semináře J. Polišenského ve středisku Iberoamerických studií při FF UK v Praze.\n\nV letech 1964-1969 byl redaktorem španělské sekce ČTK v Praze, v letech 1969-1976 působil jako odborný asistent Národní galerie v Praze a ve Středočeské galerii (1976-1989). V roce 1989 pracoval jako redaktor časopisu Ateliér. V letech 1991–1994 byl velvyslaneckým radou a chargé d´affaires Československé (České) republiky v Caracasu ve Venezuele. Poté byl v letech 1995-96 vědecko-pedagogickým pracovníkem na Technické univerzitě v Liberci. Od roku 1996 působí na Univerzitě Palackého v Olomouci, od r. 1997 přednáší také na Filozofické fakultě Univerzity Karlovy. V roce 2001 se habilitoval a od roku 2006 je profesorem.\n\n\n\n\n\n\n"}
{"id": "1172467", "url": "https://cs.wikipedia.org/wiki?curid=1172467", "title": "Tvar (rozcestník)", "text": "Tvar (rozcestník)\n\nTvar může být:\n\n\n"}
{"id": "1172468", "url": "https://cs.wikipedia.org/wiki?curid=1172468", "title": "Garanti Koza Sofia Open 2016 – mužská dvouhra", "text": "Garanti Koza Sofia Open 2016 – mužská dvouhra\n\nDo soutěže mužské dvouhry na tenisovém turnaji Garanti Koza Sofia Open 2016 nastoupilo dvacet osm hráčů. Sofijská halová událost představovala premiérový ročník a první tenisový turnaj ATP Tour na bulharském území.\n\nRoli favoritů naplnili dva nejvýše nasazení, kteří prošli do finálového duelu. Vítězem se stala španělská turnajová jednička Roberto Bautista Agut, která ve finále zdolala srbskou dvojku Viktora Troického po dvousetovém průběhu 6–3 a 6–4. V probíhající sezóně si tak připsal druhé turnajové vítězství po lednové výhře na ASB Classic, které představovalo čtvrtý singlový titul na okruhu ATP Tour. V následném vydání žebříčku ATP z 8. února 2016 figuroval na 17. místě, tři příčky za svým kariérním maximem. \nVšech osm nasazených postoupilo mezi poslední osmičku hráčů soutěže.\n\nČtyři nejvýše nasazení hráči měli volný los do druhého kola.\n"}
{"id": "1172469", "url": "https://cs.wikipedia.org/wiki?curid=1172469", "title": "Ecuador Open Quito 2016 – mužská dvouhra", "text": "Ecuador Open Quito 2016 – mužská dvouhra\n\nDo soutěže mužské dvouhry na tenisovém turnaji Ecuador Open Quito 2016 nastoupilo dvacet osm hráčů. Obhájcem titulu byl pátý nasazený dominikánský tenista Víctor Estrella Burgos, jenž se opět probojoval do přímého boje o titul.\n\nVítězem dvouhry se stal Víctor Estrella Burgos, který ve finále zdolal brazilskou turnajovou trojku Thomaze Bellucciho po třísetovém průběhu 4–6, 7–6 a 6–2. V probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour.\nČtyři nejvýše nasazení hráči měli volný los do druhého kola.\n"}
{"id": "1172470", "url": "https://cs.wikipedia.org/wiki?curid=1172470", "title": "Open Sud de France 2016 – mužská dvouhra", "text": "Open Sud de France 2016 – mužská dvouhra\n\nDo soutěže mužské dvouhry na tenisovém turnaji Open Sud de France 2016 nastoupilo dvacet osm hráčů. Obhájcem titulu byl francouzský tenista Richard Gasquet, který se opět probojoval do přímého boje o titul.\n\nVítězem dvouhry se stal nejvýše nasazený Richard Gasquet, jenž ve finále zdolal krajana Paula-Henriho Mathieua po dvousetovém průběhu 7–5 a 6–4. V probíhající sezóně si tak připsal premiérové turnajové vítězství, které představovalo třináctý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n"}
{"id": "1172471", "url": "https://cs.wikipedia.org/wiki?curid=1172471", "title": "Open Sud de France 2016 – mužská čtyřhra", "text": "Open Sud de France 2016 – mužská čtyřhra\n\nDo soutěže mužské čtyřhry na tenisovém turnaji Open Sud de France 2016 nastoupilo šestnáct dvojic. Obhájcem titulu byl novozélandský pár Marcus Daniell a Artem Sitak, jehož členové skončili v úvodním kole na raketách italsko-španělské dvojice Andrea Arnaboldi a Marc López.\n\nVítězem čtyřhry se stal druhý nasazený chorvatsko-novozélandský pár Mate Pavić a Michael Venus, který ve finále zdolal německou bratrskou dvojici, složenou z Alexandra a Mischy Zverevových výsledkem 7–5 a 7–6. Oba šampioni si do žebříčku ATP připsali 250 bodů. Každý z vítězů na okruhu ATP Tour vybojoval třetí deblovou trofej a pár pak druhou splečnou, po lednové výhře na ASB Classic\n"}
{"id": "1172472", "url": "https://cs.wikipedia.org/wiki?curid=1172472", "title": "Ecuador Open Quito 2016 – mužská čtyřhra", "text": "Ecuador Open Quito 2016 – mužská čtyřhra\n\nDo soutěže mužské čtyřhry na tenisovém turnaji Ecuador Open Quito 2016 nastoupilo šestnáct dvojic. Obhájcem titulu byl německý pár Gero Kretschmer a Alexander Satschko, jehož členové skončili ve čtvrtfinále na raketách brazilské dvojice Thomaz Bellucci a Marcelo Demoliner.\n\nVítězem čtyřhry se stal nenasazený španělsko-argentinský pár Pablo Carreño Busta a Guillermo Durán, který ve finále zdolal brazilskou dvojici Thomaz Bellucci a Marcelo Demoliner výsledkem 7–5 a 6–4.\n\nOba šampioni si do žebříčku ATP připsali 250 bodů a v premiérovém finále na okruhu ATP Tour získali první titul. V následném vydání deblového žebříčku ATP z 8. února 2016 figurovali na svých kariérních maximech, když Carreñovi patřila 82. příčka a Demolinerovi 55. místo.\n\n"}
{"id": "1172473", "url": "https://cs.wikipedia.org/wiki?curid=1172473", "title": "Garanti Koza Sofia Open 2016 – mužská čtyřhra", "text": "Garanti Koza Sofia Open 2016 – mužská čtyřhra\n\nDo soutěže mužské čtyřhry na tenisovém turnaji Garanti Koza Sofia Open 2016 nastoupilo šestnáct dvojic. Sofijská halová událost představovala premiérový ročník a první tenisový turnaj ATP Tour na bulharském území.\n\nVítězem čtyřhry se stal třetí nasazený pár Wesley Koolhof a Matwé Middelkoop z Nizozemska, který ve finále zdolal rakousko-kanadskou dvojici Philipp Oswald a Adil Shamasdin výsledkem 5–7, 7–6 a v supertiebreaku [10–6].\n\nOba šampioni si do žebříčku ATP připsali 250 bodů a v premiérovém finále na okruhu ATP Tour získali první titul. V následném vydání deblového žebříčku ATP z 8. února 2016 figurovali na svých kariérních maximech, když Koolhofovi patřila 53. příčka a Middelkoopovi 50. místo.\n"}
{"id": "1172475", "url": "https://cs.wikipedia.org/wiki?curid=1172475", "title": "Vláknové tření", "text": "Vláknové tření\n\nVláknové tření (také \"pásové tření\") je odpor, který je kladen vláknu (pás, lano) při jeho smýkání po zaoblené ploše. \n\nVlákno zatížené na konci silou formula_1 (břemenem), tažené přes válcovou plochu o poloměru r, s níž má součinitel smykového tření formula_2, tak, že se dotýká v úhlu formula_3 (takzvaný úhel opásání), musí být taženo silou formula_4, pro kterou platí takzvaný Eulerův-Eytelweinův vzorec:\nZ uvedeného vztahu vyplývá, že na poloměru válce nezáleží.\n\nHlavní využití efektu vláknového tření ve strojírenství je v řemenových převodech, kde vláknové tření limituje velikost přenášeného výkonu. Dále se využívá vláknové tření v pásových brzdách a ve Schwarzově třecí spojce. Uvazování lodí na dva čepy bez uzlu je založeno na vláknovém tření. Soudržnost věcí vytvořených zkrucováním vláken tj. textilií, nití, provazů a lan je také dána vláknovým třením.\n\nZe vzorce je jasné že:\n\nZe vzorce vyplývá, že těleso je možné nahoru vytahovat, nebo jen kontrolovaně spouštět . Zásadní pravidlo pro určení sil zní SÍLA F JE VŽDY TA VĚTŠÍ SÍLA.\n\nTento vztah, respektive součin má dva členy. F necháme, protože to je právě ta síla, se kterou F porovnáváme. Kdyby se zvětšila/zmenšila F, přímo úměrně se zvětší/zmenší F\n\nVyplývá nám tedy, že aby byla F menší než F, musí být formula_12menší než jedna, protože jestliže vynásobíme F číslem menší jedna, dostaneme menší číslo, než je F (500×0,9=450, 450<500).\n\nČlen formula_12je tedy ten, který musí být menší než jedna. Aby bylo Člen formula_12 menší než jedna je potřeba, aby \nExistují tedy úkony dvojího typu:\n"}
{"id": "1172478", "url": "https://cs.wikipedia.org/wiki?curid=1172478", "title": "Eight-ball", "text": "Eight-ball\n\nEigth-Ball, 8-Ball neboli Osmička je varianta kulečníkové hry pool.\n\nHraje se s bílou hrací koulí a 15 barevnými koulemi, 1-7 plné, 8 černá, 9-15 půlené.\n\nVolba barvy se provádí po prvním strku hry (rozstřelu), potopením libovolné koule dané řady (celé nebo půlené) bez faulu. Koule potopené při rozstřelu nerozhodují, jen hráči dovolují pokračovat ve hře. Hráč hraje libovolnou svoji kouli (plnou nebo půlenou) do libovolného rohu. Po potopení všech svých koulí hraje hráč jako poslední kouli č. 8 černou. Vyhrává hráč, který první (bez faulu) potopí kouli č. 8 černou do libovolné kapsy.\n\nZtráta hry:\n\nPo faulu bere soupeř hrací bílou kouli do ruky a může si ji postavit kdekoli na stole.\n\nHlášená hra: Hráč před strkem nahlásí číslo koule a kapsu, kam kouli potopí. Stačí jedna koule, další potopené koule ani pořadí jejich potopení se hlásit nemusí.\n\n\n"}
{"id": "1172479", "url": "https://cs.wikipedia.org/wiki?curid=1172479", "title": "Ten-Ball", "text": "Ten-Ball\n\nTen-Ball, 10-Ball neboli Desítka je kulečníková hra.\n\nHraje se s bílou hrací koulí a 10 barevnými koulemi 1-8 plné, 9 a 10 půlené. Hráč musí nejprve zasáhnout kouli s nejnižším číslem a poté potopit libovolnou barevnou kouli na stole. Vyhrává hráč, který první (bez faulu) potopí nahlášenou kouli č. 10. \n\nOd roku 2016 (na mezinárodních turnajích v ČR se hraje až od sezony 2017) takto: \n\n\nPo třech po sobě následujících faulech jednoho hráče hráč ztrácí hru. Před třetím faulem musí soupeř hráči oznámit, že má již 2 fauly. Pokud není hráč soupeřem upozorněn, bere se to, jako by právě zahrál druhý faul a pokračuje se ve hře. Zahraje-li hráč korektní strk, všechny fauly se nulují. Po faulu bere soupeř hrací bílou kouli do ruky a může si jí postavit kdekoli na stole. Spadne-li při faulu koule č. 10, pokračuje se ve hře a koule č. 10 se nastaví zpět na horní bod.\n\nHlášená hra: Hráč před strkem nahlásí číslo koule a kapsu, kam kouli potopí. Stačí jedna koule, další potopené koule ani pořadí jejich potopení se hlásit nemusí. Nepotopí-li hráč svoji hlášenou kouli a současně spadne libovolná nehlášená koule, může si následující hráč vybrat, zda danou pozici na stole příjme a bude pokračovat ve hře on nebo danou pozici nechá zahrát soupeře (nejde o faul).\n\n"}
{"id": "1172480", "url": "https://cs.wikipedia.org/wiki?curid=1172480", "title": "Straight-Pool", "text": "Straight-Pool\n\nStraight-Pool, 14.1-Continuos neboli Nekonečná 14.1 je varianta kulečníkové hry pool.\n\nHraje se s bílou hrací koulí a 15 barevnými koulemi, 1-8 plné, 9-15 půlené.\n\nHráč hraje libovolnou kouli na stole, za každou korektně potopenou kouli hráč obdrží 1 bod. V okamžiku, kdy na stole zůstane poslední barevná koule, se hra přeruší a na stůl se vrátí všechny barevné koule. Poté hráč pokračuje ve hře. Poslední barevná koule zůstává na svém místě, pokud nebrání postavení ostatních barevných koulí. \n\nVyhrává hráč, který první dosáhne předem stanoveného počtu bodů (např: 100 bodů).\n\nPo faulu zůstává bílá koule na místě, kde skončila. Za faul je hráči odečten jeden bod, při třetím po sobě následujícím faulu, bez zahrání korektního strku, je hráči odečteno 15 bodů (-1,-1,-15).\n\nHlášená hra: \nHráč před strkem nahlásí číslo koule a kapsu, kam kouli potopí. Stačí jedna koule, další potopené koule ani pořadí jejich potopení se hlásit nemusí.\n\n\n"}
{"id": "1172482", "url": "https://cs.wikipedia.org/wiki?curid=1172482", "title": "Václav Kořínek", "text": "Václav Kořínek\n\nJméno Václav Kořínek má více známých nositelů:\n\n"}
{"id": "1172484", "url": "https://cs.wikipedia.org/wiki?curid=1172484", "title": "Václav Kořínek (1943)", "text": "Václav Kořínek (1943)\n\nVáclav Kořínek (* 18. září 1943) je bývalý český fotbalista, útočník.\n\nV československé lize hrál v sezóně 1969/70 za SONP Kladno. Dal 1 ligový gól.\n\n"}
{"id": "1172487", "url": "https://cs.wikipedia.org/wiki?curid=1172487", "title": "Polská házenkářská reprezentace žen", "text": "Polská házenkářská reprezentace žen\n\nPolská házenkářská reprezentace žen reprezentuje Polsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1172491", "url": "https://cs.wikipedia.org/wiki?curid=1172491", "title": "Slovenská házenkářská reprezentace žen", "text": "Slovenská házenkářská reprezentace žen\n\nSlovenská házenkářská reprezentace žen reprezentuje Slovensko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1172492", "url": "https://cs.wikipedia.org/wiki?curid=1172492", "title": "Guilherme Bentes", "text": "Guilherme Bentes\n\nGuilherme Bentes, (* 10. června 1973 v Lisabonu, Portugalsko) je bývalý portugalský zápasník – judista.\n\nS judem začal v 5 letech. Patřil k prvním výrazným osobnostem portugalského juda. V roce 1996 se kvalifikoval na olympijské hry v Atlantě. Jako outsider ukončil své působení ve druhém kole, ale samotný start ho motivoval k další práci. V roce 1997 využil dobré formy k zisku první mužské portugalské medaile z mistrovství světa v judu. Do roku 2000 si však výkonnost neudržel, na olympijské hry v Sydney byl nominován v lehké váze jeho rival Michel Almeida. Od roku 2001 zkoušel štěstí v polostřední váze, ve které se neprosadil. S reprezentací se rozloučil v roce 2003. Věnuje se funkcionářské práci v portugalském sportu.\n\n"}
{"id": "1172497", "url": "https://cs.wikipedia.org/wiki?curid=1172497", "title": "Japonská házenkářská reprezentace žen", "text": "Japonská házenkářská reprezentace žen\n\nJaponská házenkářská reprezentace žen reprezentuje Japonsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1172498", "url": "https://cs.wikipedia.org/wiki?curid=1172498", "title": "Imrich Solčán", "text": "Imrich Solčán\n\nImrich Solčán (28. ledna 1947 – duben 2012 Nové Zámky) byl československý fotbalista, útočník.\n\nV československé lize hrál za TŽ Třinec a LIAZ Jablonec. Dal 17 ligových gólů. V nižších soutěžích hrál i za AC Nitra.\n\n\n"}
{"id": "1172499", "url": "https://cs.wikipedia.org/wiki?curid=1172499", "title": "Jaroslav Petříček", "text": "Jaroslav Petříček\n\nJaroslav Petříček (* 22. února 1950) je bývalý český fotbalista, útočník.\n\nV československé lize hrál za LIAZ Jablonec. Nastoupil v 53 ligových utkáních a dal 4 ligové góly.\n\n\n"}
{"id": "1172502", "url": "https://cs.wikipedia.org/wiki?curid=1172502", "title": "Zdeněk Lochman", "text": "Zdeněk Lochman\n\nZdeněk Lochman (* 16. května 1951) je bývalý český fotbalista, záložník a útočník.\n\nV československé lize hrál za Slavii Praha a LIAZ Jablonec. Nastoupil ve 24 ligových utkáních.Gól v lize nedal.\n\n\n"}
{"id": "1172504", "url": "https://cs.wikipedia.org/wiki?curid=1172504", "title": "Alojz Bomba", "text": "Alojz Bomba\n\nAlojz Bomba (* 30. dubna 1953) je bývalý slovenský fotbalový brankář.\n\nV československé lize hrál za VSS Košice. Nastoupil ve 4 ligových utkáních. Gól v lize nedal.Brat sa volá Alexander a nie Jozef,sú menovci.\n\n\n"}
{"id": "1172505", "url": "https://cs.wikipedia.org/wiki?curid=1172505", "title": "NGC 457", "text": "NGC 457\n\nNGC 457 (také známá jako Človíček, hvězdokupa E.T. nebo Caldwell 13) je otevřená hvězdokupa v souhvězdí Kasiopeji s magnitudou 6,4. Objevil ji William Herschel v roce 1787 a od Země je vzdálená přibližně 7 900 světelných let.\n\nNGC 457 je jednoduše vyhledatelná a pozorovatelná hvězdokupa. Nachází se 2° jihozápadně od hvězdy δ Cassiopeiae s magnitudou 2,7 a je viditelná i triedrem 10x50, nebo ještě lépe 15x80, ve kterém již vypadá částečně rozložená na jednotlivé hvězdy. Hvězdářský dalekohled o průměru 150 mm je nejlepším nástrojem pro pozorování tohoto nebeského objektu; již při základním zvětšení je objekt dostatečně rozložen, neboť zabírá značnou část zorného pole. V dalekohledech většího průměru si můžeme povšimnout, že mnohé její nejjasnější hvězdy, včetně φ Cassiopeiae na jižní hranici hvězdokupy, jsou dvojhvězdy.\n\n40' severozápadně od hvězdokupy se nachází menší otevřená hvězdokupa NGC 436, 3° severovýchodně jasná otevřená hvězdokupa Messier 103 a 4° západně oblast HII označená NGC 281.\n\nNGC 457 má velkou severní deklinaci, proto je na velké části severní polokoule cirkumpolární, a to až po severní subtropické oblasti. I když největší výšky nad obzorem na večerní obloze dosahuje od září do prosince, na velké části severní polokoule zůstává viditelná celou noc. Naopak na jižní polokouli je viditelná pouze od rovníku po obratník Kozoroha a blízké oblasti na jih od něj.\nHvězdokupu objevil William Herschel 18. října 1787, pozoroval ji pomocí zrcadlového dalekohledu o průměru 18,7 palce (475 mm) a popsal ji takto: „jasná hvězdokupa tvořená jasnými i slabými hvězdami, značně bohatá.“\nJeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 256.\n\nWilliam Herschel tuto hvězdokupu pravděpodobně pozoroval i mnohem dříve během svého výzkumu dvojhvězd. Pak by se za datum objevu dal považovat 8. srpen 1780.\n\nNGC 457 je hvězdokupa výrazného vzhledu. Pro svůj zvláštní tvar je hvězdokupa amatérskými astronomy nazývána Človíček, hvězdokupa E.T. nebo Sova, v angličtině pak ET Cluster, Owl Cluster,\nSkiing Cluster\nnebo Kachina Doll Cluster.\nDvě jasné hvězdy, φ Cas s magnitudou 5 a HD 7902 s magnitudou 7, si můžeme představit jako oči postavy či sovy a pravděpodobně se nachází o něco blíže než samotná hvězdokupa. Řetězy hvězd jdoucí do strany připomínají křídla ptáka za letu. \n\nNGC 457 je početné seskupení zhruba šedesáti \nnebo až 200 hvězd a od Země je vzdálená zhruba 7 920 světelných let. Spolu s dalšími okolními otevřenými hvězdokupami, jako je Messier 103, patří do ramene Persea v Mléčné dráze, což je rameno sousedící z vnější strany s ramenem Orionu, ve kterém se nachází Sluneční soustava. Jako většina ostatních hvězdokup nacházejících se v souhvězdí Kasiopeji je i tato hvězdokupa velmi mladá; její odhadované stáří je 21 milionů let.\nV jejím směru se nachází několik desítek proměnných hvězd, z nichž mnoho se ve skutečnosti nachází v jiné vzdálenosti než samotná hvězdokupa. Mezi proměnné hvězdy zaručeně se nacházející ve hvězdokupě patří V466 Cas, červený obr v pokročilém stádiu vývinu patřící mezi pulzující proměnné hvězdy, dále V765 Cas, zákrytová dvojhvězda spektrální třídy B5, a další čtyři proměnné hvězdy s různým stupněm pravděpodobnosti jejich příslušnosti ke hvězdokupě. Mezi hvězdami, které se nachází ve stejném zorném poli, ale ke hvězdokupě určitě nepatří, je několik cefeid a několik hvězd typu RR Lyrae.\n\n"}
{"id": "1172515", "url": "https://cs.wikipedia.org/wiki?curid=1172515", "title": "Guerpont", "text": "Guerpont\n\nGuerpont je francouzská obec v departementu Meuse v regionu Grand Est. V roce 2013 zde žilo 254 obyvatel.\n\nSousední obce jsou: Culey, Nant-le-Grand, Silmont, Tannois a Tronville-en-Barrois.\n\n\"Počet obyvatel\"\n"}
{"id": "1172518", "url": "https://cs.wikipedia.org/wiki?curid=1172518", "title": "Kanton Bar-le-Duc-1", "text": "Kanton Bar-le-Duc-1\n\nKanton Bar-le-Duc-1 (fr. \"Canton de Bar-le-Duc-1\") je francouzský kanton v departementu Meuse v regionu Grand Est. Tvoří ho 12 obcí a část obce Bar-le-Duc. Zřízen byl v roce 2015.\n\n\n"}
{"id": "1172519", "url": "https://cs.wikipedia.org/wiki?curid=1172519", "title": "Józef Męcina-Krzesz", "text": "Józef Męcina-Krzesz\n\nJózef Feliks Męcina-Krzesz (2. ledna 1860 Krakov - 2. nebo 3. prosince 1934 Poznaň) byl polský malíř, známý svými obrazy historických a žánrových scén.\n\nV letech 1877-1884 studoval Akademii výtvarných umění v Krakově, kde od roku 1882 byl žákem Jana Matejky. V roce 1884 za obraz „Bitva pod Orsza“ získal stipendium a pokračoval ve studiu v Paříži, kam se přestěhoval v roce 1885. Studoval na škole „Jean-Paula Laurense“, kde navázal řadu kontaktů s francouzskými umělci. V letech 1888-1892 vystavoval svá díla v oficiálních salónech a v roce 1889 získal čestné uznání za portrét Edmunda Chojeckiho. Kreslil pro francouzské časopisy „L'Illustration” i „Figaro Illustré”. Během života navštívil Itálii, dále města Mnichov, Drážďany a Londýn. V roce 1894 se vrátil do Krakova. V letech 1914-1916 pobýval v Praze a v roce 1921 se přestěhoval do Poznaně. V raném období kreativity pod vlivem Jana Matejky maloval hlavně historické obrazy, a později i žánrové scény, náboženské motivy (série Otčenáš) a četné portréty. Podílel se na řadě výstav doma i v zahraničí (Paříž, Petrohrad, Kyjev, Budapešť, Berlín).\nHudební skladatel Leoš Janáček ispirován obrazy série Otčenáš složil stejnojmennou kantátu pro smíšený sbor, sólo tenor, varhany a harfu. \n"}
{"id": "1172522", "url": "https://cs.wikipedia.org/wiki?curid=1172522", "title": "Kanton Bar-le-Duc-2", "text": "Kanton Bar-le-Duc-2\n\nKanton Bar-le-Duc-2 (fr. \"Canton de Bar-le-Duc-2\") je francouzský kanton v departementu Meuse v regionu Grand Est. Tvoří ho čtyři obce a část obce Bar-le-Duc. Zřízen byl v roce 2015.\n\n\n"}
{"id": "1172523", "url": "https://cs.wikipedia.org/wiki?curid=1172523", "title": "Pražský poledník", "text": "Pražský poledník\n\nPražský poledník (14°25'17“ východní délky) prochází Staroměstským náměstím v Praze. Historicky byl definován stínem Mariánského sloupu v pravé poledne.\n\nOd roku 1652 sloužil tento poledník k určování poledne v Praze.\n\nOd 18. století byl přesný pražský čas (\"Tempus Pragense\") určován v Klementinu na Astronomické věži za pomoci štěrbinových slunečních hodin. Časový rozdíl mezi Klementinem a Staroměstským náměstím činí asi 1 sekundu, což pro běžný život bylo možno zanedbat. Od roku 1842 bylo pražské poledne oznamováno máváním praporu z věže Klementina, které bylo navíc v období od roku 1891 do roku 1925/1926 doprovázeno střelbou z děla z hradní bašty číslo XIX.\n\nV 90. letech 20. století byl vyznačen v dlažbě bronzovou deskou s českým a latinským nápisem:\n"}
{"id": "1172527", "url": "https://cs.wikipedia.org/wiki?curid=1172527", "title": "Akce pro klima", "text": "Akce pro klima\n\nDopad lidské činnosti na klimatické podmínky na naší planetě se neustále stupňuje. Následkem činností, jako jsou spotřeba fosilních paliv, těžba dřeva v deštných pralesích nebo intenzivnější chov hospodářských zvířat, vzniká obrovské množství skleníkových plynů, které zintenzivňují skleníkový efekt, čehož důsledkem je i globální změna klimatu. Dále uvádíme stručný přehled typů opatření, kterými lze globální oteplování zpomalit a časem i zastavit. \n\nZpůsobem, který může vést ke snížení emisí uhlíku a přijetí alternativ, může být zavedení daní, jako je kupříkladu uhlíková daň, která se určuje podle obsahu uhlíku ve fosilních palivech.\n\nDivestice \"od\" fosilních paliv jsou kroky vedoucí ke stažení investičních aktiv, které mohou zahrnovat akcie, dluhopisy a investiční fondy společností, které se podílí na těžbě fosilních paliv. Tyto kroky by měly vést ke snížení emisí, které mají oteplující účinek.\n\nOdborníci na finance (např. Bank of England či Goldman Sachs) vyjadřují názor, že projekty, které se zaměřují na těžbu fosilních paliv, budou vzhledem k budoucím opatřením v oblasti klimatu ztrácet svoji hodnotu a stanou se bezcennými. Aby globální oteplení nepřesáhlo hranice 2 K, mnoho zatím nevytěžených fosilních paliv bude muset zůstat ponecháno v zemi. \n\nJaká bude uhlíková stopa a množství ostatních vypuštěných emisí připadající na nové generace elektrických dopravních prostředků, to záleží na technologiích, jakými bude vyráběna ta přídavná elektřina, kterou budou využívat. U akumulátorových vozidel pak i na životním cyklu jejich baterií.\n\nVyužívání obnovitelných zdrojů energie, jako jsou solární či větrné elektrárny, v posledních letech významně roste. K širšímu přijetí a rozšíření by mohlo pomoci zejména \"zpoplatnění uhlíku\" zmíněné v rubrice Daně.\n\nKjótský protokol (vstoupil v platnost v roce 2005) je mezinárodní smlouva, která rozšiřuje Rámcovou úmluvu OSN o změně klimatu (UNFCCC) z roku 1992, která zavazuje smluvní strany k redukci emisí skleníkových plynů. Průmyslové země se v něm zavázaly snížit emisi skleníkových plynů o 5,2 %.\n\nKlimatická konference v Paříži (COP21) vyústila v přijetí Pařížské dohody, jejímž základem je udržet globální oteplování pod 2 °C, nejlépe se přiblížit hodnotě 1,5 °C ve srovnání s předindustriální érou, přičemž součástí této dohody je také finanční pomoc rozvojovým zemím. Dohoda by měla procházet revizí každých 5 let.\n\nEvropský program pro změny klimatu (European Climate Change Programme, ECCP) je souhrn strategií, které by měly vést k redukci emisí skleníkových plynů a vést k zavedení alternativních zdrojů energie. Americkou obdobou je Plán opatření v oblasti klimatu (Climate Action Plan, CAP).\n\nProces propadu uhlíku může vázat oxid uhličitý biologickou nebo průmyslovou cestou. Biologická spočívá především ve zlepšení a posílení programů pro hospodaření v lesích v rozvojových zemích po zastavení odlesňování. Obnovou lesa a nárůstem jeho nadzemní i podzemní biomasy se oxid uhličitý odebírá z ovzduší a uhlík se váže v organických látkách.\n\nPodle Agentury pro ochranu životního prostředí (EPA) vede konvenční hospodaření s půdou k produkci a emisím oxidu dusného, jednoho z hlavních skleníkových plynů. Mezi způsoby, které vedou ke zvýšeným emisím NO patří použití umělých hnojiv, nevhodné způsoby zavlažování a obdělávání půdy. Nevhodný způsob obhospodařování půdy může za více než polovinu emisí ze zemědělského sektoru. Významný podíl má také chov hospodářských zvířat, která při trávení vyprodukují velké množství metanu, a také pěstování rýže.\n\nK metodám, které významně zvyšují podíl uchovaného uhlíku v půdě, patří bezorebné obdělávání půdy, mulčování, vhodné osevní postupy, tedy metody, které se používají spíše v ekologickém než v konvenčním zemědělství.\n\n\n"}
{"id": "1172529", "url": "https://cs.wikipedia.org/wiki?curid=1172529", "title": "Mistrovství světa v cyklokrosu 2016", "text": "Mistrovství světa v cyklokrosu 2016\n\nMistrovství světa v cyklokrosu 2016 bylo 67. cyklokrosovým šampionátem v pořadí. Konalo se ve dnech 30. a 31. ledna 2016 v belgickém městě Heusden-Zolder. Do programu byl poprvé zařazen závod žen do 23 let.\n\nV závodě žen do 23 let komisaři UCI po prvním odjetém kole v depu odebrali a překontrolovali kolo Belgičance Femke Van den Driesscheové. Na tiskové konferenci po závodě oznámil prezident UCI Brian Cookson, že byl nalezen motorek napojený na středové složení jejího kola. Závodnice tvrdí, že kolo nebylo její a do jejího depa se dostalo omylem. Pokud se podezření potvrdí, bude se jednat o první prokázaný mechanický doping v historii cyklistiky a Van den Driesscheové bude dle pravidel UCI hrozit zastavení činnosti na minimálně šest měsíců a pokuta 20 000 až 200 000 švýcarských franků.\n\n"}
{"id": "1172530", "url": "https://cs.wikipedia.org/wiki?curid=1172530", "title": "Axel Rudi Pell", "text": "Axel Rudi Pell\n\nAxel Rudi Pell (* 27. června 1960 Bochum, Západní Německo) je německý kytarista, a zakládající člen stejnojmenné hudební skupiny.\n\nNa hudební scénu vstoupil roku 1984 jako člen kapely Steeler. S ní nahrál 4 studiová alba. V roce 1989 z kapely odešel, což přispělo k jejímu rozpadu. I jako člen Steeler se roku 1985 stál účastníkem X-Mas Projectu.\n\nV roce 1989 nahrál album \"Wild Obsession\" se svou novou kapelou, kterou pojmenoval po sobě. Kapela hraje bez přestávky s různými obměnami členů dodnes, poslední jejich album bylo vydáno 15. ledna 2016 a nese název \"Game of Sins\".\n\n\n\n\n"}
{"id": "1172532", "url": "https://cs.wikipedia.org/wiki?curid=1172532", "title": "Divadlo hudby a poezie Agadir", "text": "Divadlo hudby a poezie Agadir\n\nDivadlo hudby a poezie Agadir je neprofesionální divadelní soubor, který v roce 1965 založila Milena Fucimanová, profesorka češtiny na Střední všeobecně vzdělávací škole ve Valašských Kloboukách. Postupem doby se proměnil ve studentské divadlo, autorské divadlo až k současné podobě divadla hudby a poezie. V roce 1992 přesídlil do Brna.\n\nV prvním roce působení se valašskokloboučtí studenti pod vedením své profesorky Mileny Fucimanové účastnili soutěže recitačních souborů středních škol a učilišť. Pro své soutěžní vystoupení si vybrali skladbu švédského básníka Artura Lundkvista Agadir v překladu Josefa B. Michla a Antonína Přidala. Tato poema je básnickou bolestnou vzpomínkou na ničivé zemětřesení, které v roce 1960 postihlo marocké město Agadir. Básník zde v té době byl i se svou ženou jako turista, naštěstí tragédii přežil, ale už nikdy nezapomněl.\n\nO apokalypse jednoho přestupného dne a noci podal básnické svědectví a lidské varování. Poema Agadir poprvé zazněla v podání nadšených studentů jako sborová recitace se sólovými vstupy. Natolik zaujala, že soubor nejen v soutěži zvítězil, ale nečekaně si odnášel i nezaměnitelné vlastní jméno: Agadir.\n\nPak následovaly roky, kdy studenti představovali veřejnosti poetická pásma a dramatické koláže z veršů českých i cizích autorů. Nechyběla klasika: K. H. Mácha, scénicky byly uvedeny fejetony „hravé i dravé“ Jana Nerudy, také několik apokryfů Karla Čapka, Šrámkův Stříbrný vítr, Holanova Noc s Hamletem,  Romance pro křídlovku Františka Hrubína, ale i jeho Hirošima.\n\nSoubor často spolupracoval i s výtvarníky. Uváděl nejen vernisáže, ale připravoval i vlastní poetická pásma inspirovaná moderními obrazy, byly to zejména oleje akademického malíře Zdeňka Matyáše. K nejvýraznějším  patřila kompozice veršů a obrazů s názvem Cesta na Uhrovec. V té době přišly na řadu i dramatizované pohádky, nejčastěji moderní verze klasických pohádkových motivů, ale i ohlasy oblíbených televizních seriálů pro děti, jako byl například pořad Mach a Šebestová. Dramaturgické pojetí souboru Agadir bylo vskutku panoramatické.\n\nVýraznou koncepční změnou prošlo divadlo Agadir po roce 1989. Jednak mělo větší volnost a možnost výběru literatury vhodné pro scénické zpracování, jednak – a to je důležitější – v roce 1992 přesídlilo do Brna.\n\nPrvní dramaturgický plán byl nekompromisní: Divadlo dalo své služby těm básníkům, kteří za totality nemohli publikovat. Tak se  nastudovala hudebně poetická pásma z děl například Ivana Slavíka, Zdeňka Rotrekla, Karla Křepelky, Věroslava Mertla a dalších. Připravilo ekumenické pásmo z poezie autorů, kteří trpěli pro víru,  a toto pásmo se dokonce uvedlo i v Itálii.\n\nAgadir se věnoval současné poezii i nadále, diváci mohli například poznat oblíbeného herce Miloně Čepelku jako básníka, nebo básnířku Jiřinu Axmannovou, Augustina Skýpalu či Zdeňka Janíka.\n\nV roce 1998 se vedení ujal Ondřej Fuciman, který komponuje pro divadlo původní hudbu, a soubor změnil svůj původní název „Divadlo poezie Agadir“ do nynější podoby: „Divadlo hudby a poezie Agadir“.\n\nV roce 2007 se mezi autory dokonce objevil i filozof Josef Šmajs a Agadir uvedl experiment: básnickou koláž  vědeckého pojednání Ohrožená kultura.\n\nAle nezapomínalo se ani na děti. Pro ně vznikly moderní verze pohádek, jako například Pět oříšků pro Popelku (2000) nebo Šípková Růženka po sto letech (2007).\n\nNadšení zůstávalo, chybělo vhodné prostředí. Divadlo nemělo své domovské zázemí, bylo často odkázáno vystupovat na farách, ve školních zařízeních nebo v kavárnách.\nPomoc se nakonec přece jen naskytla. Střechu nad hlavou získal Agadir v Mahenově památníku Knihovny Jiřího Mahena Brně. Tak se zrodil i nový dramaturgický plán. V roce 2008 spatřil světlo světa velkoryse pojatý projekt: „Agadir uvádí…“.\n\nSoubor se zaměřil především na díla začínajících či mediálně málo známých tvůrců bez ohledu věku. Angelos Morfeas, vlastním jménem Ermis Chalivopulos, Petr Moučka, Pavel Burlev, Taťjana Maťátková, Alena Slepičková, Eva Talpová, Ladislav Soldán, Radovan Jursa, Dušan Malíř, Hana Minaříková, Radek Dyma, Zita Malaníková, Radana Šatánková a další.\n\nAgadir získával postupně stále větší popularitu, zájemců mezi autory přibývalo. A tak se postupně rodila pásma z veršů tentokrát už známých, často i populárních autorů: Roman Ráž, Vladimír Křivánek, Lubomír  Brožek, František Schildberger, Miloň Čepelka, Milan Hrabal, Jana Štroblová, Ivan Wernisch, Zdeněk Volf, Pavel Weigel, Ivo Odehnal, Olga Nytrová, Petra Rosette, Ivan Petlan, Ivo Harák, Vladimír Šrámek, Robert Fajkus, Alois Marhoul, Karla Erbová, Augustin Skýpala, Stanislav Kubín a další současní autoři. Dále pak Divadlo Agadir uvedlo i dva pořady in memoriam: Michal Ott a Jaroslav Holoubek.\n\nNelze opomenout ani na spolupráci se slovenskými autory. K prvním v Brně uváděným patří Marta Hlušíková, dále Etela Farkašová a Peter Mišák. Dodnes to v souhrnu čítá už hodně přes padesát autorů.\n\nV této době už má Divadlo Agadir i své nahrávací studio a verše vybraných autorů vycházejí i na CD.\n\nNesmírně důležitou a vpravdě zásadní složkou se stala původní hudba, kterou komponoval především Ondřej Fuciman, ale svými skladbami se představila i Eva Gruberová a Peter Múdry. Z nejoblíbenějších a nejpopulárnějších písní z repertoáru jednotlivých představení vzniklo ojedinělé hudební CD s názvem Silný vývar (2009).\n\nKle hledání cest a možností tímto nekončí. V roce 2013 přibyl další projekt, tentokrát s názvem Agadir: Na strunách naděje, a to ve spolupráci s Českým centrem Mezinárodního PEN klubu v Praze. Knihovnička PEN klubu laskavě předává všechny do češtiny přeložené knihy autorů, kteří ve své zemi nemohou svobodně psát, jsou často vězněni, pronásledováni či dokonce odsouzeni na smrt. A tak Divadlo Agadir naplňuje další své poslání: morálně pomáhat těm, kteří sami za sebe bojovat nemohou. K těmto autorům patří například Kurd Ahmed Aríf, Syřan Hosam Melhem, Tibeťanka Tsering Woeser, Kubánec Jorge Olivera Castillo, Číňan Liou Siao-po, devět íránských básnířek: Mana Aghaee, Roya Hakakian, Sheema Kalbasi, Bita Malakuti, Sheida Mohamadi, Shirin Razavian, Ladan Salami, Mahboubeh Shadzi, Sholeh Wolpe. Tento výčet zdaleka není uzavřen, následovala poezie íránské básnířky: Rosy Jamali, dramatizace prózy Kurda Haithama Husseina. Následovaly další premiéry: scénické čtení běloruské poezie, dva scénické projekty o osudech súdánské lékařky Meriam Ibrahim Ishag a osudu kanadského reverenda v Severní Koreji: Hyeona Lima, dále scénický večer ukrajinské poezie a další. Projekt je uváděn za finanční podpory Státního fondu kultury České republiky. Je velice cenné, že tato činnost už má i své odezvy mimo naši zemi, dokonce se naskytla i vzácná příležitost přivítat živě i jednu z íránských autorek, paní Bitu Malakuti a běloruského básníka Maxe Ščura. \n\nDivadlo Agadir zároveň děkuje všem překladatelům, díky nimž bylo možno uvést tato významná a životně důležitá díla také v českém jazyce. Z arabštiny, čínštiny, perštiny, kurdštiny, angličtiny, španělštiny, běloruštiny a ukrajinštiny přeložili: Jana Břeská, Olga Lomová, Anna Svěráková, Martina Neradová, Karla Vrátná, Alain Bequivin, Michaela Bernkopfová, Anna Křížová, Yekta Uzunoglu, (přebásnil Václav Daněk), Radek Hasalík, Max Ščur, Sharhej Smatryčenka, Františka Sokolová, Milan Hrabal a Petr Kalina. \n\nPostupně se v Divadle Agadir zrodil už téměř pozapomenutý hudební žánr: koncertní melodram – autorské hudební počiny Ondřeje Fucimana. K prvním patří Slavné ticho panovalo, který Ondřej Fuciman zkomponoval na slova Karla Hynka Máchy. Melodram byl uveden v jubilejním roce Máchova narození – 2010.\n\nPak v roce 2012 následovala Houslistka na verše Mileny Fucimanové, inspirované obrazy slovenské výtvarnice Květoslavy Fulierové.\n\nV roce (2015) je uveden koncertní melodram zkomponovaný pro jubilejní představení – k padesátým narozeninám Divadla Agadir – s jednoduchým názvem Agadir. Základ tvoří opět slavná Lundkvistova báseň, se kterou soubor kdysi nastoupil svou dráhu. Koncertní melodram Agadir byl uveden několikrát v Brně a také v Praze. K základním složkám (hudbě, slovu a zpěvu) přibylo ještě vyjádření baletní.\n\nK tomuto výročí udělila Divadlu Agadir Záštitu - francouzsky Parraine - Její Excelence velvyslankyně Marockého království v České republice, paní Souriya Otmani. \n\nZatím poslední melodram byl v roce 2017 zkomponován na slova slovenského básníka Petera Mišáka: Rút.\n\nDivadlo hudby a poezie Agadir je kolektivním členem brněnského Sdružení Q - spolku hudebníků, výtvarníků i literátů nejen z Moravy. \n\nV roce 2018 se Divadlo hudby a poezie Agadir stalo kolektivním členem Českého centra Mezinárodního PEN klubu v Praze. \n\n\n\n"}
{"id": "1172538", "url": "https://cs.wikipedia.org/wiki?curid=1172538", "title": "Veľprepoštský palác", "text": "Veľprepoštský palác\n\nVeľprepoštský palác je historická budova v Nitře. Nachází se v Horním městě, na cestě od Pribinova náměstí, vedle sousoší věrozvěstů, směrem na Nitranský hrad.\n\nUprostřed zahrady, která přiléhá k jihozápadnímu hradnímu zdi, nalevo od sousoší sv. Konstantina a Metoděje, stála do bombardování Nitry v roce 1945 barokní dvoupatrová budova velkopřevorstva. Byla postavena v letech 1778–1780 na podnět císařovny Marie Terezie, podle projektu Fr. A. Hillebrandta. Na budově byla původně umístěna vysoká jezdecká socha císařovny. Během bombardování města v roce 1945 byla budova značně poškozena. Po druhé světové válce se stavba částečně obnovila, zachovala se však pouze střední část přízemí. U vchodové brány se zachovala kamenná barokní socha sv. Jana Nepomuckého.\n\n\n"}
{"id": "1172540", "url": "https://cs.wikipedia.org/wiki?curid=1172540", "title": "Kazimierz Rzeszódko", "text": "Kazimierz Rzeszódko\n\nKazimierz Rzeszódko (17. února 1870 Zbylitowska Góra – 1937) byl rakouský římskokatolický duchovní a politik polské národnosti z Haliče, na počátku 20. století poslanec Říšské rady.\n\nV době svého působení v parlamentu se uvádí jako farář v obci Chochołów.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 39.\n\nUvádí se jako člen polského středu. Šlo o formaci Polskie Centrum Ludowe, která navazovala na dřívější Stronnictwo Chrześcijańsko-Ludowe (Křesťansko-lidová strana) okolo Stanisława Stojałowského. Po volbách roku 1907 byl na Říšské radě členem poslaneckého Polského klubu.\n"}
{"id": "1172542", "url": "https://cs.wikipedia.org/wiki?curid=1172542", "title": "Pribinovo náměstí", "text": "Pribinovo náměstí\n\nPribinovo náměstí se nachází v Nitře, v městské části Staré Mesto, konkrétně v Horním městě. Dominantami náměstí jsou socha knížete Pribiny, a slavná socha Atlanta.\n\nNáměstí je parkově upravené. Uprostřed náměstí se vyjímá socha knížete Pribiny. Bronzovou sochu knížete Pribiny vytvořil nitranský rodák Tibor Bártfay v roce 1989. Je postavena na památku prvního slovanského knížete Pribiny, který založil a vládl Nitranského knížectví (historicky první státní útvar Slovanů). Kníže zdraví návštěvníky města mečem, symbolem moci a vlády, drženým oběma rukama při hrudi. Socha je vysoká 6,6 m. Odhalena byla 20. prosince 1989.\n\nNa obou stranách náměstí se nacházejí domy kanovníků a církevní paláce, které byly postaveny v 17. – 19. století a sloužily i slouží pro potřeby církve.\n\nNa jižní straně náměstí stojí nejkrásnější budova Horního města, církevní palác Veľký seminár. Byl postaven ve více etapách, v letech 1767–1770 a přestavován v průběhu 19. století. Nejvzácnější součástí objektu je Historický fond Diecézní knihovny, která je nejcennější sbírkou původní literatury na Slovensku. Byla zřízena na podnět biskupa Augustina Roškovániho. Otevřena byla 30. listopadu 1885, za účasti císaře Františka Josefa I.. Diecézní knihovna obsahuje přibližně 66 000 vzácných knih. Z toho je 78 prvotisků (inkunábulí) z let 1473–1500. Nacházejí se zde i několik knižních unikátů, např. nejmenší kniha má rozměry 8 × 5,5 cm.\n\nVedle Velkého semináře se nachází Dom kanonika Gregušku se sochou Atlanta na nároží.\n\nNaproti Velkému semináři se nachází Malý seminář. Palácová klasicistní budova v historizujícím slohu, byla postavena v letech 1876–1884, na podnět biskupa Roškovániho. V současnosti v ní sídlí Kněžský seminář sv. Gorazda.\n\nNedílnou součást náměstí tvoří i ostatní měšťanské domy, které také mají velkou historickou hodnotu.\n\n"}
{"id": "1172543", "url": "https://cs.wikipedia.org/wiki?curid=1172543", "title": "Antoni Pawluszkiewicz", "text": "Antoni Pawluszkiewicz\n\nAntoni Pawluszkiewicz (4. března 1863 Żywiec – 18. září 1908 Sucha Beskidzka) byl rakouský politik polské národnosti z Haliče, na počátku 20. století poslanec Říšské rady.\n\nUvádí se jako majitel pily a starosta v obci Sucha Beskidzka. Funkci starosty zastával po devět let. Byl též členem místní školní rady.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 38. Poslancem byl do své smrti roku 1908. Pak ho nahradil Edward Krupka.\n\nUvádí se jako člen polského středu. Šlo o formaci Polskie Centrum Ludowe, která navazovala na dřívější Stronnictwo Chrześcijańsko-Ludowe (Křesťansko-lidová strana) okolo Stanisława Stojałowského. Po volbách roku 1907 byl na Říšské radě nejprve členem poslaneckého Polského klubu. V říjnu 1907 se ale uvádí, že z Polského klubu vystoupil a přešel do Polské lidové strany. Byl pak nezařazeným poslancem.\n\nZemřel v září 1908.\n"}
{"id": "1172557", "url": "https://cs.wikipedia.org/wiki?curid=1172557", "title": "Tadeusz Sikorski", "text": "Tadeusz Sikorski\n\nTadeusz Sikorski (22. května 1851 Borusowa – 29. ledna 1937 Krakov) byl rakouský vysokoškolský pedagog, odborník na vodohospodářské inženýrství a politik polské národnosti z Haliče, na počátku 20. století poslanec Říšské rady.\n\nPocházel z rodiny inspektora statků. Vychodil gymnázium a polytechniku ve Lvově.\n\nV době svého působení v parlamentu se uvádí jako univerzitní profesor v Krakově. Byl profesorem zemědělského inženýrství a odborníkem na vodohospodářské a meliorační stavby. Po absolvování školy pracoval od roku 1879 na melioračních projektech v zemském melioračním úřadu Lvově a Tarnówě. V roce 1899 nastoupil na katedru zemědělského inženýrství na zemědělské škole při Jagellonské univerzitě. V letech 1914/1915 – 1919/1920 vedl tuto školu, která se od roku 1923 stala samostatnou fakultou univerzity. V roce 1929 získal Řád Polonia Restituta.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 09.\n\nByl uváděn jako polský národní demokrat, kteří byli ideologicky napojeni na politický směr Endecja, popřípadě jako polský pokrokový demokrat. Po volbách roku 1907 byl na Říšské radě členem poslaneckého Polského klubu.\n\nZemřel v lednu 1937.\n"}
{"id": "1172558", "url": "https://cs.wikipedia.org/wiki?curid=1172558", "title": "Leubsdorf (Porýní-Falc)", "text": "Leubsdorf (Porýní-Falc)\n\nLeubsdorf je obec v německé spolkové zemi Porýní-Falc, v zemském okrese Neuwied. V 2014 zde žilo 1 583 obyvatel.\n\nObec leží na pravém břehu řeky Rýn. Sousední obce jsou: Bad Breisig, Bad Hönningen, Dattenberg, Hausen a Sinzig.\n\n"}
{"id": "1172561", "url": "https://cs.wikipedia.org/wiki?curid=1172561", "title": "Albert Mensdorff-Pouilly-Dietrichstein", "text": "Albert Mensdorff-Pouilly-Dietrichstein\n\nAlbert hrabě Mensdorff-Pouilly-Dietrichstein (\"Albert Viktor Julius Josef Michael Graf von Dietrichstein-Mensdorff-Pouilly\") (5. září 1861 Lvov – 15. června 1945 Vídeň) byl rakousko-uherský diplomat původem z francouzského rodu Mensdorff-Pouilly, který vlastnil rozsáhlé majetky na Moravě a v Čechách.\n\nNarodil se ve Lvově, kde byl jeho otec tehdy místodržitelem. Byl druhorozeným synem generála a rakouského ministra zahraničí knížete Alexandra Dietrichstein-Mensdorff-Pouillyho a hraběnky Alexandry Dietrichsteinové (1824-1906). Jeho starší bratr Hugo byl dědicem knížecího titulu a statků na jižní Moravě v Mikulově. Na Moravě zůstala provdaná i sestra Marie Gabriela (1858-1889), manželka hraběte Hugo Kálnokyho, majitele Letovic. Manželem mladší sestry Klotyldy (1867-1942) byl významný uherský politik hrabě Albert Apponyi.\n\nV roce 1884 vstoupil do diplomatických služeb, od roku 1886 působil jako attaché v Paříži. Od roku 1889 byl v Londýně, kde od roku 1896 zastával funkci velvyslaneckého rady. V letech 1904-1914 byl rakousko-uherským velvyslancem ve Velké Británii. Díky jeho příbuzenským vazbám na britskou královskou rodinu (byl bratrancem krále Eduarda VII.) byly i v době napjaté mezinárodní situace před první světovou válkou zachovány korektní diplomatické vztahy mezi Vídní a Londýnem.\n\nPo začátku první světové války se vrátil do Vídně, později se zúčastnil mírových jednání a v roce 1918 byl jedním z kandidátů na funkci rakousko-uherského ministra zahraničí. Jako anglofila jej ale odmítl spojenecký Berlín. V roce 1917 byl jmenován doživotním členem rakouské panské sněmovny, z čestných dvorských hodností obdržel tituly c.k. tajného rady a komořího. I když byl po zániku monarchie penzionován, uplatnění našel i v Rakouské republice a v roce 1919 byl jedním z vyjednavačů u vzniku Společnosti národů.\n\nPozději žil převážně ve Vídni, několikrát ale ještě navštívil Velkou Británii. Nakonec zemřel ve skromných poměrech ve Vídni 15. června 1945 ve věku 83 let.\n"}
{"id": "1172562", "url": "https://cs.wikipedia.org/wiki?curid=1172562", "title": "Leubsdorf", "text": "Leubsdorf\n\nLeubsdorf je název dvou obcí v Německu:\n\n"}
{"id": "1172563", "url": "https://cs.wikipedia.org/wiki?curid=1172563", "title": "Skupina galaxií Maffei", "text": "Skupina galaxií Maffei\n\nSkupina galaxií Maffei (také známá jako Skupina galaxií IC 342/Maffei nebo Skupina galaxií Maffei 1) je skupina galaxií nejbližší k Místní skupině galaxií. Skupinu je možno rozdělit na dvě podskupiny podle jejích dvou nejjasnějších členů: IC 342 a Maffei I. Skupina galaxií Maffei tvoří spolu s dalšími blízkými skupinami Místní nadkupu galaxií (Nadkupu galaxií v Panně).\n\nNásledující tabulka ukazuje jednotlivé členy skupiny Maffei, jak je zařadil I. D. Karachentsev. Je rozdělená na dvě podskupiny členů soustředěných kolem IC 342 a Maffei I.\n\nKarachentsev uvádí, že k podskupině IC 342 možná patří KKH 37 a k podskupině Maffei I možná patří KKH 6.\n"}
{"id": "1172565", "url": "https://cs.wikipedia.org/wiki?curid=1172565", "title": "Viktor Floresku", "text": "Viktor Floresku\n\nViktor Floresku (: ), (* 5. října 1973 v Kišiněvě, Sovětský svaz) je bývalý moldavský zápasník – sambista a judista.\n\nZápasil od dětství, později se zaměřil na sambo a judo. Oba styly kombinoval se střídavými úspěchy. V sambu ho moldavské zdroje uvádějí jako mistra světa, z roku 1994 z mistrovství světa v Novim Sadě má dohledatelné 3. místo. V roce 1999 zaznamenal životní úspěch postupem do finále mistrovství světa v judu v Birminghamu. Konečným druhým místem si zajistil přímou kvalifikaci na olympijské hry v Sydney v roce 2000. V Sydney však výsledkově vyhořel. Za druhé místo z mistrovství světa mu byl slíben byt, který dostal až po 12 letech v roce 2011. Po skončení sportovní kariéry se věnuje funkcionářské činnosti v moldavském sportu.\n\n"}
{"id": "1172566", "url": "https://cs.wikipedia.org/wiki?curid=1172566", "title": "Pohřebiště anglických panovníků", "text": "Pohřebiště anglických panovníků\n\nTento seznam pohřebišť zahrnuje panovníků Anglie a Spojeného království. \n\nAnglie je královstvím od 9. století. Seznam začíná dynastií Normanů v roce 1066. Westminsterské opatství dlouho sloužilo jako rodové pohřebiště anglické monarchie, přičemž dříve byli někteří panovníci ukládáni také v jiných částech Anglie, jakož i ve francouzských državách Anjou a Normandii. Od 18. století jako stálé pohřebiště anglických králů slouží kaple sv. Jiří na zámku Windsor. Nepanující monarchové – s výjimkou Eduarda VIII. – na královském hřbitově Frogmore.\n\n"}
{"id": "1172570", "url": "https://cs.wikipedia.org/wiki?curid=1172570", "title": "Silnice II/117", "text": "Silnice II/117\n\nSilnice II/117 je silnice II. třídy spojující Žebrák, Hořovice, Komárov, Mirošov, Spálené Poříčí, Blovice a Měčín. Začíná u dálnice D5 u Žebráku, pokračuje přes Hořovice kolem CHKO Brdy a končí napojením na silnici II/191 poblíž Klatov. Její celková délka je 73,7 km.\n\n\n\n\n\n"}
{"id": "1172571", "url": "https://cs.wikipedia.org/wiki?curid=1172571", "title": "Jiří Marvan", "text": "Jiří Marvan\n\nJiří Marvan (28. ledna 1936 – 13. dubna 2016) byl český jazykovědec, profesor slovanské a baltské filologie na řadě světových univerzit.\n\nPo maturitě na ruském gymnáziu nastoupil na Filozofickou fakultu Univerzity Karlovy v Praze, na níž v roce 1959 absolvoval češtinu a ukrajinštinu (rovněž specializaci baltistika). Současně se pod vlivem Bohuslava Havránka zaměřil na studium bohemistiky. Po studiích působil tři roky ve Staročeském oddělení Ústavu pro jazyk český (1960-1963). V roce 1965 získal titul doktor filozofie. V letech 1967−1968 pod vedením profesora Pavla Trosta byl interním aspirantem na FF UK v oboru baltistika.\n\nKromě zmíněných lingvistů první poloviny 20. století jeho filologický vývoj velkou mírou ovlivnil také Vladimír Skalička, v širším měřítku pak tradice Pražského lingvistického kroužku, jehož aktivním členem byl (se zakládajícím členem kroužku Romanem Jakobsonem spolupracoval během svého působení ve Spojených státech amerických).\n\nSvé zahraniční působení započal již v přednormalizační době. V letech 1963–1965 pracoval jako zahraniční lektor (v oboru bohemistika) na Uppsalské univerzitě, v rozmezí let 1965–1967 pak jako švédský lektor (v oborech bohemistika, slavistika a baltistika) na Uppsalské a Stockholmské univerzitě.\n\nOd roku 1968 začalo jeho exilové období života. V letech 1968–1969 byl hostujícím profesorem slavistiky a baltistiky na Státní univerzitě v Portlandu. V letech 1969–1972 byl asistujícím profesorem rusistiky na Kalifornské univerzitě v kalifornském Davisu. V rozmezí let 1973–1992 pracoval jako profesor rusistiky a slavistiky na Monash University v Melbourne v Austrálii. V následujících letech 1975–1976 byl hostujícím profesorem slavistiky na Kalifornské univerzitě v Santa Barbaře. Na Monash University v Melbourne vedl katedru ruského jazyka, později založil (1982) katedru slavistiky a stal se prvním profesorem slavistiky na jižní polokouli a řádným členem (fellow) \"Australian Academy of the Humanities\". Zasloužil se mimo jiné o zavedení baltských a slovanských jazyků jako výběrových maturitních předmětů v Austrálii.\n\nZ exilu se vrátil v 90. letech 20. století. V letech 1994–1997 působil jako velvyslanec Česka v Athénách. V rozmezí let 1993–1998 pracoval i jako ministerský poradce pro Ministerstvo zahraničních věcí České republiky. Od roku 1999 se zapojil do vědecko-pedagogické činnosti na Univerzitě J. E. Purkyně v Ústí nad Labem, v letech 2000–2001 na Západočeské univerzitě v Plzni, k tomu byl od roku 2001 aktivní i na své domovské FF UK. Titul Ph.D. a habilitační řízení úspěšně proběhlo v roce 2001 na Univerzitě Palackého v Olomouci. V roce 2006 byl na FF UK jmenován profesorem.\n\nPo návratu do vlasti stihl vychovat řadu žáků v oboru slavistika a baltistika, čímž je podle soudu domácích a zahraničních odborníků zaručena kontinuita české filologie 20. a 21. století.\n\nByl autorem teoretické práce o litevštině vydané v anglofonní zemi (\"Modern Lithuanian declension,\" 1978), v níž uplatnil své zaměření na jedinečnost jazykové endosféry, zejména tvaroslovné morfologie. S přesvědčením o nenahraditelné hodnotě každého jazyka, byť s malým počtem mluvčích, souvisí také jeho dílo \"Brána jazykem otvíraná aneb o češtině světové\" (2004), v němž češtinu uvádí do světového jazykového kontextu. Svou kompetenci v oboru synchronní i diachronní jazykovědné bohemistiky a slavistiky osvědčil zejména v dílech \"České stupňování\" (1986, 2008) a \"Jazykové milénium. Slovanská kontrakce a její český zdroj\" (2000).\n\nUsiloval o rozvoj ekolingvistiky, lingvoekologie. Tento postoj byl aktuální i v době, kdy ohrožené jazyky existovaly v podmínkách rezistenčních, což vedlo k persekucí jeho práce v sovětském období. Vhodnou recepci monografie \"Modern Lithuanian declension\" například ztížila závěrečná úvaha: \"Moreover, since diachrony is not only retrospection, but generally the inherent dynamic component of a language, this approach is also the basis for generating a dynamic model of Lithuanian, i.e., for the (obviously purely linguistic) prediction of the future of this language.\"\n\nByl popularizátorem bohemistiky, polonistiky, ukrajinistiky, baltistiky a dalších filologických oborů. V roce 1991 byl vyznamenán Zlatým křížem Polské republiky za zásluhy o polštinu a v roce 1997 Řádem velkoknížete Gediminase za zásluhy o litevštinu.\n\n\n\nDalší bibliografie prof. Jiřího Marvana viz Petáková H., Opleštilová H. (eds.) Europeica - Slavica - Baltica: Jiřímu Marvanovi k 70. narozeninám. Praha: NK ČR, Slovanská knihovna, 2007.\n\n\nИзотов А.И. [рец. на:] \"J. Marvan.\" Jazyk. Jeho český příběh: Prvních tisíc let 800-1800: Malý průvodce cestami české lingvoekologie. Praha: Nakladatelství Karolinum, 2015. 456 с. // Вопросы языкознания. 2017. №2. С. 147-149.\n"}
{"id": "1172572", "url": "https://cs.wikipedia.org/wiki?curid=1172572", "title": "Last of Our Kind", "text": "Last of Our Kind\n\nLast of Our Kind je čtvrté studiové album britské skupiny The Darkness, vydané v roce 2015. Jeho producentem byl Dan Hawkins a vyšlo u vydavatelství Canary Dwarf.\n"}
{"id": "1172573", "url": "https://cs.wikipedia.org/wiki?curid=1172573", "title": "Chorvatská házenkářská reprezentace žen", "text": "Chorvatská házenkářská reprezentace žen\n\nChorvatská házenkářská reprezentace žen reprezentuje Chorvatsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1172574", "url": "https://cs.wikipedia.org/wiki?curid=1172574", "title": "Kamikacu (Tokušima)", "text": "Kamikacu (Tokušima)\n\nKamikacu (, \"Kamikacu-čó\") je město v okrese Kacuura v prefektuře Tokušima na ostrově Šikoku. Leží převážně na levém (západním) břehu horního toku řeky Kacuura-gawa (勝浦川), která protéká městysem ve směru od severovýchodu, později od jihu k severu, dále k západu; na ní se na území města nachází přehrada Masaki (正木ダム, výška hráze 67 m, objem 15 050 000 m³). Dalšími vodními toky, městysem protékajícími jsou Fudžikawatani-gawa (藤川谷川) (levý přítok Kacuuragawy), Asahi-gawa (旭川) (pravý přítok Kacuuragawy) a Sugičidani-gawa (杉地谷川) (pravý přítok Kacuuragawy). Na drobném levém přítoku Fudžikawatanigawy, na území chrámu Džigen-dži (慈眼寺) je vodopád Kandžógataki (jinak též Asahi-no-taki). Nejvyšším bodem je hora Kumosa-jama/Kumosó-jama (雲早山) (1 495,9 m n. m.), která je na trojmezí městysů Kamikacu-čó, Kamijama-čó (神山町) a Naka-čó (那賀町).\n\nV roce 2003 zde žilo 2 042 obyvatel. Rozloha činila 109,68 km², hustota zalidnění pak 18,62 osob na km².\n\nKamikacu je město, které praktikuje myšlenku zero waste (nulový odpad). Veškerý odpad z domácností se třídí do 34 různých kategorií a odesílá se k recyklaci. V anketě z roku 2008 se ukázalo, že 40 % obyvatel se cítí nešťastně kvůli požadavku na mytí jednotlivých položek. Město však pokračuje v projektu, protože je levnější a šetrnější k životnímu prostředí než pořízení spalovny.\n\n"}
{"id": "1172578", "url": "https://cs.wikipedia.org/wiki?curid=1172578", "title": "Alfons Friedrich Mensdorff-Pouilly", "text": "Alfons Friedrich Mensdorff-Pouilly\n\nAlfons Bedřich Ferdinand hrabě Mensdorff-Pouilly (\"Alphons Friedrich Ferdinand Graf von Mensdorff-Pouilly\") (25. ledna 1810 Coburg – 10. února 1894 Boskovice), byl český šlechtic, politik a velkostatkář z rodu hrabat Mensdorff-Pouilly, starší bratr rakousko-uherského ministra zahraničí Alexandra knížete Dietrichsteina Nikolsburg Mensdorffa-Pouilly.\n\nByl synem rakouského generála hraběte Emanuela Mensdorffa-Pouilly (1777–1852) a jeho manželky, princezny Žofie Sasko-Koburské (1778–1835). Díky matce byl Alfons Bedřich spřízněn s řadou evropských panovnických rodů, mimo jiné byl synovcem belgického krále Leopolda I. a bratrancem britské královny Viktorie.\n\nPoprvé se oženil s hraběnkou Terezií z Dietrichsteina (1823–1856), jednou z dědiček obrovského majetku vymírajícího rodu Dietrichsteinů (po otci zdědila v roce 1850 panství Boskovice). Jeho druhou manželkou se v roce 1862 stala hraběnka Marie Terezie Lambergová (1833–1876), dcera polního podmaršálka Františka Filipa Lamberga, který byl zavražděn za revoluce v roce 1848 v Budapešti.\n\nZ obou manželství se narodilo celkem osm děti, čtyři z nich zemřely v dětství. Dědicem rodového majetku byl syn Alfons Vladimír (1864–1935) z druhého manželství.\n\nStudoval na námořní škole v Benátkách a poté sloužil v armádě u jezdectva, mezitím také cestoval a pobýval například v Británii na pozvání své sestřenice královny Viktorie. Rakouskou armádu opustil v roce 1852 v hodnosti plukovníka, získal čestné hodnosti c. k. tajného rady a komořího, díky vlivným příbuzným obdržel též několik zahraničních řádů. V letech 1861–1871 byl poslancem Moravského zemského sněmu, v této funkci se ale angažoval jen minimálně. Od roku 1862 byl doživotním členem rakouské panské sněmovny. Více zásluh si získal jako starosta v Boskovicích (1864–1876), kde se později stal i čestným občanem (1888).\n\nPrvním sňatkem s hraběnkou Terezií z Dietrichsteina získal její dědický podíl na panství Boskovice, součástí dietrichsteinského dědictví byl i dům v Prostějově, fakticky se ale tento majetek stal jejich vlastnictvím až v roce 1854 po vyrovnání s dalšími dědici. Svým hlavním sídlem proto Alfons Bedřich učinil Nečtiny v západních Čechách, které zdědil po otci (1852). Zde nechal v letech 1855-1858 postavit zámek v novogotickém slohu, na okraji zámeckého parku vznikla i rodinná hrobka (1858). Budováním vlastního zázemí i podporou veřejně prospěšných staveb (škola) přispěl k celkovému rozvoji Nečtin ve druhé polovině 19. století. Týká se to i Boskovic, kde zřídil klášter sester kongregace sv. Vincence de Paula, pod jehož patronátem poté vznikla dívčí škola a mateřská škola.\n\nAlfons Bedřich Mensdorff-Pouilly zemřel na zámku v Boskovicích v únoru 1894 ve věku 84 let. Od jeho syna Alfonse pochází dodnes existující rozvětvená linie, tzv. boskovická.\n\n"}
{"id": "1172579", "url": "https://cs.wikipedia.org/wiki?curid=1172579", "title": "Čínská házenkářská reprezentace žen", "text": "Čínská házenkářská reprezentace žen\n\nČínská házenkářská reprezentace žen reprezentuje Čínu na mezinárodních házenkářských akcích, jako je mistrovství světa.\n"}
{"id": "1172580", "url": "https://cs.wikipedia.org/wiki?curid=1172580", "title": "Julian Eberhard", "text": "Julian Eberhard\n\nJulian Eberhard (* 9. listopadu 1986 Saalfelden) je rakouský biatlonista a bronzový medailista ze štafety na Mistrovství světa v biatlonu 2017 v rakouském Hochfilzenu.\n\nVe světovém poháru dokázal zvítězit ve čtyřech individuálních závodech, když nejprve triumfoval ve sprintu v ruském Chanty-Mansijsku v sezóně 2015/16 a ve stejné disciplíně i v německém Oberhofu a jihokorejském Pchjongčchangu v sezóně 2016/17. V roce 2018 dosáhl vítězství v závodu s hromadným startem v Kontiolahti.\n\nS rakouskou mužskou štafetou skončil na třetím místě v německém Ruhpoldingu v roce 2016, když jel na druhém úseku štafety. Stejnou pozici obsadil i na domácím MS v Hochfilzenu.\n\nEberhard je šestinásobným účastníkem mistrovství světa v biatlonu. Jeho nejlepším výsledkem v závodech jednotlivců je 3. místo ze závodu s hromadným startem v Östersundu v roce 2019. V týmovém závodě dokázal s mužskou štafetou získat bronzové medaile z domácího šampionátu v Hochfilzenu.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnil se tří juniorských šampionátů v biatlonu. Individuálně skončil nejlépe na 7. pozici ve vytrvalostním závodě v Kontiolahti. S rakouskou štafetou dvakrát skončil v cíli na 4. místě.\n\n\n"}
{"id": "1172581", "url": "https://cs.wikipedia.org/wiki?curid=1172581", "title": "Lukáš Oravec", "text": "Lukáš Oravec\n\nLukáš Oravec (* 21. října 1988, Žilina) je slovenský trumpetista, skladatel a jazzový producent. Od roku 2012 působí na evropské scéně se svým projektem Lukáš Oravec Quartet, se kterým už má za sebou nejvyšší ocenění v soutěži \"Nové tváre slovenského jazzu\" a debutový album \"Introducing\" se kterým vyhrál cenu Esprit za nejlepší slovenský album roku . Je lídrem československé formace Kaunis Five a členem Českého Rozhlasového Big Bandu Gustava Broma, CZ/SK Big Bandu Matúše Jakabčica a Bob Mintzer Quinteta.\n\n\n\n"}
{"id": "1172584", "url": "https://cs.wikipedia.org/wiki?curid=1172584", "title": "Justin Hawkins", "text": "Justin Hawkins\n\nJustin Hawkins (* 17. března 1975, Chertsey) je hard rockový zpěvák a kytarista, který působí v hudební skupině The Darkness. Hawkins je ve své tvorbě oblivněn klasickým rockem 70. a 80. let 20. století, kapelami jako např. Queen, AC/DC, Aerosmith nebo Def Leppard. Je známý svým velmi vysokým hlasem.\n\nV roce 2003 založil hudební skupinu The Darkness, která se ovšem v roce 2006 rozpadla a to především zásluhou právě Hawkinse. S The Darkness stihl vydat 2 studiová alba. Roku 2003 začal užívat drogy a stal se na nich závislým; 11. října 2006 se přiznal, že utratil 150 000 liber. Kapelu znovuobnovil v roce 2012, vydal s ní doposud další dvě alba.\n"}
{"id": "1172586", "url": "https://cs.wikipedia.org/wiki?curid=1172586", "title": "Troparjevo (stanice metra v Moskvě)", "text": "Troparjevo (stanice metra v Moskvě)\n\nTroparjevo () je stanice metra v Moskvě, od 8. 12. 2014 do 18. 1. 2016 byla konečnou stanicí Sokolničeské linky. Pojmenovaná je podle čtvrti, ve které se nachází.\n\nStanice je hloubená jednolodní mělce založená s ostrovním nástupištěm v hloubce 12 m pod zemí. Stanice má dva podzemní vestibuly, které navazují na podchod pod Leninským prospektem, výstupy jsou na obě strany Leninského prospektu, dále do Ruské ulice a k Troparjovskému lesoparku. Stanici denně využije asi 27 000 cestujících. 18. 1. 2016 došlo k prodloužení linky o jednu stanici Rumjancevo a v únoru 2016 byla prodloužena o další stanici Salarjevo.\n\n"}
{"id": "1172589", "url": "https://cs.wikipedia.org/wiki?curid=1172589", "title": "Jan Siwula", "text": "Jan Siwula\n\nJan Siwula (25. ledna 1862 Paszczyna – 2. dubna 1931 Lubzina) byl rakouský politik polské národnosti z Haliče, na počátku 20. století poslanec Říšské rady.\n\nPocházel ze zemědělské rodiny. Vychodil jen základní školu, ale dále se vzdělával coby samouk. Sloužil v armádě u 2. hulánského pluku ve Vídni a Stockerau. Hospodařil v rodné Paszczyně a byl zde veřejně i politicky činný. Zastával funkci obecního radního a dlouhodobě i obecního starosty. Okolo roku 1902 usedl do okresní rady v Ropczycích. Byl členem Polské lidové strany a roku 1908 i roku 1910 byl zvolen za člena jejího vedení. Po rozkolu ve straně přešel po roce 1913 do Polské strany lidové „Piast”. V roce 1913 byl zvolen i na Haličský zemský sněm jako poslanec za obvod Ropczyce. Zemským poslancem byl až do roku 1918.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 43. Do parlamentu se vrátil v doplňovacích volbách do Říšské rady roku 1917, kde nahradil poslance Mikołaje Reye. Nastoupil 13. července 1917.\n\nV roce 1907 byl uváděn jako člen Polské lidové strany. Po volbách roku 1907 i 1917 byl na Říšské radě členem poslaneckého Polského klubu.\n\nPoliticky činným zůstal i v meziválečném období. Zůstal členem Polské strany lidové „Piast”. V roce 1924 a 1930 byl opět zvolen do vedení strany. V roce 1922 byl zástupcem senátora. Některé zdroje uvádějí, že byl sám senátorem, v seznamu senátorů ovšem jeho jméno uváděno není.\n"}
{"id": "1172590", "url": "https://cs.wikipedia.org/wiki?curid=1172590", "title": "Bílý ostrov", "text": "Bílý ostrov\n\nBílý ostrov ( Kvitøya) je neobydlený ostrov v souostroví Špicberky v Severním ledovém oceánu, o rozloze 682 km. Je nejvýchodnější částí Norského království. Nejbližší část ruské Arktidy, Viktoriin ostrov, leží jen 62 kilometrů na východ.\n\nOstrov je téměř zcela pokryt ledovcem. Několik málo oblastí bez ledu má rozlohu jen několik km, jsou pusté a kamenité, největší oblast \"Andréeneset\" se nachází na jihozápadním cípu ostrova. Vyskytují se zde mroži. Ostrov je součástí přírodní rezervace \"Nordaust-Svalbard\".\n\nBílý ostrov byl objeven Holanďanem Cornelisem Gilesem v roce 1707, a pod názvem Gilesova země se od té doby vyskytoval na mapách v různých tvarech, velikostech a pozicích. Současný název dal ostrovu velrybář z Tromsø Johan Kjeldsen v roce 1876.\n\nOstrov byl místem posledního odpočinku členů polární balónové expedice, kterou roku 1897 uspořádal S. A. Andrée. Expedice se pokusila přeletět severní pól ve vodíkovém balónu, ale byli 14. července, méně než tři dny po startu, nuceni přistát na ledové kře asi 300 km severně od Bílého ostrova. Na ostrov došli 6. října a utábořili se na jedné z mála ploch bez ledu, nyní nazývané \"Andréeneset\". Všichni tři členové výpravy zemřeli pravděpodobně během dvou týdnů po dosažení ostrova.\nOsud expedice byl po mnoho let jednou z největších záhad Arktidy, dokud nebyly v roce 1930 jejich pozůstatky objeveny členy posádky norské lodi \"Bratvaag\". Na místě se zachovaly i deníky, záznamy vědeckých pozorování a fotografické desky, které byly hluboce zmraženy a mohly být vyvolány.\n\nNa ostrově byl členům výpravy postaven pomník.\n\n"}
{"id": "1172605", "url": "https://cs.wikipedia.org/wiki?curid=1172605", "title": "Rumjancevo (stanice metra v Moskvě)", "text": "Rumjancevo (stanice metra v Moskvě)\n\nRumjancevo () je stanice metra v Moskvě. Od svého otevření 18. ledna 2016 do očekávaného zprovoznění sousední stanice v polovině února 2016 funguje zároveň jako konečná stanice Sokolničeské linky. Pojmenovaná je podle vesnice, která zde byla do roku 2012, než došlo k jejímu začlenění do Moskvy.\n\nStanice je hloubená, mělce založená, s ostrovním nástupištěm podpíraným dvěma řadami sloupů v hloubce 12 m. Nachází se u Kyjevské dálnice. Jde o první stanici metra v Novomoskevském regionu a jednu z mála, které se nalézají vně Moskevského automobilového okruhu.\n"}
{"id": "1172606", "url": "https://cs.wikipedia.org/wiki?curid=1172606", "title": "Onhuret", "text": "Onhuret\n\nOnhuret nebo také Anhur, An-Her, Anhuret, Han-Her, Inhert, řecky Onurisči Onouris je v egyptské mytologii bůh války uctívaný v oblasti Abydu, především v Ceneji.\n\nVzhledem k jeho pozici boha války byl patronem starověké egyptské armády a ztělesněním královských válečníků. Během římské éry byl císař Tiberius zobrazován jako muž s Onhuretovou korunou složenou ze čtyř per.\n\nŘekové jej srovnávali s řeckým bohem války Áreem. Olympští bohové uprchli do Egypta před Týfónem a Áres na sebe vzal podobu ryby jako Lepidotus nebo Onuris.\n\nJeho jméno by mohlo znamenat \"nositel nebes\". Kvůli stejné koruně byl později ztotožňován se Šuem, jako Onhuret-Šu. Jako Šu byl synem boha Rea a bratr bohyně Tefnut.\n\n"}
{"id": "1172609", "url": "https://cs.wikipedia.org/wiki?curid=1172609", "title": "Andrzej Średniawski", "text": "Andrzej Średniawski\n\nAndrzej Średniawski (13. října nebo 30. listopadu 1857 Górną Wsią – 13. listopadu 1931 Górną Wsią) byl rakouský politik polské národnosti z Haliče, na počátku 20. století poslanec Říšské rady, v meziválečném období poslanec polského Sejmu a senátor Polského senátu.\n\nPocházel z rodiny zemědělce. Vychodil národní školu v Myślenicích. Byl veřejně a politicky činný. Zastával funkci místopředsedy okresního zastupitelstva, ředitele okresní spořitelny v Myślenicích a člena okresní školní rady. V době svého působení v parlamentu se uvádí jako zemědělec v obci Górną Wsią. V roce 1895 se účastnil ustavujícího sjezdu Polské lidové strany a od roku 1898 byl i členem jejího vedení. Byl činný v rolnických spolcích. Roku 1895 se stal rovněž poslancem Haličského zemského sněmu. V zemských volbách roku 1901 mandát neobhájil. Téhož roku se nicméně stal místopředsedou předsednictva Polské lidové strany. V roce 1913, kdy došlo ve straně k rozkolu, se přiklonil k Polské lidové straně „Piast”, ve které zastával vedoucí posty. Za první světové války zastával prorakouskou orientaci. Podporoval polské legie. Byl stoupencem polské nezávislosti a názorově se tehdy odklonil od své strany. Rezignoval proto na funkce v jejím vedení.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 37. Mandát obhájil ve volbách do Říšské rady roku 1911.\n\nV roce 1907 byl uváděn jako člen Polské lidové strany. Po volbách roku 1907 i 1911 byl na Říšské radě členem poslaneckého Polského klubu.\n\nOd roku 1919 do roku 1922 zasedal na ústavodárném polském Sejmu. Pak byl od roku 1922 do roku 1930 členem Polského senátu. Koncem 20. let byl předsedou parlamentního klubu Polské lidové strany „Piast”. V březnu 1931 vznikla fúzí této strany a subjektu Stronnictwo Chłopskie nová politická formace Stronnictwo Ludowe. V té době již ale Średniawski byl těžce nemocen. Trpěl chorobou kostí. V nemocnici mu byly amputovány obě nohy. Nechal se propustit do domácí péče a téhož roku zemřel. Pohřben byl za velké účasti veřejnosti. Smuteční proslov měl mj. Wincenty Witos.\n\nPo Średniawském se jmenuje škola v Myślenicích.\n"}
{"id": "1172610", "url": "https://cs.wikipedia.org/wiki?curid=1172610", "title": "Józef Staniszewski", "text": "Józef Staniszewski\n\nJózef Staniszewski (13. srpna 1870 Bukowa – 1953) byl rakouský politik polské národnosti z Haliče, na počátku 20. století poslanec Říšské rady.\n\nPocházel z rodiny majitele hospodářství. Vychodil nižší gymnázium v Jasłu. Sloužil v rakousko-uherské armádě u 32. zeměbraneckého pěšího regimentu v Rzeszówě. Dosáhl hodnosti kaprála. V době svého působení v parlamentu se uvádí jako zemědělec v obci Nawsie Brzosteckie nebo v obci Bukowa.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 43.\n\nV roce 1907 byl uváděn jako člen Polské lidové strany, v jiném zdroji ovšem jako polský národní demokrat, kteří byli ideologicky napojeni na politický směr Endecja. Po volbách roku 1907 byl na Říšské radě členem poslaneckého Polského klubu.\n"}
{"id": "1172613", "url": "https://cs.wikipedia.org/wiki?curid=1172613", "title": "Bellanca Aircruiser", "text": "Bellanca Aircruiser\n\nBellanca Aircruiser byl americký jednomotorový vzpěrový hornoplošník smíšené konstrukce s pevným podvozkem ostruhového typu.\n\nV srpnu 1930 byl na trh uveden prototyp dopravního letounu Bellanca P-100 Airbus (NC-684W) pro 12 až 14 pasažérů a dva piloty. Stroj poháněl řadový motor Curtiss GV-1570 Conqueror o výkonu 440 kW. Společnost Bellanca s ním v roce 1931 podnikla předváděcí let po USA dlouhý 7100 km absolvovaný za 35 letových hodin. Navzdory slibným parametrům nebyl zákazníky objednán.\n\nPrototyp byl proto přepracován na typ Bellanca P-200 Airbus s hvězdicovou pohonnou jednotkou Wright R-1820-E Cyclone o 423 kW s třílistou vrtulí. Kapacita letounu byla 12 cestujících, předváděn byl také upravený stroj P-300 Airbus pro 15 pasažérů.\n\nDalší verzí byl P-200A Airbus s celokovovými plováky montovanými místo kol.\nPlovákový P-200A byl testován v roce 1931 u letecké společnosti New York Suburban Airlines na lince mezi Long Islandem a řekou East River v New Yorku. Jiné společnosti opět neprojevily zájem.\n\nKomerčně úspěšná byla až vojenská zakázka. Dva stroje zakoupilo armádní letectvo jako Y1C-27 a dalších 12 pod označením C-27. Létaly s motory Wright Cyclone různých verzí i s motory Pratt & Whitney Hornet.\n\nV březnu 1935 byl na trh uveden zmodernizovaný Airbus na úrovni vybavení typu P-300, avšak s řadou konstrukčních změn. Trup byl prodloužen, podvozek zvýšen a letoun současně obdržel nové jméno Aircruiser. V případě instalace motoru Wright SGR-1820-E Cyclone o 492 kW nesl označení Bellanca Aircruiser 66-67, s SGR-1820-F53 o výkonu 531 kW Bellanca Aircruiser 66-75 a s pohonnou jednotkou SGR-1820-F3 o 528 kW nesl označení Bellanca Aircruiser 66-70. Firma nabízela také čistě nákladní provedení, plovákovou verzi, nebo s lyžemi.\n\nÚdaje platí pro Aircruiser 66-70\n\n\n"}
{"id": "1172614", "url": "https://cs.wikipedia.org/wiki?curid=1172614", "title": "Ťiang-su Su-ning", "text": "Ťiang-su Su-ning\n\nŤiang-su Su-ning () je čínský profesionální fotbalový klub, který sídlí v Nankingu v provincii Ťiang-su. Založen byl v roce 1958 pod názvem Ťiang-su. Jedná se o vítěze čínského poháru z ročníku 2015. Klubové barvy jsou modrá a bílá. Od sezóny 2009 působí v čínské nejvyšší fotbalové soutěži.\n\nSvé domácí zápasy odehrává na Nankingském olympijském sportovním centru s kapacitou 61 443 diváků.\n\nPlný název klubu je Fotbalový klub Ťiang-su Su-ning ()\n\nV únoru 2016 zaplatil klub za útočníka Alexe Teixeiru ukrajinskému Šachtaru Doněck 50 miliónů eur, čímž překonal pouhé dva dny starý rekord pro nejdražší přestup do čínské ligy, který držel klub Kuang-čou Evergrande za přestup Jacksona Martíneze ze španělského Atlética Madrid za 42 miliónů eur.\n\n\n\n\nZdroj: \n\n\n\nZdroj: \n\nZdroj: \n\n"}
{"id": "1172618", "url": "https://cs.wikipedia.org/wiki?curid=1172618", "title": "Achard", "text": "Achard\n\nPříjmení Achard [\"ašár\"] nosí více významných osobností:\n\n"}
{"id": "1172619", "url": "https://cs.wikipedia.org/wiki?curid=1172619", "title": "Konfederační pohár FIFA 2017", "text": "Konfederační pohár FIFA 2017\n\nKonfederační pohár FIFA 2017 byl 10. ročníkem Konfederačního poháru FIFA. Probíhal v Rusku od 17. června do 2. července 2017.\n\n\"Všechny časy jsou uvedeny v Moskevském času (UTC+3).\"\n\nNejlepší dva týmy postupují do semifinále. Pořadí týmů ve skupinách se určuje takto:\n\n"}
{"id": "1172620", "url": "https://cs.wikipedia.org/wiki?curid=1172620", "title": "Eotrachodon", "text": "Eotrachodon\n\nEotrachodon („Jitřní Trachodon“) byl kachnozobý dinosaurus, žijící v období pozdní křídy (asi před 83 miliony let) na území východu dnešních USA (stát Alabama). Patřil mezi poměrně velké ornitopody, jeho délka se pohybovala asi kolem osmi metrů a hmotnost mohla dosáhnout několika metrických tun. Jako všichni kachnozobí dinosauři byl i eotrachodon býložravý. Jeho zuby byly uzpůsobeny ke žvýkání tuhých větviček a listů. Jméno eotrachodon se vztahuje k již neplatnému rodovému jménu \"trachodon\", které dali paleontologové prvním známým severoamerickým hadrosauridům (dnes po překlasifikování zejména rod \"Edmontosaurus\").\n\nTento kachnozobý dinosaurus obýval území Severní Ameriky, které dnes nazýváme Appalačií a v dané době představovalo východní ostrov, oddělený od západního území (Laramidie) velkým vnitrozemským mořem. Eotrachodon patřil k primitivním zástupcům hadrosauridů a představuje sesterskou vývojovou větev ke skupinám Lambeosaurinae a Saurolophinae. Blízkým příbuzným je také rod \"Hadrosaurus\", představující dalšího hadrosaurida z východní části kontinentu. V případě eotrachodona mohlo jít dokonce o jednoho z předchůdců pokročilejších hadrosauridů, představuje tedy doklad pro možnost, že se tito velmi úspěšní býložravci vyvinuli právě na území Appalačie. Jeho fosilie byly objeveny v sedimentech souvrství Mooreville Chalk.\n\n"}
{"id": "1172621", "url": "https://cs.wikipedia.org/wiki?curid=1172621", "title": "Katharinenheerd", "text": "Katharinenheerd\n\nKatharinenheerd je obec v německé spolkové zemi Šlesvicko-Holštýnsko, v okrese Severní Frísko. V 2014 zde žilo 169 obyvatel.\n\nSousední obce jsou: Garding, Kotzenbüll, Tetenbüll, Tönning a Welt.\n"}
{"id": "1172622", "url": "https://cs.wikipedia.org/wiki?curid=1172622", "title": "Seznam představitelů Ledče nad Sázavou", "text": "Seznam představitelů Ledče nad Sázavou\n\nSeznam představitelů Ledeče nad Sázavou obsahuje purkmistry, starosty a předsedy MěNV.\n\n\n\n"}
{"id": "1172623", "url": "https://cs.wikipedia.org/wiki?curid=1172623", "title": "Barbarismus", "text": "Barbarismus\n\nBarbarismus je slovo či slovní spojení přejaté z cizího jazyka, které není ještě do nového jazyka začleněno. Ponechává si tedy svoji původní podobu - výslovnost a tvar. Rozdíl mezi barbarismy a slovy přejatými je, že barbarismus se píše ve stejné podobě, jako v jazyce z něhož pochází, nelze ho skloňovat ani časovat, slova přejatá jsou už již do nového jazyka začleněna. Postupem času se barbarismus může stát slovem přejatým. \n\nBarbarismus se užívá v publicistice, jazyku médií. \n\n\n"}
{"id": "1172627", "url": "https://cs.wikipedia.org/wiki?curid=1172627", "title": "Fedcupový tým Rumunska", "text": "Fedcupový tým Rumunska\n\nFedcupový tým Rumunska reprezentuje Rumunsko ve Fed Cupu od roku 1973 pod vedením národního tenisového svazu Federația Română de Tenis.\n\nPři premiérovém startu v roce 1973 Rumunky postoupily do semifinále soutěže, což pro ně představuje nejlepší výsledek v soutěži.\n\nDo čtvrtfinále světové skupiny družstvo postoupilo v letech 1974, 1978, 1980, 1981 a 2016, kdy se do nejvyšší úrovně soutěže vrátilo po čtrnáctileté absenci. Naposledy předtím odehrálo světovou skupinu v roce 1992. V období 1992–2014 se účastnilo pouze první a druhé skupiny zóny Evropy a Afriky. V ročníku 1999 pak v baráži druhé světové skupiny neúspěšně usilovalo o postup do této etáže, když nestačilo na Austrálii a Argentinu vždy 1:2 na zápasy.\n\nV sezónách 2013 a 2014 za tým startovaly čtyři hráčky z elitní světové stovky. Postup do druhé světové skupiny se zdařil v dubnové baráži 2014 proti Srbsku, které balkánské reprezentantky zdolaly 4:1. Po výhrách 3:2, nejdříve ve druhé skupině 2015 nad Španělkami, a poté také ve světové baráži proti Kanadě, se družstvo vrátilo do světové skupiny 2016. V klužském čtvrtfinále prohrálo, pod vedením světové trojky Simony Halepové, dvojnásobným obhájkyním z České republiky 2:3 na zápasy. Po další klužské porážce ve světové baráži s Německem 1:4, sestoupily Rumunky do druhé světové skupiny pro rok 2017.\n\n\"Zahrnuty jsou pouze zápasy světové skupiny, druhé světové skupiny a jejich baráží.\"\n\n"}
{"id": "1172661", "url": "https://cs.wikipedia.org/wiki?curid=1172661", "title": "Obština Razgrad", "text": "Obština Razgrad\n\nObština Razgrad ( \"Община Разград\") je bulharská jednotka územní samosprávy v Razgradské oblasti. Leží ve středním Bulharsku ve vysočinách Dolnodunajské nížiny. Sídlem obštiny je město Razgrad, kromě něj zahrnuje obština 21 vesnic. Žije zde téměř 50 tisíc stálých obyvatel.\n\nV obštině žije 49 753 stálých obyvatel a včetně přechodně hlášených obyvatel 67 007. Podle sčítáni 1. února 2011 bylo národnostní složení následující:\n"}
{"id": "1172672", "url": "https://cs.wikipedia.org/wiki?curid=1172672", "title": "Funkcionalismus (teorie mysli)", "text": "Funkcionalismus (teorie mysli)\n\nFunkcionalismus je filozofický směr, který se snaží zodpovědět na otázku mind/body problému. I když se funkcionalismus začal formovat na konci 20.století, má kořeny v Aristotelově pojetí duše a vychází z Hobbesovi koncepce vědomí, který vědomí bral jako „počítací stroj“. Pro funkcionalisty není důležitá podoba vnitřní konstrukce systému, ale to, jak tento design funguje. Mozek vnímají jako černou skříňku, na které je zajímají pouze vstupy a výstupy. Poté hledají za pomocí vztahu mezi vstupem a výstupem jakýsi program nebo funkci, která by tento vztah zajišťovala. \n\nJako příklad tohoto modelu lze uvést pociťování bolesti, která je způsobena nějakým poraněním našeho těla. Ve funkcionalistickém pojetí je vstup poranění, které nás bolí a výstup je snaha se bolesti zbavit nebo reakce na ni. Kdybychom potkali mimozemšťana, který by byl vytvořený ze silikonu a avokáda a jeho „program“ na pociťování bolesti by byl stejný jako náš, cítil by bolest bez ohledu na to, jestli se jeho tělo našemu podobá či nikoliv. Tento argument vícenásobné realizovatelnosti používá funkcionalismus vůči teoretikům identity, kteří předpokládali, že každý mentální stav či fenomén (přesvědčení, bolest atd.) odpovídá stavu lidského mozku. \n\nI když funkcionalismus získal hlavní slovo mezi teoriemi mysli ve 20.letech, jeho kořeny sahají do moderní i antické filozofie..\n\nPočátky funkcionalistického myšlení můžeme vysledovat již u Aristotelovy teorie duše. Na rozdíl od Platona, který tvrdil, že duše může existovat mimo tělo, Aristoteles svou teorii založil na tom, že duše je forma lidského těla – soubor schopností, které nám umožňují vyjádřit to, co představuje. Stejně jako má oko schopnost vidět, má duše schopnost uspokojovat a zajišťovat potřeby lidského těla. Aristoteles tedy argumentuje, že duše je neoddělitelná od těla a umožňuje nám žít, vnímat a jednat. \nDruhým historickým představitelem je Hobbes. Ten říká, že uvažování není nic jiného než provádění výpočtů. Poté v jeho knize Leviathan uvažuje nad tím, proč bychom o strojích nemohli říct, že uměle žijí.\n\nAlan Turing ve své práci z roku 1950 již neuvažoval nad tím, zda mohou stroje myslet. Jeho otázka zněla, jestli je možné sestrojit stroj, který by svými odpovědi člověka přesvědčil, že se baví s další lidskou bytostí. Tuto zkoušku nazval Turingův test. Jeho práce se stala inspirací na začátku 20.století, kdy se funkcionalismus začal rozvíjet.\n\nK rozvoji funkcionalismu docházelo také prostřednictvím behavioristických teorií. I přesto, že funkcionalismus a behaviorismus jsou odlišné, v pozdějších snahách behaviorismu vysvětlit chování (což bez uvažování o mentálních stavech a procesech nebylo možné), vznikly dva směry funkcionalismu – psychofunkcionalismus a analytický funkcionalismus.\n\nVícenásobnou realizovatelnost objevili neurologové, kteří zjistili, že mozek má poměrně velkou schopnost plasticity. Pokud je poškozen v jedné části, je do jisté míry možné, aby se mozková činnost, která byla zajišťována v dané oblasti přesídlila do jiné. Pokud z pohledu funkcionalismu jsou mentální stavy a neurální stavy tím samým, poté by měli všechny organismy (které jsou schopny cítit bolest) mít stejnou neurální aktivitu jako lidé, kteří cítí bolest. \n\nDřívější funkcionalistické teorie, které navrhl Putnam (1960,1967) můžeme chápat jako odpověď čelit behaviorismu. \nNavrhl pojem „počítačový funkcionalismus“ a dle jeho teorie může jakákoliv věc intelektem být vnímána jako Turingův stroj, který bude při svých operacích používat specifické programy (instrukce). \nTuringův stroj si můžeme představit jako nekonečně dlouhou pásku, která je rozdělená do čtverců a je zde skenovací zařízení, která na pásku nasedá a skenuje každý čtverec, který je buďto prázdný anebo má na sobě napsanou jedničku. Turingův stroj funguje takto: \n\n\nTento model nezávisí pouze na vstupech a výstupech, ale záleží také na tom, v jakém stavu nebo nastavení se skenovací zařízení nachází. \n\nDruhou formou funkcionalismu je psychofunkcionalismus, který je spojován se jmény jako je Jerry Fodor nebo Zenon Pylyshyn. Tento směr především odmítá behaviorální teorie a snaží se je nahradit kognitivními modely mysli. Důležitou myšlenkou je to, že psychologie je velmi komplexní věda a všechny pojmy a způsoby chápání našich komponentů mysli nemůžou být popisovány a definovány na základě behaviorismu. Tento směr říká, že pokud nějaký duševní stav, který popisuje folková psychologie (například Hysterie) nemá z hlediska kognitivní psychologie vysvětlení, tak neexistuje. Psychofunkcionalisté se snaží jakýkoliv nový duševní stav charakterizovat vědecky.\n\nTřetím směrem je analytický funkcionalismus, který je nejčastěji spojován se jménem Davida Lewise a často je nazýván i konceptuálním funkcionalismem. Základní myšlenka je taková, že teoretické pojmy jsou definovány skrz situace. Například jednoduchá slova jako hlad, věřit, chtít nebo jíst nám jsou známá skrz folkovou psychologii, ale námi prováděná konceptualizace těchto slov neobstojí před teorií kauzalit. Můžeme si mentální stav označit jako M, kterému předchází nějaké P a je způsoben Q. \nK pochopení, jak analytický funkcionalismus funguje, nám poslouží psycho-fyzická teorie identity. Psycho-fyziologická teorie identity říká, že každý mentální stav je spojený s určitou mozkovou aktivitou. Dřívější vyznavatelé této teorie (hlavně J.J.C Smart) například identifikovali bolest se stimulací nervových vláken skupiny C. Termín „bolest“ a „nervová stimulace“ sice nemají stejný význam, ale obě označují stejný stav. \n\nJedná se o myšlenkový experiment, který navrhl v roce 1978 Ned Block. Vychází z představy, že celá populace Číny tvoří jeden mozek. Každý člověk simuluje jeden neuron a lidé mezi sebou komunikují speciální vysílačkou. Současný stav tohoto mozku je promítán na satelitech a je možné ho vidět z jakéhokoliv místa. Dokud budou lidé dobře plnit své funkce a bude zde řádný vztah mezi vstupy a výstupy, podle funkcionalistů se dá tento systém označit jako vědomí. Block však poznamenává, že funkcionalismus je naprosto absurdní, pokud tento model funkcionalisté uznávají jako legitimní mysl.\n\nTento myšlenkový experiment byl navržen 1980 Johnem Searlem. Pomocí této hypotetické situace chtěl dokázat, že samostatná schopnost smysluplně odpovídat na otázky není dostatečná pro to, abychom mohli rozhodnout, zda nám stroj rozumí nebo ne (princip Turingova testu). V tomto testu máme uzavřenou místnost, ve které je velké množství čínských textů a tak je zde každá smysluplná věta v čínském jazyce. V takovém pokoji je člověk, který čínštinu neovládá, ale ví, kde hledat odpovědi na otázky, které mu klade člověk ve vedlejší místnosti. Člověk ve vedlejší místnosti by si mohl myslet, že osoba v pokoji čínsky umí, přesto že pouze mechanicky pracuje s neznámými symboly. \nNa tomto experimentu chtěl John Searl ukázat, že systém, který funguje pouze na syntaktických procesech (vstupy a výstupy, které jsou založené na algoritmech). Takovýto systém nemá šanci ani schopnost si uvědomit jakékoliv sémantické informace nebo intencionalitu. Searl tímto experimentem chtěl dokázat, že funkcionalismus je jako teorie mysli nedostatečná.\nFunkcionalisté na tyto Searlovi námitky odpověděli v návaznosti na Čínský mozek – podle nich v tomto hypotetickém scénáři nějaká forma mentální aktivity probíhá, protože celý systém vlastně čínsky umí.\n\n"}
{"id": "1172674", "url": "https://cs.wikipedia.org/wiki?curid=1172674", "title": "Zorin OS", "text": "Zorin OS\n\nZorin OS je linuxová distribuce postavená na základě Ubuntu. Aktuální stabilní verze má číslo 15.1 a byl vypuštěn 5. června 2019. Zorin OS má grafické uživatelské rozhraní, které je podobné systému Microsoft Windows. To usnadňuje uživatelům Windows přejít na Linux. Vzhledem k tomu že, Zorin OS je založen na Ubuntu, které má širokou uživatelskou základnu, je snadné získat podporu i pro Zorin. Zorin OS je uvolněn pod GPL - to umožňuje jeho uživatelům volně ho kopírovat, distribuovat, studovat, měnit, rozvíjet a zlepšovat. Zorin OS je také zdarma, stejně jako většina linuxových distribucí, s volitelnou prémiovou edicí, která poskytuje uživateli více funkcí a balíků.\n\nZorin OS byl poprvé oznámen v září 2008 - to je také čas, kdy začal jeho vývoj. V plánu bylo vytvořit linuxovou distribuci založenou na Ubuntu pro uživatele Microsoft Windows, kteří mají obtíže s přechodem na Linux. Zorin OS měl být uvolněn 1. ledna 2009, ale vydání bylo opožděno kvůli technickým problémům. První beta verze Zorin OS byla vypuštěna 5. května 2009. Druhá betaverze, Zorin OS Lite beta, byla vypuštěna 30. května 2009. Zorin OS Lite Beta byla zmenšená verze bety ze začátku téhož měsíce. Další plány projektu Zorin OS, Zorin OS Educational, byly zrušeny. Jednalo by se o operační systém Zorin OS založený na Zorin OS Lite, zaměřený na vzdělávání. Zorin OS Lite byl přejmenován na Zorin OS a původní Zorin OS (z první betaverze) byl zrušen. První stabilní verze Zorin OS byla vypuštěna 1. července 2009. Zorin OS 1.0 měla více než 4000 uživatelů, z nichž čtvrtina přešla k Zorin OS v jeho prvním týdnu vydání.\n\nZorin OS byl v oblasti vzdělávání testován v Keni a dalších afrických zemí. Tento program byl zřízen irskou charitou Camara, která dodávala počítače pro vzdělávání veřejnosti v Africe. V současné době používá Camarabuntu, ale byla vytvořena uživatelská příručka a podpora pro případný přechod k Zorin OS.\n\nZorin OS Limited Edition '09 byl vypuštěn 7. prosince. Byla to preview verze Zorin OS 2.0. Limited Edition byla v prodeji pouze na DVD.\n\n1. ledna 2010 byl vypuštěn Zorin OS 2.0. Tato nová verze představovala přepracované uživatelské rozhraní, nový motiv, velký počet nových tapet na plochu, nové a aktualizované programy a další. Po průzkumu bylo rozhodnuto, že se uživatelské rozhraní bude podobné jako ve Windows 7. Bylo uvedeno nové světlejší téma s názvem \"Shine\" a představilo se mnoho nových programů, jako je například video editor Kino a IM klient Empathy.\n\nZorin OS 7 Core a Ultimate byly vypuštěny 9. června 2013 s novým tématem. S uvedením Zorin OS 7 se objevil Zorin Look Changer. Ten umožňuje přepínat mezi vzhledy Windows 7 - Windows XP - GNOME ve verzi Core a OS X - Unity - a Windows 2000 - ve verzi Ultimate.\n\nZorin OS je určen pro snadné použití a obsahuje mnoho programů, jako je editor fotografií GIMP, webový prohlížeč Google Chrome, kancelářský balík LibreOffice a přehrávač hudby Rhythmbox. Zorin OS zahrnuje program Ubuntu Tweak pro snadné přizpůsobení plochy. Zorin OS také obsahuje Wine, které umožňuje běh programů určených pro Windows, a také Playonlinux, nástroj pro snadnější obsluhu Wine. Řadu efektů ve správci oken umožňuje předinstalovaný Compiz.\n\nZorin OS lze stáhnout ve formátu .iso pro vypálení na DVD nebo instalaci pomoci USB flash disku. Zorin OS lze také spustit přímo z DVD nebo USB jako Live DVD/USB, to ale snižuje výkon kvůli omezené rychlosti přenosu. Zorin OS používá instalátor Ubiquity, který provede uživatele celým procesem instalace.\n\n"}
{"id": "1172675", "url": "https://cs.wikipedia.org/wiki?curid=1172675", "title": "Dragoljub Živojinović", "text": "Dragoljub Živojinović\n\nDragoljub Živojinović (v srbské cyrilici Драгољуб Живојиновић; 17. dubna 1934, Vranje, Království Jugoslávie ₋ 4. února 2016, Bělehrad, Srbsko) byl srbský historik, doktor historických věd, univerzitní profesor a člen SANU. \n\nŽivojinović vystudoval filozofickou fakultu v Bělehradě v roce 1959; poté studoval na University of Pennsylvania a Harvardově univerzitě. Pracoval jako profesor na Bělehradské univerzitě. Získal celou řadu srbských, jugoslávských i zahraničních ocenění. Byl členem Organizace amerických historiků a Evropského sdružení pro americká studia. Redigoval časopis \"Hrišćanska misao\". \n"}
{"id": "1172676", "url": "https://cs.wikipedia.org/wiki?curid=1172676", "title": "Walenty Staniszewski", "text": "Walenty Staniszewski\n\nWalenty Staniszewski (19. listopadu 1859 Nowy Wiśnicz – 14. září 1920 Krakov) byl rakouský politik polské národnosti z Haliče, na počátku 20. století poslanec Říšské rady.\n\nV letech 1870–1878 studoval na gymnáziu v Jasłu. Absolvoval Jagellonskou univerzitu. V letech 1882–1884 působil na praxi na vrchním zemském soudu v Krakově. Roku 1883 získal titul doktora práv. Sloužil v rakousko-uherské armádě. Dosáhl hodnosti poručíka v záloze. Po návratu do civilního života byl kandidátem advokacie v Jarosławi a Krakově, kde v letech 1891–1903 provozoval vlastní advokátní kancelář. Od roku 1903 byl prezidentem haličského svazu spořitelen. K advokacii se vrátil v roce 1914.\n\nV roce 1896 byl zvolen do městské rady v Krakově. Patřil do konzervativní frakce. V červnu 1902 pak usedl na post druhého náměstka starosty Krakova. Byl členem četných obecních komisí. V lednu 1907 se názorově rozešel s konzervativní frakcí v obecní radě a utvořil pak Demokratický mešťanský klub.\n\nOd listopadu 1906 zasedal i jako poslanec Haličského zemského sněmu, kam nastoupil v doplňovací volbě poté, co zemřel poslanec Jan Rotter. I na zemském sněmu se roku 1907 rozešel s konzervativci a přestoupil do skupiny demokratů. Důvodem rozkolu byly spory o reformě volebního práva.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 08.\n\nV roce 1907 byl uváděn jako člen Národně demokratické strany, která byla ideologicky napojena na politický směr Endecja. Po volbách roku 1907 byl na Říšské radě členem poslaneckého Polského klubu. V době svého působení v parlamentu se uvádí jako ředitel nemocniční pokladny v Krakově.\n\nZa první světové války se evakuoval před hrozící ruskou ofenzívou do Vídně. Do Krakova se vrátil roku 1915. V roce 1919 byl jmenován na generální prokuraturu ve Varšavě. Zemřel náhle na srdeční chorobu v září 1920 v Krakově.\n"}
{"id": "1172677", "url": "https://cs.wikipedia.org/wiki?curid=1172677", "title": "Novská úžina", "text": "Novská úžina\n\nNovská úžina (chorvatsky Novsko ždrilo) je úžina v Chorvatsku v Jaderském moři, která spojuje Novigradský záliv s Velebitským kanálem. Je dlouhá 4 km, široká 400 m a její maximální hloubka činí 60 m. \n\nPřes úžinu jsou postaveny dva mosty – silniční Maslenický most a dálniční Maslenický most. Během války v Jugoslávii se jednalo o strategické místo pro chorvatské i jugoslávské/srbské jednotky. Důsledkem bojů bylo zničení starého silničního mostu, který byl obnoven až v roce 2005.\n"}
{"id": "1172680", "url": "https://cs.wikipedia.org/wiki?curid=1172680", "title": "Rantrum", "text": "Rantrum\n\nRantrum je obec v německé spolkové zemi Šlesvicko-Holštýnsko, v okrese Severní Frísko. V 2014 zde žilo 1 818 obyvatel.\n\nSousední obce jsou: Mildstedt, Oldersbek, Schwesing, Südermarsch, Wisch a Wittbek.\n\n"}
{"id": "1172682", "url": "https://cs.wikipedia.org/wiki?curid=1172682", "title": "René Frühauf", "text": "René Frühauf\n\nRené Frühauf (* březen 1921, Bzí, Železný Brod zemřel 2.11.2012 v Praze) je český redaktor, publicista, spisovatel a překladatel, především z polštiny. Byl celkem třikrát ženatý, z prvního manželství syn Jiří a dcera Jana, dále pak vychovával nevlastní dceru Renée. Z druhého maželství dcera Eva. \n\nNarodil se ve vesnici Bzí (dnes součást města Železný Brod) v rodině zedníka. Roku 1939 se rodina přestěhovala do Řeporyj a pak do Prahy. Za druhé světové války byl totálně nasazen v Německu. Po válce se stal redaktorem a pracoval v různých redakcích, například v týdeníku \"Kulturní politika\", v novinách \"Rudé právo\" a \"Práce\" a v časopisech \"Svět práce\" a \"Odborář\". Rovněž hodně cestoval (Sovětský svaz, Polsko, Bulharsko, NDR, Maďarsko, Mongolsko). Napsal mnoho politicky angažovaných článků, fejetonů a reportáží v duchu ideologie tehdejšího komunistického režimu, ve kterých zachycoval budovatelské úsilí lidu u nás i v dalších tzv. socialistických zemích pod vedením komunistické strany a za pomoci Sovětského svazu. Je také autorem jednoho románu pro děti a mládež \"Tisíc kilometrů v sedle\" (1989). Překládal především z polštiny, ale také z ruštiny, němčiny a francouzštiny. \n"}
{"id": "1172685", "url": "https://cs.wikipedia.org/wiki?curid=1172685", "title": "Wisch (okres Severní Frísko)", "text": "Wisch (okres Severní Frísko)\n\nWisch je obec v německé spolkové zemi Šlesvicko-Holštýnsko, v okrese Severní Frísko. V 2014 zde žilo 103 obyvatel.\n\nSousední obce jsou: Oldersbek, Ramstedt, Rantrum, Schwabstedt a Südermarsch.\n"}
{"id": "1172686", "url": "https://cs.wikipedia.org/wiki?curid=1172686", "title": "Stanisław Stohandel", "text": "Stanisław Stohandel\n\nStanisław Stohandel (12. ledna 1875 – ???) byl rakouský politik polské národnosti z Haliče, na počátku 20. století poslanec Říšské rady.\n\nPocházel z rodiny učitele. Vystudoval gymnázium a studoval na univerzitě. Sloužil v rakousko-uherské armádě u 4. pěšího regimentu. V době svého parlamentního působení je uváděn jako redaktor v Bílsku.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 35.\n\nUvádí se jako člen polského středu. Šlo o formaci Polskie Centrum Ludowe, která navazovala na dřívější Stronnictwo Chrześcijańsko-Ludowe (Křesťansko-lidová strana) okolo Stanisława Stojałowského. Po volbách roku 1907 byl na Říšské radě členem poslaneckého Polského klubu.\n"}
{"id": "1172695", "url": "https://cs.wikipedia.org/wiki?curid=1172695", "title": "Franciszek Tomaszewski", "text": "Franciszek Tomaszewski\n\nFranciszek Tomaszewski (30. listopadu 1852 Berežany – 17. července 1912 Lvov) byl rakouský pedagog a politik polské národnosti z Haliče, na počátku 20. století poslanec Říšské rady.\n\nVystudoval gymnázium v rodných Berežanech a pak studoval matematiku na filozofické fakultě Lvovské univerzity a Vídeňské univerzity. Byl doktorem filozofie. Sloužil v rakousko-uherské armádě u 21. pěšího regimentu. Zasedal v obecní radě ve Lvově. Byl členem okresního výboru a školní rady a předsedou vzdělávacího spolku pro východní Halič. Angažoval se ve splkovém životě. Byl místopředsedou Sokola. Zpočátku profesně působil na gymnáziu Františka Josefa ve Lvově, kde byl v letech 1876–1879 suplentem. Pak po sedmnáct let vyučoval na gymnáziu svaté Anny v Krakově. Roku 1896 byl jmenován gymnaziálním ředitelem v Sambiru a roku 1904 se vrátil na gymnázium Františka Josefa ve Lvově, kam nastoupil jako ředitel tohoto ústavu.\n\nOd roku 1901 zasedal jako poslanec Haličského zemského sněmu zvolený za obvod Sambir.\n\nV době svého parlamentního působení je uváděn jako ředitel gymnázia ve Lvově.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 05.\n\nV roce 1907 byl uváděn jako člen Národně demokratické strany, která byla ideologicky napojena na politický směr Endecja. Po volbách roku 1907 byl na Říšské radě členem poslaneckého Polského klubu.\n\nZemřel v červenci 1912.\n"}
{"id": "1172697", "url": "https://cs.wikipedia.org/wiki?curid=1172697", "title": "Christiaan Berger", "text": "Christiaan Berger\n\nChristiaan David (Chris) Berger (27. dubna 1911 Amsterdam – 12. září 1965 tamtéž) byl nizozemský atlet, sprinter, dvojnásobný mistr Evropy z roku 1934.\n\nStartoval na olympiádě v Los Angeles, kvůli únavě z cesty (10 dnů na lodi a 7 dnů ve vlaku) však nepostoupil z rozběhů na 100 i 200 metrů. Nejúspěšnější sezónou pro něj byl rok 1934. Na prvním mistrovství Evropy v Turínu zvítězil ve finále běhu na 100 i 200 metrů. Zároveň byl členem bronzové nizozemské štafety na 4 x 100 metrů. V závěru sezóny navíc vyrovnal světový rekord a vytvořil nový evropský rekord v běhu na 100 metrů časem 10,3 s.\n\n"}
{"id": "1172699", "url": "https://cs.wikipedia.org/wiki?curid=1172699", "title": "Pepřovník černý", "text": "Pepřovník černý\n\nPepřovník černý (\"Piper nigrum\") je tropická ovíjivá liána, jejíž bobule se používají jako nejrozšířenější koření – pepř (černý, bílý, zelený i červený). Je jedním z mnoha druhů velice rozsáhlého rodu pepřovník, jehož rostliny obsahují mimo jiné ostrý alkaloid piperin; nejvíce ho bývá v plodech.\n\nRostlina pochází z pohoří Západní Ghát rozkládající se podél Malabarského pobřeží na západě indického subkontinentu. Byl rozšířen do řady tropických zemí, hlavně do Jihovýchodní Asie i Jižní a Střední Ameriky. Největší světoví pěstitelé jsou Vietnam, Indie, Indonésie, Srí Lanka, Filipíny, Brazílie.\n\nNa kvalitu půdy není pepřovník černý náročný, dobře roste i ve slabě úživných a mírně kyselých lateritových zeminách. V přirozeném prostředí se nevyskytuje na plném slunci, ale v polostínu pod vysokými stromy. Požaduje vlhké (1250 až 2000 mm srážek za rok) a teplé (+10 až +40 °C) klima. V přírodě samovolně vyrůstá ze semen jako podrost deštného lesa v osluněných mezerách po odumřelých velikánech.\n\nPepřovník černý je stálezelená, od báze dřevnatějící liána se ztlustlými uzlinami ze kterých může zakořenit. Ovíjí se okolo podpory, bývá vespod asi 3 cm tlustá, větví se do mnoha tenkých větviček a dorůstá až do výšky 3 až 4 metrů. Listy vyrůstající střídavě mají 1 cm dlouhé rýhované řapíky, nemají palisty a jsou lysé. Jejich kožnaté, vejčité až eliptické čepele bývají velké asi 10 × 5 cm, mají dva až tři páry hustě propojovaných žilek, u báze jsou srdčité, po obvodě celokrajné a na konci zašpičatělé.\n\nZ uzlin proti listům vyrůstají 7 až 15 cm dlouhá, nicí, velmi hustá hroznovitá květenství tvořena až 60 drobnými, krátce stopkatými květy podepřenými miskovitě srostlými listeny. V květenství vyrůstají společně samčí i samičí květy bez okvětních lístků, obsahují buď dvě tyčinky s krátkými nitkami a ledvinovitými prašníky, nebo kulovitý svrchní semeník s přisedlou, tří až čtyřlaločnou bliznou. Opylovány jsou převážně anemogamicky.\n\nZ opyleného vajíčka v semeníku vzniká nevelký plod, 4 mm velká, přisedlá bobule s tenkým, dužnatým oplodím a jediným bílým semenem. Původně zelená bobule zráním zčervená.\n\nV kultuře se pepřovník černý pěstuje na drátěnkách, tyčích nebo pahýlech jiných rostlin (např. kávovníků). Čtyři až šest lodyžních řízků se vysadí okolo podpěry, většinou do kvalitní půdy zásobené humusem a dalšími živinami. Kořeny se přikryjí pro udržení vlhkosti kompostem nebo hrabankou a pro podporu kvetení jsou rostliny pravidelně zastřihovány, před plným sluncem bývají přistiňovány okolními vzrostlými dřevinami. Kvést začínají nejdříve jako čtyřleté a po patnácti až dvaceti létech přestávají. Nejvíce plodí okolo desátého roku věku, tehdy mívá rostlina dvacet až třicet květenství a sklidí se z ní 2 až 3 kg bobulí.\n\nPepř je ceněným kořením již od starověku. Kromě ovlivňování chuťových buněk zvyšuje produkce slin a žaludečních šťávy, ovlivňuje funkci jater, podporuje činnost srdce, působí antibakteriálně a tiší bolesti nervového původu. Podporuje odbourávání tuků v lidském organismu a má negativní vliv na mnohé cizopasníky. Všech těchto i dalších vlastností po tisíciletí využívá asijská medicína.\n\nJeho bobule obsahují tři hlavní složky: pryskyřice dodávající peprnou chuť, aromatické silice od nichž pochází osobitá vůně a alkaloid piperin dráždící sliznice a podporující trávení. Dále v nich jsou, stejně jako v listech, mnohé flavonoidy, terpentoidy a steroly.\n\nPro výrobu černého nebo zeleného pepře se bobule sklízejí ve stavu jen částečně zralosti, jsou ještě zelené. Černý pepř jsou zelené bobule nejdřív namočené do vroucí vody a pak usušené. Zelený pepř jsou tytéž bobule ošetřené jen rychlým usušením, suché nejsou příliš trvanlivé a často se nakládají do octových či slaných nálevů. Pro bílý nebo červený pepř se sklízejí bobule zcela zralé – červené. Bílý pepř se získá tím, že zralé bobule se máčejí ve slané vodě, pak se odstraní oplodí a bílá semena se usuší. Červený pepř se připravuje stejně jako zelený, jen z červených bobulí. Plody ponechané na rostlině přezrají, zhnědnou, ztratí ostrost a opadají.\n\nSušený načervenalý nebo růžový pepř, který bývá ve směsích barevného pepře, není pravým pepřem, jsou to plody pepřovce rostoucího v Jižní Americe.\n\n"}
{"id": "1172701", "url": "https://cs.wikipedia.org/wiki?curid=1172701", "title": "Wojciech Wiącek", "text": "Wojciech Wiącek\n\nWojciech Wiącek (28. listopadu 1869 Machów – 19. srpna 1944) byl rakouský politik polské národnosti z Haliče, na počátku 20. století poslanec Říšské rady, v meziválečném období senátor Polského senátu.\n\nPocházel ze zemědělské rodiny. V době svého parlamentního působení je uváděn jako zemědělec v Machówě.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 45.\n\nV roce 1907 byl uváděn jako člen Národně demokratické strany, která byla ideologicky napojena na politický směr Endecja. Po volbách roku 1907 byl na Říšské radě členem poslaneckého Polského klubu.\n\nOd roku 1922 do roku 1927 byl členem Polského senátu.\n"}
{"id": "1172703", "url": "https://cs.wikipedia.org/wiki?curid=1172703", "title": "Zámeček Staré Ždánice", "text": "Zámeček Staré Ždánice\n\nTzv. Zámeček Staré Ždánice je venkovská neoklasicistní průmyslnická vila v obci Staré Ždánice v Pardubickém kraji.\n\nVilu nechal postavit mlynář Václav Prokeš v roce 1877. Mlynářský rod Prokešů přichází do Ždánic roku 1860 a na spáleništi starého mlýna staví mlýn nový, již zděný a kamenný. Zajímavostí jistě je, že nový mlýn, největší mlýn na Opatovickém kanálu, měl velkou obytnou budovu o několika pokojích, přesto si mlynář Václav Prokeš, jakožto nejmovitější obyvatel obce, nechává postavit honosnou vilu na rozcestí u dřevěného kříže. Roku 1884 byl stávající dřevěný kříž již zchátralý, a proto byl nahrazen, na náklady obce a se slibem ‚‚vždy se o tento kříž starati“, křížem litinovým na kamenném podstavci. Na nároží domu stojí tento kříž dodnes. Budova je postavena v neoklasicistním stylu s dekorativní čelní fasádou a výrazným rizalitem. Postupně vilu dědili ždáničtí mlynáři po tři generace, většinou jako sídlo k odpočinku starého mlynáře, který mlýn předal nejstaršímu synovi. Ke konci 19. století nechal syn Josef Prokeš vystavět přízemní přístavbu z pravé strany domu. Roku 1929 byla vnukem Jaroslavem Prokešem provedena nástavba jednoho podlaží. Roku 1904 se mlynář Josef Prokeš stává členem rady Občanské záložny ve Ždánicích založené 1893 a od roku 1906 byl jejím ředitelem. Mlynář Jaroslav Prokeš v období let 1927 až 1932 byl starostou obce. Pošta, která byla ve Ždánicích založena v roce 1908, provozovala několik prvních let svůj úřad v pronajatém přízemí domu.\n\nStát na Štědrý den v roce 1953 zkonfiskoval rodině Prokešů mlýn, který se stal součástí státního podniku a spěl tak k postupné devastaci. Jaroslav Prokeš přestal být mlynářem, celá rodina se byla nucena vystěhovat se během jediného dne a již žila pouze v této vile, kde jim byly přiděleny dva pokoje, zatímco ostatní místnosti byly dány různým nájemníkům. Z nedostatku financí na opravy byl v roce 1968 zbourán střešní štít a v roce 1975 byla obcí zbourána přístavba o velikosti třetiny domu. Tato přístavba sloužila necelých sto let jako pekárna a obchod. Po pádu komunismu byla vila i s polnostmi Prokešovým vrácena. Roku 1991 byl na postranní části zahrady postaven manželem dcery Jaroslava Prokeše malý montovaný domek. Tato část zahrady byla od zámečku oddělena a poslední člen rodu Prokešů žijících v domě vilu prodává.\n\nNásledující čtvrt století se tu vystřídalo několik majitelů a posledních několik let budova chátrala. V letech 2013 až 2015 byla prázdná a čekala na renovaci. Od roku 2015 je dům ve vlastnictví Aloise Wurma.\n\nVýrazná přestavba a renovace vily byla započata ke konci roku 2018, kdy byla vyměněna střešní krytina, zhotoven nový krov, vybudovány nové komíny a stropy v prvním patře a nově vystavěna střešní atika s pískovcovými vázami a dva průčelní štíty. Návrh přestavby byl zhotoven podle vídeňského architekta Hermanna Schnella.\n\n"}
{"id": "1172705", "url": "https://cs.wikipedia.org/wiki?curid=1172705", "title": "Vývoj evropské migrační krize v září 2015", "text": "Vývoj evropské migrační krize v září 2015\n\nZáří 2015 přineslo ve vývoji Evropské migrační krize poměrně výrazné zhoršení situace, způsobené nárůstem počtu migrantů přicházejících do Evropy oproti předchozím měsícům, a to především na Balkánské migrační trase, odkud se problematická situace v závěru měsíce přesunula i do západní a části severní Evropy.\n\nDne 3. září pomocí léčky maďarská policie odlákala část imigrantů z budapešťského východního nádraží do vlaku, který byl zastaven v blízkosti města Bicske, odkud je odvedla do blízkého detenčního tábora. Dne 4. září se kvůli problematice nelegální migrace sešli v Praze na mimořádném jednání premiéři zemí Visegrádské čtyřky. Shodli se na nutnosti lepší ochrany vnější hranice Schengenského prostoru a důrazně odmítli novou verzi kvót na přerozdělení uprchlíků, kterou prosazuje zejména Německo, Itálie a Francie. Summit se konal ve stínu setkání evropských premiérů v Lucemburku, kteří naopak podporují přerozdělování uprchlíků po celé Evropské unii.\nJeště téhož dne eskalovala situace v Maďarsku, kde se na náměstí Baross tér před Východním nádražím shromáždilo několik tisíc migrantů. Poté, co byla část z nich lstí odvezena zvláštním vlakem k táboru Bicske, se rozhodli vyhnout se jak převaděčům, tak i veřejné dopravě a cestovat ke 180 km vzdálené maďarsko-rakouské hranici pěšky. Maďarská policie proto musela uzavřít několik silničních tahů; proud migrantů a uprchlíků se vydal v podobě Pochodu naděje z Východního nádraží přes Rákocziho ulici na Eliščin most a poté ulicí Hegyalja út k dálnici M1 ve směru na Bratislavu a Vídeň. K nim se později připojil dav lidí, který opustil nouzově zřízený tábor v Bicske. Přestože maďarská vláda nejprve oznámila, že migrantům neumožní překročit hranici do Rakouska, 5. září vypravila první speciální autobusy. V Rakousku byly vypraveny zvláštní vlaky, které je odvezli do Salcburku.\n\nNa hranici se Srbskem byl mezitím zřízen tábor v Röszke, který by měl zachytit většinu lidí, kteří nelegálně přicházejí do Maďarska z jihu. Tábor však byl držen stranou mediální pozornosti a maďarská policie zabránila novinářům vstup na jeho území i do jeho blízkosti. 4. září z něj uteklo na 1500 lidí.\nDne 9. září 2015 přerušila ve večerních hodinách dánská státní železniční společnost DSB provoz vlaků, směřujících z Dánska do Německa a obráceně, a to z důvodu jejich přeplněnosti imigranty, kteří se přes Dánsko pokoušejí dostat do Švédska právě z Německa. Dánský úřad pro imigraci rovněž zveřejnil v libanonských novinách informace, ve kterých vyzýval syrské uprchlíky, aby se neusazovali v Dánsku. Téhož dne také vyšel německý deník Bild ve zvláštním vydání v arabském jazyce, ve kterém se snažil informovat uprchlíky o nezbytných informacích o Berlíně a o tom, jak mohou nalézt v Německu pomoc.\n\nDne 9. září byl také představen nový návrh kvót na přerozdělení uprchlíků. Celkem se mělo jednat o 160 000 úspěšných žadatelů o azyl, oproti původně navrhovaným 60 000 běžencům, kteří měli být rozděleni mezi všechny členské státy EU. Pokud by bylo postupováno podle stejného vzorce jako při první plánované verzi kvót, připalo by na Česko 2,98 % uprchlíků, tedy 5 513 osob. Tyto kvóty podporují zejména západoevropské státy, naopak proti návrhům se staví většina zemí střední a východní Evropy.\n\nDne 11. září byla zveřejněna nahrávka ze záchytného táboru v Röszke, kde potraviny pro uprchlíky byly distribuovány prostřednictvím házení do davu. Zástupci některých lidskoprávních organizací, jako např. Human Rights Watch, tuto skutečnost ostře kritizovali a maďarská vláda nařídila její vyšetření. Protože samo Maďarsko mělo značné problémy s registrací uprchlíků, namísto jejich převážení do uprchlických táborů je autobusy budapešťského dopravního podniku přepravovalo rovnou do města Hegyeshalom a jinam na rakousko-maďarskou hranici. Na místě při hranici se Srbskem vzniklo provizorní registrační místo, kde pracují dobrovolníci z řady evropských zemí, včetně Česka. Maďarská vláda mezitím rozhodla o nasazení armády na jižní hranici se Srbskem. Armáda byla rozmístěna na hranici v počtu několika tisíc lidí od poloviny září. Od 15. září byla poté dokončena druhá fáze pohraničního plotu, která výrazně snížila nelegální přechody hranic ze Srbska. Bylo rozhodnuto o umístění speciálních bran na železničních hraničních přechodech, které se otevřou jen tehdy, pokud se blíží vlak.\nDne 12. a 13. září docestovalo do Německa přes deset tisíc migrantů. Většina z nich směřovala po trase přes Rakousko vlaky. Registrační místa na hlavním nádraží v Mnichově však byla přeplněná a spolková země Bavorsko, která dlouhodobě kritizuje jednání jak celoněmecké vlády, tak i evropských institucí, neboť se cítí přetížená náporem imigrantů, se dostala velmi blízko svých maximálních kapacit. Prioritou se tak v průběhu září stalo převážení uprchlíků z Mnichova dále do Německa, aby nebyly kapacity přeplněny, což se však ještě v těch dnech v Bavorsku stalo. Německá vláda následně jednohlasně na svém mimořádném zasedání v Berlíně vyhlásila dočasné zavedení hraničních kontrol na německo-rakouské hranici, a to s okamžitou platností. Zváženo bylo rovněž zavedení obdobných kontrol na hranicích s Českem a Polskem. Německé dráhy následně dne 13. září v 17:00 přerušily železniční spojení s Rakouskem, nicméně pouze v jediném směru. Česká vláda se o zavedení hraničních kontrol mezi Rakouskem a Německem dozvěděla z médií.\nDne 14. září v dopoledních hodinách v reakci na německé kontroly na hranici s Rakouskem zavedlo hraniční kontroly i Slovensko, a to na hranici s Maďarskem a Rakouskem. Stejné opatření učinilo i Rakousko na hranicích s Maďarskem, odkud přichází drtivá většina migrantů. Rakousko také povolalo na řešení migrační krize armádu, která pomáhá s humanitární pomocí. Během téhož dne se na německo-rakouské hranici vytvořily dlouhé kolony, které na hlavních dálničních a silničních tazích dosáhly délky až 30 kilometrů. Opět bylo na několik hodin přerušeno železniční spojení mezi oběma zeměmi. Rakouské bezpečnostní složky uzavřely bývalý hraniční přechod v Nickelsdorfu s odůvodněním, že je přetížen. Automobily poté rakouská policie odkláněla zpět na maďarské území. Francouzská strana Front National požádala o uzavření francouzsko-německé hranice. V České republice ještě téhož dne předseda ODS Petr Fiala vyzval vládu, aby zavedla kontroly na jižní hranici s Rakouskem. Uzavírání hranic vyvolalo v evropských médiích otázku, zdali dojde k zániku Schengenského prostoru. Ze zpřísnění pohraničního režimu byla znepokojena například i italská vláda. Česká politická reprezentace krok Německa znovu zavést kontroly na svých hranicích odsoudila a vyzvala k hledání celoevropského řešení. I přes rozsáhlý nátlak většiny zemí Evropské unie však i nadále česká vláda spolu se slovenskou, polskou a maďarskou odmítla princip evropských kvót. Ve večerních hodinách začal mimořádný summit evropských ministrů vnitra v Bruselu. Bylo zde potvrzeno převzetí 40 000 uprchlíků z Itálie a Řecka do ostatních zemí EU. Také se debatovalo o plánovaném přerozdělení dalších 120 000 úspěšných žadatelů o azyl z Itálie, Řecka a také Maďarska, celkem tedy již 160 000 osob, při kterém by na ČR připadlo 5 513 uprchlíků. Česká republika, Slovensko, Maďarsko a některé další státy jsou však stále proti tomuto návrhu, protože podle jejich názoru přerozdělení migrantů nic neřeší.\n\nNa maďarsko-srbské hranici byly rozmístěny jednotky maďarské armády a policejní složky obsadily všechny dosud nedokončené proluky v pohraničním plotě tak, aby žádný z uprchlíků nemohl překročit hranici do Maďarska. Na trati Subotica-Szeged byl umístěn v pohraničním prostoru speciální vagon s žiletkovým drátem, aby migranti nemohli překonat hranici ani po kolejích. Uzavřen byl také vzdušný prostor v blízkosti hranice do výšky 1 350 metrů a nad plotem hlídkují vojenské helikoptéry. Od 15. září poté začal být v Maďarsku účinný nový zákon, na základě kterého spáchají všichni ti, kteří překročí státní hranici bez platného schengenského víza, trestný čin. Policie proto připravila mobilní soudní síně, ve kterých budou probíhat případné procesy s imigranty. Maďarská vláda také zvažuje vyhlášení výjimečného stavu. Tato zpráva se velmi rychle mezi uprchlíky roznesla, a ti se proto pokoušeli překonat hranici co nejrychleji to bylo možné. Vyklidili proto park u železničního nádraží v Bělehradě, který byl obsazen stovkami až tisíci lidí již od května 2015. Maďarská média při té příležitosti obvinila srbskou vládu, že organizuje přepravu imigrantů na hranici, aby tito lidé nezůstali čekat před uzavřenou hranicí.\n\nDne 15. září agentura Frontex uvedla, že od začátku ledna do konce srpna roku 2015 překonalo vnější hranici Schengenského prostoru už více než 500 000 migrantů. Jen za srpen jich bylo více než 156 000. Skutečné počty imigrantů, kteří se dostali do Evropy přes Středozemní a Egejské moře jsou ale o něco nižší, jelikož hranici Schengenského prostoru překonávají migranti celkem dvakrát (v Řecku a v Maďarsku) a např. v Německu tvoří část žadatelů o azyl i obyvatelé balkánských států, zejm. Kosova. 15. září dopoledne vyhlásilo Maďarsko ve dvou příhraničních regionech krizový stav a rovněž začaly platit přísnější zákony vůči nelegální migraci. Ve stejný den se konala také schůze poslanecké sněmovny, na níž byla jako první bod programu zařazena evropská migrační krize.\n\nJeště téhož dne večer, kdy již bylo jisté, že žádné uprchlíky maďarští pohraničníci na své území nepustí, dostali autobusoví dopravci v Srbsku příkaz vozit migranty autobusy nikoliv do Subotice, ale k městu Šid, které se nachází na hranici s Chorvatskem. Neziskové organizace rozdávaly migrantům, čekajícím u pohraničního plotu na maďarské hranici letáky, ve kterých jim ukazovaly volnou cestu do Chorvatska, a stejné výzvy kolovaly rovněž i po sociálních sítích, které imigranti hojně využívají. Chorvatské bezpečnostní složky se již po několik dní na relokaci balkánské migrační trasy z Maďarska na území Chorvatska a Slovinska připravovaly. V lokalitě Sot-Principovac byl proto připraven záchytný tábor. Vláda oznámila záměr vystavět na hranicích s Rumunskem plot, podobný tomu na maďarsko-srbské hranici.\n\nRakousko obnovilo hraniční kontroly i na hranicích s Itálií, Slovinskem a Slovenskem. Německá policie zintenzivnila kontroly na části společné německo-francouzské hranice.\n\nDne 16. září začali imigranti ve velkém obcházet maďarský pohraniční plot přes Chorvatsko a Slovinsko. Chorvatský premiér Zoran Milanović sdělil, že jim umožní volný průchod do západní Evropy, případně je přijme. Téhož dne odpoledne překonali migranti plot na srbsko-maďarských hranicích. Policistům se ale dav běženců, který na ně házel tyče a plastové lahve, podařilo za pomoci přivolaných posil zastavit. Při střetech, během kterých musely pořádkové složky použít slzný plyn, bylo zraněno asi 20 policistů a několik stovek uprchlíků a migrantů. Maďarští policisté zbili také tři srbské novináře. Během dne oznámilo Maďarsko plán na výstavbu plotu i na hranici s Chorvatskem. Začalo také vyznačování trasy na hranicích s Rumunskem, kudy povede další plot, jehož výstavba byla avizována již dříve.\n\nS cílem vyhnout se maďarskému pohraničnímu plotu se dne 17. září vydaly další tisíce imigrantů ze Srbska do Chorvatska. Během 16. a 17. září jich dorazilo do Chorvatska přes 9 tisíc. V některých příhraničních obcích vznikl chaos, jelikož Chorvatsko nebylo na příchod takového množství lidí připraveno. Zatímco 16. září uvedla vláda, že imigrantům umožní průchod koridory přes chorvatské území, o den později chorvatský ministr vnitra Ranko Ostojić upozornil, že pokud za jeden den přijde do Chorvatska 8 000 migrantů, vláda uzavře hranice se Srbskem. Chorvatská prezidentka Kolinda Grabarová-Kitarovičová vyzvala téhož dne armádu ke zvýšení připravenosti na možné nasazení u srbské hranice. I chorvatská vláda poté, co do země přišlo několik tisíc imigrantů změnila svůj přístup; namísto slíbeného volného pohybu uprchlíků oznámila, že jim umožní pohyb pouze do sběrných center v blízkosti Záhřebu. Někteří migranti však využívají chorvatské území jen proto, aby obešli pohraniční plot se Srbskem a dále pokračují přes maďarské území. Ještě 17. září, jen 2 dny poté, co byl hlavní proud uprchlíků přesměrován na chorvatské území, bylo uzavřeno 7 hraničních přechodů mezi Srbskem a Chorvatskem. Do záchytného tábora ve městě Beli Manastir bylo odvezeno dvakrát tolik lidí, kolik umožňovaly kapacity zařízení. Proto také zřídila chorvatská armáda při hranici se srbskem další záchytný tábor s kapacitou celkem 5000 lidí.\n\nDne 18. září oznámila chorvatská vláda nový přístup k migrantům - dovolí jim přejít srbsko-chorvatské hranice, postará se o ně, ale z důvodu nedostačujících kapacit je bude posílat dál do Evropské unie, a to hlavně přes Slovinsko a Maďarsko. 18. září ve večerních hodinách vyslalo Chorvatsko několik desítek autobusů s migranty k maďarským hranicím, kde překročili hranice Schengenského prostoru. Tento krok ale vyvolal pobouření v Maďarsku, protože zatímco 15.- 17. 9. dorazilo do Maďarska jen několik stovek imigrantů, během následujícího dne jich bylo 7 852. Slovinská policie použila slzný plyn proti skupině asi 500 osob na chorvatsko-slovinské hranici, kteří se snažili proniknout do Slovinska. 18. září také Maďarská vláda oznámila začátek stavby 41 km dlouhého plotu na maďarsko-chorvatských hranicích.\n\nDne 19. září v poledne oznámilo Maďarsko, že byla dokončena stavba plotu s ostnatým drátem na 41 km dlouhém úseku hranice s Chorvatskem. Maďarský ministr obrany István Simicskó na žádost náčelníka armádního štábu povolal na pomoc armádní rezervisty. Téhož dne byly do Maďarska přiváženy další tisíce migrantů autobusy a vlaky z Chorvatska. Maďarsko v reakci na tento krok pohrozilo, že pokud se přístup Chorvatů nezmění, zablokuje vstup Chorvatska do Schengenského prostoru. 21. září začala příprava na výstavbu plotu na další části maďarsko-chorvatské hranice, v župě Zala.\n\nI přes zavedené kontroly na hranicích s Rakouskem se 15. září dostalo do Německa 6 000 imigrantů, o den později dokonce 9 100. Slovinská vláda téhož dne uvedla, že budou obnoveny kontroly na hranicích s Chorvatskem s cílem ochránit vnější hranice Schengenského prostoru. Český premiér Bohuslav Sobotka oznámil, že ČR je schopna přijmout stejný počet uprchlíků jako za války na Balkánském poloostrově, tedy asi 10 - 15 tisíc osob. Během 19. září překročilo maďarsko-rakouské a slovinsko-rakouské hranice přes 12 000 imigrantů, kteří jsou od hranic dále přepravováni autobusy do Vídně a Grazu. Agentura ČTK dne 20. září uvedla, že Německo kvůli přílivu imigrantů ruší plány na snižování daní a zároveň posiluje programy na pomoc nezaměstnaným. 20. září oznámilo české ministerstvo zahraničí, že podle výsledků analýzy, kterou si nechalo vypracovat, jsou kvóty na rozdělování uprchlíků mezi členské státy EU nezákonné.\n\nZatímco situace na tzv. středomořské migrační trase se za poslední týdny stabilizovala, balkánská trasa je stále pod velkým náporem imigrantů. 20. a 21. září se zhoršila situace v Rakousku, kam přes hranice s Maďarskem a Slovinskem přišlo každý den přes 10 000 imigrantů. Nejkritičtější je situace v rakouském příhraničním městečku Nickelsdorf, kam přes Maďarsko přichází každý den tisíce migrantů. 21. září schválil maďarský parlament nový zákon, podle kterého se mohou příslušníci policie a armády aktivně zapojit do ochrany státních hranic. Podle údajů maďarské policie o víkendu 20. - 21. září nelegálně překročilo maďarské státní hranice 18 757 osob. Většina imigrantů je svážena do záchytných táborů v západním Maďarsku, odkud poté pokračují do Rakouska, které se k jejich příchodu staví výrazně vstřícněji než Maďarsko.\n\nDne 22. září schválili ministři vnitra států Evropské unie kvóty na rozdělení uprchlíků mezi členské země EU. Proti návrhu hlasovali zástupci Česka, Slovenska, Maďarska a Rumunska, Finsko se zdrželo hlasování a ministři ostatních 23 unijních států s kvótami souhlasili. V praxi se bude jednat o povinné přemístění 120 000 úspěšných žadatelů o azyl z Itálie, Řecka a Maďarska do ostatních členských zemí EU, které ale nebude začátkem trvalého mechanismu. V roce 2015 má být přemístěno 66 000 osob z Itálie a Řecka. Maďarský premiér Viktor Orbán řekl, že Maďarsko momentálně nemá s uprchlíky problém a proto nebude plánovaných 54 000 běženců z Maďarska přemístěno v letošním roce. Podle neověřených informací serveru iDnes.cz by na Česko mělo připadnout 1215 osob z Řecka a 376 z Itálie, celkem 1 591 běženců, což se ale jeví jako velmi nepřesný údaj, jelikož při první verzi kvót bylo navrhováno rozdělit 60 000 migrantů (tedy polovinu současně schválených) a na Česko přitom připadlo 1 853 osob. Dle neověřených informací britského týdeníku The Economist by mělo Česko v rámci kvót přijmout zhruba 3 100 uprchlíků. Slovenský premiér Robert Fico uvedl, že Slovensko nebude toto nařízení respektovat a je připraveno vstoupit do sporu s EU. Ke kvótám se kriticky vyjádřili také čeští představitelé. Nadále zůstává platné i dobrovolné rozdělení 40 000 běženců z Itálie a Řecka, schválené v červnu roku 2015.\n\nDne 23. září slovenský premiér Robert Fico oznámil, že Slovensko podá žalobu na Radu Evropské unie kvůli schválení kvót na přerozdělování běženců, protože podle jeho slov není možné, aby o tak závažné záležitosti rozhodovali ministři vnitra a požaduje nalezení kompromisního řešení. Český premiér Bohuslav Sobotka sdělil, že ČR se ke Slovensku nepřipojí, protože nechce stupňovat napětí uvnitř EU. Maďarský premiér Viktor Orbán 24. září skrze svého mluvčího uvedl, že žalobu na Radu Evropské unie zvažuje a definitivně se rozhodne při debatě v maďarském parlamentu. Maďarská policie oznámila, že během středy se dostalo do Maďarska 10 046 imigrantů, což je doposud rekordní počet. 23. září se také konal mimořádný summit Evropské rady k migrační krizi, který ale nepřinesl žádné konkrétní výsledky. České ministerstvo vnitra poslalo do Bruselu svůj právní rozbor kvót, na základě kterého považuje kvóty za nezákonné, ale Evropská komise stížnosti nevyhověla a uvedla, že kvóty i nadále považuje za legální.\n\nDne 25. září uvedla chorvatská vláda, že během evropské migrační krize se dostalo do Chorvatska již 60 000 osob a počty imigrantů, mířících do Chorvatska, neklesají. Většina z nich je z chorvatského příhraničního města Tovarnik posílána vlaky do sousedního Maďarska. Ve stejný den také uvedli zástupci Bosny a Hercegoviny a Černé Hory, že v případě, že se hlavní migrační trasy přesunou na území jejich států jsou připraveni uprchlíky přijmout. 26. září uvedla Organizace spojených národů, že neočekává zmírnění proudu migrantů, kterých přichází každý den do Evropy asi 8 000. V Německu stále klesá kvůli postoji k migrační krizi popularita kancléřky Angely Merkelové, podle aktuálního průzkumu má podporu jen 38,5 % voličů. Rakouská ministryně vnitra Johanna Miklová-Leitnerová 29. září řekla, že pokud bude imigrační krize pokračovat a běženci se kvůli zpřísněným kontrolám na německo-rakouské hranici budou hromadit v Rakousku, dojde k úplnému uzavření rakouských hranic silou. Česká cizinecká policie uvedla, že od zesílení policejních kontrol 17. června 2015 do 28. září téhož roku zadržela celkem 3 021 osob nelegálně pobývajících na území ČR.\n\nDne 30. září proběhlo společné cvičení české policie a armády na česko-rakouských hranicích, do kterého se zapojilo 500 policistů a 300 vojáků. Cílem akce bylo otestovat připravenost policie a armády na případné znovuzavedení hraničních kontrol. Evropská komise téhož dne oznámila, že na řešení migrační krize vyčlení v letech 2015 a 2016 celkem 1,7 miliardy eur. Němečtí představitelé uvedli, že během září 2015 přišlo do Německa celkem 270 000 imigrantů, což je více než za celý rok 2014.\n\nDne 18. září uzavřelo Chorvatsko 7 z celkem 8 silničních hraničních přechodů se Srbskem, a to poté, co do Chorvatska přišlo 13 000 imigrantů, kteří se snaží dostat ze Srbska do západní Evropy. Chorvatsko první z uprchlíků uvítalo, nicméně díky značnému náporu běženců rychle došly chorvatskému ministerstvu vnitra kapacity, kam by mohli být uprchlíci ubytováni. Uzavření hraničních přechodů sice nevedlo ke snížení počtu nových migrantů, zato však značně omezilo dopravu a poškodilo vzájemné vztahy mezi Srbskem a Chorvatskem. Od 18. do 21. září zůstal pro provoz otevřen jediný hraniční přechod Bajakovo-Batrovci, který se nachází na hlavním dálničním tahu ze Záhřebu do Bělehradu. Dne 21. září jej však chorvatská strana uzavřela pro kamionovou dopravu, což vedlo ke vzniku kolon přes deset kilometrů dlouhých ve směru do Chorvatska. Situace znepokojila srbskou vládu, která následně vydala Chorvatsku ultimátum, v němž žádala, aby byl přechod otevřen 22. září do 14:00, jinak bude podnikne odvetná opatření. Srbsko žádalo rovněž o pomoc i Evropskou komisi a Chorvatsko obvinilo z porušení smluv, které Srbsko se svým západním sousedem uzavřelo v souvislosti s přístupovým procesem k EU. Srbský premiér Aleksandar Vučić označil uzavření hranice za brutální útok na srbské hospodářství. Dne 22. září zablokovali řidiči kamionů hraniční přechod do Chorvatska. Od půlnoci 24. září zablokovalo Srbsko své hraniční přechody pro zboží z Chorvatska. Krizi se podařilo vyřešit až o den později, kdy obě strany otevřely společný hraniční přechod. Nestalo se tak však bez dalších incidentů, především podporovaných tiskem. Srbský deník Kurir označil chorvatského premiéra za idiota, sám Milanović označil Maďarsko, Srbsko a opoziční HDZ v Chorvatsku za \"svatou trojici\" konající proti němu.\n\nPodle údajů agentury Frontex v září připlulo do Evropy 168 000 imigrantů, což vytvořilo nový rekord, který byl ale následující měsíc překonán.\n\n"}
{"id": "1172711", "url": "https://cs.wikipedia.org/wiki?curid=1172711", "title": "Římskokatolická farnost Čestice", "text": "Římskokatolická farnost Čestice\n\nŘímskokatolická farnost Čestice je územním společenstvím římských katolíků v rámci strakonického vikariátu Českobudějovické diecéze.\n\nV Česticích existovala od roku 1361 plebánie. V roce 1942 zde krátce působil kněz Josef Jílek, záhy po nástupu do místní farnosti zatčený za činnost v protinacistickém odboji, popravený v roce 1945.\n\nFarnost Čestice je administrována ex currendo z Volyně.\n\n"}
{"id": "1172713", "url": "https://cs.wikipedia.org/wiki?curid=1172713", "title": "Moje první láska", "text": "Moje první láska\n\nMoje první láska (v originále \"My Girl\") je americká tragikomedie z roku 1991. Režisérem je Howard Zieff a autorem Laurice Flehwany. Film v hlavních rolích s Macaulayem Culkinem a Annou Chlumsky líčí dospívání mladé dívky, která čelí mnohým emocionálním vzestupů a pádů. Ve filmu mimo jiné hrají i Dan Aykroyd a Jamie Lee Curtis. \n\nKniha, která byla předlohou pro film, byla napsána v roce 1991 Patricii Hermes. Sequel k tomuto filmu, \"Moje první láska 2\", byl vydán v roce 1994.\n\nDěj se odehrává v roce 1972 v Madison, Pennsylvanii. Vada Sultenfuss (Anna Chlumsky) je jedenáctiletá dívka, která je hypochondr a chová se jako kluk. Harry Sultenfuss (Dan Aykroyd), Vadin otec, je neohrabaný vdovec který své dceři nerozumí a tak ji neustále ignoruje. Díky jeho povolání (ředitel pohřebního ústavu) slouží dům Sultenfussovýh jako pohřební ústav. Díky tomu se u Vady objevila závislost na smrti. Vada tíhne ke své nemocné babičce Gramoo, která trpí Alzheimerovou chorovou a jejíž duševní stav Vadu ovlivňuje. Harryho bratr Phil, který žije nedaleko, rodinu často navštěvuje a pomáhá ji. \n\nVada se stýká se svým nejlepším přítelem Thomasem J. Sennettem (Macaulay Culkin), s neoblíbeným chlapcem jejího věku, který je alergický \"na všechno\". Ostatní dívky je škádlí a myslí si, že jsou víc než přátelé. Thomas J. Sennet Vadu často doprovází k lékařovi, který ji ujišťuje, že není nemocná a že nemá v krku zaseklou žádnou kuřecí kost.\n\nVadino léto začíná skvěle. Skamarádí se se Shelly DeVoto (Jamie Lee Curtis), s novou kosmetičkou pohřební služby, která ji zajišťuje tolik potřebné vedení. Také je okouzlena panem Bixlerem, jejím učitelem v páté třífdě. Když se dozví, že vede letní školu tvůrčího psaní, ukradne Shelly peníze z dózy na sušenky aby se do školy mohla přihlásit. Když ji pan Bixler doporučí aby psala o tom co je v její duši, Vada se bojí, že zabila svou matku, která zemřela dva dny po porodu. Brzy se vše začne rozpadat. \n\nHarry a Shelly se dají dohromady, což začne mít vliv na Vadin postoj vůči Shelly. Jednou v noci Vada přeruší jejich rande na hře binga a na pomoc si pozve Thomase J. Senetta. 4. července, když přijede Shellyn exmanžel Danny, Vada bezvýsledně doufá, že si vezme Shelly zpátky. Později je Vada šokovaná když Harry a Shelly oznámí jejich zasnoubení a reaguje na něj útěkem společně s Thomasem. \n\nVada si později začíná všímat změn v sobě samé, když běhá po domě a křičí že krvácí. Shelly ji vlídně vysvětlí, že její první menstruace je naprosto přirozený proces. Když Vada zjistí že ji mají pouze dívky, nechce vidět Thomse J., který přijde po chvíli. Po pár dnech ale spolu sedí pod stromem u řeky, kde sdílí nevinný první polibek. \n\nJednoho dne v lese Vada a Thomas J. narazí na včelí úl, který Thomas J. srazí k zemi. Vada při tom ztratí svůj milovaný prstýnek nálad a tak ho začnou hledat. Po chvíli ale přestanou, když je přeruší včely vylétávající z úlu, \n\nHarry musí Vadě doručit onu tragickou zprávu o Thomasově smrti, což ji tak raní, že odmítá opustit svůj pokoj. \n\nKdyž nastane den Thomasova pohřbu, Vadiny emoce jsou tak silné, že uteče. Dojde k domu pana Bixlera, se kterým chce zůstat. Přijde ale na to, že se chystá oženit se. Vrátí se na místo, kde se ona a Thomas J. scházeli a přemítá si v hlavě, co se stalo. \n\nKdyž se Vada vrátí domů, všem se uleví když zjistí, že je v pořádku, včetně Shelly, kterou Vada přijme za svou budoucí nevlastní matku. \n\nVadin smutek urovná spor mezi ní a jejím otcem. Ten jí vysvětlí, že matčina smrt nebyla její vina a že se podobné věci stávají. \n\nKe konci léta se Vada a její otec setkají s paní Sennettovou, která stále  truchlí nad smrtí svého syna. Daruje Vadě její prsten nálad, který Thomas J. našel a Vada se ji pokouší utěšit. \n\nV poslední den kurzu tvůrčího psaní Vada přečte báseň, kterou napsala o ztrátě svého nejlepšího přítele. \n"}
{"id": "1172714", "url": "https://cs.wikipedia.org/wiki?curid=1172714", "title": "Slečna Muška", "text": "Slečna Muška\n\nSlečna Muška (ve francouzském originále , též nebo jen ) je opereta o jednom dějství francouzského skladatele Jacquese Offenbacha na libreto Eugèna Leterriera a Alberta Vanlooa z roku 1870. Premiéru však měla až 10. května 1881 v pařížském Théâtre de la Renaissance, tedy až po skladatelově smrti a jako jeho poslední dílo, které se dostalo na jeviště.\n\n\"Slečna Muška\" začala vznikat na přelomu let 1869 a 1870. Jejím hlavním účelem bylo sloužit k pěveckému debutu Offenbachovy tehdejší milenky Louise Valtesse de la Bigne, která hrála ve skladatelově domovském divadle Théâtre des Bouffes-Parisiens menší role a právě převzala jednu z (mluvených) hlavních rolí v drobnosti \"Romance o růži\".\n\n\"Slečna Muška\" byla první spoluprací mladých libretistů Eugèna Leterriera a Alberta Vanlooa. S Offenbachem vytvořili ještě \"Cestu na měsíc\" (1875), ale svá nejslavnější díla vytvořila tato dvojice s Charlesem Lecocqem (\"Giroflé-Girofla\", 1874) a s Emmanuelem Chabrierem (\"L´Etoile\", 1877).\n\nNež byla práce na nové operetě dokončena, opustila Louise Valtesse divadlo a počátkem léta 1870 Offenbachova manželka Hérminie rázným zásahem vztah svého muže a zpěvačky ukončila. V té době již byla pro titulní roli operety určena Céline Chaumontová a od května 1870 probíhaly čtené zkoušky. Podle vzpomínek libretisty Vanlooa příznivý dojem ze zkoušek vyvolal očekávání úspěchu a vedení se rozhodlo, že nové dílo uvede raději při podzimním otevření sezóny než na konci stávající. V létě 1870 však vypukla prusko-francouzská válka, která vedla ke změně režimu i k událostem kolem Pařížské komuny.\n\nPo válce se ke \"Slečně Mušce\" již divadlo Bouffes-Parisiens nehlásilo. Na jaře roku 1872 ohlašovalo \"Slečnu Mušku\" jako první novinku pro sezónu 1872–1873 Théâtre des Variétés s původně plánovanou představitelkou Céline Chaumontovou v hlavní roli, ale z tohoto nastudování sešlo. Roku 1873 převzal Offenbach vedení divadla Théâtre de la Gaieté, kde však začal činoherním repertoárem, a současně navázal úzkou spolupráci s Théâtre de la Renaissance, kde se měla tato opereta stát první novinkou pro sezónu 1873–1874. Titulní role tentokrát připadla Louise Théo, ale zkoušky byly v září 1873 zastaveny pro její ochoření a už se nerozběhly, neboť obecenstvo mezitím uchvátila jiná Offenbachova díla, reprízy \"Panenského jablíčka\" a premiéra \"Hezké voňavkářky\". Když Louise Théo podepsala v létě 1875 smlouvu s Bouffes-Parisiens, bylo ohlášeno brzké uvedení \"Slečny Mušky\" s ní v hlavní roli tam – i z toho sešlo.\n\nTyto opakované odklady měly různé důvody, ale jeden z nich odhaluje dopis, který novinách \"Le Figaro\" na jaře roku 1872 zveřejnil ředitel Bouffes-Parisiens Jules Noriac. V něm píše, že nemůže věřit zprávě o tom, že Variétés připravují uvedení \"Slečny Mušky\", protože tento kus obsahuje karikovanou postavu falešného vojáka, která by urážela city Francouzů rozjitřené po prohrané válce, a dovolává se přitom souhlasu autorů libreta i soudnosti samotného Offenbacha. Skladatel, který byl v této době vystaven hojným útokům v tisku pro údajné nevlastenectví a jehož díla z doby druhého císařství karikující militarismus byla vydávána div ne za příčinu porážky francouzské armády, tak musel obavy ze skandálu vyvažovat s přirozenou snahou uvidět své dílo na jevišti. Libretista Vanloo tyto peripetie komentoval „Jedenáct let odkladů a čekání, tak se mladí autoři pěkně učí trpělivosti!“ Oproti Offenbachovi měl však ještě štěstí: ten se uvedení \"Slečny Mušky\" vůbec nedočkal.\n\nK premiéře \"Slečny Mušky\" došlo nakonec více než půl roku po skladatelově smrti, 10. května 1881 v Théâtre de la Renaissance. Bylo to poslední ze tří jeho děl uvedených posmrtně, na rozdíl od dalších dvou – opery \"Hoffmannovy povídky\" a opéry bouffe \"Krásná Luretta\" – však šlo o dílo starší a uzavřené, nikoli o dílo, na kterém by Offenbach pracoval před svou smrtí. Potřebnou úpravu partitury pro provedení provedl Offenbachův přítel a souputník v jeho divadelních počátcích, skladatel Léo Delibes. Partituru a klavírní výtah ještě téhož roku vydalo nakladatelství Choudens.\n\n\"Slečna Muška\" byla poprvé provedena před vybraným publikem, v němž byly i offenbachovské hvězdy Jeanne Granierová a Jane Hadingová. Těšila se přiměřenému zájmu publika a hrála se do konce sezóny (12. června) a na začátku další sezóny (31. srpna až 21. září). Tento zájem obecenstva však nedosahoval ohlasu \"Hoffmannových povídek\" nebo i \"Krásné Luretty\" a i kritika si jí všímala jen okrajově a bez nadšení. Považovala ji za „noty napsané v chvatu“ a „stěží náčrtek“. Edmond Stoullig v \"Les Annales du théâtre et de la musique\" si stěžoval na délku libreta a ptal se: „…k čemu hledat jméno Jacquese Offenbacha a lepit ho na hru, v níž hudba neexistuje?“.\n\nAutoři žánrově nazvali \"Slečnu Mušku\" pojmem \"opérette-bouffe\", což je vlastně kratší (jednoaktový) protějšek zpravidla tříaktové opéry bouffe. Při prvním nastudování byla hrána pod označením \"bouffonerie musicale\", tj. „hudební klauniáda“, podobně jako některá raná Offenbachova jevištní díla.\n\nLibreto již současníci označovali za zdlouhavé a málo originální a stejnorodé. Prostředí dívčího ústavu, případně s pikantním kontrastem vojenského prostředí, se v Offenbachově době na jevišti objevovalo často a mnozí jeho konkurenti ho využili s mnohem větším úspěchem – Franz von Suppé ve vůbec první vídeňské operetě \"Dívčí ústav\" (1860) a Hervé ve své nejslavnější operetě \"Mam'zelle Nitouche\" (1883). V době své premiéry připomínala \"Slečna Muška\" současníkům příliš blízce druhé dějství \"Malého vévody\" Offenbachova velkého konkurenta a protivníka Charlese Lecocqa, i když ten vznikl až roku 1878. Více zaráží podobnost s Offenbachovou vlastní opérou comique \"Vert-Vert\", která měla premiéru na jaře 1869, tedy rok před kompozicí \"Slečny Mušky\". Prostředí penzionátu i postavy přísné učitelky a jejího tajného milence/manžela, komická dvojice rozpustilé chovanky a nezkušeného mladíka, jíž tvoří kontrast lyričtější dvojice zralejší spolužačky a švarného vojáka (ve \"Vert-Vertovi\" zdvojená) – tyto prvky se vyskytují v obou dílech. Novodobý překladatel libreta do němčiny pro Keckovu kritickou edici, Stefan Troßbach, upozorňuje na určitou staromódnost této Offenbachovy aktovky, zvláště ve srovnání s jeho ranými díly, a na konkrétní dramatické nedostatky – vzpoura chovanky proti ředitelce ztrácí na atraktivitě pro diváka, pokud je ředitelka sama spíše rebelující postavou a akce „slečny Mušky“ spočívající ve vydírání ji vlastně donutí ke společenské konformitě, dějově významná postava únosce Anatola se na jevišti stěží objeví…\n\nPartituru \"Slečny Mušky\" – kterou dobová kritika přijala chladně – považuje Offenbachův životopisec Jean-Claude Yon za „kvalitní dílo“, které však „nepřidává nic ke slávě svého autora“. Za nejzajímavější číslo partitury – které je poměrně nevelká, zvláště v proporci k textu – je považován duet (č. 6) simulující vojenské cvičení – podobnou situaci již Offenbach s velkým efektem zhudebnil v aktovce \"Čarovné housle\".\n\nOpera má předehru a sedm zpěvních čísel.\n\nJevištní život \"Slečny Mušky\" není bohatý. Mimo Francii se neprosadila – hlad po Offenbachových dílech v 80. letech 19. století byl již mnohem menší než o deset či dvacet let dříve a významným faktorem byla i rychle upadající obliba jednoaktových děl. Do tradičního druhého hlavního města Offenbachovy hudby, Vídně, dorazila \"Slečka Muška\" až se zpožděním. V překladu Karla Lindaua jako \"\", tj. „divoška“, a pod žánrovým označením singspiel měla premiéru 7. prosince 1889 v divadle Carltheater. Tato poslední Offenbachova novinka ve Vídni nevyvolala zájem, jaký provázel jeho dřívější díla, a kritické přijetí bylo méně polemické, než bývalo za Offenbachova života, ale také ne nadšené. Například \"Die Presse\" považovala \"Divošku\" za „milý, ale docela bezvýznamný kus,“ a postrádala v ní jednotný styl: „Jako by tato malá partitura byla seskládána z třísek melodií, které spadly pod stůl při kompozici \"Pařížského života\".“ \"Neue Freie Presse\" přijala tuto „hudební drobnost, jaké zvěčnělý mistr s téměř nevyčerpatelnou produkční silou sypal z rukávu,“ téměř s nostalgií: „\"Divoška\" nepatří k tomu nejlepšímu, co Offenbach vytvořil, ale jeho faktura je v ní nepochybná a půvabná sóla a ansámbly, jakož i ladná jednoduchost melodií a orchestrální instrumentace upoutávají diváky, kteří se sami nenechají ve svém požitku ovlivnit nabízejícími se srovnáními s dřívějšími příklady Offenbachových singspielů, o nic méně než v době, kdy tyto panovaly na téměř všech soukromých jevištích obou polokoulí.“\n\nPoněkud jiný osud měla \"Slečna Muška\" v Dánsku, kde ji v překladu H. R. Hunderupa pod názvem \"\" uvedlo kodaňské divadlo Casino 16. října 1881. Obecenstvu se líbila a zůstala na repertoáru až do roku 1903, kdy dosáhla 85. provedení. Hrála se i v jiných divadlech v Kodani (Etablissement National, 1891) a mimo ni (Aarhus 1886, Odense 1895). \n\nDíky vydání byla \"Slečna Muška\" pro divadla přístupná, ale drobná a amatérská francouzská divadla, která jinak Offenbachovy aktovky ráda přijímala, odrazovaly inscenační nároky (poměrně velký počet postava a potřeba sboru). Z nečetných novodobých inscenací lze zmínit provedení na Festivalu des Châteaux se Bruniquel v letech 2004 a 2016, z něhož je komerčně dostupný obrazový záznam. Na rok 2020 chystá společnost pod vedením offenbachovského badatele Jeana-Christopha Kecka inscenaci ve foyer Théâtre de l'Odéon v Marseille.\n\n(Dvůr penzionátu „Institution Boulinard“ v Ženevě) Madame Mathilde Boulinardová vede svůj dívčí ústav s výbornou pověstí pevnou rukou. Své chovanky sice vesměs nesnáší, ale jejich školné je bohatou náhradou za starosti s nimi spojené. Dnes má svátek a očekává blahopřání chovanek, dále příchod nového učitele tělocviku a navíc se dnes má podepisovat svatební smlouva její neteře a žákyně Gabrielle – jejího ženicha, nezkušeného zaměstnance telegrafů Luciena Bavoleta, očekává v každém okamžiku. S perspektivou náročného dne se tajně posiluje svým „homeopatikem“ – ořechovicí.\n\nDo zahrady vchází její tajný milenec Belphégor. Býval trumpetistou v pluku, kterému velel její nebožtík manžel, a nyní často přichází do penzionátu v přestrojení za válečného invalidu a ladiče pian. Madame Boulinardová se k němu nechce přiznat, protože by jejím sňatkem mohla utrpět prestiž jejího ústavu u rodičů. Proto poučuje Belphégora, jak má pěstovat své inkognito a připravovat si poutavé válečné historky, kdyby se ho někdo vyptával na válečná zranění. Belphégor se o to pokouší, s neuspokojivým výsledkem (č. 1 kuplety \"Autrefois j'étais plus ingambe\").\n\nA už přicházejí v poslušném dvojstupu žačky penzionátu, aby přednesly blahopřání ke svátku paní ředitelky – svátku „svatého Boulinarda“ (č. 2 pochod, sbor a kuplety \"Deux à deux en silence… Puisque c'est la fête\"). Chybí mezi nimi jen největší darebnice z celého penzionátu, slečna Berthe, která právě zadýchána přibíhá a neskrývá svou všestrannou nespokojenost se životem v ústavu (č. 3 rondeau \"Ah! que c'est embêtant!\"). S provokativně předstíranou naivností se vyptává, co že je to „únos“ – slyšela prý, že nosič vody unesl jejich bývalou služku… Její impertinence paní řditelku rozkatí. Oznamuje dívkám příchod nového profesora tělocviku, ale Berthe, která projeví nadšení, z tělocviku za trest vyloučí. Ta se vzpouzí a rozzlobená Madame Boulinardová ji na odchodu přirovná k obtížnému hmyzu. Berthe je velmi uražena a před ostatními dívkami přísahá ředitelce pomstu. A už má plán, jak začít – ta homeopatika a ten válečný veterán jsou jí už dávno podezřelí. Boulinardka ještě uvidí, co „slečna Muška“ dokáže (č. 4 kuplety o mušce \"Il était plusieurs jeunes filles\").\n\nNa smutné Gabrielle uhodne Berthe bez potíží, že se trápí pro jiného milého, než jakého jí vybrala teta, totiž pro švarného vojáka Anatola. Berthe chce spolužačce pomoci a současně se pomstít její tetě. Gabriellin milý si s ní dal dostaveníčko právě teď; smluveným signálem je zvuk cvrčka z jeho strany a zatleskání z její. A protože se bázlivá Gabrielle bojí svého milého přijmout, ujímá se její úlohy Berthe. Odpoví na cvrkání za zdí, ale v tu chvíli ji odvolá hlas paní ředitelky. Anatole nakoukne přes zeď, ale zase zmizí, když vraty vstoupí jiný mladík. Je to Lucien Bavolet, který vedle přirozené ostýchavosti silně koktá, pokud je v cizí společnosti. A toho si bere Bertha na starost v domnění, že je to Anatol. Ostatně Bavolet sám přiznává, že přichází pro Gabrielle. Berthe přesvědčuje Bavoleta, že musí Gabrielle unést, jinak hrozí, že ji Madame Boulinardová provdá za někoho jiného. Lucien je překvapen, ale uvěří.\n\nKdyž se ředitelka objeví osobně, pokouší se Berthe Bavoleta zachránt tím, že ho představuje jako očekávaného tělocvikáře. Madame ihned ověřuje jeho kvalifikaci a představuje ho nadšeným chovankám. Je stejně energická a netrpělivá jako Berthe, takže Bavolet není ani jí schopen vysvětlit při svém koktání vyjasnit situaci. Ředitelka i žačky zanechávají mladého telegrafistu v naprostých rozpacích. V tomto stavu jej potká Belphégor a pamětliv instrukcí Madame Boulinardová, zahrne mladíka historkami o tom, jak se účastnil utajeného obsazení Anglie Švýcarskem, ba dokonce jej zapojí do imitované bitvy. Opustí Luciena ještě zmatenějšího, než ho našel.\nNyní přivádí Berthe Gabrielle – tak cudně zahalenou, že mladíka stěží vidí, a obtíženou zavazadly. Berthe předává svou chráněnku Bavoletovi, aby ji unesl. Jeho pokusy o protest jsou marné, Berthe je rázně vypravuje a loučí se s nimi (č. 5 tercet \"Allez! Partez! Courez! Fuyez!\" a Berthina romance \"Quand vous serez sur la rive étrangère\"). Na poslední chvíli tento záměr překazí Madame Boulinardová. Vidí Gabrielle připravenou k útěku a přirozeně se domnívá, že chce prchnout s učitelem tělocviku. Berthe ji přesvědčuje, že mladík není tělocvikář, ale muž z dobré rodiny jménem Anatole. Bavolet by rád vysvětlil, že není ani gymnasta, ani Anatol, ale než se stačí vykoktat, uvrhne jej ředitelka do strážnice a zamkne. Chystá se tělesně potrestat Berthe, o které správně tuší, že všechno spískala. Berthe předstírá silné bolesti a Madame Boulinardová se ji snaží vzkřísit kapkou svého „homeopatika“. Děvče se její láhve mrštně zmocní a nyní má ředitelčino tajemství v ruce. Před Madame Boulinardovou uteče tak, že vyleze po břečťanu oknem do Belphégorova pavilonu, a protože ten je zamčen, odchází ředitelka s nepořízenou. Jde tedy vyřešit jinou věc, totiž přivést pro Gabriellina únosce policii.\n\nV pavilonu objevila Berthe celou „homeopatickou lékárnu“, a když se setkává s Belphégorem, je už na stopě dalšímu ředitelčinu tajemství. Napájí proto Belphégora nalezenou kořalkou a současně se ho vyptává na válku. Sama prý by se ráda stala kaprálem. Oba si pak hrají na vojenské manévry (č. 6 duet \"Le troupier est unique\"). A když je Belphégor dostatečně opilý, snadno jej zbaví paruky i falešné protézy.\n\nA tak je najde Madame Boulinardová, která v doprovodu všech chovanek přivádí policejního komisaře. Odmaskovaný a podroušený Belphégor se na ředitelku vrhne a objímá ji, děvčata jsou skandalizována a jediný způsob, jak si může Madame Boulinardová přes nepřístojné chování falešného invalidy zachovat jisté dekorum, je veřejně ho prohlásit za svého nastávajícího. Belphégor je potěšen a Berthe má na paní ředitelku ještě jeden trumf, který hodlá využít. Nechce-li, aby se svět dozvěděl o její „homeopatické lékárně“, ať nechá Gabrielle odejít s tím, koho miluje. Ředitelka tedy ustupuje, dává přivést Gabrielle a propustit uvězněného Bavoleta. Jaké překvapení, když Gabrielle nyní poprvé zpozoruje, že únosce nebyl její Anatole! A pravý Anatole skutečně na zatleskání přelézá přes zeď. Madame Boulinard dává své požehnání mladému páru, ale kdo je tedy ten přespočetný mladík? Bavolet konečně vykoktá své jméno, ale ředitelka mu s výčitkami sděluje, že na ženění už je pozdě: měl se hned řádně představit, a ne se vydávat za učitele tělocviku. Touto nespravedlností vzkypí v Bavoletovi temperament: celý den si s ním zahrávali, a teď ho prostě posílají zpátky? Však on se vrátí rád domů a o ženění už nechce ani slyšet. Při tomto výbuchu si uvědomí, že přestalo koktat, takže pro něj dnešní dobrodružství nebylo úplně nazmar. Poslední slova patří Bertě – ať se Bavolet vrátí za tři-čtyři roky, bude-li stále hledat nevěstu … (č. 7 finále-repríza \"Puisque c'est la fête\").\n\n\n"}
{"id": "1172718", "url": "https://cs.wikipedia.org/wiki?curid=1172718", "title": "Miroslav Hanuš (herec)", "text": "Miroslav Hanuš (herec)\n\nMiroslav Hanuš (* 22. května 1963 Praha) je český herec.\n\nV roce 1987 absolvoval DAMU. Poté nastoupil do kladenského Divadla Jaroslava Průchy. Společně s režisérkou Hanou Burešovou pak přešel do pražského Divadla Labyrint a odtud do nově vzniklého pražského Divadla v Dlouhé. Kromě herectví se věnuje také režii.\n\nDo širšího povědomí diváků se zapsal rolí radního Hložánka v televizním seriálu \"Ulice\" a také jako kriminalista Korejs v seriálu \"Případy 1. oddělení\".\n\nJeho manželkou je choreografka Jana Hanušová, s níž má tři dcery.\n\nV roce 2019 se zúčastnil taneční soutěže stardance, ve které skončil na 6. místě.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1172723", "url": "https://cs.wikipedia.org/wiki?curid=1172723", "title": "Římskokatolická farnost Paračov", "text": "Římskokatolická farnost Paračov\n\nŘímskokatolická farnost Paračov je územním společenstvím římských katolíků v rámci strakonického vikariátu Českobudějovické diecéze.\n\nPlebánie byla v Paračově založena v roce 1361. V pozdější době zanikla a Paračov byl přifařen ke Štěkni. Roku 1857 byla zřízena ve vsi lokálie a v průběhu 30. let 19. století byl přestavěn kostel. Samostatná farnost byla zřízena v roce 1888.\n\nFarnost Paračov je administrována ex currendo z Volyně.\n\n"}
{"id": "1172728", "url": "https://cs.wikipedia.org/wiki?curid=1172728", "title": "Dymphna Cusacková", "text": "Dymphna Cusacková\n\nEllen Dymphna Cusack(ová) (21. září 1902 – 19. října 1981) byla australská spisovatelka.\n\nNarodila se v rodině ovdovělého irského farmáře v malém městě Wyalong v Novém Jižním Walesu, studovala na Ursula’s College v Kingsgrove a absolvovala Universitu v Sydney s diplomem filozofie a pedagogiky. Pracovala jako učitelka, dokud neodešla ze zdravotních důvodů do důchodu v roce 1944. Poté se věnovala výhradně psaní. Roku 1978 jí byla diagnostikována roztroušená skleróza.\n\nV roce 1936 vydala svůj románový debut s názvem \"Virgin\", ve kterém se zabývala na svou dobu neobvykle otevřeně tématem sexuality.\nAutorka napsala 12 románů (dva z nich jako spoluautorka: \"Pioneers on Parade\" (1939) s Miles Franklinovou a \"Come in Spinner\" (1951) s Florence Jamesem), 7 her, 3 cestopisy, 2 dětské knížky a 1 knihu literatury faktu. Hra \"Red Sky at Morning\" byla zfilmována r. 1944 a zazářil v ní Peter Finch. Román \"Come in Spinner\" byl natočen jako televizní seriál společností Australian Broadcasting Corporation v roce 1989.\n\nJejí mladší bratr John byla také spisovatel. Napsal válečný román \"They Hosed Them Out\" pod pseudonymen John Beede, jenž byl poprvé publikován roku 1965 a znovu pak v roce 2012.\n\n\n"}
{"id": "1172729", "url": "https://cs.wikipedia.org/wiki?curid=1172729", "title": "Brloška Dubrava", "text": "Brloška Dubrava\n\nBrloška Dubrava je osada v Chorvatsku ležící v Licko-senjské župě. Administrativně patří k městu Otočac. Nachází v údolí řeky Gacka, která je ohraničena pohořími Velebit a Mala Kapela.\n\nV osadě Brloška Dubrava v roce 2001 žilo jen 63 obyvatel, ale ještě před válkou v Jugoslávii jich bylo 206 (v roce 1991). Dne 24. září 1991 zde došlo k masakru místního obyvatelstva.\n\nPřes katastrální území osady vede dálnice A1 a dálniční odpočívadlo \"Brloška Dubrava\".\n"}
{"id": "1172730", "url": "https://cs.wikipedia.org/wiki?curid=1172730", "title": "Giles Duley", "text": "Giles Duley\n\nGiles Duley (* 15. září 1971) je britský fotograf. Zabývá se dokumentární fotografií v zemích, kde došlo k humanitárním katastrofám a válečným událostem.\n\nGiles Duley se řadu let věnovat portrétování celebrit z řad herců a zpěváků, fotografoval např. skupiny Oasis, Marilyn Manson nebo Lennyho Kravitze. Propadl se však do deprese, rozbil své fotoaparáty a spálil negativy. Prodal svůj dům, přestěhoval se a začal pracovat jako barman. Při práci se seznámil s rodinou, jejíž syn trpěl silným autismem. Začal se o něj na plný úvazek starat. Díky němu opět začal fotografovat, protože chtěl zdokumentovat jeho příběh.\n\nPozději vyrazil fotografovat do Angoly. Od té doby se věnuje dokumentární fotografii v zemích, které zasáhla válka nebo přírodní katastrofa. Navštívil tak mj. Bangladéš, Afghánistán, Libanon i Demokratickou republiku Kongo nebo Jižní Súdán. Pracuje pro UNHCR, spolupracoval s Lékaři bez hranic.\n\nV roce 2011 v Afghánistánu šlápl na minu a přišel o ruku a obě nohy. Po 37 operacích a roce v nemocnici začal používat protézy a vrátil se ke své práci. V současnosti dokumentuje mj. životy syrských uprchlíků v Jordánsku. Uprchlíky fotil už v Libanonu, Řecku nebo Turecku. Jeho cílem je zmapovat uprchlické tábory v Evropě a na Blízkém východě.\n\n"}
{"id": "1172731", "url": "https://cs.wikipedia.org/wiki?curid=1172731", "title": "Roveňský potok", "text": "Roveňský potok\n\nNázev Roveňský potok má více vodních toků:\n\n"}
{"id": "1172735", "url": "https://cs.wikipedia.org/wiki?curid=1172735", "title": "Římskokatolická farnost Lnáře", "text": "Římskokatolická farnost Lnáře\n\nŘímskokatolická farnost Lnáře je územním společenstvím římských katolíků v rámci strakonického vikariátu Českobudějovické diecéze.\n\nFarnost ve Lnářích byla zřízena v roce 1786 při kostele Nejsvětější Trojice v areálu kláštera bosých augustiniánů. Roku 1735 byl postaven hřbitovní kostelík sv. Mikuláše. Klášter byl násilně zrušen v rámci Akce K v roce 1950 a v jeho prostorách byla zřízena psychiatrická léčebna.\n\nFarnost Lnáře je spravována ex currendo z Kasejovic v sušicko-nepomuckém vikariátu.\n\n"}
{"id": "1172737", "url": "https://cs.wikipedia.org/wiki?curid=1172737", "title": "Franciszek Wójcik", "text": "Franciszek Wójcik\n\nFranciszek Wójcik (17. října 1863 Wyciąże – 3. ledna 1941 Wyciąże) byl rakouský politik polské národnosti z Haliče, na počátku 20. století poslanec Říšské rady, v meziválečném období poslanec Sejmu a ministr vlády Polské republiky.\n\nPocházel ze zemědělské rodiny. Vychodil čtyřtřídní národní školu. Zastával funkci člena okresního výboru a starosty domovské obce Wyciąże.\n\nV roce 1895 byl coby kandidát Polské lidové strany zvolen za poslance Haličského zemského sněmu. Zemským poslancem byl do roku 1901. Opětovně zasedal na zemském sněmu v letech 1907–1913. Patřil mezi zakladatele Polské lidové strany v Haliči a v období let 1903–1913 zasedal v jejím vedení. Po rozkolu ve straně přešel do formace Polská lidová strana levice. I v ní zasedal ve vedení strany.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 40.\n\nV roce 1907 byl uváděn jako člen Polské lidové strany. Po volbách roku 1907 byl na Říšské radě členem poslaneckého Polského klubu. V době svého parlamentního působení je uváděn jako zemědělec ve Wyciąże.\n\nJeho politická dráha pokračovala i v meziválečném Polsku. Od roku 1919 do roku 1922 byl poslancem ústavodárného Sejmu. Od 29. prosince 1918 do 16. ledna 1919 zastával post ministra bez portfeje ve vládě Jędrzeje Moraczewského. V období let 1927–1931 byl členem Polské strany lidové „Piast”, v níž od roku 1930 do roku 1931 působil coby člen předsednictva. Následně přešel do nového subjektu Stronnictwo Ludowe, v němž zastával v letech 1931–1935 a 1938–1939 post v předsednictvu.\n"}
{"id": "1172739", "url": "https://cs.wikipedia.org/wiki?curid=1172739", "title": "Feel", "text": "Feel\n\nFeel je třetí album americké skupiny Sleeping With Sirens, které bylo vydáno 4. června 2013. První singl, \"Low\", byl vydán 23. dubna 2013. Celé album produkoval Cameron Mizell.\n\nVšechny texty napsali společně Kellin Quinn a Jesse Lawson.\n"}
{"id": "1172742", "url": "https://cs.wikipedia.org/wiki?curid=1172742", "title": "Eustachy Zagórski", "text": "Eustachy Zagórski\n\nEustachy Zagórski (20. září 1851 Lvov – 31. ledna 1912 Krakov nebo Kolodijivka) byl rakouský politik polské národnosti z Haliče, na počátku 20. století poslanec Říšské rady.\n\nPocházel z rodiny statkáře. Vychodil gymnázium a absolvoval zemědělskou akademii v tehdejším pruském Prószkówě (Proskau). Byl předsedou okresního výboru ve Skalatu a členem četných zemědělských spolků. V době svého působení v parlamentu se uvádí jako rytíř a statkář v obci Kolodijivka (Kołodziejówka) u Skalatu.\n\nOd roku 1889 zasedal jako poslanec Haličského zemského sněmu. Byl sem zvolen v červenci 1889 v kurii velkostatkářské.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 70. Rezignoval 20. ledna 1909. Místo něj pak do parlamentu usedl Stani­sław Bieniowski.\n\nV roce 1907 byl uváděn jako polský konzervativní kandidát. Po volbách roku 1907 byl na Říšské radě členem poslaneckého Polského klubu.\n\nZemřel v lednu 1912.\n"}
{"id": "1172746", "url": "https://cs.wikipedia.org/wiki?curid=1172746", "title": "Jan Zamorski", "text": "Jan Zamorski\n\nJan Zamorski (24. května 1874 Głogowiec – 22. září 1948 Żywiec) byl rakouský novinář, pedagog a politik polské národnosti z Haliče, na počátku 20. století poslanec Říšské rady, v meziválečném období poslanec Sejmu.\n\nPocházel z rodiny zemědělce. Vychodil gymnázium v Rzeszówě a v Jarosławi a od roku 1892 studoval na filozofické fakultě Jagellonské univerzity, kde studoval slavistiku, romanistiku, germanistiku a klasickou filologii. V roce 1897 pobýval po dobu jednoho roku na stáži v Paříži. Založil čtenářský spolek, rolnickou jednotu a rolnické konzumní družstvo. Působil jako naučitel na gymnáziu v Podgórze. Pak vyučoval na státní vyšší reálné škole v Tarnopolu.\n\nV letech 1902–1916 působil jako předseda pobočky Sokola v Tarnopolu a Vídni. Od roku 1913 do roku 1914 zasedal jako poslanec Haličského zemského sněmu. Založil list \"Tygodnik Podolski\" a \"Głos Polski\". V roce 1911 převzal od zesnulého Stanisława Stojałowského list \"Pszczółka\", který pak názorově přetvořil na orgán národních demokratů.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 68. Mandát obhájil ve volbách do Říšské rady roku 1911.\n\nV roce 1907 byl uváděn jako člen Národně demokratické strany, která byla ideologicky napojena na politický směr Endecja. Po volbách roku 1907 i 1911 byl na Říšské radě členem poslaneckého Polského klubu. V době svého působení v parlamentu se uvádí jako profesor na reálné škole v Tarnopolu.\n\nPo vypuknutí světové války byl jako protiněmecky orientovaný politik internován, roku 1915 poslán do armády a odvelen na italskou frontu, kde byl roku 1916 zajat. Jeho politická dráha pokračovala i v meziválečném Polsku. Od roku 1919 do roku 1922 byl poslancem ústavodárného a od roku 1922 do roku 1927 řádného Sejmu. Byl členem poslaneckého klubu strany Związek Ludowo-Narodowy.\n\nPo válce byl opět aktivní v žurnalistice jako redaktor několika periodik. Patřil do strany Związek Ludowo-Narodowy a byl členem jejího předsednictva. Po květnovém převratu roku 1926 se stáhl z politicky a vrátil se k učitelské profesi. Od roku 1934 žil na penzi v Żywieci. Za druhé světové války vedl tajné přednášky. Po válce ještě krátce působil jako pedagog a vyučoval angličtinu.\n"}
{"id": "1172761", "url": "https://cs.wikipedia.org/wiki?curid=1172761", "title": "Jan Zarański", "text": "Jan Zarański\n\nJan Zarański (27. května 1866 Krakov – 14. dubna 1940 Varšava) byl rakouský důlní inženýr, pedagog a politik polské národnosti z Haliče, na počátku 20. století poslanec Říšské rady, v meziválečném období poslanec Sejmu.\n\nPocházel z rodiny spisovatele. Absolvoval právnickou fakultu Jagellonské univerzity a potom přešel na Báňskou akademii v Leobenu, kterou dokončil roku 1891. Získal titul důlního inženýra. Sloužil v rakousko-uherské armádě v Krakově. Byl poručíkem v záloze. Profesně působil na ministerstvu orby ve státní důlní správě. Přešel do vrchního hornického úřadu v Krakově. Potom zastával funkci c. k. důlního rady a předsedy revírního úřadu v Drohobyči. Zasloužil se o vznik důlní školy v slezské Doubravě. Měl rovněž zásluhy na založení Hornické akademie v Krakově s polským vyučovacím jazykem. V roce 1913 nastoupil mezi členy jejího organizačního výboru. Od listopadu 1913 byl na této škole jmenován pedagogem. Řádná výuka měla začít v roce 1914, ale plán byl přerušen vypuknutím světové války. Akademie tak byla otevřena až roku 1919. V době svého působení v parlamentu se uvádí jako vrchní důlní rada ve Vídni.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 54. Mandát obhájil ve volbách do Říšské rady roku 1911, nyní za obvod Halič 35.\n\nV roce 1907 byl uváděn jako člen Národně demokratické strany, která byla ideologicky napojena na politický směr Endecja. Po volbách roku 1907 i 1911 byl na Říšské radě členem poslaneckého Polského klubu.\n\nJeho politická dráha pokračovala i v meziválečném Polsku. Od roku 1928 do roku 1930 byl poslancem polského Sejmu.\n\nV roce 1921 se habilitoval v oboru horního práva na právnické fakultě Jagellonské univerzity a byl jmenován řádným profesorem na Hornické akademii v Krakově, kde vedl katedru práva. V roce 1932 odešel ze zdravotních důvodů do penze.\n"}
{"id": "1172762", "url": "https://cs.wikipedia.org/wiki?curid=1172762", "title": "Pinus quadrifolia", "text": "Pinus quadrifolia\n\nPinus quadrifolia je malá severoamerická, ve své domovině hojně rozšířená a dlouhověká borovice.\n\n\nStálezelený, jehličnatý, pomalu rostoucí, větrosprašný a jednodomý strom, dorůstající do výšky 5-15 m a šířky 3-4 m a dožívající se věku 200-500 let. Kmen je oblý, přímý, jednotlivý a v koruně hodně zavětvený a dosahuje průměru do 0,5 m. Koruna je hustá, u mladých stromů úzce jehlanovitá, u starších nepravidelně zaoblená. Borka je u mladých stromů hladká, tenká a světle šedá, u starších šupinovitá, tlustá a podélně a vodorovně rýhovaná a červenohnědá. Letorosty jsou tenké, bledě oranžovohnědé, chlupatě žlázovité, později hnědé až šedohnědé, kolénka listových stopek (\"Pulvinus\") nejsou zahnuta dolů. Pupeny jsou vejčité, světle červenohnědé, 4-5 mm velké a mírně pryskyřičnaté. Jehlice jsou první rok obvykle spojené z podobných částí; jehlice jsou nepatrně zakřivené, neohebné, ostré, zelené až modrozelené; s jedním cévním svazkem; jehlice se vyskytují ve svazečcích (\"Fasciculus\") po 3-5 ; jehlice jsou 1,5-6 cm dlouhé a 1-1,7 mm široké; s 1-3 horními pryskyřičnými kanálky; s bělavými proužky průduchů (\"Stomata\") na horních površích; okraje jehlic jsou celé a jemně nepatrně vroubkované; špičky jehlic jsou šídlovité; svazečkové pochvy jsou 5-9 mm dlouhé, stáčející se do růžic a později opadávající; jehlice zůstávají na stromě 3-4 roky.\n\nSamčí (pylové) šištice (\"Microstrobilus\") jsou vejčité, nažloutlé a 10 mm dlouhé. Samičí (semenné) šištice - šišky (\"Megastrobilus\") dozrávají ve dvou letech, v prvním roce rostou po jedné či po dvou na krátkých a tenkých stopkách, jsou kulovité a s příčným kýlem na tlustých šupinách; ve druhém roce jsou zralé šišky téměř kulovité, souměrné, bledě žlutohnědé, brzy opadávající dohromady s malou stopkou, rozevřené 3-10 cm dlouhé. Šupin šišek je malý počet a pouze šupiny ve středu šišky jsou plodné. Výrůstky (\"Apophysis\") jsou kosodélníkové, značně vyvýšené a s příčným kýlem. Přírůstek prvního roku (\"Umbo\") je horní, plochý až snížený, s nepatrným a brzy opadávajícím trnem. Semena jsou obvejčitá, hnědá, bezkřídlá, 14-17 mm dlouhá a 6-8 mm široká; s 0,2-0,3 mm tlustým osemením a bílým endospermem. Strom kvete v červnu. K rozšířování semen dochází v září a říjnu. První semena strom tvoří ve věku 10-20 let, k nejlepší produkci semen dochází po 50 letech věku stromu.\n\nNěkteří botanici považují borovici \"Pinus quadrifolia\" za křížence mezi borovicemi \"Pinus monophylla\" a dosud neuznávaným druhem borovice \"Pinus juarezensis\", to znamená \"Pinus x quadrifolia\". Jiní botanici ji ovšem považují za samostatný druh: \"Pinus quadrifolia\".\nBorovice \"Pinus quadrifolia\" se přirozeně kříží s borovicí \"Pinus monophylla\".\n\nDomovinou stromu je Mexiko (stát Baja California) a Spojené státy americké (stát Kalifornie).\n\nStrom roste v nadmořských výškách 900–2700 m mezi polopouštními a křovinatými oblastmi, též částečně přímo v křovinatých oblastech a též tvoří smíšené jehličnaté lesy vysoko v horách na kamenitých svazích, v mělkých, a pro vodu dobře propustných, půdách žulového a vulkanického původu, pH půdy je 6–8. Roční srážkové úhrny se pohybují v rozmezí 300-500 mm, ale jsou velmi proměnlivé, k většině srážek dochází v zimě při cyklónových bouřích, zatímco na jaře a v létě dochází k dlouhým obdobím sucha. Strom je mrazuvzdorný do –12 °C. Semenáče stromu potřebují pro přežití lehké přistínění, naopak dospělé stromy potřebují plné slunce a stín nesnášejí. Borovice \"Pinus quadrifolia\" tvoří jak samostatné lesy, tak i smíšené lesy s jalovcem \"Juniperus californica\", duby \"Quercus turbinella\" a \"Quercus wislizenii\", adenostomami \"Adenostoma fasciculatum\" a \"Adenostoma sparsifolium\", medvědicí \"Arctostaphylos peninsularis\", pelyňky \"Artemisia\", latnatci \"Ceanothus\", oháňkovníky \"Cercocarpus\", jukami \"Yucca\" a dalšími, a také s borovicemi \"Pinus monophylla\", borovice Coulterova \"Pinus coulteri\" a borovice Jeffreyova \"Pinus jeffreyi\". Semena borovice \"Pinus quadrifolia\" jsou také složkou potravy mnoha ptáků a malých savců. Jalovcovo-borovicové smíšené lesy poskytují úkryt a potravu například vidlorohu americkému \"Antilocapra americana\", divokým koním a dalším. Pro svou tenkou borku, nízké zavětvení a prakticky žádnou schopnost opětovného rašení má borovice \"Pinus quadrifolia\" nízkou odolnost vůči ohni.\n\nDospělci a larvy lýkožrouta \"Ips confusus\" s chutí občas žerou floém borovice \"Pinus quadrifolia\". Borovicové trpasličí jmelí \"Arceuthobium divaricatum\" občas napadá strom a oslabuje jej, ale málokdy strom zabije.\n\nPtáci a hlodavci zahrabávají semena stromů a tím pomáhají rozmnožování také této borovice.\n\nStrom není pro své malé rozměry komerčně využíván pro těžbu dřeva.\nMístně je strom využíván pro palivové dříví. Semena borovice \"Pinus quadrifolia\" jsou jedlá (obsahují 11 % bílkovin, 37 % tuku a 44 % sacharidů) a tvoří důležitou, základní složku potravy pro jihozápadní domorodé američany (indiány). Semena jsou sbírána a prodávána na místních trzích. Strom je pěstován jen v několika botanických zahradách, mimo botanické zahrady příliš pěstován není.\n\nHojný strom s žádným konkrétním ohrožením. Stav jeho populace je stabilní. Borovice \"Pinus quadrifolia\" se vyskytuje v několika chráněných oblastech z obou stran hranice mezi Mexikem a USA.\n\n"}
{"id": "1172771", "url": "https://cs.wikipedia.org/wiki?curid=1172771", "title": "Meduloblastom", "text": "Meduloblastom\n\nMeduloblastom je neinvazivní maligní rychle rostoucí mozkový nádor u dětí. Vyskytuje se především v oblasti mozečku, v zadní jámě lební. Nádor se šíří mozkomíšním mokem a často metastazuje na povrchu mozku a míchy.\n\nLéčba je komplexní, při včasném zjištěním nádoru je pravděpodobnost vyléčení vysoká. Míra přežití je 60%, resp. 52% a 32% po 5, resp. 10 a 20 letech, přičemž u dětí je pravděpodobnost vyšší než u dospělých.\n"}
{"id": "1172773", "url": "https://cs.wikipedia.org/wiki?curid=1172773", "title": "Loretánská kaple v Golčově Jeníkově", "text": "Loretánská kaple v Golčově Jeníkově\n\nLoretánská kaple v Golčově Jeníkově na Havlíčkobrodsku se nachází v severní části města v Mírové ulici, u severní zdi kostela sv. Františka Serafínského. Spolu s kostelem je chráněna jako nemovitá Kulturní památka České republiky.\n\nLoretánská kaple (\"Santa Casa\") byla založena roku 1650. Její zakladatel, polní zbrojmistr Martin Maxmilián svobodný pán z Golče, ji dal postavit jako výraz díků za ukončení třicetileté války. Nacházela se za městem a původně ji obklopoval čtvercový ambit. Při kapli byla zřízena jezuitská rezidence z kutnohorské koleje a zdejší jezuité byli pověřeni péčí o toto poutní místo.\n\nJedná se o kapli poloplášťového typu, obdélnou, s chodbou na levé a závěrové straně, s nestejnou šířkou bočních stěn a s vnějšími rozměry 12,26 x 7,60 metru.\n\nPři josefínských reformách byla kaple zrušena, ale nezanikla. Pouze roku 1827 byl odstraněn ambit, jehož část se dochovala v podobě obvodové zdi. Téhož roku byl k jižní stěně kaple přistavěn kostel sv. Františka Serafínského. Původní vchody byly zazděny a z kostela byl proražen půlkruhem ukončený oblouk. Profilované vstupní otvory na severní straně a zamřížované, asymetricky umístěné okno na západní straně byly zachovány. Tyto vstupy mají nestejnou výšku – vyšší vstup vede do kaple a nižší na schodiště mezi vnitřní a vnější zdí. Mezi otvory zůstal do zdi zasazený alianční znak zakladatelů.\n\n\n\n"}
{"id": "1172782", "url": "https://cs.wikipedia.org/wiki?curid=1172782", "title": "Ladislav Hanus", "text": "Ladislav Hanus\n\nProf. PhDr. ThDr. Ladislav Hanus, DrSc. h. c. (26. únor 1907 Liptovský Mikuláš – 7. března 1994 Ružomberok) byl římskokatolický kněz, historik umění, slovenský novotomistický filozof, spolu se svým učitelem Františkem Skyčákem, ml. významný představitel slovenské kulturní filozofie, profesor morální teologie v Spišské Kapitule, překladatel, esejista a publicista.\n\nLadislav Hanus maturoval na reálném gymnáziu v Liptovském Mikuláši. Od roku 1926 studoval teologii v bohosloveckém semináři na Spišské Kapitule. V akademickém roce 1927/28 přestoupil ke studiu filozofie a teologie do Innsbrucku, kde promoval roku 1932 a získal doktorát teologie. Jako kaplan působil v Spišských Vlaších (1932), v Spišské Nové Vsi (1933–1934) a konečně v letech 1935–1938 u Andreje Hlinky v Ružomberku. V letech 1938–1950 působil jako profesor morální teologie v kněžském semináři na Spišské Kapitule. Od roku 1941 redigoval časopis Kultura, profilovaný jako časopis slovenské křesťanské inteligence av letech 1944–1945 avantgardní časopis Obroda, na který navázal v letech 1946–1948 časopis Verbum.\n\nV letech 1951–1952 se skrýval před státní bezpečností (Liptov, Žilina, Kysuce). Na podzim 1952 byl bezpečností chycen, tvrdě vyslýchán a na základě vykonstruovaných a nepravdivých obvinění, vedených proti katolické církvi a katolicismu, odsouzen na 16 let odnětí svobody za údajnou velezradu. Ve vězení byl fyzicky i psychicky týrán. Jeho spoluvězni byli mimo jiné například teolog a historik umění kněz Josef Zvěřina, biskup Ján Chryzostom Korec a další. Na svobodu byl propuštěn na podmínku až v roce 1965. Mohl pracovat pouze jako topič v Technickém skle v Bratislavě.\nOd roku 1968 se vrátil do kněžské pastorace jako farář v Kvačanech a Hybiach. Do důchodu odešel v roce 1983. Od té doby až do své smrti žil v Ružomberku.\n\n\n\n\n\n\n\n\n\n"}
{"id": "1172793", "url": "https://cs.wikipedia.org/wiki?curid=1172793", "title": "Devon Energy Center", "text": "Devon Energy Center\n\nDevon Energy Center (známý také jako Devon Energy Tower nebo \"Devon Tower\") je mrakodrap v Oklahoma City, Oklahoma (USA). S výškou 259 m je nejvyšší budovou města a státu.\n\nVýstavba probíhala v letech 2009 - 2012 a architektem byl Pickard Chilton a společnost Kendall / Heaton Associates. V budově sídlí společnost Devon Energy. Má celkem 52 nadzemních a 2 podzemní patra. Celková podlahová plocha budovy je 125 812 m. Podle původního návrhu měla mít budova výšku 282 metrů a 54 pater.\n\n"}
{"id": "1172794", "url": "https://cs.wikipedia.org/wiki?curid=1172794", "title": "Custom House Tower", "text": "Custom House Tower\n\nCustom House Tower (známý také jako \"Marriott 's Custom House Hotel\") je mrakodrap v Bostonu, největším městě amerického státu Massachusetts.\n\nMrakodrap, jako první, překonal v Bostonu výšku 150 m. Byl postaven v letech 1913–1915 podle plánů společnosti Peabody, Stearns & Furber na původní budově Boston Custom House z roku 1849. S výškou 151 metrů byl nejvyšší budovou Bostonu do roku 1964, než byl postaven mrakodrap Prudential Tower. Dnes je 17. nejvyšší budovou města. Budova má 32 pater. V roce 1997 byla budova přestavěna na hotel a nachází se v ní vyhlídková plošina.\n"}
{"id": "1172797", "url": "https://cs.wikipedia.org/wiki?curid=1172797", "title": "Richard J. Daley Center", "text": "Richard J. Daley Center\n\nRichard J. Daley Center je komplex budov v americkém městě Chicagu. Komplex byl pojmenován po bývalém starostovi města Richardu J. Daleyovi. Původní název budovy zněl Chicago Civic Center; na současný byl přejmenován 27. prosince 1976, sedm dní po Daleyiho smrti.\n\nKomplexu dominuje 198 m vysoký mrakodrap, zbudovaný v letech 1963–1965 a navržený společností C.F. Murphy Associates v mezinárodním stylu. S 32 patry je nejvyšší budovou světa s rovnou střechou a s méně než 40 patry. Také je i nejvyšší budovou soudu na světě.\n\nPod budovou se nachází nepojmenovaná socha Pabla Picassa (známá jako \"Chicago Picasso\" nebo \"The Picasso\") z roku 1967 znázorňující Richarda J. Daleyiho.\n"}
{"id": "1172798", "url": "https://cs.wikipedia.org/wiki?curid=1172798", "title": "Park Row Building", "text": "Park Row Building\n\nPark Row Building je výšková budova v New Yorku. Byla dokončena v roce 1899 na adrese 15 Park Row a má 30 pater. Jejím architektem byl Robert H. Robertson. V letech 1899–1901 byla nejvyšší budovou na světě.\n\nBudova má podobný design jako některé jiné světové stavby, např. Klášter São Vicente de Fora.\n\n"}
{"id": "1172800", "url": "https://cs.wikipedia.org/wiki?curid=1172800", "title": "Johann Andreas Schmeller", "text": "Johann Andreas Schmeller\n\nJohann Andreas Schmeller (pseudonym: Habemut(h); 6. srpna 1785, Tirschenreuth – 27. července 1852, Mnichov) byl jeden z významných německých jazykovědců, dialektologů 19. století, autor slovníku bavorského dialektu (\"Das Bayerische Wörterbuch\").\n\nSvojí odbornou prací položil základy vědecké dialektologie, za kterou roku 1827 obdržel čestný doktorát Mnichovské univerzity.\n\nByl pochován na hřbitově Alter Süd-Friedhof v Mnichově. \n\nMezi stěžejní Schmellerova díla, věnující se bavorskému nářečí, patří:\n\n"}
{"id": "1172801", "url": "https://cs.wikipedia.org/wiki?curid=1172801", "title": "Konžská házenkářská reprezentace žen", "text": "Konžská házenkářská reprezentace žen\n\nKonžská házenkářská reprezentace žen reprezentuje Kongo na mezinárodních házenkářských akcích, jako je mistrovství světa.\n"}
{"id": "1172803", "url": "https://cs.wikipedia.org/wiki?curid=1172803", "title": "Brunšvické vévodství", "text": "Brunšvické vévodství\n\nBrunšvické vévodství (německy \"Herzogtum Braunschweig\") byl německý historický státní útvar. Jeho hlavním městem byl Braunschweig. Vzniklo jako nástupce knížectví Brunšvicko-Wolfenbüttelského na Vídeňském kongresu v roce 1815. Během vývoje německého politického uspořádání v 19. století bylo součástí Německého spolku, Severoněmeckého spolku a od roku 1871 Německého císařství. S koncem první světové války zaniklo a jeho území bylo začleněno do Výmarské republiky jako Svobodný stát Brunšvicko.\n\nÚzemí Wolfenbüttelu bylo jako suverénní stát uznáno na Vídeňském kongresu v roce 1815. Bylo částí středověkého vévodství Brunšvicko-Lünenburského. Od roku 1705 byly všechny ostatní části někdejšího vévodství Brunšvicko-Lünenburského s výjimkou Wolfenbüttelu drženy knížectvím Calenberským a Cellským, tj. Hannoverským kurfiřstvím, ale Wolfenbüttelská linie si na Hannoveru udržela nezávislost.\n\nWolfenbüttelské knížectví bylo v letech 1807–1813 součástí království Vestfálského. Kongres z něj učinil nezávislé území s názvem Brunšvické vévodství.\n\nNezletilý vévoda Karel, nejstarší syn vévody Fridricha Viléma (který padl ve válce), byl dán do opatrovnictví Jiřímu IV., princi regentovi Velké Británie a Hannoveru a pozdějšímu králi.\n\nNejprve měl mladý vévoda spor ohledně data svojí plnoletosti. Poté, v roce 1827, Karel označil některé ze zákonů vydaných v jeho nezletilosti za neplatné, čímž způsobil konflikty. Po zásahu Německého spolku byl nucen tyto zákony akceptovat. Jeho správa byla považována za zkorumpovanou.\n\nNásledkem červencové revoluce v roce 1830 musel Karel definitivně odstoupit. Jeho absolutistický styl vlády odcizil šlechtu a buržoazii, přičemž nižší třída se stala neloajální kvůli špatné ekonomice. Během noci ze 7. na 8. září 1830 byl brunšvický vévodský palác napaden rozzuřeným davem, zapálen a kompletně zničen. Karel ze země uprchl.\n\nKdyž se Karlův bratr Vilém VIII. vrátil 10. září do Brunšviku, byl lidem radostně přijat. Vilém se původně ustanovil pouze bratrovým regentem, ale po roce se prohlásil za vládnoucího vévodu. Karel učinil několik zoufalých neúspěšných pokusů o sesazení svého bratra.\n\nVilém přenechal většinu vládních záležitostí svým ministrům a trávil velkou část svého času mimo stát, ve slezské Olešnici. Po revoluci v roce 1830 byly prosazeny liberální reformy a 12. října 1832 byla přijata nová ústava. Přestože volební systém umožňoval volit pouze asi 40% mužské populace Brunšvicka, získal brunšvický parlament více pravomocí než v ostatních německých státech a moc vévody byla výrazně omezena.\n\nI když se Vilém v roce 1866 připojil k Pruskem vedenému Severoněmeckému spolku, jeho vztahy s Pruskem byly napjaté, neboť to odmítlo uznat Ernesta Augusta Hannoverského, 3. vévodu z Cumberlandu, Vilémova nejbližšího mužského příbuzného, jako jeho dědice.\n\nKdyž v roce 1866 Prusko napadlo Hannoverské království, vévodství Brunšvické si zachovalo suverenitu a nezávislost. Nejprve se připojilo k Severoněmeckému spolku a následně k Německému císařství.\n\nV 70. letech 19. století se stalo zjevným, že s vévodou Vilémem vymře tehdejší vládnoucí větev rodu Welfů. Podle rodové zvyklosti měl vévodský trůn připadnout hannoverské dynastii. Nicméně Hannoverští stále odmítali přijmout pruskou anexi jejich území. Ve výsledku zde byl silný pruský tlak proti získání Brunšvicka Jiřím V. Hannoverským nebo jeho synem bez splnění tvrdých podmínek, zahrnujících přísahu věrnosti Německému spolku a zřeknutí se veškerých vazeb k Hannoveru.\n\nZákonem z roku 1878 vytvořilo Brunšvické vévodství dočasnou regentskou radu, která by se postarala o stát v případě vévodovy smrti, a v případě, že by trůn nemohl převzít vévoda Cumberlandský, se měla postarat o jmenování regenta. S Vilémovou smrtí zanikla v roce 1884 Wolfenbüttelská linie rodu. Vévoda Cumberlandský se poté prohlásil i vévodou Brunšvickým. Vzhledem k tomu, že se stále považoval za právoplatného krále Hannoveru, Spolková rada uvážila, že by mohl svými brunšvickými nároky narušovat mír v Německém císařství. Následovala zdlouhavá jednání, ale problém nebyl nikdy vyřešen.\n\nByli jmenováni dva regenti. Prvním byl až do své smrti v roce 1906 princ Albert Pruský. Následoval jej vévoda Johan Albert Meklenburský.\n\nPotřeba mít na trůně regenta skončila v roce 1913. Nejstarší syn cumberlandského vévody v roce 1912 zemřel a starý vévoda se rozhodl vzdát Brunšvicka ve prospěch svého mladšího syna Ernsta Augusta, který se oženil s dcerou císaře Viléma II., přísahal loajalitu Německému císařství a vzdal se všech nároků na Hannover. Tím pádem mu bylo v roce 1913 umožněno usednout na vévodský trůn.\n\nNásledkem Německé revoluce v roce 1918 byl vévoda nucen abdikovat a byl založen \"Svobodný Brunšvický stát\", jako součást Výmarské republiky.\n"}
{"id": "1172804", "url": "https://cs.wikipedia.org/wiki?curid=1172804", "title": "Kanadská házenkářská reprezentace žen", "text": "Kanadská házenkářská reprezentace žen\n\nKanadská házenkářská reprezentace žen reprezentuje Kanadu na mezinárodních házenkářských akcích, jako je mistrovství světa.\n"}
{"id": "1172809", "url": "https://cs.wikipedia.org/wiki?curid=1172809", "title": "Americká házenkářská reprezentace žen", "text": "Americká házenkářská reprezentace žen\n\nAmerická házenkářská reprezentace žen reprezentuje USA na mezinárodních házenkářských akcích, jako je mistrovství světa.\n"}
{"id": "1172810", "url": "https://cs.wikipedia.org/wiki?curid=1172810", "title": "Josef Antonín Háša", "text": "Josef Antonín Háša\n\nJosef Antonín Háša, psáno také Haša (25. listopadu 1902, Praha – 17. září 1952, Praha) byl český filmový producent, divadelní podnikatel a ředitel, zakladatel kabaretu Červené eso.\nNarodil se v Praze na Smíchově zámečníkovi Josefovi Hášovi. Vystudoval reálné gymnázium a následně absolvoval abiturientský kurs na Obchodní akademii. Pak pracoval ve firmě \"Eta\" v Praze Vršovicích.\n\nRežisér Jindřich Honzl jej seznámil s Janem Werichem krátce po prvním uvedení hry \"Vest Pocket Revue\", kdy V+W hledali někoho, kdo by bych ochoten investovat do divadla.\n\nV roce 1927 se tak stal Háša spolumajitelem Osvobozeného divadla. Úvodní Hášův vklad činil 10.000 Kč a byl použit jako záloha na celoroční pronájem divadla v Umělecké besedě. Bylo pronajato na pátky, soboty a neděle v celé sezóně 1927/1928. V Osvobozeném divadle působil od 15. září 1927 Háša oficiálně ve funkci administrativního (provozního) ředitele.\n\nOsvobozené divadlo působilo zprvu v Umělecké besedě, později Háša zorganizoval přesun do Adrie na Václavském náměstí, kterou v září 1928 opouštěl Vlasta Burian a pak Háša našel působiště v novém obchodním paláci „U Nováků“ ve Vodičkově ulici, když přesvědčil majitele Josefa Nováka, aby jim pronajal divadelní prostory v budově. Divadlo mělo nejmodernější technické zařízení, dílny, pohodlné šatny a rozsáhlé zákulisí. Hlediště bylo schopné pojmout téměř tisíc lidí.\n\nV Osvobozeném divadle působil Háša až do přelomu let 1931/1932.\nByl současně majitelem a vydavatelem časopisu Osvobozeného divadla s názvem „Vest Pocket Revue“, který vyšel jako měsíčník v 7 číslech v období říjen 1929 až červen 1930. Časopis řídila Staša Jílovská, za redakci odpovídal Jan Mikota a tisk zajišťovala tiskárna Melantrichu.\n\nJak rostl postupně zájem o hry V+W a Ježkovu hudbu, rozhodli se v roce 1931 pro natáčení filmů. V dubnu téhož roku byla zaregistrována veřejná filmová společnost VAW (V&W a spol.), jejímž prezidentem se stal Háša a hlavními podílníky Werich a Voskovec. Háša měl dlouhodobé plány na natáčení několika filmů ročně. Společnost měla spolupracovat s francouzskou firmou Le Film Francais a pražskou společností konsorcia Gaumont-Franco-Film-Aubert. Prvním a nakonec jediným natočeným filmem byl \"Pudr a benzín\", v režii Jindřicha Honzla. Film byl natáčen v pařížských ateliérech společnosti Gaumont a v exteriérech v Praze, Dobříši a v severních Čechách. Gaumont poskytl tehdy nejmodernější zvukový systém Radiocinema, umožňující také živé snímání zvuků okolního prostředí. Přes plánované natáčení v rozsahu pěti týdnů došlo ke značnému skluzu a Osvobozené divadlo tak zahájilo sezónu až v listopadu. Film měl premiéru 15. ledna 1932.\n\nPo natočení filmu se firma ocitla v dluzích a exekuci a spory kolem vyúčtování nákladů vedly k trvalé roztržce mezi Hášou a dvojicí V+W a k odchodu Háši z Osvobozeného divadla na přelomu let 1931/1932. Dluhy za natáčení musely být uhrazeny z tržby úspěšných her \"Golem\" a \"Caesar\" a V+W se museli nadále soustředit především na divadlo. Protože se filmová společnost VAW rozpadla, další film dvojice V+W (\"Peníze nebo život\") pak byl v roce 1932 pro Lloyd Film a AB Studio v Praze.\n\nPo odchodu z Osvobozeného divadla založil v roce 1932 Háša „politický kabaret“ Červené eso, fungující v paláci ČTK, v nynější Opletalově ulici. V kabaretu působil také velký orchestr, hrající hot jazz. Kapelníkem byl E. F. Burian. V kabaretu vystupovali mimo jiné také Ferenc Futurista a Jára Kohout. Kabaret ukončil svoji činnost z finančních důvodů v roce 1933.\n\nPo krachu Červeného esa se stal Háša propagačním pracovníkem v Melantrichu. Od roku 1938 byl pak ředitelem továrny na gramofonové desky \"Esta\". Po odchodu z firmy v roce 1940 založil vlastní firmu \"Gramostudio\" v Havířské ulici v Praze (firma byla také krytím pro odbojovou činnost za války). Po válce jej ministr Kopecký jmenoval zmocněncem pro gramofonový průmysl. V roce 1946 se stal ředitelem národního podniku \"Gramofonový průmysl\" (předchůdce \"Supraphonu\").\n\nNa začátku roku 1949 založil v suterénních prostorách budovy ČTK v Opletalově ulici v Praze Divadlo hudby.\n\nMěl dva syny – Pavla Hášu (1929–2009), scenáristu a režiséra, manžela herečky Květy Fialové a MUDr. Jana Hášu (1925–1998), internistu v pražské Vojenské nemocnici, u kterého se léčil také Jan Werich.\n\nJosef Antonín Háša zemřel v září 1952 na rakovinu.\n\n\n\n\n\n"}
{"id": "1172811", "url": "https://cs.wikipedia.org/wiki?curid=1172811", "title": "Airbus A320neo", "text": "Airbus A320neo\n\nAirbus A320neo (\"new engine option\") je řada dvoumotorových proudových úzkotrupých dopravních letadel na krátké a střední trati, kterou vyrábí evropská (francouzsko-německo-britská) společnost Airbus. Řada vznikla podstatnou modernizací předchozí řady Airbus A320 a zahrnuje modely A319neo, A320neo a A321neo. Vedle modernějších a úspornějších motorů nabízí lepší aerodynamické vlastnosti, širší kabinu s lepší zvukovou izolací a větším počtem míst a nižší provozní náklady. Modernizovaný letoun vyprodukuje ročně o 5 tisíc tun COx méně, produkce NOx je o 10–20% nižší. \n\nVývoj byl zahájen v prosinci 2010, prototyp byl zalétán roku 2014. Dne 26. ledna 2016 bylo první letadlo předáno zákazníkovi. Ke konci ledna 2020 měla společnost Airbus na tuto řadu 7395 objednávek, nejvíce na model A320neo v počtu 3938 kusů od více než 70 leteckých společností. Hlavním konkurentem této řady je letoun Boeing 737 MAX.\n\nPolovinu dveří Airbusu A320neo vyrábí pražský závod společnosti Latecoere (dříve Letov).\n\nPrvní stroj byl dodán společnosti Lufthansa 20. ledna 2016 a o pět dní později nasazen do provozu. V lednu 2020 bylo v provozu u zákazníků 913 kusů A320neo, nejvíce u společností IndiGo (96 kusů), Frontier Airlines (49) . Lufthansa potvrdila, že její stroje spotřebují o 16 % méně paliva než dřívější A320, Při navýšení počtu sedadel ze 168 na 180 činí úspora 21% na sedadlo. Společnost Avianca dosahuje 15 až 20 % úspory paliva, letadla jsou výrazně tišší, spotřebují méně oleje a potřebují i méně běžné údržby.\nAirbus se rozhodl vyrábět tři verze A320neo, s Airbusem A318neo se prozatím nepočítá. Délka, šířka ani výška a další poměry se oproti původním typům první řady Airbusů A320 nemění. Rozpětí je o téměř 2 metry na každé straně delší, motory jsou větší.\n\nVerze s kratším trupem. První let se konal 31. března 2017. První zákazník tohoto typu budou americké Frontier Airlines. ICAO kód je A19N.\n\nStandardní varianta, ze které ostatní vychází. První let se konal 25. září 2014. Prvním zákazníkem se stala německá vlajková letecká společnost Lufthansa, která si objednala přes 60 kusů tohoto typu. ICAO kód je A20N.\n\nProdloužená verze se zpevněnou oblastí podvozku, křídlem a dalšími dodělávkami kvůli větší váze. První let se konal 9. února 2016. Společnost Virgin America je jejím prvním zákazníkem. ICAO kód je A21N. \n\n"}
{"id": "1172814", "url": "https://cs.wikipedia.org/wiki?curid=1172814", "title": "Římskokatolická farnost Prachatice", "text": "Římskokatolická farnost Prachatice\n\nŘímskokatolická farnost Prachatice je územním společenstvím římských katolíků v rámci prachatického vikariátu Českobudějovické diecéze.\n\nMěsto Prachatice bylo založeno v roce 1310 a záhy zde zřejmě vznikla duchovní správa. Místní farnost byla v roce 1579 povýšena na děkanství. Stavba děkanského kostela se dlouho vlekla, dokončen byl pouze presbytář, ve kterém se konaly bohoslužby. Definitivně dostavěn byl až začátkem 16. století. V roce 1790 byl zřízen prachatický vikariát. Od roku 1798 v Prachaticích působil jako kaplan Antonín Jaroslav Puchmajer, vlastenecký spisovatel a básník. V roce 1811 se v městě narodil pozdější biskup v americké Filadelfii, Jan Nepomuk Neumann, roku 1977 katolickou církví kanonizovaný.\n\nZ Římskokatolické farnosti Prachatice jsou spravovány i další farnosti: Frantoly, Husinec, Chroboly, Ktiš, Strunkovice nad Blanicí a Vitějovice.\n\n"}
{"id": "1172815", "url": "https://cs.wikipedia.org/wiki?curid=1172815", "title": "Shep", "text": "Shep\n\nShep (1930 – 12. ledna 1942) byl kříženec plemene border kolie, kterého, podobně jako například psa Hačika, proslavila věrnost pánu.\n\nShep se pravděpodobně narodil v roce 1930 v divoké Montaně ve Spojených státech. Své mládí strávil se svým majitelem (jméno neznámé), pastevcem, kterému pomáhal s hlídáním a pasením ovcí a dobytka. Sám jeho majitel byl velice chudý a pracoval za nocleh a jídlo.\n\nV létě roku 1936, když bylo Shepovi okolo šesti let, pastýř náhle onemocněl a byl hospitalizován ve městě Fort Benton. Po dobu jeho hospitalizace se o Shepa staraly jeptišky. Pastýř nakonec ale zemřel a jeho rodina požádala, aby bylo jeho tělo vlakem převezeno zpět na východ USA, kde měl příbuzné. Shep následoval rakev svého majitele až ke vlaku, avšak průvodčí jej do vlaku nevpustili a on zůstal na nádraží. Shep se tedy schoval pod jeden z vagónů, o několik dní později jej našli železničáři, kteří se nejdříve snažili psa vyhnat, avšak ten se nedal. Až později se dozvěděli, že Shepův pán z nádraží odjel v rakvi.\n\nNásledovalo dalších šest let čekání. Nejdříve byl Shep vídán, jak se chodí napít k řece několik kilometrů daleko, ale pracovníci nádraží se rozhodli postarat se o něj. I v zimě, kdy se průvodčí snažil psa nalákat do budovy, zůstával venku a čekal na svého pána. Po krátké době si místní obyvatelé psa všimli a jeho příběh byl otisknut v regionálních novinách. Netrvalo dlouho a Shep se objevil nejen v Daily Express, ale i v The New York Times. Několik lidí se dokonce nabídlo, že se psa ujmou.\n\nV posledních letech života byl Shep téměř hluchý a špatně viděl, většinu času spával v nádražní budově. Dne 12. ledna 1942 nešťastnou náhodou uklouzl na kolejích a spadl pod projíždějící vlak, srážku nepřežil. Shepa pohřbili pracovníci nádraží na kopci nedaleko Fort Bentonu, pohřbu se účastnilo téměř dvě stě lidí. Samotné nádraží bylo později uzavřeno a přestože budova tam stojí i v současné době, samotné nádraží nefunguje. Ve městě existují hned dva památníky oslavující tohoto křížence; jedna kovová silueta na místě jeho hrobu, a druhá vedle hotelu Grand Union u řeky Missouri. Ta byla odhalena roku 1994.\n\nShepův příběh je také popsán ve fikci \"Shep Forever Faithful\".\n"}
{"id": "1172818", "url": "https://cs.wikipedia.org/wiki?curid=1172818", "title": "Házenkářská reprezentace žen Pobřeží slonoviny", "text": "Házenkářská reprezentace žen Pobřeží slonoviny\n\nHázenkářská reprezentace žen Pobřeží slonoviny reprezentuje Pobřeží slonoviny na mezinárodních házenkářských akcích, jako je mistrovství světa.\n"}
{"id": "1172819", "url": "https://cs.wikipedia.org/wiki?curid=1172819", "title": "Morgana Lefay", "text": "Morgana Lefay\n\nMorgana Lefay je švédská power/thrash/groove metalová kapela založená roku 1989 ve městě Bollnäs a pojmenovaná podle čarodějnice jménem Morgana Le Fay z pověstí o králi Artuši. Mezi její inspirace patřily např. skupiny Savatage, Crimson Glory, Queensrÿche, Uriah Heep, Black Sabbath, Sanctuary, Pantera.\n\nPředchůdkyní byla v letech 1986–1989 kapela Damage.\n\nV průběhu času se několikrát rozpadla a znovu obnovila. V roce 1997 se po rozpadu Persson, Heder a Söderlind přestěhovali do Stockholmu a rozhodli se zachovat název. Rytkönen a Eriksson společně s novým bubeníkem Robinem Engströmem pokračovali do roku 2004 pod názvem Lefay. Poté získali práva na opětovné užívání názvu Morgana Lefay.\n\nPrvní nahrávka skupiny se jmenuje \"Symphony of the Damned\", vyšla jako vinylová deska v roce 1990 a členové kapely si ji financovali sami.\n\n\n\n\n\n\n"}
{"id": "1172821", "url": "https://cs.wikipedia.org/wiki?curid=1172821", "title": "Akvárium (rozcestník)", "text": "Akvárium (rozcestník)\n\nAkvárium může znamenat:\n\n"}
{"id": "1172825", "url": "https://cs.wikipedia.org/wiki?curid=1172825", "title": "Acosta", "text": "Acosta\n\nPříjmení Acosta nosí více různých významných osobností:\n\n"}
{"id": "1172830", "url": "https://cs.wikipedia.org/wiki?curid=1172830", "title": "Absil", "text": "Absil\n\nPříjmení Absil nosí více různých významných osobností:\n\n"}
{"id": "1172831", "url": "https://cs.wikipedia.org/wiki?curid=1172831", "title": "Angolská házenkářská reprezentace žen", "text": "Angolská házenkářská reprezentace žen\n\nAngolská házenkářská reprezentace žen reprezentuje Angolu na mezinárodních házenkářských akcích, jako je mistrovství světa.\n"}
{"id": "1172833", "url": "https://cs.wikipedia.org/wiki?curid=1172833", "title": "Half-Life 2: Deathmatch", "text": "Half-Life 2: Deathmatch\n\nHalf-Life 2: Deathmatch je počítačová online FPS vyvinuta studiem Valve. Na Steamu hra vyšla 30. Listopadu 2004. Hra využívá výhod jak série Half-Life, tak i enginu samotného. Obsahuje nové multiplayerové úrovně a několik nových zbraní. Hra je pokračováním původního Deadmach Classic, jenž není přímo zakomponován do hry. Deathmatch neobsahuje příběhové propojení s hrami ze série Half-Life.\n\nHráč musí zabíjet ostatní hráče aby získal skóre. Pokud se nedopatřením hráč zabije sám, tak ztratí body. Když je hráč zabit, tak se respawne se 100 body života a jen se základní zbraní.\n\nHráči jsou rozdělení do dvou týmů, na Odboj a na Combine, oba dva týmy obsahují odlišné postavy, které se objevily v \"Half-Life 2\".\n"}
{"id": "1172834", "url": "https://cs.wikipedia.org/wiki?curid=1172834", "title": "Adami", "text": "Adami\n\nPříjmení Adami nosí více různých významných osobností:\n\n"}
{"id": "1172835", "url": "https://cs.wikipedia.org/wiki?curid=1172835", "title": "Vestfálská suverenita", "text": "Vestfálská suverenita\n\nVestfálská suverenita je pojetí státní svrchovanosti, které v Evropě vzniklo po vestfálské mírové smlouvě z roku 1648. Koncept svrchovanosti je základním kamenem původně evropského a později globálního systému států, který se formoval od 16. století, aby byl normativně zakotven vestfálským mírem po Třicetileté válce. Suverenita má ve vestfálském systému dvojí obsah: na jedné straně je suverenita definována dovnitř, když státu zajišťuje výlučný výkon moci nad jeho územím a obyvatelstvem. Na druhé straně je suverenita definována z vnějšku jako autonomie v zahraniční politice. Formálně neexistuje žádná vnější moc, jíž by se státy musely zpovídat ze svého chování v mezinárodních vztazích, a proto jsou si formálně všechny státy rovné. Tento systém mezinárodních vztahů je označován jako anarchický, tj. bez vlády (an-arché). Platí, že mezinárodní anarchie je zrcadlovým obrazem plné suverenity.\n\nSystém středověké Evropy byl postaven na převážně agrárně orientovaných politických celcích, významné slovo měly také městské státy či samostatná svobodná města. Mezi vlivné spolky patřily i rytířské řády, na druhé straně jedním z nejvýznamnějších aktérů byl papež, monastické sítě a církev jako instituce obecně. \n\nPředchůdcem Vestfálské suverenity byl Augšpurský mír přijatý císařem Karlem V. a říšskými knížaty v Augšpurku 25. září 1555, kterým bylo ukončeno první období křesťanských válek ve Svaté říši římské. Nejdůležitější je však uznaná náboženská svoboda: cuius regio, eius religio (čí země, toho náboženství).\n\nV dalších letech na různých místech Evropy probíhaly mocenské (šlechta/panovník) a náboženské (katolíci/protestanti) spory, které v Čechách 23. května 1618 vyústily do 3. pražské defenestrace. Tím započala česká protihabsburská revoluce, která později přerostla v Třicetiletou válku. Už během ní bylo evidentní, že se obraz středověké Evropy definitivně mění. Boje sice neprobíhaly neustále ve všech místech najednou, v praxi to vypadalo jako série lokálních konfliktů, válkou byla však poznamenaná celá Evropa. Válka tak měla zásadní dopad na další vývoj v Evropě. Znatelné to bylo na velkém úbytku obyvatelstva. Důvodem byly nemoci, které se v době hladomoru, nedostatku základních potravin a hygieny šířily velkou rychlostí. A pak také samotné boje. Panovníci si začali uvědomovat, že vojenskou silou svého cíle nedosáhnou, tudíž se rozhodli vydat se diplomatickou cestou.\n\nV roce 1644 po komplikacích konečně začalo v Münsteru a Osnabrücku vyjednávání o míru. Ve vestfálském Münsteru se sešli zástupci katolické strany, druhé vestfálské město pak hostilo zástupce protestantských mocností. Jednání se celkem účastnilo 194 říšských knížat a stavovských osob a 176 diplomatů. Samotný mír byl podepsán dne 24. října 1648 v „Mírovém sále“ a přinesl sebou propracovaný rámec pravidel pro nové uspořádání Evropy. Potvrdil mír, který byl podepsán v Augšpurku a definitivně postavil politicko-diplomatickou sféru před náboženské zájmy, které se postupně dostávaly do pozadí. Uzavřený mír se navíc stal jakýmsi symbolickým mezníkem, který nastolil éru nového moderního systému. Tento nový druh systému se stal mezinárodním a vytvářel systém jednotek, u kterých byla uznána legitimita vzájemných hranic a vnitřní suverenita.\n\nV té době se Francie stala vedoucí mocností, Nizozemí a Švýcarsko obdržely samostatnost. Osud válkou zpustošených německých knížectví byl do jisté míry určován jinými národy, konkrétně šlo o Francii, Švédsko a Rakousko. Za úspěch německých knížat se dá považovat oslabení moci císaře Svaté říše římské. Byla zrovnoprávněna katolická, luteránská a kalvinistická náboženství, proto papež Inocenc X. smlouvě silně odporoval a prohlásil ji za neplatnou. Jednotlivcům sice ještě náboženská svoboda poskytnuta nebyla, ale o krok se přiblížila.\n\nV tomto období vzniklo mezinárodní právo v moderní slova smyslu. Za duchovního otce je považován nizozemský učenec Hugo Grotius (1583-1645). Bylo to jeho dílo Tři knihy o právu válečném a mírovém (1625), které se dočkalo mimořádného mezinárodního ohlasu. Přebíralo přirozeněprávní tradici středověkých teologů a provádělo její sekularizaci. V době náboženských válek nebylo možné se řídit Božím zákonem, protože Evropa byla co do představ o Bohu rozdělena. Do dalších let se evropský systém měl řídit přirozeným právem na základě dedukce lidského rozumu v konsenzu s antickými a křesťanskými autory. Kromě toho vzniklo na základě vůle a dohody států právo vytvořené. \n\nDo vestfálské mírové smlouvy byla začleněna zásada státní svrchovanosti. To pro všechny zúčastněné strany znamenalo souhlas s tím, že budou navzájem respektovat svá územní práva a nebudou se vměšovat do vnitrostátních záležitostí. Vznikl decentralizovaný systém suverénních států bez nadřazené autority, která by rozhodovala o fungování vztahů a systému (anarchie v mezinárodních vztazích), narostl počet komunikačních kanálů, vznikla oficiální diplomacie a došlo k propojování ekonomických systémů (liberalizace obchodu). Tím se zrodila novodobá Evropa jakožto kontinent svrchovaných států.\n\nV těchto letech narostl počet komunikačních kanálů a rostl rozvoj transportních systémů. To vedlo k rychlejšímu přenosu informací, obchodu a hospodářství. Ovládnutí moře přineslo možnost lepšího transportu osob, což bylo klíčem ke kolonizaci ostatních kontinentů. Průmyslová revoluce zefektivnila hlavně pozemní dopravu a ve 20. století přišla revoluce v podobě vzdušné dopravy. Zásadním se stala stále intenzivnější kolonizace ostatních kontinentů. Díky této expanzi se vestfálský systém šířil i do mimoevropských zemí a vznikl systém, kterému dominoval evropský styl politiky.\n\nVýsledkem Vestfálského systému byl prostor pro růst diplomatických aktivit i na neformální úrovni. Nové uspořádání mezinárodních vztahů pomohlo ke vzniku a vývoji nestátních aktérů. Vytvořily se první mezinárodní, mezivládní a nevládní organizace, které dohlížely na jednání moderních států a přinesly snahu o řešení problémů, jakými byly lidská práva nebo životního prostředí.\n\nDvacáté století přišlo s takzvanou Nadnárodní korporací (Transnational Corporations), IGO (International Governmental Organizations) a INGO (International Non-Governmental Organizations). Postupná transformace vestfálského systému nastolila systém nový. Díky neustále rostoucí rychlosti vývoje, 20. století změnilo některé základní aspekty vestfálského systému ze 17. století. K moci se dostaly nové státy a éra evropské světové politiky skončila. Došlo k prudkému nárůstu počtu obyvatel a struktura systému států se postupně změnila. Aktéři podlehli světovým trendům, vše bylo propojeno, což vedlo k rostoucí vzájemné závislosti. Nový trendem se stala globalizace, postupně zrušila rozdíly mezi jednotlivými kulturami a přinesla rozsáhlé migrační vlny. Díky těmto procesům se změnila struktura celého systému.\n\nV novém prostředí nemohou státy činit nezávislá ekonomická rozhodnutí, protože jsou ve stále vyšší míře ovlivňovány fungováním globálních trhů. Stát proto již celou řadu procesů neumí kontrolovat, a jeho úlohu potlačují jiní aktéři, kteří v důsledku globalizace přebírají do určité míry moc a autoritu, původně zakotvenou v teritoriálně suverénním státě. V důsledku procesu globalizace se tak mění původní systém mezinárodních vztahů založený na teritoriální suverenitě a nadřazenosti státu v teritoriálně rozčleněný systém charakterizovaný růstem \"nadúzemních\" vztahů mezi lidmi.\n\nPolitické a ekonomické uspořádání mezinárodních vztahů, které vychází z potlačení národní suverenity státu, je tedy označováno za postvestfálský systém. Mezi koncepce, které takové uspořádání odrážejí, patří např. koncepce hyperglobalizace čí nového medievalismu.\n\n\n"}
{"id": "1172839", "url": "https://cs.wikipedia.org/wiki?curid=1172839", "title": "Edmund Zieleniewski", "text": "Edmund Zieleniewski\n\nEdmund Jan Kanty Zieleniewski (16. září 1855 Krakov – 22. června 1919 Krakov) byl rakouský podnikatel a politik polské národnosti z Haliče, na počátku 20. století poslanec Říšské rady.\n\nV době svého působení v parlamentu se uvádí jako ředitel továrny v Krakově. Byl členem vlivné podnikatelské rodiny. Jeho otcem byl podnikatel a vynálezce Ludwik Zieleniewski. V průmyslovém podnikání byl činný i jeho syn Edmund Paweł Zieleniewski.\n\nOd roku 1885 byl ředitelem továrny, kterou založil jeho otec. V roce 1913 ji proměnil na akciovou společnost. Zakoupil i strojírenský podnik ve Lvově a vagónku v Sanoku. Vyráběl parní stroje, zařízení pro ropné rafinérie, mlýny, pivovary a pily, dále vagóny nebo mostní konstrukce.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 10. Mandát obhájil ve volbách do Říšské rady roku 1911, nyní za obvod Halič 35.\n\nV roce 1907 byl uváděn jako člen Národně demokratické strany, která byla ideologicky napojena na politický směr Endecja. Podle jiného dobového zdroje jako demokrat (Polskie Stronnictwo Demokratyczne). V dalším zdroji byl označován za konzervativce. Po volbách roku 1907 i 1911 byl na Říšské radě členem poslaneckého Polského klubu. Byl místopředsedou parlamentního Polského klubu.\n\nV roce 1914 se stal členem Vrchního národního výboru (Naczelny Komitet Narodowy).\n"}
{"id": "1172851", "url": "https://cs.wikipedia.org/wiki?curid=1172851", "title": "Sklon vůbec neriskovat", "text": "Sklon vůbec neriskovat\n\nSklon vůbec neriskovat je jedním z typů kognitivního zkreslení. V angličtině je označován termínem \"zero-risk bias\". Jde o tendenci zcela eliminovat jedno z existujících rizik, a to i tehdy, kdy existuje alternativní řešení se stejnými nebo nižšími náklady, jehož výsledkem je nižší celkové riziko. Tento výsledek byl pozorován při výzkumech s hypotetickými scénáři.\n\nVědci identifikovali preferování nulového rizika v dotazníku týkajícím se hypotetické sanace znečištění, který obsahoval 2 znečištěná místa X a Y. V případě X se jednalo o výskyt 8 případů rakoviny ročně a v případě Y o 4 případy. Respondenti hodnotili tři postupy sanace. Dva snížily očekávaný výskyt rakoviny o 6 případů ročně, třetí možnost by pak snížila výskyt rakoviny o 5 a zcela by eliminovala výskyt rakoviny na místě Y. I když tato možnost byla nejhorší z hlediska snížení celkového rizika, 42 % respondentů ji označilo jako lepší než zbylé dvě alternativy. Tento závěr připomenul jednu ze starších ekonomických studií, ve které byli lidé za úplné eliminování rizika ochotni zaplatit i velmi vysokou cenu.\n\nMnohé strategické postupy ve světě jsou poznamenané sklonem vůbec neriskovat.\n\nPředpokládejme, že vás někdo donutí hrát ruskou ruletu. Bubínek revolveru má místo na šest kulek. Otočíte jím, jako by to bylo kolo štěstí, přiložíte revolver k čelu a stisknete spoušť. První otázka: Víte-li, že se v bubínku nacházejí čtyři kulky, kolik byste byli ochotni zaplatit za to, abyste mohli dvě z nich vyjmout? Druha otázka: Víte-li, že se v bubínku skrývá jediná kulka, na kolik byste si cenili možnosti smět vyndat ten jediný zbývající náboj?\nPro většinu lidí to je jasné. Jsme připraveni víc zaplatit v druhém případě, protože tím klesá riziko úmrtí na nulu. Čistě matematicky to ale nedává žádný smysl, protože v prvním případě redukujete pravděpodobnost smrti o třetinu (tj. dvě šestiny) a ve druhém případě jenom o šestinu jedinou. Cena v tom prvním případě by tudíž měla být dvojnásobná. Ale něco nás nutí přehnaně si považovat nulového rizika.\nČím závažnější nějaké riziko je, tím emocionálnějším se stává celé téma (příkladem je radioaktivita) a tím méně nás pak prosté snížení rizika uklidňuje. Dva vědci z chicagské univerzity ukázali, že se lidé nebezpečí zamoření jedovatými chemikáliemi obávají úplně stejně, ať už se jedna o riziko s pravděpodobností 99 %, nebo 1 %. Je to sice iracionální, ale zcela běžná reakce. Nulové riziko nás přitahuje. Je jako pocit bezpečí. A my jsme často ochotni investovat i přehnané finanční prostředky, abychom jej dosáhli. V mnoha situacích by přitom bylo možná lepší zacílit na snížení rizik s menšími investicemi. Tato honba za bezpečím ovlivňuje naše chování a nazývá se sklonem či tendencí vůbec neriskovat (nebo také past nulového rizika).\nPříkladem takovéto snahy a současně chybného rozhodnutí je americký zákon o potravinách z roku 1958. Zakazuje používat potraviny, které obsahují rakovinotvorné látky. Sice to na první dojem působí dobře, ale nakonec vedl k tomu, že se začaly používat sice nikoli rakovinotvorné, ale nebezpečné potravinové přísady. Přitom jedovatost je především otázkou dávkování. Bezvýhradné naplnění litery zákona se ale nedá vynutit, protože z potravin stejně neumíme zcela odstranit veškeré pro člověka nebezpečné složky. Z hlediska národního hospodářství má snaha dosáhnout nulového rizika smysl jen zřídka – samozřejmě s výjimkou situací, kdy by následky byly zcela mimořádné (například pokud by z laboratoří unikly nebezpečné viry).\n\nTakže není nic nepochopitelného na tom, že se lidé bojí riskovat. Je to jednoduše součástí našeho instinktu přežití. Ovšem tento instinkt nás může stát i peníze, jak si ukážeme na posledním příkladu. Vše se točí kolem prezentování dat a toho, jak je lidé špatně vyhodnocují.\nPředpokládejme následující možný scénář sázky se dvěma možnostmi: 1) Rovnou získáte 500 Kč a následně se bude házet mincí. Můžete si vybrat jednu konkrétní stranu, takže například pannu. Pokud padne panna, peníze si můžete nechat, ovšem pokud padne orel, musíte 500 Kč vrátit zpět. 2) Začne se výběrem stran, řekněme, že si opět vyberete pannu. Následně se bude házet mincí a pokud panna padne, získáte 500 Kč, pokud padne orel, nezískáte nic. Naprostá většina lidí při této nabídce scénářů zvolí druhou možnost. Přesto, že jsou šance úplně stejné, a to 50 %. Když ale lidé zaregistrují možnosti ztráty, mají vůči aktu averzi a takovou možnost ihned vyhodnotí jako méně výhodnou. A to se právě nemusí v životě vyplatit. Jak jsme si již ukázali na snižování rizika při ruské ruletě, sázka může být nastavena s různou výhodností a přesto lidský instinkt výhodnost přetlačí a žádá nulové riziko.\n\nSklon vůbec neriskovat se může projevit také ještě úplně jiným způsobem. Nejlépe je to vidět na věcech, které jsou poskytovány úplně zdarma. Způsob, jakým člověk na toto slovo reaguje, jej dělá nejsilnějším slovem v reklamě. Lidé často upřednostní věc zdarma před věcí, která stojí sice pár korun, ale je třeba kvalitnější. Protože se řídí heslem, že když za něco nezaplatí, nemohou nic ztratit. Jenomže, co když ta věc zdarma, například automobilová součástka, selže a v konečném důsledku způsobí nehodu a tím i materiální škodu. Nebylo by lepší si připlatit třeba malou částku? Bylo. Proto lze závěrem konstatovat, že když si člověk uvědomí fakt, že je přirozeně nastavený na to omezovat riziko, může se vždy kontrolovaně zastavit a zvážit znovu a jinak možné faktory či okolnosti určitého děje. Poté snad i může následným uváženým rozhodnutím být někdy i ve výhodnější pozici. \n"}
{"id": "1172854", "url": "https://cs.wikipedia.org/wiki?curid=1172854", "title": "Válka světů (rozhlas)", "text": "Válka světů (rozhlas)\n\nRozhlasová adaptace knihy Válka světů H. G. Wellse je známá hlavně kvůli mediální panice, kterou v roce 1938 způsobila. Autorem rozhlasové hry je Orson Welles (kterému v době vysílání bylo 23 let) a Mercury Theatre On the Air. Délka hry je 60 minut. \n\nHra byla odvysílána americkou stanicí CBS 31. 10. 1938, což je zároveň datum, kdy v knize mimozemšťané zahájí invazi na Zemi. Považuje se za první a nejznámější hoax. Welles chtěl pravděpodobně hrou varovat před faktem, že lidé bezmezně věří tomu co se dozvídají z médií.\n\nPři psaní rozhlasové hry se Welles nechal inspirovat tím, jak byly soudobé tragédie zpracovány rádiem. I přes známost hry se panika pravděpodobně nadsazuje. Hra v sobě nesla dvě varování (40. a 50. minuta) o smyšlenosti děje. Lidé pravděpodobně nevyskakovali z oken a neměli nervová zhroucení, jak se můžeme často dočíst. \n"}
{"id": "1172858", "url": "https://cs.wikipedia.org/wiki?curid=1172858", "title": "Aš (bůh)", "text": "Aš (bůh)\n\nAš je v starověký egyptský bůh oáz a vinic západního Nilu. Roku 1923 William Flinders Petrie při své expedici v Sakkáře našel několik zmínek o tomto božstvu.\n\nZejména byl starověkými Egypťany uznáván jako bůh kmenu Libu a Tinhu, kteří jsou zvaní jako „lidé oázy“. Následně byl znám jako „Pán Libye“.\n\nV egyptské mytologii byl Aš přisuzován k Setovi bohu pouští. První známá zmínka pochází z období 2. dynastie kdy byl uctíván jako ochránce královského majetku (z důvodu spojení se Setem) a v Dolním Egyptě se stal ochráncem královské rodiny. Jeho důležitost byla taková že byl zmiňován až do 26. dynastie.\n\nJe zobrazován jako muž s hlavou některého pouštního tvora lva, supa, jestřába, hada nebo hlavu neznámého zvířete kterou má také Set.\n"}
{"id": "1172864", "url": "https://cs.wikipedia.org/wiki?curid=1172864", "title": "Karel Exner", "text": "Karel Exner\n\nKarel Exner (20. ledna 1878 Jaroměř – ???) byl rakouský pedagog a politik české národnosti z Čech, na počátku 20. století poslanec Říšské rady.\n\nV době svého působení v parlamentu se uvádí jako ředitel pokračovací školy v Jaroměři. Vyučoval též na české menšinové škole spolku Komenský ve Vídni.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Čechy 23.\n\nV roce 1911 byl uváděn jako člen České strany národně sociální. Po volbách roku 1911 byl na Říšské radě členem poslaneckého Českého národně sociálního klubu. Byl zvolen jako tzv. dohodový kandidát (tedy předem dojednaný kandidát s podporou vícero politických stran).\n"}
{"id": "1172868", "url": "https://cs.wikipedia.org/wiki?curid=1172868", "title": "Markéta Harasimová", "text": "Markéta Harasimová\n\nMarkéta Harasimová (* 6. dubna 1977 Krnov) je česká spisovatelka a scenáristka, publikuje také články na webových portálech Psychologie.cz či zeny.iPrima.cz. Je členkou české sekce AIEP, asociace autorů detektivní a dobrodružné literatury. \n\nPochází ze severomoravského Krnova. Je absolventkou obchodní akademie a romány začala vydávat již během studií. Po maturitě pracovala nějaký čas v oblasti obchodu, brzy tuto dráhu opustila a nyní se věnuje pouze literární tvorbě. V současné době žije na jižní Moravě, v Hustopečích u Brna. Tento kraj si zamilovala už v útlém mládí. \n\nPrvní autorčiny romány byly určeny dívkám, později přidávala erotické motivy a přeorientovala se na knížky pro ženy. Její aktuální tvorba je spíš detektivní, pohybuje se na hranici thrilleru. Na motivy jejího románu \"Sametová kůže\" aktuálně vzniká scénář k stejnojmennému filmu.. Markéta Harasimová je členkou české sekce AIEP, asociace detektivní a dobrodružné literatury. Potrpí si na pádné dialogy, emoce a napětí. V roce 2018 vydala prvotinu pro děti, interaktivní knížku Z deníku kočičky Ťapičky (Bookmedia), pravidelně vystupuje se svým kulturním programem na různých scénách, spolupracuje s řadou známých umělců, a v roce 2017 založila vlastní nakladatelství MaHa. Je také scenáristkou a publicistkou. Pro web www.vimvic.cz připravila online kurz o tom, jak napsat knihu. Pustila se i do tvorby divadelních her – v prosinci 2017 měla premiéru její hra Fronta na vánočního kapra (fraška) a na jaře 2018 další divadelní hra Rozbité demižony. Na rok 2020 se chystá premiéra třetí hry Já jsem ty, miláčku. \n\n\nFronta na vánočního kapra (premiéra 2. 12. 2017)\n\nRozbité demižony (premiéra 31. 3. 2019)\n\nJá jsem ty, miláčku (premiéra 29. 2 2020)\n\n"}
{"id": "1172873", "url": "https://cs.wikipedia.org/wiki?curid=1172873", "title": "František Kulich", "text": "František Kulich\n\nFrantišek Kulich (1. října 1870 Netřebice – ???) byl rakouský politik české národnosti z Čech, na počátku 20. století poslanec Říšské rady.\n\nV době svého působení v parlamentu se uvádí jako malorolník v Pátku.\n\nPůsobil coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Čechy 51.\n\nV roce 1911 byl uváděn jako člen Českoslovanské strany agrární. Po volbách roku 1911 byl na Říšské radě členem poslaneckého Klubu českých agrárníků.\n"}
{"id": "1172875", "url": "https://cs.wikipedia.org/wiki?curid=1172875", "title": "Kotonizace", "text": "Kotonizace\n\nKotonizace (angl.: \"cottonizing\", něm.: \"Kotonisierung\") je rozklad svazku lýkových technických vláken na jednotlivá elementární vlákna. Účelem je „zbavlnění“ (\"bavlna = cotton\"), to znamená, že kotonizovaný materiál se má svými vlastnostmi přiblížit bavlněným vláknům tak, aby se dal spřádat bavlnářskou technologií a nebo na způsob výroby mykané vlněné příze. \n\nKotonizace se původně prováděla řídkými louhy. Koncem 20. století se však v Evropě tento chemický způsob z důvodů ochrany životního prostředí nepoužívá a několik výrobních firem a vědeckých institucí se pokouší nahradit chemickou technologii kotonizováním za pomocí páry, mechanických prostředků nebo ultrazvuku. V 1. dekádě 21. století dodávaly kotonizovaná vlákna jen čínské firmy (do Evropy za cca 4 €/kg), materiál byl pravděpodobně vyroben blíže neznámou kombinací chemické a enzymatické technologie. \n\nV roce 2014 však nabízí např. jedna litevská firma kotonizovaný len v délkách 28 až 40 mm a příze s obsahem lnu do 50 %. Způsob kotonizace a cena těchto vláken nejsou známé. Podobné příze s obsahem kotonizovaného lnu do 50 % (kotonizace kombinací ultrazvuku a působení enzymů s náklady na kotonizaci cca 0,90 €/kg) byly zkušebně vyrobeny v roce 2013 v Rumunsku. Rotorové příze měly asi poloviční pevnost a tažnost, ostatní vlastnosti byly na stejné úrovni se srovnatelnými výrobky z čisté bavlny. \n\n(doporučení) \n\nTkaniny: svrchní oděvy 186-430 g/m, osnova ze skané příze 30-50 x 2 tex, útek 100-110 tex\n\nPleteniny: spodní prádlo 220 g/m, příze 50 tex (směs 56/44 bavlna/konopí)\n\nKrajky: 200 g/m, příze 50 tex (směs 65/35 len/bavlna)\n\nMnožství zpracovávaných přízí s obsahem kotonizovaných vláken nebylo do roku 2015 známé ani z Evropy ani celosvětově.\n"}
{"id": "1172880", "url": "https://cs.wikipedia.org/wiki?curid=1172880", "title": "Kodulkovití", "text": "Kodulkovití\n\nKodulkovití (\"Mutillidae\") je čeleď vos. Především samičky jsou podobné mravencům, i proto mají v angličtině pojmenování \"velvet ants\". Jedná se o parazity jiných druhů žahadlových, ale i některých dalších hmyzích řádů.\nKodulky jsou zbarvené obvykle černo-rezavě s bílými skvrnami a velmi připomínají mravence. Některé druhy jsou výrazně červeno-černé či žluto-černé. Samci jsou okřídlení, samice křídla nemají. Sexuální dimorfismus je velmi patrný, samci neodpovídají samicím velikostí, zbarvením ani tělesnými proporcemi. Tělo má velmi pevnou kutikulu a je většinou nápadně a hustě ochlupené. Velikost se pohybuje od 3 do 20 mm.\n\nDospělci se vyskytují na prosluněných suchých a teplých místech s řídkou vegetací. Samci se živí pylem a nektarem, samice občas také, ale u některých druhů jsou dravé a vysávají hemolymfu jiného hmyzu. Kodulky se vyvíjejí v hnízdech jiných blanokřídlých, zvláště samotářských včel, čmeláků, vos, hrabalek a kutilek, vzácněji pak některých dvoukřídlých, brouků a motýlů. Tato strategie se nazývá ektoparazitismus. Samice putují po zemi a aktivně vyhledávají hnízda hostitelů. Když ho najdou, prohrabou se dovnitř, k čemuž využívají silných předních končetin. Pokud se setkají s hostitelskou samicí či skupinou samic, chovají se velmi agresivně a majitelku či obránce hnízda často zabijí. Takto postupují především velké druhy kodulek (např. kodulka horská). Samice kodulky je rychlá a má velmi dlouhé a účinné žihadlo, kterým dokáže usmrtit například i několik čmeláků za sebou včetně královny. Jinou taktiku mají menší druhy kodulek. Ty se v případě nutnosti nechají vynést původními obyvateli ven z hnízda stočené do kuličky a poté se do něj zkoušejí znovu vstoupit. Samice kodulky dokáže rozpoznat správné stáří larvy hostitele k nakladení vajíčka pomocí speciálních brv na bázi žihadla. Pokud není larva dostatečně velká, samice hnízdo opustí a hledá jiné. Je-li dostatečně velká, kodulka na ní nebo do její blízkosti naklade vajíčko. Jedná-li se o larvu kutilky či hrabalky dochází tak k zajímavé situaci, kdy parazit parazituje na jiném parazitovi. Larva kodulky prodělává krátký vývoj (většinou okolo 10 dnů), během něhož spořádá vnitřní orgány hostitelské larvy, kterou tím zabije a v její komůrce se zakuklí. V hnízdě často přezimuje ve stadiu předkukly a na jaře se vyhrabe ven už jako dospělá. Páření probíhá tak, že samci prudce naletují na samice a po kopulaci s nimi určitou dobu létají v závěsném letu. U některých druhů ale samice vozí samce na zádech.\n\n\nKodulky vytvářejí několik podčeledí, z nichž je v Evropě možno nalézt 7 a v České republice 5. Celkově je na světě asi 230 rodů členěných do zhruba 8 000 druhů. Jsou rozšířeny celosvětově, nejvíce jich však žije v tropických oblastech.\n\n"}
{"id": "1172882", "url": "https://cs.wikipedia.org/wiki?curid=1172882", "title": "Damian Kallabis", "text": "Damian Kallabis\n\nDamian Kallabis (* 10. června 1973, Gliwice) je bývalý německý atlet, jehož specializací byl běh na 3000 metrů překážek, tzv. steeplechase, mistr Evropy z roku 1998.\nSvých nejlepších výkonů dosáhl v posledních letech 20. století. V roce 1998 zvítězil v běhu na 3000 metrů překážek na mistrovství Evropy v Budapešti. V následující sezóně se v této disciplíně na světovém šampionátu v Seville umístil čtvrtý. Z roku 1999 pochází také jeho nejlepší výkon na 3000 metrů překážek 8:09,48.\n\n"}
{"id": "1172883", "url": "https://cs.wikipedia.org/wiki?curid=1172883", "title": "Carl Friedrich Zelter", "text": "Carl Friedrich Zelter\n\nCarl Friedrich Zelter (11. prosince 1758 Berlín – 15. května 1832) byl německý skladatel, dirigent a spisovatel.\n\nOd roku 1800 byl ředitelem Sing-Akademie, což mělo za důsledek s velkou oslavou uvedení Bachových děl. Se svým žákem Felixem Mendelssohnem v roce 1827 znovu vzkřísil \"Pašije podle Matouše\".\n\nJako Goetheho přítel si s ním vyměnil velké množství dopisů, které reprezentují tuto osobnost hudebního života raného romantismu a nejvzdělanějších duchů té doby. Skládal skromně do složitějších tvarů, včetně \"Koncertu pro violu a malý orchestr\" a celé řady duchovní hudby. Byl jedním z vrcholných představitelů berlínských škol při tvorbě tzv. \"Liederů\", do nichž zařadil mnoho Goetheových textů.\n\n"}
{"id": "1172886", "url": "https://cs.wikipedia.org/wiki?curid=1172886", "title": "Obština Loznica", "text": "Obština Loznica\n\nObština Loznica ( \"Община Лозница\") je bulharská jednotka územní samosprávy v Razgradské oblasti. Leží ve středním Bulharsku mezi vysočinami Dolnodunajské nížiny a Předbalkánem. Správním střediskem je město Loznica, kromě něj zahrnuje obština 15 vesnic. Žije zde necelých 9 tisíc stálých obyvatel.\n\nVšechna sídla v obštině jsou samosprávná.\nV obštině žije 8 565 stálých obyvatel a včetně přechodně hlášených obyvatel 13 294. Podle sčítáni 1. února 2011 bylo národnostní složení následující:\n"}
{"id": "1172887", "url": "https://cs.wikipedia.org/wiki?curid=1172887", "title": "Nigerijská házenkářská reprezentace žen", "text": "Nigerijská házenkářská reprezentace žen\n\nNigerijská házenkářská reprezentace žen reprezentuje Nigérii na mezinárodních házenkářských akcích, jako je mistrovství světa.\n"}
{"id": "1172889", "url": "https://cs.wikipedia.org/wiki?curid=1172889", "title": "Taigan", "text": "Taigan\n\nTaigan neboli kyrgyzský chrt (kyrgyzsky: \"Тайган\") je psí plemeno typu chrt původem z Kyrgyzstánu. Je to plemeno, které není uznané žádnou kynologickou federací včetně Mezinárodní kynologickou federací (FCI). Plemeno uznává pouze několik členských klubů FCI, například německý klub \"Verband für das Deutsche Hundewesen\". Jedinci plemene taigan jsou středně velcí psi, kteří se stavbou těla podobají jiným chrtům (například anglickému chrtovi) a mají vlnité, středně dlouhé chlupy.\n\nStejně jako azavak, sloughi, saluki, afghánský chrt nebo tazi, je taigan jedním z rodiny východních chrtů, které lze nalézt od severní Afriky až po střední Asii. Po většinu času byli Kyrgyzové převážně kočovný národ cestující od Sibiře až po střední Asii. I proto je taigan směsicí různých místních plemen, která již pravděpodobně vymřela, nebo jsou jejich populace velmi malé. Nicméně, Kyrgyzové přirozeným křížením dostali psa uzpůsobeného k jejich potřebám; nenáročného, rychlého, schopného lovit i hlídat majetek. Často je využívali společně také s cvičeným dravcem.\n\nV roce 1930 sovětští kynologové začali registrovat tyto psy v Kyrgyzské SSR, ale tuto práci museli zastavit po německé invazi do SSSR v roce 1941. V roce 1964 byl v SSSR stanoven první standard plemene. V té době se taigani krom lovu v odlehlých oblastech chovali spíše pro coursing, ve kterém ale byla jedna odlišnost oproti evropskému coursingu; bylo možné využívat živou návnadu, většinou králíka nebo lišku. Poté, co se Kyrgyzstán v roce 1991 osamostatnil, plemeno prošlo značnými změnami. Mnoho Kyrgyzů se vrátilo ke kočovnému životu, pro některé se lov opět stal povoláním, které jim pomáhalo, vydělat si na živobytí. Tyto změny většinou měly na chov taiganů dobrý vliv, především se jejich populace zvětšovala pro potřeby lovců. V roce 1995 byl organizací \"Rada Cinologist z Kyrgyzské republiky\" přijat nový standard plemene.\n\nV listopadu roku 2003, během státní návštěvy Norska, dal tehdejší prezident Askar Akajev dvě štěňata plemene taigan jako dárek králi Haraldu V. a premiérovi Kjellovi Bondevikovi. To způsobilo zmatek, jelikož norské dovozní předpisy vyžadují karanténu po dobu čtyř měsíců pro psy vstupující do Norska z neevropské země. Ani sám král a premiér neměli o štěňata valný zájem. Aby se předešlo vrácení štěňat do země původu a ostudě, vzala si k sobě štěňata starostka města Trondheim, Rita Otterviková. Od roku 2005 oficiálně v Kyrgyzstánu existuje národní Kennel Club, který podléhá FCI, takže stát již může požádat o mezinárodní uznání plemene, avšak zatím se tak nestalo. Nicméně, členské kluby FCI v Rusku, na Ukrajině, v Bělorusku, Kazachstánu, Uzbekistánu, Estonsku, Lotyšsku, Litvě, Maďarsku, Polsku a Německu již plemeno taigan oficiálně uznaly.\n\nTaigan je plemeno chrta střední až velké velikosti. Minimální výška pro psy (samce) činí 65 cm, u fen je to pouze 60 cm. Horní hranice není stanovená. Srst taiganů je středně dlouhá, vlnitá, hustá a na dotek hebká. V zimě tvoří podsadu. Může mít několik zbarvení, avšak nejčastěji viděné je černé s bílým pálením na nohách, hrudi, ocase a hlavě. Další možné zbarvení je jednolité černé, bílé, šedé, nebo hnědé se žlutým pálením. Tělo taiganů je, stejně jako u ostatních plemen chrtů atletické, svalnaté, se silně vtaženým břichem. Uši svěšené, srst na nich tvoří volánky. Nejcharakterističtějším znakem taiganů je ale jejich ocas. V něm jsou obratle tvořeny tak, že jej nelze jinak ohnout nebo zaúhlit, proto jej pes v každé situaci nosí stále svěšený. To může například znamenat problém při komunikaci s jinými psy, jelikož ocas je častým prostředkem dorozumívání; pokud s ním pes mává, tak vítá nového psa, pokud jej má strnule mezi nohama, bojí se. To může vést k mylnému pochopení pocitů taigana ze strany druhého psa. Typickým faktorem pro taigany, přestože není zvenku vidět, jsou mimořádně objemné plíce.\n\nPovahově je taigan skutečný chrt; nezávislý, odtažitý, ostražitý, sebevědomý a samostatný. Přestože může být na svého majitele citově fixován, nedává to na sobě znát. Změny prostředí nebo majitele nenese příliš dobře, jedná se o věrné psy. Má dobře vyvinutý lovecký i ochranářský pud. Stejně jako ostatní chrti, i tento takzvaně „loví očima“. To znamená, že se při lovu příliš neřídí sluchem, ale zrakem. Pokud uvidí něco neobvyklého nebo zajímavého, prostě se za tím poběží podívat. A s rychlostí až 50 kilometrů za hodinu je člověkem nedostižitelný. Obzvláště od lovu je těžké taigana odvolat, proto se doporučuje jej v neoploceném areálu vždy mít na vodítku. Čichem a sluchem se řídí sekundárně, avšak i tyto smysly má dobré. Jiné psy ignoruje a jejich vztah je harmonický většinou jen do té doby, dokud se cizí pes nad taigana nezačne povyšovat. V takové chvíli umí být taigan nepředvídatelný. K dětem má dobrý vztah, je trpělivý a pokud je mu něco nepříjemné, prostě uteče. Ke kousnutí se uchýlí, jen pokud je ve skutečném nebezpečí on nebo majitel. Přestože má dobře vyvinutý ochranářský pud, málo štěká. Pokud se ale na jeho teritoriu objeví nezvaný host, neváhá ho s vrčením a pomocí kousání zase vyprovodit.\n"}
{"id": "1172891", "url": "https://cs.wikipedia.org/wiki?curid=1172891", "title": "Austrálská házenkářská reprezentace žen", "text": "Austrálská házenkářská reprezentace žen\n\nAustralská házenkářská reprezentace žen reprezentuje Austrálii na mezinárodních házenkářských akcích, jako je mistrovství světa.\n"}
{"id": "1172894", "url": "https://cs.wikipedia.org/wiki?curid=1172894", "title": "Akaki Chubutia", "text": "Akaki Chubutia\n\nAkaki Chubutia (gruzínsky აკაკი ხუბუტია; * 17. března 1986, Suchumi, Gruzínská SSR, SSSR) je gruzínský fotbalový obránce a reprezentant, který v současnosti působí v klubu MFK Zemplín Michalovce. Hraje na postu stopera (středního beka).\n\n\nV A-mužstvu Gruzie debutoval 17. 11. 2010 v přátelském zápase v Koperu proti reprezentaci Slovinska (výhra 2:1).\n\n"}
{"id": "1172898", "url": "https://cs.wikipedia.org/wiki?curid=1172898", "title": "Jan Vojna", "text": "Jan Vojna\n\nJan Václav Vojna (14. prosince 1874 Jetřichovec – 1. ledna 1955 Praha) byl rakouský politik české národnosti z Čech, na počátku 20. století poslanec Říšské rady.\n\nNarodil se jako syn děvečky a sedláře z Jetřichovce. V době svého působení v parlamentu se uvádí jako úředník drah na Královských Vinohradech. Byl funkcionářem Zemské jednoty zřízenců drah v království českém. V roce 1911 byl na 6. sjezdu národně sociální strany zvolen do jejího výkonného výboru. Téhož roku je uváděn i jako předseda tohoto výkonného výboru.\n\nPůsobil coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Čechy 17. Ztratil mandát 30. května 1917 na základě pravomocného rozsudku z 28. října 1916.\n\nV roce 1911 byl uváděn jako člen České strany národně sociální. Po volbách roku 1911 byl na Říšské radě členem poslaneckého Českého národně sociálního klubu.\n\nV lednu 1916 byl zatčen v rámci razie rakousko-uherských úřadů proti předním politikům národních sociálů. Společně s ním byl zatčen i Josef Netolický a Václav Choc, od pár měsíců dříve i František Buříval. 3. srpna 1916 byl vynesen rozsudek a Vojna byl odsouzen k jednomu roku vězení. Důvodem byl nález jmen dotčených politiků v poznámkách T. G. Masaryka o poradách s domácím protirakouským odbojem. Již v říjnu 1916 byl ovšem Vojna propuštěn z výkonu trestu.\n\nPo první světové válce byl nadále aktivní v národně sociální (socialistické) straně a zasedal na postu člena správní rady státního ústavu pro tuky, oleje a mléko. V roce 1920 čelil kritice ohledně možných spekulací, na kterých se měl v tomto ústavu podílet. Požádal proto stranu o prošetření a dočasně se vzdal stranických funkcí.\n"}
{"id": "1172899", "url": "https://cs.wikipedia.org/wiki?curid=1172899", "title": "Řecká házenkářská reprezentace žen", "text": "Řecká házenkářská reprezentace žen\n\nŘecká házenkářská reprezentace žen reprezentuje Řecko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1172901", "url": "https://cs.wikipedia.org/wiki?curid=1172901", "title": "Josef Friedl", "text": "Josef Friedl\n\nJosef Friedl (15. září 1907 v Praze – 8. února 1945) řídil za protektorátu činnost ilegální odbojové organizace PVVZ ve východních Čechách (na Chrudimsku a Nasavrcku) a současně vedl rozsáhlou zpravodajskou agendu. Na podzim roku 1941 se stal jednou z mnoha obětí konfidenta Antonína Nerada. Ing. Josef Friedl byl zatčen v sobotu 18. října 1941 v Laichterově nakladatelství, až do roku 1944 byl pak vězněn na různých místech. Nakonec jej odsoudili 27. října 1944 k trestu smrti. Byl popraven 8. února 1945.\n\nJosef Friedl pocházel z pražské česko-německé rodiny. Německy znějící příjmení získal po otci, matka byla Češka. Po studiu na obchodní akademii v Karlíně absolvoval Friedl vysokou školu a pracoval jako úředník v nakladatelství Jana a Františka Laichterových (dále jen Laichterovo nakladatelství - protektorátní adresa: Praha XII, U Rajské zahrady číslo popisné 956/4).\nFriedl bydlel s manželkou a dvěma dětmi v rodinném domku na adrese Zálesí 47/58, Praha 4, 142 00 Lhotka.\n\nIng. Josef Friedl pracoval jako člen ve výboru Dělnické akademie a byl blízkým spolupracovníkem profesora Volfganga Jankovce. Ing. Josef Friedl řídil činnost ilegální odbojové organizace PVVZ ve východních Čechách (na Chrudimsku a Nasavrcku), také koordinoval spolupráci s organizacemi PVVZ na Moravě a ve Slezsku a současně vedl rozsáhlou zpravodajskou agendu. V zaměstnání Friedl s pomocí svých kolegů a svého švagra pro potřeby protiněmeckého odboje zhotovoval falešné doklady. Friedl se také podílel na tisku dokumentu \"Za svobodu\".\n\nDocent PhDr. Josef Fischer spolu s Ing. Josefem Friedlem, profesorem Volfgangem Jankovcem, spisovatelem K. J. Benešem, profesorem Josefem Grňou a Antonínem Hamplem byli tvůrci kolektivní programové platformy \"Za svobodu do nové Československé republiky\" (někdy nazývané též \"Za svobodu do nového Československa\" nebo zkráceně \"Za svobodu\"). Dokument \"Za svobodu\" byl vypracovávaný v letech 1939 až 1941 původně jako ideový program domácího odbojového hnutí v rámci působení ÚVODu a měl se stát oficiálním ideovým programem Ústředního národně revolučního výboru Československa (ÚNRVČ).\nJako představitel PVVZ se Ing. Josef Friedl sešel dne 6. října 1941 v Riegrových sadech na Vinohradech s parašutistou svobodníkem aspirantem Františkem Pavelkou (příslušníkem výsadku PERCENTAGE). Jedním u úkolů operace PERCENTAGE bylo předat ilegální organizaci na území protektorátu poselství exilového prezidenta Dr. Edvarda Beneše a generála Sergeje Ingra, jakož i radiomateriál a šifrovací klíč. Pavelka předal Friedlovi poselství od ministra národní obrany exilové vlády generála Sergeje Ingra a náhradní krystaly do ilegální radiostanice. Na oplátku Friedl zprostředkoval Pavelkovi kontakt s odbojářem JUDr. Karlem Bondym.\n\nSetkání členů PVVZ JUDr. Karla Bondyho a Ing. Josefa Friedla s parašutistou svobodníkem aspirantem Františkem Pavelkou proběhlo 6. října 1941 a pak nejméně ještě jedenkrát po tomto datu v restauraci Akropolis. Na schůzkách byla projednávána odbojová spolupráce. Setkáním s Friedlem, Bondym a pravděpodobně i s plukovníkem Josefem Churavým (ON) se Pavelka napojil na civilní i vojenskou složku ÚVODu, ale to již v době, kdy tyto složky byly v procesu destrukce způsobené zatýkáním jejich členů gestapem.\n\nDo rukou gestapa se dostal Friedl \"díky\" zradě bývalého rotmistra československé armády konfidenta Antonína Nerada v sobotu 18. října 1941 v Laichterově nakladatelství, kde byl zatčen.\n(Spolu s Friedlem byl zatčen i jeho blízký spolupracovník Jindřich Krása. Ten přechovával archiv PVVZ, kterého se gestapo tímto zmocnilo.) Německý lidový soud Friedla obvinil z toho, že: \"V letech 1939 až 1941 v Praze a jiných místech Protektorátu nepřetržitě a spolu s jinými osobami připravoval velezrádný podnik, který směřoval k násilnému odtržení části Říše\".\n\nFriedl byl nejprve vězněn na Pankráci; od 3. února 1942 do 5. května 1942 v Pardubicích; potom do 22. května 1944 opět v Praze; od 23. května 1944 do 5. října 1944 v Gollnowě u Štětína aby byl nakonec převezen do Drážďan. Dne 27. října 1944 byl odsouzen k smrti a dne 8. února 1945 byl popraven.\n\nManželka Josefa Friedla jakož i obě jeho děti a sestra válku přežily.\n\nVe vestibulu (uvnitř) budovy Matematicko-fyzikální fakulty UK (Sokolovská 49/83, Praha 8; ) je umístěna vpravo od vchodu do budovy pamětní deska věnovaná památce padlých kteří položili své životy ve druhé světové válce 1939 - 1945. V sekci \"Absolventi a žáci\" je uveden Ing. Friedl Josef 1907 - 1945.\n\nV rohovém činžovním domě v Praze 2 na Vinohradech v ulici Anny Letenské 34/7 se za protektorátu odehrála řada schůzek členů PVVZ. Na připomínku těchto aktivit je na domě umístěna pamětní deska se jmény 26 odbojářů. Josef Friedl je uveden jako osmý shora.\n\n"}
{"id": "1172905", "url": "https://cs.wikipedia.org/wiki?curid=1172905", "title": "Kazašská házenkářská reprezentace žen", "text": "Kazašská házenkářská reprezentace žen\n\nKazašská házenkářská reprezentace žen reprezentuje Kazachstán na mezinárodních házenkářských akcích, jako je mistrovství světa nebo mistrovství Evropy.\n\n"}
{"id": "1172907", "url": "https://cs.wikipedia.org/wiki?curid=1172907", "title": "Eberhard", "text": "Eberhard\n\nEberhard je německé jméno a příjmení:\n\n\n\n"}
{"id": "1172911", "url": "https://cs.wikipedia.org/wiki?curid=1172911", "title": "Jouni Inkala", "text": "Jouni Inkala\n\nJouni Mikael Inkala se narodil 15. dubna roku 1966 ve finském Kemi. K nynějšímu datu vydal již 10 básnických sbírek, z nichž mezi ty nejnovější patří Kesto avoin (Doba bez hranic, 2013) a Kemosynteesi (Chemosyntéza, 2011). Ve sbírce \"Kirjoittamaton\" (Nepsaný) můžeme v jeho básních narazit mimo jiné na Antona Pavloviče Čechova, Josifa Brodského nebo Ludwiga Wittgensteina - Inkala je vyobrazuje jako napůl fiktivní postavy, které jsou často středem nečekaných zvratů a zdrojem sarkastických poznámek.\n\nInkalova první sbírka Tässä sen reuna (Zde jeho kraj) získala cenu J. H. Erkkoa v roce 1992. Po vydání své první sbírky Inkala několikrát ostře změnil své hlavní postoje a stanoviska, čehož mohli být čtenáři svědky například u jeho \"poetické gramatiky\". Výrazně ho také oslovila tematika křesťanského mysticismu a přírodní meditace. Inkalovy básně jsou typické pro svou barevnou obraznost bez technických omezení. Syntaktická pružnost v kombinaci s hlubokými myšlenkami a konkrétními výrazy dodává jeho poezii rovnováhu.\n\nNázvy jeho sbírek Huonetta ja sukua (Rod a rodina, 1994) a Pyhien seura (Společnost svatých, 1996) odkazují na Bibli a náboženskou tradici, ale obsahově se od jeho první sbírky příliš neliší. Především pro \"Společnost svatých\" jsou pak typické dlouhé otevřené i uzavřené věty, v nichž jazyk popírá význam a stává se tak předmětem básně. Ve sbírce Sille joka jää (Tomu, který zůstává, 1998) pak tvoří Biblické události a náboženské motivy jakousi strukturu, na kterou může poté báseň odkazovat. Styl i myšlenka v těchto básních ale zůstávají stále stejné. Je zde popisováno několik vnějších událostí a prostřednictvím vnitřních i vnějších pohledů je zde úspěšně vytvořena iluze zastaveného času, která povoluje jazyku i myšlenkám ubírat se svou vlastní cestou.\n\nVe sbírce Autiomaaretki (Cesta pustinou, 2000) jsou přechodné části rapidnější než v minulosti. Oproštění od nadbytečné výřečnosti básním zřetelně přináší více interpretačních možností. Básně, které se odehrávají v obchodě s hudebními nástroji, v muzeu Vikingů, během zimního večera a v norském Finnmarku se atmosférou vrací k Inkalově prvotní tvorbě a stylisticky se zase podobají tradičnímu finskému modernismu. Mnoho autorů ve své tvorbě řeší téma \"jinakosti\", avšak Inkala ve svých básních prokazuje, že lidé vždy byli součástí většího a záměrného řádu a měli by za to být vděčni a radovat se.\n\nInkala ve své tvorbě dokáže skvěle pracovat s přesností významů a se vzájemnými souvislostmi. Jeho básně byly přeloženy do desítek jazyků a vydávány v mnoha literárních souborech i časopisech. Inkala vydal roku 1995 sbírku překladů pod názvem Aus dem Hause und dem Geschlechte (z finštiny do němčiny přeloženo Stefanem Mosterem). Studoval filosofii, historii myšlení a literární komparatistiku na univerzitách v Oulu a v Helsinkách  (Helsinská univerzita: licenciát filozofie, 1991). Později pracoval jako redaktor a na Helsinské univerzitě přednášel literární komparatistiku v letech 1991-1994. Univerzitu poté Jouni Inkala opustil pro svoji kariéru básníka.\n\n"}
{"id": "1172912", "url": "https://cs.wikipedia.org/wiki?curid=1172912", "title": "Římskokatolická farnost Strunkovice nad Blanicí", "text": "Římskokatolická farnost Strunkovice nad Blanicí\n\nŘímskokatolická farnost Strunkovice nad Blanicí je územním společenstvím římských katolíků v rámci prachatického vikariátu Českobudějovické diecéze.\n\nV roce 1359 byla ve Strunkovicích zřízena plebánie. Ta později zanikla a ves byla přifařena k Bavorovu. V roce 1744 byla obnovena farnost.\nFarnost Strunkovice nad Blanicí je administrována ex currendo z Prachatic.\n\n"}
{"id": "1172913", "url": "https://cs.wikipedia.org/wiki?curid=1172913", "title": "Maxim Votinov", "text": "Maxim Votinov\n\nMaxim Andrejevič Votinov (rusky Максим Андреевич Вотинов; * 29. srpna 1988, Leningrad, RSFSR, Sovětský svaz) je ruský fotbalový útočník, který působí od února 2016 ve slovenském klubu MFK Zemplín Michalovce.\n\n\n"}
{"id": "1172914", "url": "https://cs.wikipedia.org/wiki?curid=1172914", "title": "Fridrich Anhaltsko-Desavský", "text": "Fridrich Anhaltsko-Desavský\n\nFridrich Anhaltsko-Desavský (27. prosince 1769, Dessau – 27. května 1814, tamtéž) byl princ askánský a dědičný vévoda Anhaltska-Desavska. Byl jediným přeživším dítětem Leopolda III. Anhaltsko-Desavského a jeho manželky Luisy Braniborsko-Schwedtské, jejich první dítě, dcera, zemřela již po narození.\n\nFridrich Anhaltsko-Desavský se narodil 27. prosince 1769 v Dessau rodičům Leopoldovi III. a jeho manželky Luisy. Byl Luisiným jediným přeživším dítětem, avšak Leopold měl více než devět nelegitimních potomků. Ve Fridrichově rodokmenu bychom našli takové osobnosti, jako byli například Henrietta Kateřina Oranžská nebo její otec Frederik Hendrik Oranžský.\n\nV roce 1786 nastoupil Fridrich do pruské armády, kde později získal hodnost \"Generalfeldmarschall\", jednu z nejvyšších hodností, jaké bylo možno dosáhnout. Dne 12. června 1792 se Fridrich oženil s lankraběnkou Amálií Hesensko-Homburskou (1774-1846), dcerou Fridricha V. Hesensko-Homburského. Fridrich a Amálie měli sedm dětí:\n\n\nByl držitelem Řádu černé orlice a v roce 1805 nechal vystavět park Kühnauer. Po smrti matky získal několik měst a rozšířil jimi tak Anhaltsko-Desavsko; Stolzenberg, Wormsfelde a Zantoch. O jeho životě se příliš neví a to především proto, že se nikdy nestal oficiálním vévodou Anhaltska-Desavska; zemřel tři roky před otcem Leopoldem, ještě než mohl začít vládnout. Kdyby tedy Fridrich neměl žádné potomky, prakticky by po meči vymřela celá dynastie Anhaltsko-Desavských. On ale syna měl, Leopolda IV., a ten byl jmenován vévodou po Leopoldově smrti. Sám Fridrich zemřel již ve věku 44 let dne 27. května 1814 na neznámou příčinu.\n\nSkladba \"Des kleinen Friedrichs Geburtstag\" od Wolfganga Amadea Mozarta byla původně od básníka \"Johanna Eberharda Driedricha Schalla\" a měla připomínat deváté narozeniny právě dědičného vévody Fridricha Anhaltsko-Desavského. Není známé, proč si Mozart vybral právě tento text a uvedl ho v Praze roku 1787.\n"}
{"id": "1172916", "url": "https://cs.wikipedia.org/wiki?curid=1172916", "title": "Římskokatolická farnost Volary", "text": "Římskokatolická farnost Volary\n\nŘímskokatolická farnost Volary je územním společenstvím římských katolíků v rámci prachatického vikariátu Českobudějovické diecéze.\n\nFarnost ve Volarech byla zřízena v roce 1627 a roku 1903 byla povýšena na děkanství. V letech 1940–1945 byla farnost nuceně spravována z Pasovské diecéze. Po druhé světové válce byla navrácena Českobudějovické diecézi.\n\nFarnost má sídelního duchovního správce. Ten je zároveň administrátorem ex currendo ve farnostech Cudrovice, České Žleby, Křišťanov, Pěkná, Zbytiny a Želnava.\n\n\n"}
{"id": "1172919", "url": "https://cs.wikipedia.org/wiki?curid=1172919", "title": "Lipový potok", "text": "Lipový potok\n\nNázev Lipový potok má více vodních toků:\n\n"}
{"id": "1172920", "url": "https://cs.wikipedia.org/wiki?curid=1172920", "title": "Hydroxylamin", "text": "Hydroxylamin\n\nHydroxylamin je chemická sloučenina obsahující aminovou a hydroxylovou funkční skupinu. Jedná se o bílou nestabilní hygroskopickou krystalickou látku. Nejčastěji se používá ve vodném roztoku. Používá se k výrobě oximů a také je meziproduktem nitrifikace.\n\nHydroxylamin poprvé připravil (v podobě hydrochloridu) německý chemik Wilhelm Clemens Lossen reakcí cínu s kyselinou chlorovodíkovou za přítomnosti dusičnanu ethylnatého. V čisté podobě jej poprvé připravil roku 1891 nizozemský chemik Lobry de Bruyn a Francouz Léon Maurice Crismer.\n\nPokud je substituován vodík hydroxylové skupiny, vznikají \"O\"-hydroxylaminové deriváty, při substituci vodíku aminoskupiny jde o \"N\"-hydroxylaminy. Podobně jako u obyčejných aminů, i zde existují primární, sekundární a terciární hydroxylaminy.\n\nKe sloučeninám s hydroxylaminovou skupinou patří například \"N-terc-\"butylhydroxylamin a \"N,O-\"dimethylhydroxylamin.\n\nNHOH se vyrábí několika různými způsoby. Nejčastější je Raschigův proces, kde je dusitan amonný ve vodném roztoku redukován oxidem siřičitým za vzniku hydroxylamido-N,N-disulfonátového aniontu:\n\nNHNO + 2 SO + NH + HO → 2 NH + N(OH)(OSO).\n\nAniont se následně hydrolyzuje, přitom se vytváří (NHOH)SO:\n\nN(OH)(OSO) + HO → NH(OH)(OSO) + HSO.\n\nPevný hydroxylamin se získá reakcí s kapalným amoniakem, síran amonný, vedlejší produkt této reakce, se odstraní filtrací a amoniak se odpaří.\n\nHydroxylamin reaguje s elektrofily, například s alkylačními činidly:\nR-X + NHOH → R-ONH + HX\nR-X + NHOH → R-NHOH + HX.\n\nReakcí s aldehydy a ketony vznikají oximy:\nRC=O + NHOH∙HCl, NaOH → RC=NOH + NaCl + HO\n\nHydroxylamin a jeho soli se používají jako redukční činidla v mnoha organických a anorganických reakcích. Také mohou fungovat jako antioxidanty mastných kyselin.\n\nPři syntéze polyamidu 6 se cyklohexanon nejprve převádí na oxim, z něhož Beckmannovým přesmykem za přítomnosti kyseliny sírové vznikne kaprolaktam.\nHydroxylamoniumnitrát, dusičnan hydroxylaminu, byl zkoumán jako pohonná hmota pro rakety, jak ve vodném roztoku, tak jako pevná látka.\n\nHydroxylamin může při zahřívání vybouchnout. Rychlost rozkladu 50% roztoku NHOH urychlují železnaté a železité soli. Hydroxylamin a jeho deriváty jsou mnohem bezpečnější ve formě solí.\n\nTato látka dráždí kůži, dýchací cesty a oči. Může být vstřebána kůží, je škodlivá při polknutí a pravděpodobně jde o mutagen.\n"}
{"id": "1172921", "url": "https://cs.wikipedia.org/wiki?curid=1172921", "title": "Thomas Gilovich", "text": "Thomas Gilovich\n\nThomas D. Gilovich (* 1954) je americký psycholog a profesor na Cornellově univerzitě.\n\nStudoval na Kalifornské univerzitě v Santa Barbaře a studia zakončil v roce 1976 bakalaureátem (B.A.), a na Stanfordově univerzitě, kde v roce 1981 získal doktorát (Ph.D.).\n\nV roce 2012 byl přijat do Americké akademie umění a věd.\n\nV jeho výzkumném cíli jsou: hodnocení a rozhodování v každodenním životě, kritické myšlení, sebestřednost, optimismus, pesimismus, spokojenost a spolehlivost i behaviorální ekonomie.\n\n\n"}
{"id": "1172922", "url": "https://cs.wikipedia.org/wiki?curid=1172922", "title": "Dolina Gąsienicowa", "text": "Dolina Gąsienicowa\n\nDolina Gąsienicowa (česky snad \"Gasienicovo údolí\", slov. \"Gąsienicova dolina\", něm. \"Gąsienicatal\", \"Gąsienica-Seetal\", maď. \"Gąsienica-tavak-völgy\") - je horní část údolí Dolina Suchej Wody Gąsienicowej v polských Tatrách. Odděluje se od něj ve výšce 1425 m n. m. (tam, kde ústí Czarny potok do údolí Suchej Wody Gąsienicowe). Údolím prochází hranice mezi Vysokými a Západními Tatrami (od Ľaliového sedla korytem potoka Suchá voda).\n\nDolinę Gąsienicową je ohraničena:\nDolina Gąsienicowa má dvě větve oddělené hřebenem Kościelców nazvané Doliną Czarną Gąsienicową (na východně straně hřebenu) a Doliną Zieloną Gąsienicową (na západní straně).\n\nDolina Zielona Gąsienicowa má jednu větev - údolí Dolina Suchą Stawiańską, známou také jako Kocioł Kasprowy nebo Kocioł Gąsienicowym a v horní části leží- Świnicką Kotlinka, Mylną Kotlinka a Zadnie Koło, které se nachází na úpatí hory Svinica. Větví Doliny Czarnej Gąsienicowej je údolí Dolinka Kozia a jeho horní patro tvoří kotle Czarnego a Zmarzłego jezera.\n\nV jihozápadní části, známé též jako Doliną Zieloną Gąsienicową, leží téměř všechna jezera údolí Doliny Suchej Wody (tzn. Gąsienicowe Stawy - Gąsienicowa jezera). Jsou to:\n\nV jihovýchodní části, nazvané Doliną Czarną Gąsienicową jsou další dvě jezera: Czarny Staw Gąsienicowy (největší jezero v celém údolí - 17,944 ha) a Zmarzły Staw Gąsienicowy (0,28 ha).\n\nÚdolí má vody odváděny z velké části podzemními toky. Voda v celém údolí Doliny Zielonej Gąsienicowej teče podzemní toky, včetně Doliny Goryczkowej (část do vyvěračky Goryczkowy Wywierzysku) a do vedlejšího údolí Dolina Kasprowa (protéká jeskyní Jaskini Kasprowej Niżniej). Hlavním tokem údolí je Czarny Potok a Sucha Woda, podstatná část jejich toku mizí pod skalami.\n\nJméno údolí Dolina Gąsienicowa je spojeno se jménem Gąsienicówců, bývalých majitelů. Údolí bylo dříve intenzivně vypásáno, bylo částí tzv. Hali Gąsienicowe. V záznamech se objevuje v roce 1653 jako hala Stawů (ples). Na mapách z devatenáctého století je uveden název Dolina Siedmiu Stawów (údolí sedmi jezer). Převážně žilo pastýřským životem, bylo navštěvována lupiči, říká se, že zde na povstání verboval Aleksander Kostka-Napierski. V roce 1964 byl dokončen výkup od soukromých vlastníků, většina salaší byla demontována a pastviny byly zlikvidovány. Od tohoto okamžiku začíná v důsledku přírodní sukcese zarůstání údolí lesem a klečí. V současné době je dno údolí již zcela pokryté obrovskými poli kosodřeviny.\n\nÚdolí je navštěvováno turisty již od počátku devatenáctého století, slouží jako rozcestík pro mnoho turistických a lyžařských tras a pro horolezce. V údolí byla v letech 1921–1925 postavena chata „Murowaniec”. Proto byla v letech 1921–1923 vytvořena zpevněná cesta (uzavřená pro automobily, která se používá mimo jiné k zásobování chaty). Ostatní budovy v údolí jsou: výcvikové základny horolezců - \"Betlejemka\" lesovnaTPN - \"Księżówka\", meteorologická měřicí stanice PAN, strážní domek TPN \"„Gawra” a několik pastýřských salaší. V současné době je, jak uvádí Wladyslaw Cywiński, \"... nejintenzivněji rozvinuté údolí Tater. Do hodnocení se promítají 3 měřitelné, objektivní faktory: počet lůžek, počet kilometrů vleků a kapacita na jednotku plochy\".\n\nChata Murowaniec v údolí Gąsienicowe je centrem turistických tras:\n\n"}
{"id": "1172924", "url": "https://cs.wikipedia.org/wiki?curid=1172924", "title": "Wilhelm Pollauf", "text": "Wilhelm Pollauf\n\nWilhelm Pollauf (28. května 1876 Horská Kvilda – 14. května 1916 Gorizia) byl rakouský právník a politik německé národnosti z Čech, na počátku 20. století poslanec Říšské rady. Padl za první světové války.\n\nNarodil se na Šumavě v rodině majitele pily. Vychodil školu v rodné Kvildě, maturitu složil na gymnáziu v Českém Krumlově a pak studoval práva na Německé univerzitě v Praze. Působil jako právník. Po studiích nejprve pracoval ve státní službě, pak se věnoval advokacii. V době svého působení v parlamentu se uvádí jako čekatel advokacie ve Vídni.\n\nByl veřejně a politicky činný. Zpočátku patřil mezi stoupence Georga von Schönerera. Pak založil menší Německou sociální stranu (Deutsche Soziale Partei), která se snažila kombinovat prvky sociální a národovecké.\n\nPůsobil coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Dolní Rakousy 30. Poslancem byl do své smrti roku 1916.\n\nV roce 1911 byl uváděn jako člen Německé sociální strany. Po volbách roku 1911 byl na Říšské radě nezařazeným poslancem.\n\nZemřel v květnu 1916. Za první světové války totiž dobrovolně narukoval. Byl jednatelem vojenského soudu v Gorici. V tamní kavárně ho v květnu 1916 zasáhl nepřátelský granát a zemřel. V roce 1917 odhalil Bund der Deutschen in Böhmen na jeho hrobě na Gersthofu ve Vídni mramorovou bustu. V srpnu 1924 byla na rodném Pollaufově domě v Horské Kvildě odhalena pamětní deska.\n\n"}
{"id": "1172926", "url": "https://cs.wikipedia.org/wiki?curid=1172926", "title": "250 (číslo)", "text": "250 (číslo)\n\nDvě stě padesát je přirozené číslo, které následuje po čísle dvě stě čtyřicet devět a předchází číslu dvě stě padesát jedna. Římskými číslicemi se zapisuje CCL.\n\n\n\nSilnice II/250 je česká silnice II. třídy vedoucí na trase Žatec – D7 – Břvany – I/28\n\n\n"}
{"id": "1172927", "url": "https://cs.wikipedia.org/wiki?curid=1172927", "title": "Marvan", "text": "Marvan\n\nMarvan je vlastní jméno:\n\n\n"}
{"id": "1172929", "url": "https://cs.wikipedia.org/wiki?curid=1172929", "title": "Vojtěch Frič", "text": "Vojtěch Frič\n\nVojtěch Frič je jméno a příjmení několika osobností:\n"}
{"id": "1172931", "url": "https://cs.wikipedia.org/wiki?curid=1172931", "title": "Mihael Brenčič", "text": "Mihael Brenčič\n\nMihael Brenčič (10. září 1879 Žabjak – 22. listopadu 1954 Ptuj) byl rakouský politik slovinské národnosti ze Štýrska, na počátku 20. století poslanec Říšské rady.\n\nV době svého působení v parlamentu se uvádí jako zemědělec v obci Spuhlja (Pichldorf).\n\nPůsobil coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Štýrsko 26.\n\nV roce 1911 byl uváděn jako člen Slovinské lidové strany. Po volbách roku 1911 byl na Říšské radě členem poslaneckého Chorvatsko-slovinského klubu.\n"}
{"id": "1172934", "url": "https://cs.wikipedia.org/wiki?curid=1172934", "title": "Ondřej Karafiát", "text": "Ondřej Karafiát\n\nOndřej Karafiát (* 1. prosince 1994, Praha, ČR) je český fotbalový obránce nebo záložník a mládežnický reprezentant, který od ledna 2016 působí v klubu FC Slovan Liberec. Je defenzivním univerzálem, může nastoupit na kraji obrany, ve středu obrany či na pozici defenzivního záložníka.\nJeho oblíbeným klubem je anglický Manchester United FC. Ve svých 11 letech vyhrál celosvětové finále dovednostních soutěží, cenu přebíral na domácím stadionu Manchesteru United – Old Trafford.\n\nOndřej Karafiát začínal s fotbalem v pražské Spartě, kde byl v lednu 2014 do přípravy A-týmu. Do užšího výběru se však ve Spartě nedostal. A tak v létě 2014 odešel na hostování do Viktorie Žižkov, odkud se o rok později přesunul do klubu SK Dynamo České Budějovice. V obou druholigových celcích se objevoval pravidelně v základní sestavě. Po skončení hostování v Budějovicích se však do Sparty nevrátil, neboť ho odkoupil FC Slovan Liberec. V Liberci se zanedlouho stal klíčovým článkem defenzivy. Dne 5.8.2017 vstřelil proti Sigmě Olomouc svůj první gól v české nejvyšší soutěži.\n\nKarafiát nastupoval za české mládežnické reprezentace U16, U17, U18, U19.\nV dubnu 2015 odehrál jeden zápas také v české mládežnické reprezentaci do 20 let.\n\n"}
{"id": "1172936", "url": "https://cs.wikipedia.org/wiki?curid=1172936", "title": "Nečemice (tvrz)", "text": "Nečemice (tvrz)\n\nNečemice jsou přestavěná tvrz ve stejnojmenné vesnici u Tuchořic v okrese Louny. Nachází se na okraji zemědělského dvora v domě čp. 1, který je od roku 1964 chráněn jako kulturní památka. Představuje sídlo méně významného rodu, které ztratilo svou rezidenční funkci, a stalo se čistě hospodářským objektem.\n\nNečemická tvrz se v písemných pramenech objevuje poprvé okolo roku 1400, ale je pravděpodobné, že je starší, protože v letech 1350–1369 jsou ve vesnici připomínáni vladykové Lev, Blažej, Pešek a Zvěst. Za Paška z Nečemic byla tvrz manstvím oseckého hradu. V roce 1417 je zmíněn také Paškův syn Michek z Nečemic. V polovině patnáctého století nečemické panství získal Dětřich ze Žďáru a jeho potomkům patřilo až do roku 1535, kdy je Zdeňka Hasištejnská z Fictumu přenechala Bohuslavu Hasištejnskému z Lobkovic. Nečemice kromě jiného zdědil jeho starší syn Jan Waldemar Hasištejnský z Lobkovic, po kterém přešly na Jiřího Popela z Lobkovic. Ten byl roku 1594 odsouzen za zradu ke ztrátě veškerého majetku, který připadl královské komoře. Panství poté krátkou dobu patřilo Diviši Hrobčickému z Hrobčic a jeho synovi Kryštofovi. V letech 1601–1620 byly Nečemice samostatným panstvím v majetku Karla Hrušky z Března, po kterém je zdědil jeho stejnojmenný syn. Některé zdroje však uvádí od roku 1614 jako majitele Bohuslava Hrobčického z Hrobčic, kterému byl majetek zkonfiskován za účast na stavovském povstání. Nečemice potom spolu s dalšími vesnicemi v okolí koupil v roce 1623 za 55 600 kop Vratislav z Mitrovic.\n\nVrchnost přinejmenším od dob Lobkoviců na tvrzi nesídlila. Její budova byla poškozena během třicetileté války, a zpustla. V roce 1812 nechal Josef Schwarzenberg upravit zdejší hospodářský dvůr. Během úprav byla na místě tvrze s využitím starších zdí postavena nová obytná budova.\n\nTvrz byla nově postavena nebo zrekonstruována v renesančním slohu před rokem 1620. V kupní smlouvě z roku 1624 jsou popsány horní a podzemní pokoje. Dochovaná budova má obdélný půdorys s rizalitem v severním průčelí. Obě východní nároží jsou podepřená opěráky. Uvnitř se dochovalo několik místností s valenými klenbami.\n"}
{"id": "1172937", "url": "https://cs.wikipedia.org/wiki?curid=1172937", "title": "Armas Launis", "text": "Armas Launis\n\nArmas Launis (22. dubna, 1884 – 7. srpna, 1959), byl finský hudební skladatel, etnomuzikolog, profesor, spisovatel a novinář. Narodil se ve finském městě Hämeenlinna.\n\nArmas Launis byl primárně operním skladatelem. Za svůj život složil 10 oper (jak libreto, tak hudbu), z nichž některé byly hrány:\nArmas Launis psal také komorní hudbu, kantáty, skládal pro sbor i pro orchestr a také složil hudbu pro první finský enografický film \"Svatba v Karélii, zemi poezie\" (1921).\n\nLaunis byl jedním z prvních finských vzdělanců, který se zabýval folkovou hudbou a sbíral ji. Byl velmi liberální, vášnivě zapálený pro cestování, které podnikal sám, a vždy ochotný potkávat nové lidi. Cestoval do  Laponska (1904, 1905, 1922), Kainuu (1902), Ingrie (1903, 1906), Karélie (1902, 1905) a Estonska (1930). Na všech těchto místech se rád seznamoval s místními lidmi, dlouze si s nimi povídal a zapisoval si místní oblíbené melodie. Launis také nahrával slavné zpěváky, smuteční pěvce a hráče na kantele. Rozuměl bohatství a energii zpívané poezie spolu s důležitostí folklóru. Jeho četné publikace a korpus sesbíraných děl je stále uznávaný a používaný – jde o cenné příspěvky do společného dědictví finského národa.\n\nV pozdějších letech cestoval Launis po Severní Americe a začal se zajímat o arabskou, berberskou a beduínskou hudbu. Tyto vlivy lze rozpoznat v jeho pozdějších dílech, obzvláště v operách \"Théodora\" a \"Jéhudith\".\n\nLaunis získal své Ph.D roku 1911 a pracoval jako profesor na Helsinské univerzitě, kde učil hudební analýzu a kompozici. Své studium dokončil v Berlíně s Wilhelmem Klattem a ve Výmaru s Waldemarem von Baußnernem. Poněvadž měl Launis obavy o všeobecnou dostupnost hudebního vzdělání, založil a do roku 1930 i řídil první oblíbené konzervatoře ve Finsku – z nichž všechny stále fungují.\n\nLaunis se přes veškeré cestování snažil udržovat kontakt s rodnou zemí a pravidelně přispíval do různých finských periodik včetně Helsingin Sanomat, Uusi Suomi a Suomen Kuvalehti. Launis je také spoluzakladatelem a bývalým aktivním členem Sociéte de la presse étrangère de la Côte d'Azur (Asociace zahraničního tisku na Azurovém pobřeží), a byl také novinářem pro Association française d'expansion et d'échanges artistiques (Francouzská asociace pro vývoj uměleckých výměn).\n\nRoku 1930 se Launis napevno usadil ve francouzském Nice, kde strávil zbytek svého života. Aktivně se tak účastnil v hudebních a kulturních výměnách mezi Francií a Finskem.\n\n\n"}
{"id": "1172938", "url": "https://cs.wikipedia.org/wiki?curid=1172938", "title": "Domoušice (zámek)", "text": "Domoušice (zámek)\n\nDomoušice jsou barokní zámek ve stejnojmenné obci v okrese Louny. Od roku 1964 je chráněn jako kulturní památka.\n\nDomoušický zámek založila svatovítská kapitula na počátku osmnáctého století. Sloužil jako sídlo správy panství a nacházely se v něm byty zaměstnanců. Později zámek získal děkan Jan August Kneisl, který po svých poddaných vyžadoval neoprávněnou robotu. Spory s poddanými v roce 1775 přerostly v selskou rebelii.\n\nRoku 1783 Domoušice koupil V. J. Paul, který jižně od kostela svatého Martina založil novou osadu Filipov. Jeho syn Leopold panství v roce 1799 prodal Karlu Prücknerovi a ten roku 1802 baronu Jakubovi Wiemmerovi z Wiemmersberka. Ještě téhož roku však panství získal Josef Schwarzenberg. Schwarzenbergové zámek využívali jako sídlo lesní správy a lesnického archívu. Během pozemkové reformy v roce 1924 zámek přešel do majetku státní správy lesů.\n\nJednopatrová zámecká budova má obdélný půdorys s osmi okenními osami. Fasáda dostala dochovanou podobu během opravy v roce 1869. Ve středu průčelí se nachází mělký rizalit se segmentovaným štítem a věžičkou s hodinami. Okna v prvním patře zdobí pásková ornamentika s mušlemi. Na jižní straně na hlavní budovu navazuje nižší jednopatrové křídlo s rizalitem mimo osu. Prochází jím valeně zaklenutý průjezd, do kterého se vstupuje portálem, v jehož nadpraží je umístěn schwarzenberský znak. Valená klenba je použitá ještě v chodbách přízemí, ale v patře mají místnosti rákosové zrcadlové stropy.\n\n\n"}
{"id": "1172939", "url": "https://cs.wikipedia.org/wiki?curid=1172939", "title": "Rolf Dobelli", "text": "Rolf Dobelli\n\nRolf Dobelli (* 15. července 1966 Luzern) je švýcarský spisovatel a podnikatel. Svou spisovatelskou kariéru začal jako autor románu v roce 2002, ale do mezinárodního povědomí pronikl svým populárně-naučným bestselerem \"Umění čistého myšlení\" (vyd. 2011, anglicky 2013), za něj ho britské The Times nazvaly \"\"the self-help guru the Germans love\"\".\n\n\n"}
{"id": "1172940", "url": "https://cs.wikipedia.org/wiki?curid=1172940", "title": "Adam Young Scores", "text": "Adam Young Scores\n\nAdam Young Scores je vedlejší instrumentální projekt založený americkým hudebníkem Adamem Youngem (známým z jeho hlavního projektu Owl City) na počátku roku 2016 v Owatonně, Minnesotě. Jedná se o instrumentální písně, které se vztahují ke konkrétním dějinným událostem či příbězích, které jsou pro Adama něčím speciálním.\n\nOd vydání Owl City alba \"Mobile Orchestra\" Adam utichl, na sociálních sítích se objevoval jen zřídka, což vysvětluje 18.12.2015 v newsletteru, kde oznamuje, že byl v poslední době zaneprázdněný něčím mimo Owl City, projektem, o kterém více řekne 1. ledna a který bude spuštěn 1. února roku 2016. 1. ledna tedy sděluje název „Adam Young Scores“, což bude projekt, o kterém snil již od svých 16 let, kdy chtěl tvořit hudbu inspirovanou příběhy tak, jak se tvoří pro filmy. Popové prostředí je občas dosti omezující a navíc mnohdy i zdrojem frustrace, proto je rád, že může zvolit tento únik do světa povídek. „Příběhů je nespočetně mnoho. Nabízejí se nám, abych je převyprávěli tak, jak je cítíme. Proto chci vytvářet hudební příběhy, které budou vyprávět o tom, co se dotklo Adama Younga, a to na základě jeho představivosti. Od 1. února začal sdílet písně, které byly volně ke stažení a které byly i s vizuálními doprovody vytvořenými umělcem James R. Eadsem. Projekt má pokračovat tak dlouho, jak to uzná Adam za vhodné, tedy podle inspirace, které se mu bude dostávat, avšak předběžně se počítá s celkem 12 alby. Ovšem s návratem zpět k Owl City Adam rozhodně počítá.\n\nZ dalších interview je možné se dozvědět, že původně v počátcích jeho kariéry jeho tvorbu inspirovala právě hudba ze soundtracků, a to Lví Král, Kráska a zvíře nebo Aladin. Nebo také Adam uvádí, že tvorba 25 až 30 minutového album mu trvá asi tři týdny a je to pro něj rozhodně rychlejší než psaní písní se slovy, neboť se nemusí starat o rýmy. Celý proces psaní probíhá tak, že první týden nebo dva si nejprve shromažďuje informace o konkrétní události, nechává se příběhem prostoupit a poté zhruba vytvoří seznam skladem, které by v albu chtěl. V dalších dnech poté rozvádí jednotlivé nápady a myšlenky a celé dílo musí být dokončeno asi dva týdny před vydáním, aby se vše stihlo nahrát na iTunes a Spotify.\n\nNa celý tento projekt se Adam dívá jako na jakousi přípravu, kdyby se mu v budoucnu dostalo nabídky vytvářet soundtracky k filmům.\n\nBěhem celého roku měl Adam velkou podporu ve své přítelkyni Abbey Olmsted, která tu a tam zveřenila také nějaké příspěvky na svých účtech na sociálních sítích Intagram a Tumblr.\n\n26. října Adam vyhlašuje soutěž, kdy nejlepší krátké filmové video, které by obsahovalo písně z tohoto projektu, získá peněžní cenu a také nějaké natáčecí vybavení. Pro fanoušky bylo rovněž překvapením to, že se Adam odbarvil na blond, za což sklidil smíšené reakce.\n\n\"Apollo 11\" s dovětkem „\"One Giant Leap for Mankind\"“ je první album, které bylo vydáno v rámci tohoto hudebního projektu. Pro ty fanoušky, kteří se přihlásili k odběru newsletteru bylo album volně ke stažení, jinak bylo od 1. 2. 2016 k zakoupení na iTunes či k poslechu přes Spotify. Tato série písní zachycuje události během dní 16.-24. července 1969, kdy, jak Adam popisuje, \"lidé šli na Měsíc, vrátili se na Zemi a historie se jednou provždy změnila.\" Adam také říká, že ho tato událost nesmírně udivovala a inspirovala, a to už od mala, a pokud by si mohl vybrat kteroukoliv historickou událost, které by mohl být svědkem, pak by to byla tato. Dále pokračuje: „\"V historii lidstva neexistoval snad větší technický pokrok, který by symbolizoval stejnou představivost, lidskost a údiv, jakou vzbudila mise Apolla 11. Právě tyto pocity chci svou hudbou zachytit, a to tak, jak to sám cítím.\"“ Obrázek alba vytvořil James R. Eads.\n\n\"RMS Titanic - Tragédie, která otřásla světem\" – je druhé album, jehož motiv je inspirován katastrofou Titanicu, tedy osudným dnem 15. dubna 1912. Adam již v půli února na svém profilu na Instagramu začal naznačovat, o čem jeho další album bude. Postupně sdílel několik historických fotografií, které zachycovaly stavbu lodi.\n\nO albu píše, že již jako dítě chtěl uctít památku tragédie Titanicu tím, že by vytvořil hudbu podle toho, jak sám cítil to, co se tehdy stalo. Chce tedy zachytit pocity nadšení, předtuchy a čiré hrůzy, které se váží k nešťastnému luxusnímu parníku. \"Nikdy mě nepřestane udivovat, jak křehcí a zranitelní jako lidské bytosti jsme, a to i navzdory předpokladům technologické neomylnosti.\"\n\nObrázek alba byl vytvořen Jamesem R. Eadsem.\n\n\"The Spirit of St. Louis\", \"New York to Paris,\" je založeno na události prvního úspěšného přeletu přes Atlantik Charlesem Lindberghem v roce 1927. Album je pojmenováno právě podle jeho letadla. 100,000 lidí vítalo Lindbergha, když po 33,5 hodinách ve vzduchu přistával v Paříži a stal se z něj hrdina. „\"Tak odvážný kousek vždycky rozvířilo mou představivost a často sám sebe přistihnu, že sním o tomto prvním sólo letu. Vzdušná doprava je něco, co dnes beru za samozřejmost, ale v roce 1927 byly věci jiné. Lindberghův průkopnický triumf poté, co se o to několik jiných pokoušelo a neuspělo, mně bude inspirovat i v dalších letech.\"“\n\nAdam o první skladbě Takeoff říká, že chtěl zachytit takový ten závratný pocit, který při odletu pokaždé zažívá. K tématu přistupuje jako k romantické komedii, kde má Lindbergh velkou lásku v létání.\n\nAdam pár dní před vydáním alba zveřejnil několik krátkých ukázek, ovšem stalo se to, že když na Instagramu sdílel kousek ze skladby Wheels Down, fanoušci mu začali psát, že se přece jedná o skladbu Seagulls z projetu Port Blue. Adam byl tímto dost zaskočen a nechápal, jak o ní vůbec někdo ví. Wheels Down je tedy upravenou verzí Seagulls. Ostatně mnozí fanoušci vyslovili názor, že z těch tří dosud vydaných alb, je \"The Spirit of St. Louis\" hodně podobné tvorbě Owl City a Port Blue.\n\nObal alba je dílem Jamese R. Eadse.\n\n\"The Ascent of Everest - 29,029 ft\", album vydané v měsíci květnu vypráví příběh o výstupu na Mt. Everest. V roce 1953 novozélandský včelař Edmund Hilary a nepálský šerpský horolezec Tenzing Norgay jako první lidé spatřili vrchol této hory. Adamova interpretace tohoto neuvěřitelného činu je kolekcí mrazivých, větrem ošlehaných a sluncem spálených instrumentů, které se postupně s tím, jak skladby plynou, stávají stále více a více potrhané a necelistvé. Navzdory velkému nebezpečí Hilary a Norgay uspěli a vrátili se jako hrdinové.\n\n\"Omaha Beach - Into the Jaws of Death\" je album o vylodění spojenců bojujících proti nacistům na pobřeží Francie v roce 1944. Příběh je o tom, jak nic netušící spojenci přistáli na pláži Omaha, kde na ně čekala německá vojska. Na památku této hrozivé bitvy a všech Američanů, kteří v bitvě bojovali a zemřeli za svobodu druhých, Adam napsal osm skladeb.\n\n\"Miracle in the Andes - Uruguayan Air Force Flight 571\" popisuje Adamovo vnímání letecké katastrofy v Andách z roku 1972, kdy z 45 lidí přežilo pouhých 16, a to po dlouhých dvou měsících, během kterých jediným zdrojem potravy byla těla mrtvých spolucestujících. Adama inspiroval film Přežít natočený v roce 1993 a chtěl tedy zachytit pocity jako strach, hrůzu, šok, beznaděj, ale také konečnou úlevu a vítězství díky nehynoucí síle lidského ducha.\n\nAdam říká, že jednou z jeho oblíbených částí příběhu je, když ti přeživší v troskách letadla najdou fotoaparát a vše kolem dokumentují v naději, že když zemřou, tak jednoho dne tento fotoaparát někdo najde a lidé budou vědět co se jim stalo.\n\n\"Project Excelsior\" s dovětkem \"The Highest Step In The World\" byl inspirován hudebním videem Dayvan Cowboy skupiny Boards of Canada, které Adam viděl někdy v roce 2005. Hudba byla doprovázená videozáznamem skoku Josepha Kittingera z výšky 102 800 stop, který podnikl v roce 1960. Tak se Adam seznámil se sérií seskoků z velké výšky Josepha Kittingera, který je prováděl za účelem testování parašutistických systémů. Joe Kittinger tímto nastavil hned tři rekordy: seskok z největší výšky, nejdelší volný pád a největší rychlost, které člověk v atmosféře dosáhl. Adam řekl, že čtení a snění o tomto hrdinském činu se pro něj stalo velkou inspirací, která se nezaměnitelně vryla do Adamovy tvorby.\n\nZajímavostí rovněž je, že skladba Helium Balloon byla známá již z dřívějška. Adam zveřejnil část z ní na svém účtě na Soundcloudu již v dubnu roku 2015, ovšem tehdy nesla název Snowfall.\n\n\"Corduroy Road\": “\"The Final March of the Civil War\"” je již osmým albem v řadě. Adam je fascinovaný americkou občanskou válkou, rád si přestavuje tuto dobu, oblečení, technologii. Nejraději má příběh Williama Tecumseha Shermana, jeho pochod k moři, úspěchy i kritiku za taktiku spálené země. Celkem 62000 mužů pochodovalo směrem k městu Savannah, Georgia, a vše, co jim stálo v cestě likvidovali. Ne dlouho poté, co Sherman dobyl Kolumbii, Jižní Kalofirnie, se generál Lee vzdal a válka byla u konce.\n\nCorduroy road je vlastně cesta, která se vytvářela tak, že na neprůchodný terén se kladly klády, a to kolmo ke směru cesty.\n\nAlbum obsahuje také skladby, ve kterých Adam mluví, pokřikuje, brouká, hvízdá, odkašlává… Jsou zde nahrávky bouřky, ptáků a dokonce motiv písně Amazing Grace.\n\n\"Voyager 1:\" “\"Wandering The Solar System\"”, album o vyslání družice v roce 1977, která by zkoumala vnější část Sluneční soustavy. Adam do hudby vnáší své představy toho, jaké věci a co všechno družice při své cestě potkala. Zároveň připomíná známou fotografii Bledě modrá tečka, kterou byl okouzlen již velmi dávno (dokonce tento obrázek sdílel na sociálních sítích) a přiznává, že právě tento záběr byl důvodem vzniku celého alba. Adam zdůrazňuje, že život tak, jak jej známe, je charakteristický právě pro naši planetu a zároveň je opravdu křehký.\n\n\"Mount Rushmore\": “\"Shrine of Democracy\"” přibližuje stavbu známého amerického národního památníku Mount Rushmore postaveného v jižní Dakotě během let 1927 až 1941. Tento významný skalní monument se skládá z tváří čtyř prezidentů, a to Washington, Jefferson, Lincoln a Roosevelt. Adam se snažil zachytit průběh stavby, nebezpečné podmínky, ve kterých dělníci pracovali a masu skály, která musela být odstraněna.\n\nPoslední album Adamova projektu neslo název \"The Endurance\": “\"Shackleton’s Journey\"”. Vypráví příběh arktické výpravy Ernesta Shackletona s lodí Endurance v roce 1914, vykresluje všechny útrapy a nesnáze, které loď a posádku potkaly, a také šťastné dosažení South Georgie, nese poselství, že i když se situace zdá naprosto bezútěšná, ne všechno je ztracené.\n\nTímto albem Adam uzavřel svou téměř roční dráhu jako skladatele soundtrackové hudby. Cítil se nesmírně vděčný, že mu bylo umožněno splnit si sen, který v sobě nosil již od svých 16 let, a děkoval svým fanouškům za jejich podporu.\n\n"}
{"id": "1172944", "url": "https://cs.wikipedia.org/wiki?curid=1172944", "title": "Cabiriiny noci", "text": "Cabiriiny noci\n\nCabiriiny noci (originální název \"Le notti di Cabiria\") je italsko-francouzský film režiséra Federica Felliniho z roku 1957 a náleží k jeho významným dílům s prvky neorealismu.\n\nFilm zobrazuje několik epizod ze života římské pouliční prostitutky (Giulietta Masina), kterou muži pouze využívají. Její pasák ji okrade o peníze a shodí z mostu do vody. Ve městě potkává herce Alberta. Ten se nepohodl se svou přítelkyní a Cabiria se mu jeví jako vhodná náhrada. Odvede si ji k sobě domů, kde se k ní nechová laskavě. Navíc se vrací Albertova přítelkyně, Cabiria raději odchází. Poté se zamiluje do nepohledného účetního Oscara, který ji po několika schůzkách požádá o ruku. I z  něho se později vyklube podvodník. Během společné procházky v lese se Oscar začne chovat nejistě a chystá se svrhnout Cabirii z blízké skály. Zlomená Cabirie mu odevzdá všechny peníze. V noci se vrací do města, kde potká skupinu mladých lidí. V závěru filmu se začne radovat ze života...\n"}
{"id": "1172945", "url": "https://cs.wikipedia.org/wiki?curid=1172945", "title": "Franc Jankovič", "text": "Franc Jankovič\n\nFranc Jankovič, též Fran Jankovič (14. července 1871 Vitanje – 2. března 1934 Maribor), byl rakouský lékař a politik slovinské národnosti ze Štýrska, na počátku 20. století poslanec Říšské rady, po první světové válce místopředseda Skupštiny a ministr náboženství vlády Království SHS.\n\nPocházel z obce Vitanje z rodiny kloboučníka. V rodné vesnici vychodil školu. V letech 1882–1889 studoval gymnázium v Celje. Maturoval v Novém mestu. Pak vystudoval medicínu na Vídeňské univerzitě, kde promoval roku 1898. V roce 1898 působil po několik měsíců jako sekundář v zemské nemocnici v Lublani. Potom v období let 1898–1899 pracoval v posádkové nemocnici ve Vídni a v letech 1899–1900 ve městě Slovenske Konjice. Od roku 1900 do roku 1905 zasedal i v radě tamní spořitelny. V roce 1900 se stal okresním lékařem v Kozje. V době svého působení v parlamentu se uvádí jako okresní lékař v obci Kozje (Drachenburg).\n\nUž jako student se začal angažovat veřejně a politicky. V politice ho na počátku ovlivnil Josip Žičkar. Od roku 1907 zasedal jako poslanec Štýrského zemského sněmu. Podporoval odtržení slovinských oblastí od Štýrska a založení slovinské univerzity. Byl i náměstkem zemského hejtmana.\n\nPůsobil i coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Štýrsko 28.\n\nV roce 1911 byl uváděn jako člen Slovinské lidové strany. Po volbách roku 1911 byl na Říšské radě členem poslaneckého Chorvatsko-slovinského klubu.\n\nPoliticky se angažoval i po vzniku Království Srbů, Chorvatů a Slovinců. Působil na postu ministra. Ministrem náboženských vyznání byl od února do května 1920 ve druhé vládě Stojana Protiće. Od března do května 1919 zastával i post místopředsedy Národního shromáždění (Skupštiny). Do místopředsednické funkce ho Národní shromáždění v Bělehradu zvolilo v polovině března 1919.\n\nPo parlamentních volbách roku 1920 se stáhl z politického života a vrátil se k lékařské profesi. Byl lékařem v mužské věznici v Mariboru a hlavním lékařem mariborské pobočky krajského zaměstnanecké pojišťovny. Roku 1920 spoluzakládal lékařskou společnost v Mariboru, v jejímž čele stál až do své smrti.\n"}
{"id": "1172948", "url": "https://cs.wikipedia.org/wiki?curid=1172948", "title": "Rychvald (tvrz)", "text": "Rychvald (tvrz)\n\nRychvald je zaniklý poplužní dvůr u obce Kozojedy v okrese Rakovník. Nachází se na výběžku opukové plošiny jižně od hradiště Dřevíč v nadmořské výšce 465 m. Tvrz zde stála od čtrnáctého do šestnáctého století. Dochovaly se terénní relikty ohrazení a budov, které se nacházejí na okraji národní přírodní rezervace Pochválovská stráň.\n\nTvrz a dvůr se původně nazývaly \"Lichtenwald.\" První písemná zmínka o nich pochází z roku 1379, kdy je klášter klarisek v Panenském Týnci pronajímal zemanu Radimovi. V roce 1402 je zmiňován jako vlastník \"Hanuš z Rychvaldu\" a roku 1420 bratři \"Parcifal\" a \"Lot z Prostibořic a Vinařic.\" Později se vlastníkem dvora stalo město Louny a v roce 1522 byl jeho zástavním držitelem \"Jan z Vitence.\" Ještě téhož roku se však dalšími majiteli stali \"Kašpar z Kauče a na Trmicích\" a rozhodnutím soudu \"Děpolt z Lobkovic na Bílině.\" V roce 1637 je již zmiňován již jen les na Rychvaldu.\n\nZe dvora se dochovala obdélná plocha s rozměry 54 × 49 metrů ohraničená nízkými opukovými valy, které jsou zbytkem obvodové zídky. Podél severní strany stál šestnáct metrů dlouhý a částečně z kamene postavený trojdílný dům. Na něj navazovaly další, převážně ze dřeva postavené stavby. Severně od dvora stál další trojdílný dům, ve kterém mohli být ubytováváni námezdní zaměstnanci, a o něco dál na sever částečně zděná stavba. Jáma, která se u ní dochovala, mohla sloužit jako cisterna na vodu nebo jako hnojiště. Na jihozápad od dvora stála patrová zděná budova o rozměrech 15 × 11 metrů považovaná za sýpku. Ta mohla patřit ke dvoru, nebo ji využíval správce dvora k ukládání vlastního podílu na výnosech dvora. Jiná hypotéza však trosky budovy považuje za pozůstatek tvrze. Mezi touto stavbou a dvorem se nachází ještě jeden kupovitý objekt nejasného účelu. Na západním okraji ostrožny se nachází vydatný pramen, který pravděpodobně sloužil jako zdroj vody.\n\nTvrziště je volně přístupné, ale nevede k němu žádná turistická trasa. Nachází se však asi jen padesát metrů od zeleně značené turistické trasy jižně od rozcestníku \"Dřevíč.\"\n\n\n"}
{"id": "1172949", "url": "https://cs.wikipedia.org/wiki?curid=1172949", "title": "Vláda Leona Kozłowského", "text": "Vláda Leona Kozłowského\n\nVláda Leona Kozłowského byla vládou Druhé Polské republiky pod vedením premiéra Leona Kozłowského. Kabinet byl jmenován prezidentem Ignacym Mościckým 15. května 1934 po demisi předchozí Jędrzejewiczovy vlády. Kabinet podal demisi po deseti měsících svého fungování 28. března 1935.\n\nVláda se soustředila hlavně na hospodářství. Jejími hlavními cíli byly oddlužení venkova, podpora exportu, oživení mezinárodního obchodu a zastavení poklesu důchodů. Začala budovat tzv. Centrální průmyslový region na jihu Polska, jehož cílem byl rozvoj těžkého a zbrojního průmyslu a snížení nezaměstnanosti v oblasti okolo měst Lublin, Sandoměř, Přemyšl a Zamość. Kabinet se ale dostal do sporu s odbory a se zahraničním kapitálem, zvlášť francouzským. Polsko taky vypovědělo tzv. malou versailleskou smlouvu garantující práva menšin žijících v zemi.\n\n15. června 1934 ve Varšavě zavraždili ukrajinští nacionalisti ministra vnitra Bronisława Pierackého. Vražda vyvolala bouři nepokojů - zpočátku z ní podezřívali nedávno legalizovaný Národně-radikální tábor. Krátce na to se Kozłowski setkal s Piłsudským a navrhl mu vytvoření tábora, kam by umisťoval všechny osoby nebezpečné státu. Už 17. června prezident vydal nařízení, které zakládalo vězení v Bereze Kartuské.\n\nKabinet dokončil přípravu nové ústavy. Samotný premiér připravoval nový volební systém. Díky němu měl Sejm 208 poslanců volených ve 104 dvoumandátových volebních obvodech. Když Sejm ústavu 23. března 1935 schválil a prezident ji o dva měsíce později podepsal, vláda, jak bylo zvykem, podala demisi. Premiér očekával, že ji prezident Ignacy Mościcki nepřijme. Ten ale místo toho na místo premiéra navrhl Waleryho Sławka.\n"}
{"id": "1172951", "url": "https://cs.wikipedia.org/wiki?curid=1172951", "title": "Germano De Carli", "text": "Germano De Carli\n\nGermano De Carli (26. března 1862 Meano – ???) byl rakouský politik italské národnosti z Tyrolska, na počátku 20. století poslanec Říšské rady.\n\nV době svého působení v parlamentu se uvádí jako putovní učitel v Trentu.\n\nPůsobil coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Tyrolsko 20.\n\nV roce 1911 byl uváděn jako člen Italské lidové strany. Po volbách roku 1911 byl na Říšské radě členem poslaneckého klubu Italské lidové strany.\n"}
{"id": "1172952", "url": "https://cs.wikipedia.org/wiki?curid=1172952", "title": "SIEŤ (politická strana)", "text": "SIEŤ (politická strana)\n\n\nVzniku strany #SIEŤ předcházela kandidatura Radoslava Procházky v prezidentských volbách 2014. V prvním kole volby pro Procházku hlasovalo 403 548 voličů, což bylo 21,24% všech odevzdaných hlasů. Celkově oslovil 9,15% všech oprávněných voličů na Slovensku. Skončil tak na třetím místě, za Robertem Ficem a Andrejem Kiskou, a nepostoupil do druhého kola.\n\nRadoslav Procházka využil svou veřejnou podporu a dne 27. března, tedy den před druhým kolem prezidentských voleb, oznámil založení nové strany SIEŤ. Během následujících týdnů sesbíral v petiční akci více než 20 000 podpisů, ačkoliv k registraci strany je dostačující počet podpisů poloviční. Ministerstvo vnitra oficiálně zaregistrovalo stranu dne 12. června 2014. Spoluzakladateli strany jsou Miroslav Beblavý (původně zvolen za SDKÚ-DS) a Andrej Hrnčiar (MOST-HÍD), kteří stejně jako Procházka, se na jaře 2014 vzdali svých poslaneckých mandátů.\n\nSoučasný název #SIEŤ, strana používá od září 2015. Předchozí název neobsahoval znak křížku/mřížky (#), tedy pouze SIEŤ.\n\nPodle průzkumu volebních preferencí agentury FOCUS z ledna 2016 by stranu #SIEŤ volilo cca 13% (10,6% - 15,3%) voličů. Umístila by se tedy jako druhá, za očekávaným vítězem voleb levicovou stranou SMER-SD dosavadního poslance Roberta Fica.\n\nNa ustavujícím kongresu strany v Žilině byl předsedou zvolen Radoslav Procházka. Místopředsedy se stali: Eduard Adamčík, Miroslav Beblavý, Katarína Cséfalvayová, Andrej Hrnčiar, Katarína Macháčková.\n\nVolební preference strany podle agentury FOCUS.\n\n\n"}
{"id": "1172953", "url": "https://cs.wikipedia.org/wiki?curid=1172953", "title": "Vysílač Kleť", "text": "Vysílač Kleť\n\nVysílač Kleť je 172 metrů vysoká ocelová konstrukce, nacházející se na vrcholu hory Kleť, vysoké 1083,2 metrů. Je zajímavou dominantou CHKO Blanský les a byl postaven roku 1978. Chvíli ho bylo možno vidět stát i s jeho cca 115 metrů vysokým předchůdcem, ten byl však záhy rozebrán. Roku 2009 byla vyměněna švýcarskými piloty stará laminátová špička, nová lze snadno rozeznat díky ještě nevybledlým červeným pruhům, na rozdíl od staré spodní části. Nejlépe je vidět z blízkých obcí např. z Chluma, Křemže, Holubova, Krásetína. Zahlédnout však lze třeba i z Českého Krumlova, z Českých Budějovic či z poměrně dalekého Písku nebo Protivína.\n\nV sousedství vysílače se nachází rozhledna Josefova věž, ze které se taktéž vysílá digitální televize.\n"}
{"id": "1172956", "url": "https://cs.wikipedia.org/wiki?curid=1172956", "title": "Hamernice", "text": "Hamernice\n\nHamernice (německy \"Hamerdorf\") je horská osada, která leží v Orlických horách na katastrálním území Nebeské Rybné. Osada se rozkládá v údolí řeky Říčky přitékající z Julinčina údolí, na východě je ohraničena kamenným obloukovým mostem silnice II/310, na západě bezejmenným pravostranným přítokem Říčky z Nebeské Rybné. Osadou vede modrá turistická značka z Vamberka na hlavní hřeben Orlických hor.\n\nHamernice byla trvale osídlena až do odsunu německého obyvatelstva po druhé světové válce. I v této části Sudet probíhal odsun velmi divoce, a v Hamernici bylo zabito několik Němců.\n\nDnes osada slouží především jako rekreační oblast. Západně od osady na \"Schmoranzově louce\" jsou pořádány dětské tábory.\n\n"}
{"id": "1172957", "url": "https://cs.wikipedia.org/wiki?curid=1172957", "title": "Obština Samuil", "text": "Obština Samuil\n\nObština Samuil ( \"Община Самуил\") je bulharská jednotka územní samosprávy v Razgradské oblasti. Leží ve středním Bulharsku ve vysočinách Dolnodunajské nížiny. Sídlem obštiny je ves Samuil, kromě ní zahrnuje obština 13 vesnic. Žije zde přes 6 tisíc stálých obyvatel.\n\nV obštině žije 6 514 stálých obyvatel a včetně přechodně hlášených obyvatel 11 781. Podle sčítáni 1. února 2011 bylo národnostní složení následující:\n"}
{"id": "1172958", "url": "https://cs.wikipedia.org/wiki?curid=1172958", "title": "Dido a Aeneas", "text": "Dido a Aeneas\n\nDido a Aeneas (anglicky ) (Z. 626) je opera Henryho Purcella o předehře a třech jednáních. Autorem libreta byl Nahum Tate na námět ze čtvrté knihy Vergiliovy \"Aeneidy\". Zkomponována byla před rokem 1688. Nejstarší prokázané uvedení provedl v létě roku 1688 Josias Priest v penzionátu šlechtičen v Chelsea, pravděpodobně byla opera ale uvedena již dříve. Nejstarší dochovaný výtisk libreta pochází z roku 1689, tento rok bývá uváděn v některých zdrojích jako rok premiéry. Jedná se o nejstarší dochovanou operu v angličtině.\n\nPalác Didonin:\n\nBelinda se snaží rozptýlit obavy kartaginské královny Didony. K jejímu dvoru připlul hrdina Aeneas a Dido podléhá jeho citu a kráse, zmocňují se jí ale obavy. Belinda i sbor královnu ujišťují, že Aeneas je pro ni vhodným partnerem. Aeneas přichází a prosí Didonu o slitování.\n\nJeskyně čarodějnic:\n\nČaroděj volá na pomoc dvě čarodějnice a snovají plán, jak překazit vztah Didony a Aenea a způsobit zkázu Kartága. Čaroděj plánuje, že vyšle ducha, který se bude vydávat za Merkura, posla Jupiterova, který Aeneovi přikáže ihned odplout.\n\nLes:\n\nDido a Aeneas jsou s družinou na lovu. Přichází bouře a družina prchá do města. Aeneovi se zjeví duch v podobě boha Merkura a tlumočí mu údajný Jupiterův příkaz, aby zanechal radovánek s Didonou a ihned se vypravil na další cestu. Aeneas se s bolestí v srdci podvoluje domnělé vůli bohů.\n\nV přístavu:\n\nNámořník se loučí veselou písní s Kartágem. Čaroděj a čarodějnice se radují z úspěšné intriky a těší se, že Aeneas utone a Dido bude zničena.\n\nPalác Didonin:\n\nAeneas oznamuje Didoně, že z vůle bohů ji musí opustit. Když vidí Didonino zoufalství, chce se této vůli zprotivit, Dido to ale nepřipustí a posílá jej pryč. Po Aeneově odplutí spáchá nešťastná Dido sebevraždu.\n\n\n\n\n\nOperu provedl koncertně v roce 2016 v rámci koncertního cyklu orchestru Collegium 1704 a sboru Collegium Vocale 1704 dne 5. února 2016 v pražském Rudolfinu dirigent Václav Luks. Osazení: Dido: Marie-Claude Chappuis (mezzosoprán), Belinda: Yeree Suh, Druhá dáma / Druhá čarodějnice: Sophie Harmsen, První čarodějnice: Alžběta Poláčková, Aeneas: Tomáš Král (baryton), Čaroděj: Lisandro Abadie, Duch: Alex Potter, Námořník: Václav Čížek.\n\nV rámci Festivalu v Aix-en-Provence (plný název , zkráceně ) dirigoval představení opery Henryho Purcella: \"Dido a Aeneas\". Scénické provedení inscenoval režisér Vincent Huguet na scéně Aurélie Maestre a v kostýmech Caroline de Vivaise. Opera byla doplněna novodobým prologem, který napsala Maylis de Kerangal a přednesla Rokia Traoré. Osoby a obsazení: Dido - Anaïk Morel, žena z Kypru - Rokia Traoré, Aeneas - Tobias Greenhalgh, Belinda, sestra a společnice Didonina - Sophia Burgos, Čaroděj, duch - Lucile Richardot, druhá dáma - Rachel Redmond, první čarodějcice - Fleur Barron, druhá čarodějnice - Majdouline Zerari, námořník - Peter Kirk, orchestr Ensemble Pygmalion řídil Václav Luks.\n"}
{"id": "1172959", "url": "https://cs.wikipedia.org/wiki?curid=1172959", "title": "Matthaeus Witke", "text": "Matthaeus Witke\n\nMatthaeus Witke, též Matthew Wittke, dle matriční knihy Matúš Witek (12. srpna 1705 – 19. června 1761) byl misionář moravských bratří, působící v severní Americe; povoláním zedník.\n\nNarodil se v Ženklavě. Roku 1728 odešel do Herrnhutu, roku 1742 odplul do severní Ameriky, kde působil do konce svého života v bratrských koloniích. Oženil se s Elizabeth Schmied. Je pohřben v Nazarethu.\n"}
{"id": "1172960", "url": "https://cs.wikipedia.org/wiki?curid=1172960", "title": "Pepřovník", "text": "Pepřovník\n\nPepřovník (\"Piper\") představuje jeden z druhově nejbohatších rodů v celé rostlinné říši a hospodářsky i ekologicky významný rod v čeledi Piperaceae. Sestává z 1000 až 2000 druhů bylin, keřů (často ovíjivých), výjimečně i stromů. Listy jsou střídavé, jednoduché, celokrajné, někdy trojlaločné, obyčejně s palisty. Květy jsou přisedlé v jehnědovitých klasech, vzácně v hroznech; plod je bobule.\n\nPodle tvoří rod asi 2000 druhů; některé jsou dominantními druhy ve svém přirozeném prostředí; nutno však dodat, že podrobný výzkum rodu stále pokračuje. Diverzita tohoto taxonu má význam pro poznání evoluce rostlin. Latinské jméno \"Piper\" a české jméno koření \"pepř\" pocházejí ze sanskrtského slova \"pippali,\" jež označovalo pepřovník a pepř dlouhý \"(P. longum)\".\n\nDruhy rodu \"Piper\" mají pantropické rozšíření a zpravidla se vyskytují v podrostu nížinných tropických deštných lesů, mohou se však vyskytovat i mimo les a ve vyšších polohách, např. v mlžném lese; jeden druh (\"P. kadsura\"), rostoucí v jižním Japonsku a nejjižnější Koreji, je subtropický a snáší mírný mráz. Pepřovníky jsou často dominantními druhy ve svém prostředí. \n\nVětšina druhů rodu jsou byliny nebo liány; některé rostou jako keře až malé stromy. Několik druhů, např. \"Piper cenocladum\", žijí v mutualismu s mravenci. Plody pepřovníku rozšiřují v přírodě zejména ptáci, ale i někteří drobní plodožraví savci, např. netopýři rodu Carollia. Navzdory vysokému obsahu ochranných látek škodlivých pro býložravce si některé druhy hmyzu vytvořily odolnost a staly se škůdci na kulturách pepřovníku. \n\nNěkteré druhy jsou od pradávna využívány v ájurvédské medicíně, jiné jsou zdrojem opojných látek (pepřovník opojný) nebo skýtají koření zpestřující jednotvárnou stravu. Pro uspokojení rostoucí poptávky se některé druhy (pepřovník černý) začaly pěstovat v nových oblastech a téměř průmyslovým způsobem na plantážích, mimo přirozené prostředí.\n\nKe zdárnému růstu, květu a vývoji plodů vyžadují pepřovníky teplo a pravidelný dostatek vláhy. V Evropě, kde se občas některé drobnější druhy pěstují jako ozdobné rostliny, není žádný druh původní.\n\nJsou to vesměs aromatické polokeře, keře, malé stromky nebo velmi často liány. Jejich listy s řapíky vyrůstají střídavě ze ztlustlých uzlin, čepel mají po obvodě celokrajnou se zpeřenou nebo dlanitou žilnatinou a postranní žilky viditelně vypouklé a žebříčkovitě propojované. Mnoho druhů rodu se s ohledem na rozdílné místní podmínky vyvíjí jako různě vysoké a tvarované dřeviny a také vzhled listů a jejich zbarvení bývá variabilní; identifikace nekvetoucí rostliny je proto obtížná.\n\nRostliny jsou obvykle dvoudomé, méně často jednodomé. Jednopohlavné květy se vyskytují častěji než oboupohlavné a vytvářejí květenství samčí, samičí nebo smíšená. Květy jsou holé, bez okvětních lístků, mají drobné listeny a vytvářejí hustá hroznovitá nebo klasovitá květenství vyrůstající z uzlin proti listům, která jsou někdy sestavena do koncových okolíků. Samčí květenství jsou méně nápadná a jejich květy mají krátkou životnost. Oboupohlavné květy mohou obsahovat dvě až šest tyčinek s krátkými nitkami nesoucími prašníky se dvěma váčky a dále dvou- až pětiplodolistový, jednovaječný semeník se dvou- až čtyřlaločnou bliznou. Květy bývají opylovány větrem.\n\nPlody jsou drobné, kulovité či vejčité, přisedlé nebo stopkaté, hladké, jednosemenné bobule či peckovice 1 až 3 mm velké, které ve zralosti bývají červené nebo žluté.\n\nVšechny druhy pepřovníku produkují velké množství plodů, jenž jsou ve zralém stavu atraktivní potravou pro netopýry, semena jsou pak po průchodu jejich zažívacím traktem šířena po celém netopýřím území. Semena mají různě dlouhou dobu dormance, která je u některých druhů regulována vlhkosti, teplotou i barvou dopadajícího světla (zda má barvu slunečního světla nebo je modifikováno prostupem přes listy).\n\nDalší vývoj těchto rostlin, tvořících v podstatě podrost mohutných stromů, závisí na místě, kde zakořenily, a na nárocích jednotlivých druhů. Mnohé, ač začaly růst na místech s dostatkem světla, se v krátké době dostanou do hlubokého stínu a uhynou dříve, než stačí vykvést. Rostliny užitkových druhů bývají pěstovány na plantážích, kde v zájmu co největších výnosů je o jejich potřeby postaráno.\n\nMnohé pepřovníky slouží jako zahradní okrasné rostliny v subtropech a tropech. Popínavé pepřovníky mohou nahradit břečťan i v mírném pásmu. Jiné druhy, např. \"P. magnificum\", rostou jako mohutné, husté a vzhledné keře s tuhými lesklými listy. Menší druhy, např. indonéský \"P. ornatum\" s jemnou kresbou na listech jsou vhodné jako pokojové rostliny. \n\nNadměrné kácení tropických pralesů ohrožuje řadu druhů pepřovníku. Důsledky takového hromadného ničení biotopů pro rod \"Piper\" nejsou známy, bylo však zjištěno, že v lesích Ekvádoru, jediném větším regionu, pro který jsou k dispozici komplexní data, je více než deset druhů na pokraji zániku. Naproti tomu jiné druhy pepřovníku, např. \"P. aduncum\", se díky člověku značně rozšířily a v některých oblastech se staly nepříjemnými invazivními druhy. \n\nNejvýznamnější pro člověka však není vzhled pepřovníku, nýbrž široké spektrum látek, obsažených především v plodech. \n\nKulinární využití pepřovníku je doloženo z doby až před 9000 lety. Pepřová zrna byla nalezena v severozápadním Thajsku v odpadcích po hoabinhské kultuře. Plody byly získány spíše sběrem než pěstováním.\n\nUžití pepře jako koření je významné v mezinárodním měřítku. V klasickém starověku již existoval čilý obchod s kořením včetně černého pepře z jižní Asie do Evropy. \"Apicius\", sbírka receptů z doby kolem r. 400 n.l. uvádí pepř jako koření u většiny hlavních chodů. Ke konci římského impéria byl černý pepř drahý, přesto natolik dostupný, že byl používán častěji než sůl či cukr.\n\nPočátkem středověku se obchodní cesty narušily a používání pepře poněkud pokleslo, protože se však pepř snadno skladoval a nezabíral mnoho místa, nikdy nepřestal být výnosným zbožím. Později vedly evropské mocnosti války mezi sebou a ve složitých vztazích spojenectví či nepřátelství s vládci zemí na březích Indického oceánu mj. o nadvládu nad cestou koření, v první řadě černého pepře. Dodnes je pepř ve svých třech podobách (zelený, bílý a černý) ve světovém měřítku jedním z hlavních druhů koření rostlinného původu.\n\nDíky velkému rozšíření rodu \"Piper\" jsou i plody dalších druhů významným kořením, často v mezinárodním měřítku. Zřejmě druhým nejoblíbenějším kořením tohoto druhu je pepřovník dlouhý (\"P. longum\"), ostrostí připomínající chili; protož plody jsou velmi drobné, používá se celé plodenství. Svůj význam v obchodu s kořením měl i pepřovník kubebový (\"P. cubeba\"). Španělský král Filip IV. údajně před rokem 1640 potlačil obchod s tímto druhem, aby zvýhodnil svůj podíl na obchodu s černým pepřem. Pepř kubebový nicméně zůstává významným kořením v okolí Indického oceánu. Západoafrický pepřovník guinejský (\"P. guineense\") je běžně používán v západoafrické kuchyni a někdy se přidává do etiopské kořenící směsi \"berbere\". Ač byl kdysi dosti obchodován, není již tento druh mimo Afriku příliš znám.\n\nNejen plody rodu \"Piper\" se využívají v kuchyni. Listy pepřovníku guinejského, lokálně známé jako \"uziza\", slouží jako zelenina k ochucení nigerijských dušených jídel. V Mexiku a okolí má několikeré využití \"hoja santa\" neboli mexický pepřový list (\"P. auritum\"). V kuchyni jihovýchodní Asie jsou významné dva druhy pepřovníku: do listů \"P. lolot\" se v Indočíně balí maso ke grilování a planý betel (\"P. sarmentosum\") se používá jako syrová nebo vařená zelenina v malajské a thajské kuchyni. Stonky a kořeny druhu \"Piper chaba\" slouží jako koření v Bangladéši.\n\nPepřovník kubebový (\"P. cubeba\") je využíván v lidovém léčitelství a bylinářství a zejména ve 20. století také k aromatizaci cigaret. \"P. darienense\" využívá jako léčivo kmen Kuna v panamsko-kolumbijském pohraničí a na jiných místech se používá k intoxikaci ryb, které se pak snadno loví. Pepřovník úzkolistý (\"Piper angustifolium\" Lam., syn. \"P. aduncum\"), původem z tropické Ameriky, slouží k stavění krvácení, proti chorobám plicním a pohlavním a je zřejmě účinné desinficiens a antibiotikum. Olej z pepřovníku černého bývá užíván v bylinářství a podobně pepřovník dlouhý je uplatňován v ájurvédě jako složka v pilulkách, mj. k omlazujícím a detoxikačním účelům.\n\nJeden druh pepřovníku dosáhl širokého využití jako stimulans: do listů pepřovníku betelového (\"P. betle\") se balí plátky arekového ořechu a spolu s hašeným vápnem, příp. listem gambirovníku trpkého (\"Uncaria gambir\") tvoří tzv. betelové sousto, oblíbenou drogu zejména v jihovýchodní Asii.\n\nPodobně i pepřovník opojný (\"P. methysticum\"), působící jako sedativum, antiseptikum a euforians, je využíván jako droga: je rošířen v Oceánii, kde se z něho připravuje sociální nápoj zvaný kava nebo kava-kava s podobnými účinky jako alkohol a benzodiazepiny, avšak bez řady nežádoucích vedlejších účinků a s menším rizikem návyku. Od konce 20. století dochází obliby i jinde a slouží jako léčivá rostlina. Tablety připravené z celé rostliny však opakovaně vykázaly hepatotoxický účinek, a proto byla kava v řadě zemí zakázána. Tradiční příprava uklidňujícího nápoje z kořenových hlíz však zřejmě nepředstavuje žádné nebo jen malé riziko.\n\nRod obsahuje řadu druhů, vhodných pro výzkum v oborech přírodopisu, molekulární biologie, chemie přírodních látek, komunitní ekologie a evoluční biologie.\n\n\"Piper\" je modelovým rodem pro studium ekologie a evoluční biologie díky své diverzitě a ekologickému významu. Výzkum se většinou zaměřuje na hospodářsky významné druhy \"P. nigrum\" (černý pepř), \"P. methysticum\" (kava), a \"P. betle\" (betel). Studie založená na sekvenční analýze DNA nasvědčuje původ \"P. nigrum\" v Západním Ghátu v Indii.\n\nObligátní a fakultativní mutualismus mezi některými druhy rodu a mravenci má silný vliv na jejich biologii; díky tomu jsou ideálními systémy pro výzkum evoluce symbióz a vlivu mutualismu na biotická společenstva.\n\nVýznamnými sekundárními metabolity u druhů pepřovníku jsou piperin a chavicin, poprvé izolované z pepřovníku černého, které mají údajně antibiotické vlastnosti. Předběžný výzkum prokázal antibakteriální účinek piperinu např. na druhy \"Staphylococcus aureus\", \"Streptococcus mutans\" a žaludeční patogen \"Helicobacter pylori\"; omezuje také pronikání toxinu H. pylori do buněk žaludečního epitelu. \n\nVýznamnými sekundárními metabolity pepřovníku opojného jsou kavalaktony a flavokawainy. Za hlavní hepatotoxickou látku ve stoncích a listech tohoto druhu je považován pipermethystin.\n\n\n \n"}
{"id": "1172962", "url": "https://cs.wikipedia.org/wiki?curid=1172962", "title": "Rodolfo Grandi", "text": "Rodolfo Grandi\n\nRodolfo Grandi (12. března 1880 Tuenno – 1954 Trento) byl rakouský právník a politik italské národnosti z Tyrolska, na počátku 20. století poslanec Říšské rady, v meziválečném období poslanec italského parlamentu.\n\nPocházel z bohaté jihotyrolské rodiny. V Trentu absolvoval klasická studia a pak studoval právnickou fakultu Vídeňské univerzity. V době svého působení v parlamentu se uvádí jako čekatel advokacie ve městě Tuenno.\n\nPůsobil coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Tyrolsko 19.\n\nV roce 1911 byl uváděn jako člen Italské lidové strany. Po volbách roku 1911 byl na Říšské radě členem poslaneckého klubu Italské lidové strany.\n\nPo první světové válce se zapojil do politického dění, ale již v rámci Italského království. Patřil mezi rivaly Alcida De Gasperiho. V roce 1921 byl zvolen poslancem italského parlamentu. V roce 1923 složil mandát a odešel z Italské lidové strany pro názorové rozpory, jež se týkaly tzv. Acerbova zákona, který měnil volební systém ve prospěch fašistů.\n"}
{"id": "1172963", "url": "https://cs.wikipedia.org/wiki?curid=1172963", "title": "Kattarská proláklina", "text": "Kattarská proláklina\n\nKattarská proláklina (arabsky: منخفض القطارة‎ Munḫafaḍ Qaṭṭārah) je sníženina v severozápadní části governorátu Matrúh v Egyptě a v části Libyjské pouště. Rozkládá se mezi 28°35′ a 30°25′ severní šířky a mezi 26°20′ a 29°02′ východní délky. Leží pod úrovní hladiny moře a je pokryta solnou pánví, písečnými dunami a slanisky. Je bezodtokou oblastí, klima je vysoce aridní. Asi 20 kilometrů západně od deprese leží oázy Síwa a \"Jaghbub\" v podobné menší proláklině.\nKatarská proláklina zahrnuje druhý nejnižší bod v Africe, 133 metrů pod hladinou moře (nejnižší je jezero Assal v Džíbútí). Rozlohou cca 19 600 km², je srovnatelná s jezerem Ontario a dvakrát větší než Libanon. Vzhledem k velikosti a blízkosti Středozemního moře byla zkoumána možnost zřízení hydroelektrárny, propojující proláklinu s mořem.\n\nProláklina má tvar slzy, směřující hrotem na východ, s širokou a hlubokou oblastí na jihozápadě. Je považována za největší světový přirozený závrt. Severní strana se vyznačuje strmými srázy až 280 metrů vysokými, spadajícími od planiny \"El Diffa\". Jižní svahy pozvolna přecházejí do rozlehlé písečné pouště.\nV proláklině se pod severním skalnatým okrajem nacházejí slaniska a vyschlá jezerní dna, přechodně zaplavovaná. Močály zaujímají přibližně 300 čtverečních kilometrů, i když jsou místy pokrývané vátými písky. Asi čtvrtinu území pokrývají suchá jezera složená z tvrdé krusty a lepkavého bahna, občas naplněná vodou.\nDeprese byla vytvořena současným působením zvětrávání a větrné eroze za působení soli. Sůl nejprve narušila podklad, vzniklý písek poté odnesl vítr.\n\nJedinou vegetaci představují řídké lesíky akácií (\"Acacia raddiana\") v mělkých prohlubních. Oáza \"Moghra\" na severovýchodě obsahuje poloslané jezero o rozloze 4 km² a bažiny s rákosinami. Jihozápadní roh deprese je součástí \"Chráněné oblasti Siwa\". Proláklina je důležitým stanovištěm geparda, žijí zde gazely, zajíci a šakalové. \n\nV oblasti existuje jediné trvalé osídlení – oáza \"Qara\" s asi 300 obyvateli převážně berberského původu v nejzápadnější části prolákliny. Dalším obyvatelstvem je nomádská populace v oblasti neobydlené oázy \"Moghra\". \nV proláklině jsou využívaná ropná pole.\n\n"}
{"id": "1172964", "url": "https://cs.wikipedia.org/wiki?curid=1172964", "title": "Isabella Leonarda", "text": "Isabella Leonarda\n\nSestra Isabella Leonarda (6. září 1620 Novara – 25. února 1704 Novara), občanským jménem Isabella Calegariová, byla italská hudební skladatelka. Většinu života strávila v řádu Collegio di Sant'Orsola, do něhož vstoupila roku 1636. Ve druhé polovině 17. století uveřejnila přes 200 skladeb ve 20 sbírkách, nejčastěji šlo o vokální moteta. Jedině její opus 16, uveřejněný roku 1693 v Boloni, obsahuje orchestrální hudbu, a sice osm triových sonát a jednu sólovou sonátu. Zároveň se jedná o první instrumentální kompozice v historii, které uveřejnila žena.\n"}
{"id": "1172968", "url": "https://cs.wikipedia.org/wiki?curid=1172968", "title": "Mike Taylor", "text": "Mike Taylor\n\nNositelů jména Mike Taylor je více:\n"}
{"id": "1172971", "url": "https://cs.wikipedia.org/wiki?curid=1172971", "title": "Hans Rollmann", "text": "Hans Rollmann\n\nHans Rollmann (* 1948) je kanadský historik, religioniska a žurnalista německého původu.\n\nPůsobí jako vysokoškolský učitel na Memorial University of Newfoundland. Zaměřuje se na dějiny křesťanství v severní Americe v 19. století a církevní dějiny Newfoundlandu a Labradoru; publikoval též vědecké práce k dějinám moravských bratří. V češtině vyšla roku 2015 jeho životopisná studie „Johann a Elisabeth Schneiderovi – moravští misionáři na Labradoru“ (v překladu Viléma Spratka).\n\n"}
{"id": "1172973", "url": "https://cs.wikipedia.org/wiki?curid=1172973", "title": "Obština Isperich", "text": "Obština Isperich\n\nObština Isperich ( \"Община Исперих\") je bulharská jednotka územní samosprávy v Razgradské oblasti. Leží ve středním Bulharsku, ve vysočinách Dolnodunajské nížiny. Sídlem obštiny je město Isperich, kromě něj zahrnuje obština 23 vesnic. Žije zde přes 20 tisíc stálých obyvatel.\n\nV obštině žije 20 286 stálých obyvatel a včetně přechodně hlášených obyvatel 34 242. Podle sčítáni 1. února 2011 bylo národnostní složení následující:\n"}
{"id": "1172975", "url": "https://cs.wikipedia.org/wiki?curid=1172975", "title": "Miroslav Moravec (spisovatel)", "text": "Miroslav Moravec (spisovatel)\n\nMiroslav Moravec (* 19. srpna 1948, Trnava) je český spisovatel sci-fi povídek a překladatel z ruštiny, bulharštiny, polštiny a němčiny.\n\nNa přání rodičů začal studovat strojní inženýrství na ČVUT v Praze. Již za studia publikoval povídky, pohádky, překlady a reportáže a nakonec dal přednost literatuře. Vystudoval Fakultu žurnalistiky na Karlově univerzitě a pracoval v různých periodikách, mimo jiné také v \"Československém sportu\", kde se seznámil s redaktorem Petrem Davidem, se kterým jej spojuje společný zájem o vědeckofantastickou literaturu.\n\nSvé povídky publikoval časopisecky, uspořádal a přeložil antologii ruských sovětských sci-fi povídek \"Stanice u Moře dešťů\" a společně s Petrem Davidem vydali sbírku sportovních sci-fi povídek \"Beamona jsem překonat nechtěl\".\n\n"}
{"id": "1172978", "url": "https://cs.wikipedia.org/wiki?curid=1172978", "title": "Rudolf Sandalo starší", "text": "Rudolf Sandalo starší\n\nRudolf Sandalo (též Rudolf de Sandalo, 1869 Praha – 15. prosince 1932 Brno) byl brněnský německy hovořící fotograf. Do Brna přišel před rokem 1902 ze Slezska. Oženil se s Annou Huberovou se kterou měl tři děti, dcery Bianku a Elgu a syna Rudolfa.\n\nZačal jako portrétní fotograf. Později se specializoval na fotografii architektury a interiérů. Jeho ateliér (Ateliér de Sandalo) publikoval v předních časopisech věnovaných architektuře (\"Salon, Měsíc, Index, Stavba, Stavitel, Byt a umění, Žijeme\"). V letech 1911 - 1918 byl rovněž prvním starostou brněnské komory Společenstva fotografů. Fotografoval pro přední brněnské architekty jako byli například Bohuslav Fuchs nebo Arnošt Wiesner.\n\n\n"}
{"id": "1172980", "url": "https://cs.wikipedia.org/wiki?curid=1172980", "title": "Obština Zavet", "text": "Obština Zavet\n\nObština Zavet ( \"Община Завет\") je bulharská jednotka územní samosprávy v Razgradské oblasti. Leží ve středním Bulharsku, ve vysočinách Dolnodunajské nížiny. Sídlem obštiny je město Zavet, kromě něj zahrnuje obština 6 vesnic. Žije zde přes 10 tisíc stálých obyvatel.\n\nVšechna sídla v obštině jsou samosprávná.\nV obštině žije 10 176 stálých obyvatel a včetně přechodně hlášených obyvatel 14 470. Podle sčítáni 1. února 2011 bylo národnostní složení následující:\n"}
{"id": "1172981", "url": "https://cs.wikipedia.org/wiki?curid=1172981", "title": "Olga Vasdekiová", "text": "Olga Vasdekiová\n\nOlga Vasdekiová, řecky Όλγα Βασδέκη (* 26. září 1973 Volos) je bývalá řecká atletka, mistryně Evropy v trojskoku z roku 1998.\n\nV roce 1996 získala bronzovou medaili na halovém mistrovství Evropy, o dva roky později se v Budapešti stala mistryní Evropy v trojskoku pod širým nebem. V roce 1999 skončila třetí v závodě trojskokanek na světovém šampionátu v Seville. Třikrát startovala na olympiádě – nejlépe skončila v Atlantě v roce 1996 – pátá. Její nejlepší výkon 14,64 metru pochází z roku 1999.\n\n"}
{"id": "1172982", "url": "https://cs.wikipedia.org/wiki?curid=1172982", "title": "Obština Kubrat", "text": "Obština Kubrat\n\nObština Kubrat ( \"Община Кубрат\") je bulharská jednotka územní samosprávy. Leží ve středním Bulharsku v Dolnodunajské nížině na severních svazích Dolnodunajských vysočin. Sídlem obštiny je město Kubrat, kromě něj zahrnuje obština 16 vesnic. Žije zde přes 17 tisíc stálých obyvatel.\n\nVšechna sídla v obštině jsou samosprávná.\nV obštině žije 17 111 stálých obyvatel a včetně přechodně hlášených obyvatel 24 402. Podle sčítáni 1. února 2011 bylo národnostní složení následující:\n"}
{"id": "1172983", "url": "https://cs.wikipedia.org/wiki?curid=1172983", "title": "Dolina Suchej Wody Gąsienicowej", "text": "Dolina Suchej Wody Gąsienicowej\n\nDolina Suchej Wody Gąsienicowej nebo zkráceně Dolina Suchej Wody, česky údolí Suché vody (slov. \"dolina Suchej vody,\" něm. \"Suchawodatal\", maď. \"Sucha-woda-völgy\") je jedno z polských horských údolí Tater, ležící na severní straně hlavního hřebene. Údolím prochází hranice mezi Vysokými a Západními Tatrami (od Ľaliového sedla korytem potoka Suchá voda). Název údolí pochází od potoka Sucha Woda (Suchá voda), kterého koryto - jak již název napovídá - je na dlouhých úsecích obvykle suché a voda teče podzemními proudy.\n\nOblast údolí zaujímá plochu cca 21 km² a jeho délka je v Tatrách asi 8 km. Horní a střední část údolí Suche Wody je ohraničena:\nV nejnižší části je velice obtížné definovat hranici údolí. Vytvářejí je zde nízké hřebeny a morénové náspy. Nejsevernější kopce, které ohraničují údolí, jsou Kotlinowy Wierch (na západní straně) a Kobyła (na východní straně). Na východní straně jezera Toporowy Staw Niżni potok Sucha voda mění směr od severu k severovýchodu a teče trochu jižněji od cesty Oswalda Balzera, přes vzdálenost větší než 1 km (až na místo zvané Wawrzeczkową Cyrhlę) a tvoří přirozenou hranici mezi Tatrami a Podtatranskou brázdou.\n\nVe výšce asi 1157 m n. m. (místo přítoku potoka Pańszczycki do Suché vody) se údolí dělí na: Dolinu Gąsienicowu a na Dolinu Pańszczycu.\n\nDolina Suchej Wody patří mezi ledovcová údolí. Je složena převážně z granitoidů a v části Západních Tater ze sedimentárních hornin v typickém třípatrové systému. Některé z bohaté přehlídky ledovcových tvarů, jako jsou morény, kary, pánve jezer, oblíky jsou pokryty klečí a smrkovým lesem. Spodní část mírně klesá směrem k severu, s dobře zachovaným borovicovým lesem. Dokonale tvarovaný morénový amfiteátr v údolí popsal již v roce 1847 Ludwik Zejszner.\n\nV údolí jsou silně vyvinuté krasové útvary. Voda protéká podzemní toky a končí v ponorech, a to nejen v Suchém potoce, ale také v jeho přítocích: Czarny Potoku a Pańszczyckim potoku, vytékajících pak ve vzdálených vyvěračkách. Vodní toky tečou někdy v rozporu s terénem - je tady hodně tzv. suchých vod. Část vod z údolí je odváděno vyvěračkami v dalších údolích, např. Goryczkowe Wywierzysko, vyvěračku Jaskini Kasprowej Niżniej a vyvěračku Wywierzysko Olczyskie. V údolí se nacházejí dále také vrchoviště (typ rašeliniště) s klečí, z nichž jedno má mocnost 5,8 m.\n\nVe spodní části údolí jsou dvě malá morénová jezera - Toporowy Staw Wyżni a Toporowy Staw Niżni.\n\nNa Hale Gąsienicowe byla v letech 1921-1925 postavena chata „Murowaniec”. Kvůli ní byla v letech 1921-1923 postavena zpevněná cesta (uzavřena pro automobily, používá se mimo jiné k zásobování). Ostatní budovy v údolí jsou výcvikové základny horolezců - \"Betlejemka\" lesovna TPN - \"Księżówka\", meteorologická měřicí stanici PAN, strážní domek TPN \"Gawra\" a několik pastýřských salaší. V údolí Dolina Suchej Wody na cestě k \"Murowanici\", na místě zvaném Rąbaniski, stál letní kemp PZA (Polského horolezeckého svazu), zlikvidovány 20. srpna 2009 . Údolím a jeho větvemi vede několik turistických cest.\n\nV pravé dolní části údolí Doliny Suchej Wody prochází dvě cesty:\n\n"}
{"id": "1172998", "url": "https://cs.wikipedia.org/wiki?curid=1172998", "title": "Edoardo Gasser", "text": "Edoardo Gasser\n\nEdoardo Gasser, též Eduard nebo Eduardo (12. září 1859 Terst – 1932), byl rakouský právník a politik italské národnosti z Terstu, na počátku 20. století poslanec Říšské rady.\n\nProfesně působil jako advokát. V době svého působení v parlamentu se uvádí jako advokát ve Terstu.\n\nPůsobil coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Terst 02.\n\nV roce 1911 byl uváděn jako italský liberál. Po volbách roku 1911 byl na Říšské radě členem poslaneckého Klubu liberálních Italů.\n"}
{"id": "1173000", "url": "https://cs.wikipedia.org/wiki?curid=1173000", "title": "Vinko Golob", "text": "Vinko Golob\n\nVinko Golob (22. dubna 1921 Bileća – 5. září 1995 Lugano) byl jugoslávský fotbalový útočník slovinského původu a jugoslávský reprezentant.\n\nMěl pět sourozenců. Jeho otcem byl Slovinec Leopold Golob (1890 Ptuj – 1956 Varaždin). Jeho matkou byla Elvira Ana Golob, rozená Zagorc (14. března 1899 Bileća – 1994 Varaždin), jejíž oba rodiče Andrej (31. března 1851 Budna vas – 12. února 1934 Bileća) i Tereza (10. srpna 1861 – 31. května 1927) pocházeli ze Slovinska.\n\nS fotbalem začal v roce 1935 ve Slaviji Varaždin, v letech 1936 – 1940 už hrál za její „A“ mužstvo. Roku 1940 přestoupil do záhřebské Concordie, se kterou v roce 1942 vyhrál chorvatskou ligu (Nezávislý stát Chorvatsko).\n\nOd roku 1945 hrál za Dinamo Záhřeb, kde převzal Wölflovu úlohu během jeho zranění kolene. V sezoně 1945/46 nastoupil za Dinamo k 18 zápasům v ligové kvalifikaci chorvatských mužstev do jugoslávské nejvyšší soutěže pro ročník 1946/47, vstřelil v nich 14 branek. Nastupoval většinou pod hrotem nebo jako spojka, byl technicky zdatným tvůrcem hry. V roce 1947 se stal prvním poválečným jugoslávským internacionálem, když přestoupil do pražských Bohemians.\n\nNedlouho po únoru 1948 se vrátil do Jugoslávie. Dále působil na jaře 1949 ve francouzském Toulouse FC. V sezoně 1949/50 hrál nejvyšší italskou soutěž v Benátkách. V Serii A debutoval 25. září 1949 v domácím zápase proti AC Milán (prohra 1:4). Kariéru ukončil ve třetiligovém Vigevanu po vítězství v Serii C v ročníku 1951/52. Po ukončení hráčské kariéry zůstal v Itálii, zemřel ve Švýcarsku.\n\nV jugoslávském národním týmu nastoupil k jedinému utkání 27. června 1948 v Bělehradu proti Albánii, které skončilo bezbrankovou remízou.\n\n\n"}
{"id": "1173001", "url": "https://cs.wikipedia.org/wiki?curid=1173001", "title": "Dolina Rybiego Potoku", "text": "Dolina Rybiego Potoku\n\nDolina Rybiego Potoku, česky \"údolí Rybího potoka\" (slov. \" dolina Rybieho potoka\" , něm. \"Fischseetal\", maď. \"Halas-tavi-völgy\" ) je údolí v polské části Vysokých Tater, větev Bielovodské doliny. Plocha údolí je cca 11,5 km², délka cca 5,5 km. Údolí je obklopeno (od severozápadu, ve směru hodinových ručiček):\n\nVe spodní části údolí je největší jezero v Tatrách - Morskie Oko. Ve vyšší části je kotel jezera Czarny Staw pod Rysami a Dolina za Mnichem. Údolím protéká Rybí potok, který vytéká z Morskieho oka. Na zadní straně staré chaty na východní straně potoka je malé jezírko hruškovitého tvaru - Stawek przy Stadliskach . Něco níže se Rybí potok vlévá do dalších jezer - Rybie Stawki: Małe Morskie Oko, Żabie Oko a Małe Żabie Oko. V blízkosti chaty pod Wantą se Rybí potok vlévá do Biele vody, vytvářejíc řeku Biela voda.\n\nNa tvaru údolí je dobře viditelný účinek ledovce: kotle, patrová struktura, podříznuté svahy, ohlazené skály, náspy bočních morén a čelní moréna (jeden z hezčích příkladů), na které je postavena chata. V údolí lze vidět všechny stupně, od lesního pásma po tundrové pásmo (pouze jediná oblast v Polsku). Zvláště cenné jsou zbytky primárních horských subalpinských smrkových aborovicových lesů. Flóra údolí se skládá z cca 350 druhů cévnatých rostlin, včetně cca 170 druhů skalniček. V údolí se lze setkat s jeleny (říjiště u Warty), medvědy, rysy, tatranskými svišti a kamzíky.\n\nDolina Rybiego Potoku je přístupná pro turisty. Značené turistické cesty vedou ve směru od chaty a Morskieho oka. Ještě před chatou odbočuje značená cesta přes hřeben Opalonego do údolí Dolina Pięciu Stawów Polskich. V blízkosti chaty se sbíhají cesty, vedoucí kolem Morskieho Oka, k Czarnemu Stawu a dále na Rysy nebo přes Kazalnicę na Mengusovské sedlo, přes údolí za Mnichem na Vráta Chałubińského nebo do sedla Szpiglasowa Przełęcz a dále do údolí Dolina Pięciu Stawów Polskich.\n"}
{"id": "1173002", "url": "https://cs.wikipedia.org/wiki?curid=1173002", "title": "Vittorio Candussi-Giardo", "text": "Vittorio Candussi-Giardo\n\nVittorio Candussi-Giardo (22. června 1864 Rovinj – ???), byl rakouský politik italské národnosti z Istrie, na počátku 20. století poslanec Říšské rady.\n\nPocházel ze starobylé italské rodiny Candussi z istrijské Rovinje, kde vlastnila mlýn. Později rozšířili příjmení na Candussi-Giardo. Giorgio Candussi-Giardo (1863–1906) byl starostou města. Vittorio byl době svého působení v parlamentu uváděn jako obchodník a statkář v Rovinji.\n\nPůsobil coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Istrie 02. Ztratil mandát 25. září 1917 na základě dlouhodobé absence.\n\nV roce 1911 byl uváděn jako italský liberál. Po volbách roku 1911 byl na Říšské radě členem poslaneckého Klubu liberálních Italů.\n\nZa první světové války odešel do exilu do Itálie.\n"}
{"id": "1173003", "url": "https://cs.wikipedia.org/wiki?curid=1173003", "title": "Janez Hladnik", "text": "Janez Hladnik\n\nJanez Hladnik (13. května 1863 Rovte – 12. ledna 1949 Šentvid pri Stični) byl rakouský římskokatolický duchovní a politik slovinské národnosti z Kraňska, na počátku 20. století poslanec Říšské rady.\n\nV době svého působení v parlamentu se uvádí jako farář v obci Trebelno. Byl i děkanem a knězem v Šentvidu.\n\nPůsobil coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Kraňsko 09.\n\nV roce 1911 byl uváděn jako člen Slovinské lidové strany. Po volbách roku 1911 byl na Říšské radě členem poslaneckého Chorvatsko-slovinského klubu.\n"}
{"id": "1173004", "url": "https://cs.wikipedia.org/wiki?curid=1173004", "title": "Autonomní sociální centrum Klinika", "text": "Autonomní sociální centrum Klinika\n\nAutonomní sociální centrum Klinika bylo sociální a kulturní centrum v Praze na Žižkově. Vzniklo koncem listopadu 2014 nelegálním obsazením nevyužívané budovy bývalé plicní kliniky v Jeseniově ulici. Zprvu to vypadalo, že bude centrum vyklizeno, po řadě jednání se zástupci státu však mohli iniciátoři projektu v budově setrvat a rozvíjet své aktivity. Od března 2015 tak budovu užívali na základě smlouvy o výpůjčce uzavřené s Úřadem pro zastupování státu ve věcech majetkových (ÚZSVM). Po jejím neprodloužení ze strany úřadu v březnu 2016 budovu obývají proti vůli ÚZSVM, který to označuje za nelegální jednání a požaduje vyklizení objektu. Policie s případným zásahem čeká na výsledek občanskoprávního sporu mezi Klinikou a ÚZSVM. Centrum Klinika bylo v roce 2016 zmiňováno ve zprávách Ministerstva vnitra o extremismu v části věnované krajní levici v souvislosti s podporou českého anarchistického hnutí. Stejného roku bylo Autonomní sociální centrum Klinika oceněno Cenou Františka Kriegla od Nadace Charty 77.\n\nMezi iniciátory projektu byli uváděni mediální vědec a ekolog Arnošt Novák, sociální pracovnice Anna Hausnerová, politoložka Tereza Virtová, fotografka Martina Sosnová a výtvarný a hudební umělec Ivo Mathé. V záměru měli vybudovat v Klinice kavárnu, vegetariánskou lidovou jídelnu vařící z plodů komunitní zahrady, knihovnu, čítárnu a komunální dílnu. Tzv. Lidová žižkovská univerzita měla podle plánů pořádat přednášky, semináře, debaty a workshopy. Projekt měl fungovat na principu komunitní podpory bez dotací a přímé finanční podpory státu z veřejných rozpočtů.\nAktivisté budovu v dezolátním stavu obývanou bezdomovci nejprve vyklidili od odpadků. Vlastníkem nemovitosti byl český stát, reprezentovaný Úřadem pro zastupování státu ve věcech majetkových (ÚZSVM). Objekt někdejší plicní ambulance byl od roku 2009 nevyužívaný, v té době byl převáděn na Generální inspekci bezpečnostních sborů (GIBS), která do něj chtěla přenést své pražské sídlo. Aktivisté se nabídli, že budou budovu spravovat alespoň do té doby, než dojde k převodu. Také požadovali po úřadu zveřejnění smlouvy o převodu. Na 3. prosince vyhlásili sousedský den s přednáškou sochaře Pavla Karouse. Iniciativa zveřejnila petici na svou podporu, kterou do 9. prosince podepsalo kolem dvou tisíc lidí, a chtěla o podporu požádat také ministerstvo kultury a ministerstvo sociálních věcí. Právě 9. prosince policie budovu vyklidila. Při demonstraci a pochodu na jejich podporu 13. prosince, jichž se účastnilo asi 700 lidí, se aktivisté marně pokusili kliniku znovu obsadit. Další demonstrace proběhla v lednu 2015. Na komunální úrovni projekt podporovala Strana zelených; tehdejší náměstek primátorky Matěj Stropnický navrhl, aby si budovu pronajalo město. Podporu zpočátku vyjádřil i ministr financí Andrej Babiš, který ale později obrátil a uvedl, že squatteři musejí dle zákona objekt opustit.\n\nNa začátku února 2015 nabídl ÚZSVM po Babišově intervenci bezplatnou výpůjčku budovy na dobu, než ji GIBS převezme a začne využívat. Vyhlásil výběrové řízení, do něhož se přihlásili tři zájemci, jednoho pro formální nedostatky vyřadil a druhý (občanské sdružení Alternativa II) sám odstoupil. V druhé polovině února úřad podepsal s Terezou Virtovou zastupující projekt Autonomní sociální centrum Klinika smlouvu na dobu nejdéle jednoho roku, kterou bylo možno až sedmkrát prodloužit. Od začátku března iniciativa objekt převzala do užívání a uvedla, že by do dvou měsíců mohla zahájit plnohodnotný provoz. Už počátkem dubna Vláda ČR projednala ukončení privatizace budovy a zároveň její přímý prodej Generální inspekci bezpečnostních sborů, který by zřejmě urychlil konec činnosti Kliniky, před úřadem vlády se při té příležitosti uskutečnila demonstrace na podporu centra.\n\nCentrum fungovalo bez dotací samosprávy či velkých sponzorů. Denně pořádalo bezplatné přednášky, jazykové kurzy, divadelní a hudební představení, rukodělné dílny. V prostorách Kliniky fungovala knihovna a k dalším plánům patřilo otevření sociální prádelny a knihařské dílny.\n\nKlinika začala přitahovat pozornost zejména poté, co ji místní zastupitel za Svobodné Mojmír Mikuláš osočil, že pomáháním uprchlíkům „pomáhá řízené invazi“. Tvrdil též, že se přímo na Klinice nelegální migranti ukrývají a že se tam vůbec scházejí „radikálové s radikálními a protispolečenskými postoji“. \nDne 6. února 2016, kdy se konaly demonstrace proti islámu a proti politickým elitám v několika zemích Evropy, zapálili zřejmě účastníci pražské demonstrace Kliniku zápalnými lahvemi. Útočníci patrně pocházeli z krajně pravicové scény. Aktivisté z Kliniky vyčítali policii údajně liknavý zásah a povrchní vyšetřování. K jejich kritice se přidal i ministr spravedlnosti Robert Pelikán; ministr vnitra Milan Chovanec ji naopak rázně odmítl. Před koncem února skončilo interní šetření se závěrem, že policie 6. února neselhala. Útok vyvolal mobilizaci sympatizantů Kliniky, zároveň ale také posílil odpor proti ní. Politici, na komunální úrovni především z ODS, včetně starostky Prahy 3 Vladislavy Hujové za TOP 09, začali označovat Kliniku jako sídlo levicových extremistů, kteří přitahují pozornost pravicových extremistů a tím ohrožují bezpečnost.\n\nDne 10. ledna 2019 začala Správa železniční dopravní cesty (SŽDC) s vyklízením budovy. Postupně dal exekutor aktivistům čas na její opuštění do 11:30, 12:30 a 15:45. Ani po jednom z termínů aktivisté z objektu neodešli, několik se jich usadilo na střeše. Vyklízení tak bylo nakonec přerušeno a mělo pokračovat následující den ráno.\n\nSkupina asi pěti lidí slezla se střechy až o týden později (17. ledna). Dům v předchozích dnech pracovníci exekutora zabezpečili a po skončení exekuce by jej měla převzít SŽDC.\n\nRoční smlouva o výpůjčce budovy centru měla vypršet 2. března 2016. V druhé polovině února 2016 oznámil ÚZSVM, že podle Stavebního úřadu Prahy 3 je stavba zkolaudovaná jako zdravotnické zařízení; její využívání k jiným účelům je protiprávní a v případě prodloužení výpůjčky by mohla následovat sankce. Oznámil také, že budovu opět nabídne jiné státní instituci a případně vyhlásí výběrové řízení na její prodej. Původní zájemce, Generální inspekce bezpečnostních sborů, už od záměru využití budovy upustil. Na podporu setrvání Kliniky se 20. února uskutečnil v Praze i dalších městech druhý ročník Dne pro Kliniku. Radnice Prahy 3 navíc koncem února uvedla, že si na centrum stěžovali občané kvůli hluku a ohňům.\n\nÚřad pro zastupování státu ve věcech majetkových vyzval k vyklizení kliniky do půlnoci 2. března, k jejímu opuštění však ze strany squatterů nedošlo s argumentem občanské neposlušnosti. Ani náhradní termín do 14 hodin 3. března stanovený úřadem téhož dne dopoledne nerespektovali a pořádali v budově pravidelný program jazykového kurzu. Jednání mezi ÚZSVM a zástupci Kliniky skončila bez úspěchu. Od 3. března 2016 tak aktivisté obývají budovu Kliniky a přilehlý pozemek opět nelegálně. \nVíce než 2 300 lidí podepsalo petici, která žádala zařazení jednání o Klinice na program pražského zastupitelstva, k čemuž na konci března došlo. Někteří zastupitelé ODS či ANO kritizovali nedodržování zákonů, naopak zastupitelé z řad zelených či pirátů oceňovali aktivity organizované zdola bez potřeby dotací. Aktivisté chtěli, aby budovu od úřadu převzala Praha, zastupitelé ale žádné stanovisko nepřijali. Ještě předtím, 17. března, požádalo o objekt Ministerstvo práce a sociálních věcí a vládní komise souhlasila s převodem jemu. Náměstek primátorky pro školství Petr Dolínek nabídl aktivistům náhradou budovu bývalých jeslí ve Znojemské ulici v Praze 4, což však odmítli.\n\nV odpoledních hodinách dne 20. května 2016 byla Klinika evakuována policií z důvodu nahlášení bomby v objektu, která ale nebyla nalezena. Po skončení akce byla nejprve budova předána Úřadu pro zastupování státu ve věcech majetkových. Téhož večera po skončení zásahu policie i úředníci z ÚZSVM objekt opustili a areál byl následně opět obsazen squattery. Obdobná situace se opakovala i 24. května, kdy policie znovu prověřovala nahlášenou bombu. Několik aktivistů se však navzdory výzvě k vyklizení objektu připoutalo uvnitř a na střeše budovy. ÚZSVM kvůli tomu podal trestní oznámení. Následujícího dne, 25. května, se aktivisté pokusili předat ředitelce majetkového úřadu Kateřině Arajmu symbolický šek k částce 40 tisíc korun, kterou poslali na účet ÚZSVM jako úhradu smluvní pokuty za pobyt v budově i po vypršení smlouvy (činila 1 tisíc Kč denně). Dne 27. května měli zástupci Hlavního města Prahy jednat s ÚZSVM o nákupu nebo výměně budovy, aby ji město získalo do svého majetku pro působení neziskových organizací. Radní pro majetek Karel Grabein Procházka (ANO) však poté uvedl, že před rekonstrukcí budovy by v ní z bezpečnostních důvodů nemohli aktivisté působit. Téhož dne odpoledne byla už potřetí nahlášena údajná bomba, policisté tentokrát budovu prohledali jen bez evakuace.\n\nVládní dislokační komise dne 1. června znovu přehodnotila a zrušila své březnové rozhodnutí o přidělení budovy k užívání ministerstvu práce pro potřeby Úřadu práce, protože ministerstvo svůj zájem odvolalo. Následovalo opětovné nabídnutí státním institucím. Rada městské části Praha 3 následujícího dne schválila záměr podat v souvislosti s Klinikou trestní oznámení pro šíření poplašné zprávy, neoprávněný zásah do práva k domu, bytu nebo nebytového prostoru a schvalování trestného činu.\n\nDne 7. července Městský soud v Praze zrušil dřívější předběžné opatření, kterým zakázal provozování centra v objektu kliniky.\n\nNa podzim 2016 převzala objekt Správa železniční dopravní cesty (SŽDC), která jej plánovala opravit, zřídit tam kanceláře a přesunout některé své zaměstnance ze Správy železniční geodézie.\n\nV lednu 2017 Obvodní soud pro Prahu 3 nařídil budovu v Jeseniově ulici vyklidit, písemné odůvodnění verdiktu však ještě do poloviny března nevyhotovil. Aktivisté jako kompromis nabízeli smlouvu o dočasném užívání objektu do doby, než vlastník objektu zahájí první stavební práce, s čímž SŽDC počítala až pro rok 2018.\n\nV první polovině března 2017 Pražské vodovody a kanalizace na žádost SŽDC uzavřely přívod vody do budovy, což mimo jiné zkomplikovalo provoz centra. Aktivisté svolali na odpoledne 9. dubna do centra Prahy manifestaci.\n\nKoncem června 2017 napsal místostarosta Prahy 3 Alexander Bellu bez vědomí starostky Vladislavy Hujové dopis policii se žádostí, aby budovu vyklidila. Policie však uvedla, že k tomu nemá zákonný důvod, neboť soudní pře ještě neskončila pravomocným rozhodnutím, když se aktivisté proti rozsudku odvolali a projednání Městským soudem v Praze se v té době očekávalo až k datu 5. září. To v daný termín skutečně proběhlo a Městský soud v Praze vydal pravomocný rozsudek, kterým nařídil aktivistům areál vyklidit nejpozději do 18. října 2017.\n\nSquatteři z Kliniky podali v listopadu 2017 proti rozsudku dovolání k Nejvyššímu soudu s odůvodněním, že soudy nižší instance se dostatečně nevypořádaly s argumenty o sociálním rozměru squattingu a o jednání vlastníka v rozporu s dobrými mravy. Soud 31. ledna 2018 předběžně rozhodl o odložení exekuce (vyklizení obsazené budovy) do doby, než sám rozhodne o dovolání. V říjnu téhož roku pak dospěl k vlastnímu rozhodnutí, a to zamítavému.\n\nÚřad pro zastupování státu ve věcech majetkových žaloval aktivisty také o částku 360 tisíc korun za neoprávněné užívání nemovitosti po skončení smlouvy o výpůjčce 3. března 2016. V listopadu 2017 však Obvodní soud pro Prahu 3 rozhodl, že aktivisté platit nemusí, neboť se užíváním objektu nijak neobohatili. Soudkyně poukázala na rozporné jednání státu, když nejprve při vědomí neužívanosti kliniky uzavřel smlouvu o bezplatném zapůjčení, následně pak za další užívání uplatňoval právo na vydání bezdůvodného obohacení. Úřad se proti rozsudku odvolal, v červnu 2018 však odvolací Městský soud v Praze původní rozsudek potvrdil.\n\nAktivisté, jež zastupovala Tereza Virtová, podali k Ústavnímu soudu ústavní stížnost proti rozsudkům Nejvyššího soudu, Městského soudu v Praze a Obvodního soudu pro Prahu 3 ohledně vyklizení budovy. Ústavní soud ji však počátkem listopadu 2018 odmítl jako zjevně neopodstatněnou. Odůvodnil to tím, že nelze tolerovat okupaci cizích objektů bez právního důvodu jen proto, že nejsou využívány, a stěžovatelka v době uzavření někdejší smlouvy o výpůjčce s vlastníkem objektu musela počítat s možností, že po uplynutí sjednané smlouvy tato nebude prodloužena. Soud souhlasil se stěžovatelkou v tom, že pro stát je lepší, když je budova kliniky momentálně využívána, než aby pouze chátrala, nelze však kvůli tomu podle soudu upírat majiteli vlastnické právo.\n\nCentrum Klinika bylo opakovaně zmiňováno ve zprávách o extremismu ministerstva vnitra v části věnované krajní levici. Ve zprávě za 4. čtvrtletí roku 2014 bylo uvedeno, že obsazení objektu ze strany aktivistů bylo mobilizačním tématem napříč krajně levicovou scénou i u části veřejnosti. V rámci solidarity s klinikou probíhaly akce na její podporu, mimo jiné demonstrace 13. prosince proti jejímu údajně brutálnímu vyklizení policií. Dne 14. prosince došlo k pokusu o zapálení policejního vozidla na pražských Vinohradech, k němuž se přihlásila skupina Anarchistická solidární akce. Samotná Klinika se však od činu distancovala. Zpráva za 1. čtvrtletí roku 2015 zmínila Kliniku jako pokračující mobilizační téma pro anarchistickou scénu. Po svěření budovy do péče squatterů proběhly v objektu různé akce, které byly přímo spojené s propagací a podporou anarchistické scény. Aktivisté z Kliniky se od extremismu distancovali a uváděli, že jejich činnosti mají charakter vzdělávací či kulturně zábavný. V dalších čtvrtletích roku 2015 již zprávy ministerstva Kliniku nezmiňovaly. \n\nO Klinice bylo opět pojednáno ve zprávě o extremismu za první čtvrtletí roku 2016, a to v souvislosti s únorovým útokem na ni a končící jednoletou smlouvou. Ministerstvo vnitra ve zprávě uvedlo, že „na vzniku a chodu centra Klinika se v minulosti podílely osoby aktivní v rámci anarchistické scény a probíhaly v něm akce s anarchistickým podtextem“. Podle zprávy ale „centrum jako takové nelze označit jako levicově extremistické, protože v obecné rovině nenaplňuje definiční znaky, které využívá Ministerstvo vnitra“. V květnu 2016 \"Denní Expres\" uvedl, že jedním z podporovatelů centra Klinika je levicový extremista a spoluzakladatel anarchistické organizace Síť revolučních buněk Lukáš Borl, po němž bylo v prosinci 2015 vyhlášeno celostátní pátrání kvůli podezření ze žhářských útoků.\n\nV květnu 2016 získalo centrum Klinika Cenu Františka Kriegla za občanskou statečnost udělovanou Nadací Charty 77. Centrum bylo oceněno za dobrovolné aktivity překračující hranice ideologií i tržního světa. Finanční obnos spojený s cenou aktivisté věnovali organizaci Anarchistický černý kříž, pomáhající stíhaným či vězněným anarchistům.\n\n\n"}
{"id": "1173006", "url": "https://cs.wikipedia.org/wiki?curid=1173006", "title": "Saudi First Division", "text": "Saudi First Division\n\nSaudi First Division je 2. nejvyšší saúdskoarabská fotbalová soutěž. Soutěž byla založena roku 1976. Nejvíce titulů získal klub Hajer FC. V soutěži hraje 16 týmů.\n"}
{"id": "1173007", "url": "https://cs.wikipedia.org/wiki?curid=1173007", "title": "Rudolf Sandalo mladší", "text": "Rudolf Sandalo mladší\n\nRudolf Sandalo (též Rudolf de Sandalo, 1899 – 1960 Berlín) byl německý fotograf architektury, syn Rudolfa Sandalo staršího. Po smrti otce v roce 1932 přemístil ateliér do Prahy, kde sídlil v Jilské 4 a v Kaprově 12. V roce 1940 přesídlil do Berlína. Zde asi v roce 1960 zemřel.\n\n"}
{"id": "1173008", "url": "https://cs.wikipedia.org/wiki?curid=1173008", "title": "Rudolf Sandalo", "text": "Rudolf Sandalo\n\nJméno a příjmení Rudolf Sandalo (též Rudolf de Sandalo) má více známých nositelů:\n"}
{"id": "1173010", "url": "https://cs.wikipedia.org/wiki?curid=1173010", "title": "Tuniská házenkářská reprezentace žen", "text": "Tuniská házenkářská reprezentace žen\n\nTuniská házenkářská reprezentace žen reprezentuje Tunisko na mezinárodních házenkářských akcích, jako je mistrovství světa.\n"}
{"id": "1173011", "url": "https://cs.wikipedia.org/wiki?curid=1173011", "title": "Alžírská házenkářská reprezentace žen", "text": "Alžírská házenkářská reprezentace žen\n\nAlžírská házenkářská reprezentace žen reprezentuje Alžírsko na mezinárodních házenkářských akcích, jako je mistrovství světa.\n"}
{"id": "1173012", "url": "https://cs.wikipedia.org/wiki?curid=1173012", "title": "Bulharská házenkářská reprezentace žen", "text": "Bulharská házenkářská reprezentace žen\n\nBulharská házenkářská reprezentace žen reprezentuje Bulharsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173013", "url": "https://cs.wikipedia.org/wiki?curid=1173013", "title": "Litevská házenkářská reprezentace žen", "text": "Litevská házenkářská reprezentace žen\n\nLitevská házenkářská reprezentace žen reprezentuje Litvu na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173019", "url": "https://cs.wikipedia.org/wiki?curid=1173019", "title": "Drvenkovití", "text": "Drvenkovití\n\nDrvenkovití (\"Sapygidae\") je čeleď vos. Jedná se o parazity, jejichž larvy se vyvíjejí v hnízdech samotářských včel.\n\nDrvenky jsou nejblíže příbuzní kodulkám (\"Mutillidae\"). Obvykle jde o drobné, štíhlé druhy (podčeleď \"Sapyginae\"), nebo větší, vosy připomínající živočichy (podčeleď \"Polochrinae\"). Velikost se pohybuje od 6 do 22 mm. Zbarvení těla je černé se žlutými nebo bílými skvrnami, některé druhy mají rezavě zbarvený zadeček. Obě pohlaví mají dlouhá, kyjovitá tykadla, která představují u mnohých druhů dobrý rozpoznávací znak mezi pohlavími. Kusadla mají tři nápadné „zuby“.\nDrvenkovití jsou zástupci skupiny hnízdních kleptoparazitů. Samice si nestaví hnízdo, ale kladou vajíčka do buněk samotářských včel (čalounice, drvodělky, zednice, maltářky). Živí se buď zásobami pylu nebo konzumují larvy či předkukly napadených včel anebo obojí zároveň. Vajíčko obvykle nakladou přímo do hnízdní buňky a larva se pak živí potravou, kterou nanosil majitel hnízda pro svou larvu. Jelikož buňky jsou uspořádány řadově a včely jednu po druhé uzavírají, parazitující samice hlídkují u hnízd a položí vajíčko krátce před uzavřením hnízdní buňky a začátkem stavby nové buňky. Vajíčka mají malá a samice je obvykle schovávají mezi listové vrstvy, jimiž je vystlán vnitřní povrch buňky. Larvy se líhnou dříve než larvy hostitele a sežerou je někdy ještě nevylíhlé. Někdy se však stane, že se v buňce vylíhne více larev kleptoparazita, v takovém případě se larvy navzájem napadají a svůj vývoj dokončí jen ta nejsilnější. Byly zaznamenány i případy, že svůj vývoj dokončila larva včely i drvenky. Některé larvy pozdrží svůj vývoj a čekají, až hostitelská larva nabude na objemu - teprve potom ji napadnou a zkonzumují. Některé včely se naučily bránit a stavějí i prázdné falešné buňky, v nichž je larva drvenky odsouzena k smrti hladem. Pokud v buňce narazí na cizí vajíčko, vyhodí ho ven. Stejně tak vyhazují z hnízda i drvenky, které tam najdou. Ty se většinou nebrání a vyhodit se nechají. Dospělci se živí pylem a nektarem na květech.\n\nJedná se o kosmopolitní čeleď rozšířenou všude tam, kde žijí jejich hostitelské druhy. Člení se na 2 podčeledi. Ve světě bylo zatím popsáno asi 80 druhů, v ČR žijí 4 z nich.\n\n\n"}
{"id": "1173023", "url": "https://cs.wikipedia.org/wiki?curid=1173023", "title": "Francouzská házenkářská reprezentace mužů", "text": "Francouzská házenkářská reprezentace mužů\n\nFrancouzská házenkářská reprezentace mužů reprezentuje Francii na mezinárodních házenkářských akcích, jako je mistrovství světa nebo mistrovství Evropy.\n\n"}
{"id": "1173024", "url": "https://cs.wikipedia.org/wiki?curid=1173024", "title": "High Bandwidth Memory", "text": "High Bandwidth Memory\n\nHigh Bandwidth Memory (zkratka HBM), česky „vysokovýkonnostní paměť“, je nový druh 3D pamětí, který překonává všechny dosavadní typy pamětí v mnohých parametrech. Původní využití bylo zaměřeno pouze na využití u čipů grafických karet jako nástupce GDDR5, v budoucnu však může nahradit i běžné DDR4 paměti, nakonec je plánováno využití i jako rychlé cache procesorů.\n\nFirma AMD začala na vývoji pracovat už v roce 2008, kdy se snažila o řešení neustále se zvyšujících požadavků na prostupnost moderních pamětí. Později AMD začalo spolupracovat s SK Hynix a UMC. První prototypy se objevovaly až v roce 2015. 19. 1. 2016. Samsung oznámil masovou produkci. Masový prodej má být zahájen v létě 2016 a to konkrétně u grafických karet.\n\n\n\n\n\n"}
{"id": "1173027", "url": "https://cs.wikipedia.org/wiki?curid=1173027", "title": "Velká Víska", "text": "Velká Víska\n\nVelká Víska je jedno ze dvou katastrálních území města Hořovice v okrese Beroun. Zástavba splynula s městem a dohromady tvoří celkem kompaktní městský celek. Je zde evidováno 509 adres.\n\n"}
{"id": "1173037", "url": "https://cs.wikipedia.org/wiki?curid=1173037", "title": "Tatarka (příjmení)", "text": "Tatarka (příjmení)\n\nTatarka je příjmení, rozšířené na Slovensku (a v menší míře též v Česku). Nejčastěji se vyskytuje v obci Skalité v okrese Čadca. Existuje též méně rozšířené příjmení Tatárka.\n\n"}
{"id": "1173038", "url": "https://cs.wikipedia.org/wiki?curid=1173038", "title": "Johann Ambrosius Bach", "text": "Johann Ambrosius Bach\n\nJohann Ambrosius Bach (22. února 1645 Erfurt – 2. března 1695 Eisenach) byl německý hudební skladatel a otec Johanna Sebastiana Bacha. Byl členem hudební rodiny Bachů.\n\nNarodil se v německém Erfurtu, jako dvojče Johanna Christopha Bacha (1645–1693). Jeho otcem byl Christoph Bach (1613–1661). Zaměstnání našel ve svém rodném městě, kde pracoval jako houslista. V roce 1671 se přestěhoval se svou rodinou do Eisenachu, v dnešním Durynsku, kde byl zaměstnán jako dvorní trumpetista a hudební skladatel. \n\nJeho první ženou byla Maria Elisabeth Lämmerhirtová, se kterou se oženil dne 1. dubna 1668. Měli spolu osm dětí, z nichž se čtyři staly hudebníky, včetně Johanna Sebastiana Bacha. Když mu první žena dne 3. května 1694 zemřela, tak se dne 27. listopadu 1694 oženil s Barbarou Margarethou, rozená Keulovou. Tři měsíce po této svatbě v Eisenachu zemřel.\n"}
{"id": "1173040", "url": "https://cs.wikipedia.org/wiki?curid=1173040", "title": "GAZ-52", "text": "GAZ-52\n\nGAZ-52 byl sovětský lehký nákladní automobil o nosnosti 2,5 tuny. Představoval kompromisní konstrukci s využitím řadového šestiválcového motoru z masově vyráběného automobilu GAZ-51 a mnoha komponent souběžně vyráběného výkonnějšího automobilu GAZ-53. S různými úpravami se vyráběl v Gorkovském automobilovém závodě (rusky Горьковский автомобильный завод (ГАЗ)) v letech 1966 až 1989. Předcházející typ GAZ-51 se vyráběl souběžně až do roku 1975. Celkově bylo vyrobeno 1 006 330 kusů tohoto typu.\n\nPoužitá kabina řidiče pocházela z typu GAZ-53, což dost ztěžuje jejich vzájemné rozlišení. Základním rozdílem bylo použití řadového šestiválce, který byl odvozen od předválečného benzínového motoru GAZ-11. Ve výkonnějším typu GAZ-53 se používal benzínový osmiválec do V typu ZMZ-53.\nNa voze GAZ-52 se používaly disky a pneumatiky shodné s GAZ-51 s rozměrem 220-508 (7,50-20 palců), disky měly šest větracích otvorů. Na GAZ-53 se montovaly pneumatiky mírně větších rozměrů 240-50 (8,25-20 palců). Disky pro GAZ-53 měly jen tři větrací otvory. Disky pro oba rozměry pneumatik byly vzájemně zaměnitelné. Během 23 let výroby se vůz vyráběl v mnoha modifikacích, výrazně se od sebe ale odlišují dvě snadno rozeznatelné skupiny.\nSem patří provedení GAZ-52-01 – podvozek pro montáž skříňových provedení a cisteren, výroba probíhala v letech 1966 až 1991 a GAZ-52-03 – valníkové provedení o nosnosti 2,5 tuny, výroba běžela v letech 1966 až 1973.\nZahrnovalo především podvozek pro sklápěče GAZ-52-02 a valníkové provedení GAZ-52-04, sériově vyráběné od roku 1975.\nVe srovnání s GAZ-51 bylo u typů GAZ-52 a GAZ-53 použito propracovanější upevnění odpružení.\nTypy GAZ-52 a GAZ-53 se odlišovaly také šířkou chladiče. K řadovému šestiválci GAZ-52 příslušel úzký chladič, dobře viditelný při pohledu na vůz přímo zepředu. K vidlicovému osmiválci vozu GAZ-53 se montoval širší chladič. Na GAZ-52 se montoval tlumič výfuku na pravou stranu, na GAZ-53 vlevo. Kabina obou typů byla sice stejná, ale z výroby byla u GAZ-52 kabina vždy v jedné barvě, zatímco u GAZ-53 byla maska chladiče bílá.\n\nBěhem sériové výroby byly některé celky postupně modernizovány.\nHlava bloku válců, určená pro svíčky M8 (závit M18×1,5) byla nahrazena hlavou válců pro svíčky A11 (závit M14×1,25). Původní hlava bloku válců zaručovala stupeň komprese 6,2, inovovaná hlava válců zajistila stupeň komprese 6,7. Na motory určené ke spalování zkapalněného plynu (propan-butan) byla montována hlava válců se zmenšenou spalovací komorou, což zvýšilo kompresní stupeň na 7. Rozlišovacím znakem takové hlavy válců byl odlitý nápis 76. To znamenalo potřebné oktanové číslo benzínu. Byl potřeba benzín A-76, motor ve standardním provedení používal benzín A-72.\nMotory starších provedení GAZ-52 měly dva olejové filtry. Jeden byl plnoprůtočný hrubý filtr (sestavený z kovových lamel), druhý byl jemný filtr. Na novějších vozech už byl jen jeden plnoprůtočný filtr montovaný na místo hrubého filtru. \nNa novějších provedeních automobilů byl montován podtlakový posilovač brzd.\nNa pozdějších verzích GAZ-52 (hlavně u provedení 52-01) byl namontován startér s elektromagnetickým vysouváním pastorku. U většiny vozidel se startér ovládal pedálem na podlaze. Mechanicky se zasunul pastorek a při dalším chodu pedálu se připojil startér k akumulátoru. \nZměnil se také tvar masky chladiče. U souběžně vyráběného typu GAZ-53 byly montovány modernější hlavní světlomety i směrová světla a byl vybaven dvouokruhovou brzdovou soustavou. Nic z toho se netýkalo typu GAZ-52, který byl až do konce výroby vybaven jednookruhovou brzdovou soustavou a zastaralým osvětlovacím systémem.\n\n\n"}
{"id": "1173041", "url": "https://cs.wikipedia.org/wiki?curid=1173041", "title": "Seznam vrcholů v Blatenské pahorkatině", "text": "Seznam vrcholů v Blatenské pahorkatině\n\nSeznam vrcholů v Blatenské pahorkatině obsahuje pojmenované vrcholy s nadmořskou výškou nad 650 m nebo s prominencí nad 100 metrů. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované vrcholy s výškou nad 650 m n. m. Všechny nejvyšší hory se nachází v podcelku Nepomucká vrchovina, většina z nich v okrsku Plánická vrchovina, včetně nejvyšší Drkolné (729 m n. m.).\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takových je v Blatenské pahorkatině 6. Nejprominentnějším vrcholem je Stírka (147 m), následovaná nejvyšší Drkolnou (135 m).\n\n"}
{"id": "1173045", "url": "https://cs.wikipedia.org/wiki?curid=1173045", "title": "Dominik Windisch", "text": "Dominik Windisch\n\nDominik Windisch (* 6. listopadu 1989 Bruneck) je italský biatlonista, trojnásobný bronzový medailista z olympijských her. Třetí místo obsadil také na juniorského šampionátu v Ruhpoldingu 2008.\n\nVe světovém poháru triumfoval v závodu s hromadným startem v kanadském Canmore v sezóně 2015/16. Spolu s Italy Christianem De Lorenzim, Markusem Windischem a Lukasem Hoferem dokázal během podniku světového poháru v německém Oberhofu v sezóně 2011/12 zvítězit v mužské štafetě. Dokázal zvítězit i v závodě s hromadným startem na mistrovství světa v Östersundu 2019.\n\nNa olympijských hrách získal bronzovou medaili na v smíšené štafetě na Zimních olympijských hrách 2014 a ve sprintu v roce 2018.\n\nJeho bratrem je bývalý biatlonista Markus Windisch.\n\nWindisch je dvojnásobným účastníkem zimních olympijských her a šestinásobným účastníkem Mistrovství světa v biatlonu. Jeho nejlepším výsledkem z olympijských her v závodech jednotlivců je 3. místo ze sprintu, z mistrovství světa pak zlatá medaile ze závodu s hromadným startem z Östersundu v roce 2019.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnil se tří Mistrovství světa juniorů v biatlonu. Individuálně nejlépe obsadil 6. pozici ve vytrvalostním závodě ve švédském Torsby v roce 2010. Na šampionátu v Ruhpoldingu 2008 v Německu skončil s mužskou štafetou na třetím místě.\n\n\n"}
{"id": "1173046", "url": "https://cs.wikipedia.org/wiki?curid=1173046", "title": "Wedderburnova věta", "text": "Wedderburnova věta\n\nWedderburnova věta je matematická věta z oboru algebry, která říká, že neexistuje žádné těleso, které je konečné a nekomutativní, jinými slovy každé konečné těleso je komutativní a naopak, je-li nějaké těleso nekomutativní, nemůže být konečné.\n\nVěta je pojmenována podle britského matematika Josepha Wedderburna, který ji poprvé publikoval v roce 1905.\n"}
{"id": "1173048", "url": "https://cs.wikipedia.org/wiki?curid=1173048", "title": "Elizabeth Bowenová", "text": "Elizabeth Bowenová\n\nElizabeth Bowenová, nepřechýleně Bowen (7. června 1899, Dublin – 22. února 1973, Londýn), byla anglická spisovatelka a povídkářka irského původu. Známá je především díky sbírce povídek \"Schody zarostlé břečťanem\" nebo románem \"Skon srdce\".\n\nElizabeth Bowenová, rodným jménem \"Elizabeth Dorothea Cole Bowen\", se narodila 7. června 1899 na Herbert Place 15 v Dublinu, pokřtěna byla v nedalekém kostele svatého Štěpána na Upper Mount Street. Její rodiče, Henry Charles Cole Bowen a jeho manželka Florence (rozená Colleyová), se poté přestěhovali do venkovského domu, zvaného \"Bowen's Court\", u obce Farahy v hrabství Cork. Zde také Elizabeth strávila své dětství. Když její otec v roce 1907 duševně onemocněl, přestěhovala se s matkou Florence do Anglie, kde se nakonec usadili v Hythe. O několik let později, roku 1912, ale Florence zemřela a Elizabeth nadále vychovávaly její tety. Studovala na umělecké škole v Londýně, avšak umění ji brzy přestalo bavit a rozhodla se zvolit si jako budoucí profesi spisovatelství. Přidala se do Bloomsbury Group, kde se seznámila s Rose Macaulayovou, která jí později pomohla najít vydavatele pro Elizabethinu první knihu; sbírku povídek s názvem \"Encounters\" (1923).\n\nV roce 1923 se vdala za Alana Camerona, který později pracoval u BBC. Manželství samotné ale pravděpodobně nebylo z lásky, údajně nikdy nebylo naplněno. Sama Elizabeth měla několik mimomanželských vztahů, mimo jiné i s Charlesem Ritchiem, o sedm let mladším kanadským diplomatem. Údajně také udržovala intimní vztah s irským spisovatelem Seánem Ó Faoláinem nebo americkým básníkem Mayem Sartonem. Bowenová s manželem nejdříve žili nedaleko Oxfordu, kde se Elizabeth stýkala s Mauricem Bowrayem, Johnem Buchanem a Susan Buchanovou a kde napsala své první romány, včetně knihy \"Poslední září\" (\"The Last September\", 1929). Po vydání knihy \"Na sever\" (\"To the North\", 1932), se ale přestěhovali do Regent's Park v Londýně. Zde napsala romány \"Dům v Paříži\" (\"House in Paris\", 1935) a \"Skon srdce\" (\"The Death of the Heart\", 1938). V roce 1937 se stala členkou Irish Academy of Letters.\n\nV roce 1930 Bowenová zdědila dům \"Bowen's Court\" a stala se tak první a jedinou ženou, která jej vlastnila. Nadále ale pobývala v Londýně a často navštěvovala i Irsko. Během druhé světové války pracovala pro britské ministerstvo informací. Svými názory se řadila mezi konzervativce. Během války a krátce po ní napsala ještě několik knih, například \"The Heat of the Day\" (1948).\n\nKdyž v roce 1952 odešel Alan do důchodu, přestěhovali se spolu s Elizabeth do \"Bowen's Court\", kde nakonec také Cameron zemřel. Když zde Bowenová pobývala, navštěvovalo ji mnoho známých spisovatelů a prozaiků; Virginie Woolfová, Eudora Weltyová, Carson McCullers. Mimo jiné byla také dobrou přítelkyní historičky Veroniky Wedgwoodové. V roce 1958 odcestovala do Itálie a zde napsala i knihu \"Čas v Římě\" (\"A Time in Rome\", 1960). Po několika měsících ale byla Elizabeth nucena \"Bowen's Court\" prodat a toho roku byl dům zbořen. Poté, co strávila Bowenová řadu let bez stálého domova se nakonec roku 1965 usadila v Hythe.\n\nJejí poslední román, \"Eva Troutová\" (\"Eva Trout\", 1968), získal roku 1969 ocenění James Tait Black Memorial Prize a o rok později byl nominován i na Man Booker Prize. Roku 1972 onemocněla Elizabeth karcinomem plic, boj s rakovinou nakonec prohrála 22. února 1973 ve věku 73 let. Je pohřbena vedle manžela Alana na hřbitově ve Farahy. U místního kostela stojí v současné době pamětní deska věnovaná právě Elizabeth Bowenové.\n"}
{"id": "1173050", "url": "https://cs.wikipedia.org/wiki?curid=1173050", "title": "Levandulové víno", "text": "Levandulové víno\n\nLevandulové víno je typ aromatizovaného vína, které bylo vyrobeno z hroznů révy vinné a bylinných částí levandule lékařské. Podstatou výroby je obohacení vín vyráběných z hroznů révy o další chuťové, aromatické látky a antioxidanty (třísloviny, silice, terpeny). Minimální množství levandule je 0,001 g/1l šťávy nebo hotového vína.\n\nHrozny pro výrobu levandulového vína jsou uloženy na lože z usušených květů levandule a následně zde vysychají. Po dostatečném vysušení jsou hrozny vylisovány a macerovány s květy levandule lékařské. Levandule lékařská má léčivé účinky, zvyšuje komplexní antioxidační kapacitu vína a obohacuje víno o další aromatické látky.\n\nVynález je zapsán a víno také vyrábí Ing. Petr Marcinčák.\n\n"}
{"id": "1173051", "url": "https://cs.wikipedia.org/wiki?curid=1173051", "title": "Jim Irsay", "text": "Jim Irsay\n\nJames \"Jim\" Irsay (* 13. června 1959, Lincolnwood) je majitel a výkonný ředitel klubu Indianapolis Colts z National Football League.\n\nIrsay se narodil v Lincolnwoodu ve státě Illinois jako syn Harriet (za svobodna Pogorzelské) a Roberta Irsayových. Jeho otec byl chicagský obchodník a pocházel z maďarské židovské rodiny, matka byla dcerou polských katolických přistěhovalců. Irsay byl vychováván jako katolík a o svém židovském původu se dozvěděl až ve čtrnácti letech. Jimův bratr Thomas se narodil s mentální poruchou a zemřel v roce 1999, jeho sestra Roberta zemřela v roce 1971 na následky automobilové havárie. Irsay navštěvoval střední školu Loyola Academy ve Wilmette na severním předměstí Chicaga a v roce 1978 Mercersburg Academy v Mercersburgu. Poté přestoupil na Southern Methodist University, kde v roce 1982 ukončil studium získáním titulu v oboru vysílací žurnalistika. Za místní fotbalový klub hrál na pozici Linebackera, ale zranění kolena mu nedovolilo pokračovat ve sportovní kariéře.\n\nIrsayovi bylo dvanáct let, když jeho otec Robert koupil Baltimore Colts a po promoci na Southern Methodist University v roce 1982 začal pro klub pracovat. Roku 1984 byl jmenován viceprezidentem a generálním manažerem, pouhý měsíc po přestěhování Colts z Baltimore do Indianapolisu. Poté, co jeho otec v roce 1995 utrpěl mrtvici, převzal Jim ze dne na den roli hlavního výkonného viceprezidenta i generálního manažera. Když jeho otec v roce 1997 zemřel, Irsay rozjel právní bitvu se svou macechou, Nancy Cliffordovu, o vlastnictví týmu. Tu vyhrál a tak se v 37 letech stal nejmladším majitelem týmu z NFL. Pod jeho vedením Colts prožívají dlouhé, stabilní a úspěšné období, zejména díky quarterbackům Peytonu Manningovi (draftovaný v roce 1998) a Andrewu Luckovi (2012).\n\nIrsaovým nejvýznamnějším příspěvkem k chodu NFL byla žádost určená komisionáři a která se týkala změny pravidel a penalizací. Po prohraném utkání Colts v play-off 2003 s New England Patriots, ve kterém Peyton Manning hodil čtyři interceptiony, vyzval Irsay soutěžní komisi NFL ke zpřísnění pravidla „pass interference“. Rovněž prosazoval snížení spodní hranice pravidla “roughing the passer“. Tato obhajoba byla kontroverzní, protože členem komise byl prezident Colts Bill Polian a nová pravidla měla zvýhodnit jeho klub na úkor ostatních členů ligy. Podobně v roce 2015 po porážce v play-off od New England Patriots generální manažer Colts Ryan Grigson inicioval stížnost vedení NFL ohledně porušení pravidel správného stavu vybavení (tzv. Deflagate).\n\nAle Irsay rovněž loboval za ochranu image NFL. V roce 2009 hlasitě protestoval proti skupině lidí, kteří chtěli koupit St. Louis Rams.“Nedokážu si představit, že bych pro ně hlasoval,“ prohlásil Irsay na setkání majitelů klubů NFL. „Pokud existují připomínky, které jsou nevhodné, necitlivé nebo dokonce urážející…je to něco, co nepotřebujeme.“ Irsay vyjádřil politickou podporu Johnu Edwardsovi a Harry Reidovi.\n\nIrsay si vzal Meg Coyleovou v roce 1980 a pár má tři dcery, Carlie, Casey a Kalen. Přestože žili odděleně již od roku 2003, oficiálně se rozvedli 21. listopadu 2013.\n\n12. března 2014 byl Irsay zadržen policií v Carmelu za podezření na řízení auta pod vlivem a držení drog. Podle sloupkaře deníku Indianapolis Star Boba Kravitze měl Irsay pokračující problémy s drogami. Najevo tento fakt vyšel poté, co bylo odhaleno, že Irsayova milenka Kimberly Wundrumová se předávkovala a následně zemřela v domě, který Irsay kontroverzně koupil za peníze patřící Colts. Irsayova dcera Carlie převzala ze dne na den řízení Colts poté, co se její otec rozhodl podrobit odvykací kúře. 2. září 2014, krátce po přiznání viny a udělení roční podmínky, byl Irsay suspendován NFL na šest zápasů a jako pokutu zaplatil 500 tisíc dolarů.\n\nMimo americký fotbal je Irsay znám investicemi do hudebnin a pamětihodností. V roce 2001 koupil originální rukopis románu \"Na cestě\" nebo „svazek“, 120 stop dlouhý svitek papírových listů slepených k sobě, jejichž autorem byl Jack Kerouac a který stál 2,43 milionu dolarů. Irsay je velkým fanouškem britské rockové skupiny The Who, rovněž koupil několik kytar původně vlastněných Elvisem Presleyem, Georgem Harrisonem, Johnem Lennonem, Paulem McCartneym, Bobem Dylanem a Jerrym Garciou, a také sadu bicích Ludwig patřící Ringo Starrovi.\n"}
{"id": "1173052", "url": "https://cs.wikipedia.org/wiki?curid=1173052", "title": "Vladimir Ravnihar", "text": "Vladimir Ravnihar\n\nVladimir Ravnihar (6. března 1871 Lublaň – 18. listopadu 1954 Lublaň) byl rakouský právník a politik slovinské národnosti z Kraňska, na počátku 20. století poslanec Říšské rady, v meziválečném období jugoslávský senátor a krátce i starosta Lublaně.\n\nV době svého působení v parlamentu se uvádí jako advokát v Lublani.\n\nVystudoval gymázium v Lublani. V roce 1891 tu organizoval sjezd slovenských a chorvatských studentů. 19. února 1898 promoval na právnické fakultě Vídeňské univerzity. Byl vedoucím pěveckého sboru v rámci akademického spolku Slovenija. V roce 1895 nastoupil na praxi k zemskému soudu v Lublani, od roku 1896 byl auskultantem u okresního soudu v Novém mestu. Zde byl aktivní i v Sokolu a v Dolenjském pěveckém spolku. Roku 1897 odešel ze soudní služby a nastoupil coby koncipient do advokátní kanceláře Dr. J. Vrečka v Celje. I zde se angažoval v národních spolcích (čtenářský spolek, Sokol, od roku 1902 čestný člen pěveckého spolku v Celje). Roku 1902 si otevřel vlastní advokátní kancelář v Lublani a zároveň zesílil své veřejné a politické aktivity. Podílel se mj. na založení předchůdkyně pozdější Slovinské filharmonie. Od roku 1902 byl náměstkem starosty lublaňského Sokola a v roce 1904 se podílel na přípravě prvního všesokolského sletu v Lublani. V této tělovýchovné organizaci se angažoval i po vzniku jihoslovanského státu. V roce 1920 se stal náměstkem starosty Jihoslovanského sokolského svazu, v roce 1921 starostou.\n\nPůsobil i coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Kraňsko 01.\n\nV roce 1911 byl uváděn jako slovinský liberál (slovinská Národní pokroková strana, Narodno napredna stranka). Po volbách roku 1911 byl na Říšské radě nezařazeným poslancem. Podle jiného zdroje po volbách nejprve vstoupil do Českého klubu, od roku 1917 byl členem parlamentního Jihoslovanského klubu.\n\nJeho politická dráha pokračovala i v meziválečném období. Od konce roku 1918 do roku 1921 byl členem zemské vlády Slovinska, v níž zastával funkci pověřence spravedlnosti. Vstoupil tehdy do Jugoslávské demokratické strany. Byl za ni zvolen v roce 1921 do městské rady v Lublani. V komunálních volbách roku 1922 již kandidoval za odštěpeneckou Jsl zajednica, která se opětovně sblížila z původní Národní pokrokovou stranou. V březnu 1923 ve volbách do Skupštiny byl zvolen náhradníkem poslance. Roku 1932 byl zvolen do senátu Jugoslávie.\n\n25. února 1935 se stal starostou Lublaně. Ve funkci setrval pouze po několik měsíců do prosince 1935. Pak byl jmenován náměstkem starosty a setrval v této funkci až do června 1942.\n"}
{"id": "1173054", "url": "https://cs.wikipedia.org/wiki?curid=1173054", "title": "Eddie Johnson", "text": "Eddie Johnson\n\nNositelů jmen Eddie Johnson nebo Edward Johnson je více:\n\n\n\n\n"}
{"id": "1173061", "url": "https://cs.wikipedia.org/wiki?curid=1173061", "title": "Roman noir", "text": "Roman noir\n\nRoman noir, román noir je termín převzatý z francouzštiny. Je adekvátní výrazu film noir používanému v kinematografii. V české literatuře se jím označuje jeden typ literárního žánru zvaného detektivní román. V anglo-americké literatuře se tento typ románu nazývá „noir fiction“ a vychází ze žánru zvaného hardboiled. Ve španělsky mluvících zemích se používá označení „novela negra“.\n\nRoman noir má na rozdíl od dalších typů detektivního románu své charakteristické rysy:\n\nTermín „hardboiled“ pochází z příběhů popisujících atmosféru během prohibice v USA v časných 40. letech 20. století, které se staly podkladem pro filmy noir rakousko-německých emigrantů v Hollywoodu, kteří po nástupu nacismu uprchli před podobně zkorumpovaným systém v Evropě. Hlavními představiteli literárního žánru byli například James M. Cain, Carroll John Daly, Charles Williams, Raymond Chandler, Ross Macdonald, Mickey Spillane nebo Patricia Highsmithová.\n\nTěžištěm příběhů typu „novela negra“ ze Střední Ameriky jsou trestné činnosti, specifické pro daný region, zejména vládní korupce, nestabilita, místní války a rasové nepokoje. \n\nV Anglii byl v 18. století předchůdcem románu noir gotický román (Ann Radcliffová, William Thomas Beckford a jiní). Představitelem anglického románu noir je například James Hadley Chase.\n\nMezi předchůdce francouzského románu noir lze řadit autory Honoré de Balzaca (\"Une ténébreuse affaire\"), Émile Zolu (\"Thérèse Raquin\") nebo Eugène Sue (\"Tajnosti pařížské\"). Jejich pokračovateli pak byli spisovatelé Marcel Duhamel, Jacques Prévert nebo Léo Malet.\n\nOd roku 1998 se v měsíci červnu koná v jihofrancouzkém městě Frontignanu Festival International du Roman Noir (FIRN).\n\n"}
{"id": "1173062", "url": "https://cs.wikipedia.org/wiki?curid=1173062", "title": "Melko Čingrija", "text": "Melko Čingrija\n\nMelko Čingrija (1. dubna 1873 Dubrovník – 8. prosince 1949 Dubrovník) byl rakouský právník a politik chorvatské národnosti z Dalmácie, na počátku 20. století poslanec Říšské rady a starosta Dubrovníku, v meziválečném období viceguvernér jugoslávské národní banky.\n\nV době svého působení v parlamentu se uvádí jako advokát v Dubrovníku. Studoval práva na Vídeňské univerzitě a Záhřebské univerzitě. V roce 1895 byl promován na doktora práv na Univerzitě Štýrský Hradec. Pak si otevřel advokátní kancelář v Dubrovníku.\n\nJeho otec Pero Čingrija byl politikem a starostou Dubrovníka. Melko byl také politicky aktivní. Do roku 1905 patřil mezi členy Chorvatské národní strany (Hrvatska narodna stranka), pak se stal členem Chorvatské strany (Hrvatska stranka). V roce 1905 se podílel na tvorbě tzv. Rijecké rezoluce, která byla programovým manifestem chorvatského národního hnutí. Od roku 1903 do roku 1908 zasedal jako poslanec Dalmatského zemského sněmu. V roce 1917 patřil mezi signatáře tzv. májové deklarace.\n\nV letech 1911–1914 a 1919–1920 zastával úřad starosty Dubrovníku.\n\nPůsobil i coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Dalmácie 09. Po volbách roku 1911 byl na Říšské radě členem poslaneckého Dalmatského klubu.\n\nJeho veřejná a politická dráha pokračovala i v meziválečném období. Bezprostředně po pádu monarchie byl členem Národní rady Státu Slovinců, Chorvatů a Srbů v Záhřebu a pak poslancem prozatímního Národního shromáždění (Skupština) Království Srbů, Chorvatů a Slovinců v Bělehradu. Roku 1919 se podílel na jednáních na Pařížské mírové konferenci. V roce 1926 vstoupil do Národní radikální strany Nikoly Pašiće.\n\nV meziválečné éře působil jako ředitel správy Dubrovnické paroplavební společnosti a předseda obchodní a živnostenské komory v Dubrovníku. Zastával i funkci prezidenta místní společnosti na podporu turismu. V roce 1931 byl jmenován viceguvernérem Národní banky Jugoslávie. Za druhé světové války žil ve Splitu a psal paměti.\n"}
{"id": "1173063", "url": "https://cs.wikipedia.org/wiki?curid=1173063", "title": "Dolina Pięciu Stawów Polskich", "text": "Dolina Pięciu Stawów Polskich\n\nDolina Pięciu Stawów Polskich (slov. \"dolina Piatich Poľských plies\" , něm. \"Tal der Polnischen Fünf Seen\" , maď. \"Lengyel-Öt-tó völgy\") je údolí v polských Vysokých Tatrách.\n\nÚdolí je částí údolí Dolina Białki, horní patro údolí Dolina Roztoki, oddělené od něj hranou ścianą stawiarską. Údolí je obklopeno následujícími hřebeny a vrcholy:\n\nHorní patro tvoří dvě údolíčka: Pustá dolinka a Dolinka pod Kołem. V rozšíření údolí vynikají planinky: Wyżnie Solnisko, Niżnie Solnisko, Nowe Solnisko, Stare Solnisko.\n\nDolina Pięciu Stawów Polskich je vysokohorské, ledovcové údolí s délkou 4,0 km a plochou 6,5 km². Leží na území Tatranského národního parku, v nadmořské výšce cca 1625–1900 m n. m. Mieczyslaw Klimaszewski si myslí, že je \"pozastavenou a ne omlazenou částí pleistocénního údolí.\" Krajina údolí je tvořena žulovými vrcholky Vysokých Tater, rozsáhlými slapy, velkými suťovými balvany, suťovými svahy, třpytivými hladinami jezer, travinami a porosty kosodřeviny. Ledovec vyhloubil v údolí rozsáhlé dno ve tvaru půlměsíce s vrcholy směřujícími na severozápad (pod Svinici) a na severovýchod (pod Swistowa Czuba). V údolí se nachází několik ledovcových jezer o celkové rozloze 61 ha. Největší z nich je Wielki Staw Polski, které se nachází ve výšce 1665 m n. m. (31,14 ha, hloubka 79,3 m). Ostatní jezera jsou: Zadni Staw Polski, Czarny Staw Polski, Mały Staw Polski, Przedni Staw Polski a Wole Oko. Poslední jezero je jen periodické, menší než ostatní, proto název údolí bere v úvahu pouze pět největších jezer.\n\nHistoricky bylo údolí vypásáno, patřilo do části Hala Pięć Stawów. Již Towarzystwo Tatrzańskie (Polská tatranská společnost) před druhou světovou válkou začala s výkupy pozemků od horalů (skoupila 24% podíl). V roce 1956 TNP omezil pastvu a v letech 1963-65 se vykoupením nebo vyvlastnění celé oblasti stalo údolí majetkem TPN, který zde zlikvidoval pastevectví. Krávy se zde pásly až do roku 1968.\n\nSvahy hor a údolí jsou pokryty klečí a dalšími alpskými rostlinami (v údolí nerostou stromy, s výjimkou jednoho modřínu nad Wielkim Stawem). Ze zajímavé flóry se zde mimo jiné vyskytují oměj chlupatý, chrpovník nízký, jeřáb mišpulka, všivec Hacquetův, lžičník tatranský ostřice svišťová, ostřice chudokvětá a kociánek karpatský pravý - v Polsku velmi vzácné rostliny, vyskytující se pouze v několika málo místech (většina z nich je pouze v Tatrách). Území údolí je základnou divokých zvířat: medvěda, kamzíka, sviště, jelena a rysa.\n\nTuristé navštěvují toto údolí od počátku devatenáctého století. Byli zde, mimo jiné, Stanislaw Staszic a Seweryn Goszczyński. Na konci devatenáctého století byla vyznačená síť turistických cest. Údolí je navštěvováno i v zimě, což ne vždy končí šťastně. Např. v březnu roku 1976 z vyčerpání zahynuli dva zkušení turisté, kteří během sněhové vichřice procházeli údolím Roztoki na chatu v údolí Dolina Pięciu Stawów Polskich. Byli nalezeni mrtví jen pár metrů od chaty.\n\nJako první v zimě údolí dosáhli Jan Grzegorzewski s průvodcem Bartolomějem Obrochtou ve dnech 21. -22. ledna 1894.\nNad Przednim Stawem se nachází chata \"PTTK w Dolinie Pięciu Stawów\". První chata byla v údolí postavena díky úsilí Towarzystwa Tatrzańskiego v roce 1876 na jezerem Małym Stawem (jednopokojový, žulový dům pojmenovaný po Ludwikovi Zejsznerovi). V roce 1898 byla postavena vedle něj druhá, dřevěná chata přesunutá z Czerwonych Brzeżków (nedaleko Rusinowej Polany). Rozšířená a zrekonstruovaná v dalších letech přežila do cca roku 1927. Dle pořadí třetí chata byla postavena v letech 1924-1927, a to díky úsilí Towarzystwa Tatrzańskiego na moréně severozápadně od jezera Mały Staw. Jednalo se o chatu Leopolda Świerza, později zvanou Leopolda a Mieczyslawa Świerzówa. V roce 1945 vyhořela. V letech 1946-1947 na svahu Wyżni Kopa blízko ruin předchozích ubytoven společnost Polskie Towarzystwo Tatrzańskie postavila malou provizorní stavbu, poskytující útočiště pro turisty. Současná chata stojící nad Przednim Stawem byla postavena v letech 1948-1953. Je to nejvýše položená chata v polské části Tater a je pojmenována po Leopoldu Świerzovi.\n\nV okolí údolí Doliny Pięciu Stawów Polskich je hustá síť turistických cest:\nČasy přechodu jsou uvedeny na základě map.\n\n\n"}
{"id": "1173067", "url": "https://cs.wikipedia.org/wiki?curid=1173067", "title": "Na vodě", "text": "Na vodě\n\nNa vodě je český komediální seriál vysílaný na TV Nova od 7. února do 1. května 2016. Seriál vypráví o osudu dvou přátel Huga a Honzy. V hlavních rolích se objevují Lukáš Langmajer, Tomáš Klus, Veronika Kubařová a další.\n\nPětatřicetiletému Hugovi se během jednoho dne začne smůla lepit na paty. Přijde o práci a manželka Monika ho podvede. Tak se Hugo nastěhuje ke svému kamarádovi Honzovi na loď v hausbotové zátoce. Honza je proutník a nemá problém sbalit jakoukoliv holku. Hugo se seznamuje se zajímavou skupinkou starousedlíků, která se každý večer schází v místní hospůdce U Utopence. Je mezi nimi Kapitán, který se kdysi plavil po moři a teď řídí přívoz, majitelka hospody Boženka, starý divadelní Režisér, který tu tráví důchod, „živá socha\" a podpantoflák Stanislav, jeho žena Laděnka, vymetač popelnic Bohumil a malířka Hanka, do které se Hugo zamiluje, ale ona ho bere jen jako kamaráda. Hugo utápí svůj žal po Monice v pivě a doufá, že jeho nové útočiště bude opravdu jen dočasné. V zátoce zažije se svým kamarádem Honzou a tamními obyvateli spoustu legrace a přijde na jiné myšlenky.\n\n\n"}
{"id": "1173068", "url": "https://cs.wikipedia.org/wiki?curid=1173068", "title": "Území chráněné pro akumulaci povrchových vod", "text": "Území chráněné pro akumulaci povrchových vod\n\nÚzemí chráněné pro akumulaci povrchových vod (používána zkratka LAPV, lokalita pro akumulaci povrchových vod) je označení pro území České republiky, na němž je stanovena územní ochrana povolující pouze takové činnosti, které „neznemožní nebo podstatně neztíží její budoucí využití pro akumulaci povrchových vod“. K tomuto účelu musí být území vhodné po stránce morfologické, geologické a hydrologické.\n\n„Území chráněné pro akumulaci povrchových vod“ je legislativní pojem stanovený ve vodním zákoně, do něhož byl doplněn při jeho novelizaci v roce 2008.\n\nJednotlivé oblasti jsou uvedeny v \"Generelu území chráněných pro akumulaci povrchových vod\" (označovaném jako \"Generel LAPV\"), který připravuje Ministerstvo zemědělství po dohodě s Ministerstvem životního prostředí. Účelem územní ochrany lokalit zahrnutých v Generelu je, aby tyto lokality mohly být v dlouhodobém časovém horizontu využity v případě potřeby pro výstavbu vodních nádrží. Ty by sloužily jako jedno z adaptačních opatření v souvislosti se změnou klimatu a přistoupilo by se k nim poté, co by došlo k vyčerpání jiných možností. Nejedná se tedy o seznam plánovaných nádrží.\n\nPrvní verze Generelu LAPV byla zveřejněna roku 2011. Při jeho přípravě se vycházelo ze seznamu 186 lokalit pro Plán hlavních povodí ČR. Po jejich posouzení bylo do Generelu LAPV zahrnuto 65 lokalit, naopak vynechány byly oblasti, v nichž územní ochranu zaručoval zákon o ochraně přírody a krajiny.\n\nVýstavba vodních nádrží je k roku 2016 plánována na dvou lokalitách Generelu LAPV – v roce 2015 zahájilo ministerstvo zemědělství přípravu realizace na území LAPV Pěčín a Vlachovice.\n\n\n"}
{"id": "1173072", "url": "https://cs.wikipedia.org/wiki?curid=1173072", "title": "Laŭrynavičy (Baranavický rajón)", "text": "Laŭrynavičy (Baranavický rajón)\n\nLaŭrynavičy (bělorusky \"Лаўрынавічы\", rusky \"Лавриновичи\") je osada v Baranavickém rajónu Brestské oblasti. Spadá pod správu Krošynského selsovětu. Nachází se 9 km severovýchodně od města Baranavičy, poblíž evropské silnice E30 ve směru na Ňasviž, asi 100 km jihozápadně od Minsku. V roce 2005 měla osada 220 obyvatel a 84 stavení.\n\nPodle sčítání lidu z roku 1897 se obec nacházela pod správou Daraŭské volosti Navahrudského povětu Minské gubernie. Od roku 1921 se nacházela na území Polska v Daraŭské gmině Baranavického povětu Navahrudského vojvodství.\n\nOd roku 1939 byla součástí BSSR. Od 15. ledna 1940 byla pod správou Navamyšského rajónu Baranavické, od 8. ledna 1954 Brestské oblasti, od 8. dubna 1957 byla pod správou Baranavického rajónu. Od 16. července 1954 do 22. března 1962 byla osada centrem selsovětu (obecní, vesnické rady).\n\nBěhem Velké vlastenecké války od konce června 1941 do 8. července 1944 byla osada pod okupací německých fašistických vojsk. Na válečné frontě zahynuli 2 rodáci právě osady Laŭrynavičy. V roce 1972 zde působila střední škola, klub, knihovna, zdravotnické a porodní centrum, poštovní úřad a obchod.\n\nDo 26. června 2013 byla osada pod správou Kaŭpěnického selsovětu.\n\n19. století\n\n20. století\n\n21. století\n"}
{"id": "1173076", "url": "https://cs.wikipedia.org/wiki?curid=1173076", "title": "Basarabové", "text": "Basarabové\n\nBasarabové (také Bazarabové nebo Bazaraabové) byli rod, který hrál významnou roli při zakládání Valašského knížectví. Byli prvním valašským knížecím rodem a navíc byli blízce příbuzní s rodem Mușatinů, vládců sousedního Moldavska. Dynastie Basarabů měla specifický výběr panovníka, do kterého byli zahrnuti i levobočci. Kníže poté byl volen radou bojarů. Po vládě Alexandru I. Aldea (která skončila v roce 1436) se rod rozdělil na dvě větve, vzniklé z legitimních potomků, které se další dvě století přely o Valašský trůn.\n\nMezi nejznámějšími členy rodu patří Mircea I., Dan II., Vlad II. Dracul, Vlad III. Dracula, Vlad IV. a Radu IV. Veliký.\n\nDynastie Basabarů je pojmenovaná podle svého zakladatele Basabara I. Valašského, který získal pro Valašsko nezávislost na Uherském království. Otcem Basabara byl Thocomerius, valašský vojvoda a vazal uherského krále, který zemřel za neznámých příčin roku 1310.\n\n"}
{"id": "1173079", "url": "https://cs.wikipedia.org/wiki?curid=1173079", "title": "Spolek Komenský (Praha)", "text": "Spolek Komenský (Praha)\n\nSpolek Komenský v Praze byl založen v Praze v roce 1920. Navazoval svým zaměřením na obdobný spolek s podobným názvem ve Vídni. Zakladatelem pražského spolku byl MUDr. František Jetel. První stanovy pražského spolku Komenský byly schváleny výnosem ministerstva vnitra 16. srpna 1920. Jejich doplněná a upravená verze byla schválena mimořádnou valnou hromadou dne 7. října 1923.\nPůvodní název spolku byl: „Komenský“ – spolek ku podporování a vydržování českých škol za hranicemi Československé republiky v Praze. V roce 1923 ale byl přijat valnou hromadou jednodušší název „Komenský“ – spolek pro podporu československých škol zahraničních v Praze.\n\nSpolek byl od samého počátku zaměřen na kulturně osvětovou, podpůrnou a všenárodní činnost. Jeho zaměření se vyhýbalo politické činnosti, nebo podpoře politických uskupení. Takto to bylo stanoveno ve stanovách spolku a také to tak bylo policejními orgány sledováno a kontrolováno. \nTento spolek měl od samého začátku úzké vazby na vídeňský spolek Komenský, který v rakouském hlavním městě provozoval, a stále provozuje školy a mateřské školky pro děti českých rodičů a pro zájemce o český jazyk. Název, pod kterým jej v únoru 1872 zaregistrovalo dolnorakouské místodržitelství, zní \"Spolek Komenský ke zřizování a vydržování českých škol ve Vídni\" a vystihuje plně cíl této instituce – zajistit pro Čechy ve Vídni, kterých tam tehdy trvale žilo okolo 150 tisíc, možnost vzdělávat se v mateřštině a udržovat české tradice.\nHlavní zaměření činnosti spolku směřovalo k “podporování škol všech druhů s českým a slovenským vyučovacím jazykem za hranicemi Československé republiky, podporování českých a slovenských knihoven a čítáren pro Čechoslováky žijící v zahraničí, zřizování a podporování prázdninových osad v Československé republice pro československé děti ze zahraničí, pořádání a podporování vědeckých přednášek a odborných přednášek o zahraničních Češích a Slovácích, a vůbec všemožné působení k tomu, aby našinci v zahraničí byli národně a mravně uvědomováni a povznášeni, a aby jejich vztahy k vlasti byly osvěžovány a utužovány”.\nSpolek pořádal přednášky všeobecně vzdělávacího rázu, různé akademie, koncerty, společenské večírky), a jednak ve shromažďování finančních prostředků určených pro podporu hlavních cílů společnosti. Při různých společenských událostech byly (po schválení příslušnými úřady) pořádány peněžní sbírky, jejichž výtěžek byl určen pro různé, předem určené projekty. Spolek také např. zakládal knihovny, a při různých příležitostech předváděl filmy ze života českých menšin v zahraničí. \n\nStarostou spolku byl od založení spolku po řadu let známý pražský advokát JUDr. Adolf Dušek. Místostarostou byl Innocenc Hošťálek (ředitel hradní pošty), který pak v roce 1926 vystřídal dr. Duška ve funkci starosty. Po několik let byl I. místostarostou Ing. Julius Haering (vrchní technický rada Elektrických podniků hl. m. Prahy).\n\nČleny spolku byli povětšinou vysocí úředníci z různých státních i soukromých institucí, podnikatelé, pedagogové a jiní příslušníci na úrovni střední třídy, se zájmem o českou problematiku a se vztahem ke školství a vzdělávání různých vrstev obyvatel doma i v zahraničí. \nJiž v roce 1925 měl spolek přibližně 10 000 členů, kteří byli sdruženi ve 42 odborech. Většina odborů měla místní charakter, tzn. že sdružovala členy z jednotlivých měst, či okresů. Kromě převážné většiny místních odborů existovaly i další odbory např. mužské, ženské, dorostenecké a další. \n\nMezi zakládající členy spolku patřili nejenom jednotlivci, ale také různé soukromé i veřejné korporace, peněžní ústavy, banky, záložny, spořitelny, pojišťovny (mimo jiné např. Živnostenská banka v Praze, Spořitelna česká v Praze, Banka čsl. legií v Praze), ale i různé továrny a cukrovary, městské úřady, okresní politické správy apod. Spolek měl zastoupení několika svými delegáty např. v Národní radě československé, v zahraničním odboru Českého srdce, v Osvětovém svazu a v Ústředí prázdninové péče.\n\nKaždoročně se pochopitelně spolek staral o provedení důstojných oslav narozenin patrona spolku J. A. Komenského. Např. v roce 1927 se slavnostní zasedání k této příležitosti konalo 13. března 1927 v zasedací síni Staroměstské radnice s vystoupením sboru “Hlahol”. A tomuto zasedání předcházelo v předchozí večer 12.3.1927 slavnostní představení opery “Prodaná nevěsta” v Národním divadle.\nZáběr činnosti spolku byl velmi široký. A tak pro dokreslení jeho činnosti lze uvést některé příklady. Na příklad, v roce 1925 se podařilo vybavit žákovské knihovny českých škol v Lintfortu v Německu a v Ludině v Jugoslávii. Po dohodě s ministerstvem školství a konzulátem v Kolíně n. R., také bylo vypraveno velké množství učebnic, školních potřeb a pomůcek dvanácti českým školám v Porýní. Spolek se v té době staral také o vybavení přírodovědeckých kabinetů pro novou českou reálku a měšťanskou školu ve Vídni, v XVI.okresu. Ve spolupráci se Ženskou národní radou opatřoval spolek pomůcky pro Slovenské gymnázium v Petrovicích v Bašce. Spolek pořádal v červenci a srpnu 1924 úspěšnou propagační školskou výstavku na Všeživnostenské výstavě v Praze. \n\nV dubnu 1924 spolek ustavil “prázdninový výbor”. Jeho účelem bylo zajištění prázdninových pobytů českých dětí ze zahraničí na různých místech v České republice. Jenom v roce 1924 se podařilo zajistit pobyt 1924 dětí v dětských osadách v Domažlicích, v Klatovech, v Protivíně, v Písku, v Táboře, ve Veselí n.Luž., v Pelhřimově, Vyském Mýtě, v Čekyni u Přerova, Leopoldově u Buchlova, ve Zlíně, v Trenčianských Teplicích, v Lučkách u Liptovské Teplé a jinde. Pro dopravu dětí byly vyjednána s československými a rakouskými dráhami 50% slevy z jízdného. Děti z dětských osad byly také pozvány do Prahy, aby měly možnost si prohlédnout pražské památky a mohly absolvovat i výlety do okolí Prahy.\n\nJako jeden z ilustrativních příkladů společenských aktivit, kterými spolek také získával finanční prostředky, lze uvést např. pořádání 4. reprezentačního plesu dne 8. ledna 1925 v Obecním domě, nad nímž převzala záštitu řada významných osobností, jako např. primátor JUDr. Karel Baxa, policejní prezident JUDr. Richard Bienert, místopředseda sněmovny JUDr. Hruban, místopředseda senátu Václav Klofáč, poslanec dr. Kramář, kancléř dr. Šámal a řada dalších. Čistý výtěžek tohoto plesu činil 57 000,- Kč.\n\nNa činnost spolku byly získávány finanční prostředky různými formami – “členskými příspěvky, sbírkami dobrovolných darů, veřejnými sbírkami, získáváním odkazů a subvencí, dobročinnými loteriemi, provozováním živností volných I koncesovaných, výtěžky z přednášek, výstav, výletů, koncertů, divadelních představení, zábav, kursů a jiných podniků vlastních a též pořádanými s jinými spolky ve prospěch Komenského, články v časopisech atp.”\n\nVýznamným zdrojem financí byly veřejné sbírky. Např. v březnové sbírce bylo vybráno více než 90 tisíc Kč, přičemž, výrazně nejvíce se podařilo shromáždit místnímu odboru Praha II., ale také odborům ze Smíchova, Jihlavy, Plzně, Bubenče atp. Sbírky byly organizovány tak, že většinou nebyly shromažďovány přímo peníze, ale byli získáváni předplatitelé k odběru kapesních, nebo nástěnných kalendářů, či uměleckých fotografií. Účinnost těchto akcí byla značná. Např. jenom samotný odbor na pražských Vinohradech za celou dobu své činnosti celkem do roku 1938, odevzdal na účely činnosti spolku více než 1 milion Kč, obdobně i místní odbor Bubeneč odevzdal téměř 650 tisíc Kč.\n\nSpolek měl různé druhy členství a tím i různé skupiny členů: čestné, zakládající, činné, přispívající. Tyto skupiny se lišily jednak vztahem ke spolku a také způsobem a výši jejich příspěvků na činnost spolku.\n\nZajímavým společenským záměrem byla také skutečnost, kdy slavnostní valná hromada spolku, konaná dne 21.3.1925 svým usnesením požádala prezidenta republiky T. G. Masaryka o svolení, aby mohl být jmenován prvním čestným členem spolku. Tato žádost byla pak prověřována různými úřady, ale nejspíš posléze zapadla v tehdejší byrokracii. T.G.M. se členem spolku nestal.\nVrcholná správa spolku byla rozložena do čtyř úrovní: valná hromada, ústřední výbor, předsednictvo a účetní dozorci. Díky tomu, že se jak ve vedení spolku, tak i v místních odborech angažovali spolehliví lidé, nebyl během jeho činnosti zaznamenán žádný finanční, nebo nějaký jiný právní problém.\n\nSpolek Komenský v Praze byl po celou dobu své činnosti uznávanou a prospěšnou částí společenské struktury první republiky. Velmi úspěšně pomáhal při udržování národního cítění v řadách Čechů, žijících a působících v různých částech světa. Podle tehdejších odhadů se počet lidí, kteří se v zahraničí hlásili k českému a slovenskému národu, představoval okolo 30 procent celého národa Čechů a Slováků.\nČinnost spolku byla utlumena velmi brzo po vzniku Protektorátu Čechy a Morava. Definitivně potom byla zakázána rozhodnutím Reichsprotektora ze dne 31. ledna 1942, kterým byl Spolek “Komenský” se sídlem v Praze se svými pobočnými a vedlejšími spolky rozpuštěn a jmění zabaveno.\n\n"}
{"id": "1173080", "url": "https://cs.wikipedia.org/wiki?curid=1173080", "title": "Jelení (Nové Hamry)", "text": "Jelení (Nové Hamry)\n\nJelení (něm. \"Hirschenstand\") je zaniklá obec, která se nacházela přibližně 5,5 km severozápadně od obce Nové Hamry v okrese Karlovy Vary. Rozprostírala se v údolí potoka Černá voda pod svahy Liščí hůrky a Jeleního vrchu, necelé 2 km od státní hranice. České pojmenování obce bylo stanoveno v roce 1947 odvozením od původního německého názvu.\n\nKatastrální území o rozloze 13,97 km se nazývá \"Jelení u Nových Hamrů\".\n\nJelení vzniklo jako hornická osada, způsobem typickým pro Krušné hory. I když rýžování cínové rudy v této oblasti má dlouhou tradici, k trvalému osídlení došlo až v průběhu 17. století. První písemná zpráva o Jelení je až v berní rule z roku 1654, kdy se zde uvádějí dvě stavení.\n\nV letech 1869 až 1900 bylo Jelení obcí v okrese Kraslice, 1910 až 1930 obcí v okrese Nejdek. Do roku 1850 bylo Jelení součástí nejdeckého panství, které bylo v té době v držení rodu Veithů. Roku 1850 se stalo samostatnou obcí. V obci stál kostel sv. Antonína Paduánského z roku 1832. V blízkosti kostela se nacházela fara, mezi kostelem a farou byla v polovině 19. století postavena škola. Vzhledem k blízkosti hranic se zde nacházel také celní úřad. První Češi přišli do Jelení až po vzniku Československa v roce 1918 jako úředníci státní správy. Od roku 1930 mělo Jelení pravidelnou autobusovou linku do Nových Hamrů a Nejdku. V té době již bylo oblíbeným letoviskem. Mnozí domácí i zahraniční návštěvníci zde trávili část léta. V obci byly tři obchody, sedm hostinců s pokoji pro hosty. Obec byla dostupná i pro automobily, přes obec vedla silnice ze Saska do Karlových Varů. Návštěvníkům Jelení sloužily i turisticky značené lesní cesty. K zániku obce došlo vylidněním oblasti po odsunu německého obyvatelstva po 2. světové válce. Následné pokusy o dosídlení skončily neúspěchem a opuštěné chátrající domy byly postupně demolovány. V 50. letech 20. století byl úmyslně podpálen a následně demolován i kostel. Osud obce negativně poznamenalo rovněž vyhlášení hraničního pásma v roce 1951. V dubnu 1951 byla u státní hranice vytyčena dvě pásma. Obec se octla v zakázaném pásmu (pásmo do 2 km od státní hranice), odkud se musely vystěhovat civilní osoby a vstup byl pouze na povolenku v doprovodu příslušníka pohraniční stráže. Demolicím uniklo jen několik domů, jeden z nich slouží jako penzion. Od roku 1962 nebyl v Jelení trvale přihlášen žádný obyvatel.\n\nOd roku 2015 má Jelení čtyři trvalé obyvatele, a to česko-indickou rodinu, která koupila chátrající dům, německými obyvateli dříve nazývaný \"Villa\". Tento dům byl po 2. světové válce využíván vojáky jako pohraniční hlídka, později zde bylo rekreační středisko Ministerstva zahraničních věcí.\n\nJiž dávno před založením osady zde probíhalo sezónní rýžování cínové rudy. Začátek rýžovnický prací odhadoval Johann Jokély na 12. až 13.  století, avšak bez historických podkladů. Johannes Mathesius uvádí, že hornictví v Jelení bylo v roce 1400 v plném rozkvětu. Jelení však není zmiňováno ve šlikovském urbáři z roku 1525, ani v kupní smlouvě nejdeckého panství z roku 1602. Přírodní podmínky byly totiž překážkou trvalého osídlení dokonce i za šlikovské hornické éry. Po vyčerpání povrchových rýžovišť v 16.  století se staly centry hornictví primární ložiska. Rýžování se však dlouho provádělo souběžně s hlubinným dobýváním. Rýžoviště a doly nezanikly ani během třicetileté války. Když hrabě Černín koupil v roce 1633 nejdecké panství, byly cínové doly v kupní smlouvě uvedeny jako položka zvláštního významu. Po třicetileté válce se většina důlních měr nejdeckého panství nacházela právě v Jelení. Vytěžená cínová ruda byla drcena v místních stoupovnách a rozdružována plavením. Obohacená rudnina byla odvážena k tavení do cínové huti v Nejdku. K úpadku těžby začalo docházet až v 18. století. Historického maxima dosáhl počet obyvatel v polovině 19. století a těžbu prakticky ukončil dovoz levného cínu ze zámoří ve 2. polovině 19. století. Kromě cínových rud se v okolí Jelení těžila i manganová ruda a na jihovýchodním okraji vrchoviště Velký močál rašelina.\n\n"}
{"id": "1173084", "url": "https://cs.wikipedia.org/wiki?curid=1173084", "title": "Priming (psychologie)", "text": "Priming (psychologie)\n\nPriming označuje kognitivní proces, při kterém podnět z dřívějška ovlivňuje pozdější chování a myšlení jedince, například to, jak později vnímá podobný podnět. Jedná se o příklad automatického uvažování a v mysli člověka k němu dochází neúmyslně a bezděčně.\n\nAutoři Chris Janiszewski a Robert S. Wyer Jr. rozeznávají dva základní typy primingu: obsahový a kognitivní.\n\nZnalosti primingu využívají vedle kognitivních vědců také marketingoví a mediální specialisté.\n\nVe chvíli, kdy je člověk vystaven určité situaci, se v jeho mozku aktivuje určité schéma – s větší pravděpodobností to je takové schéma, které se vyskytlo nedávno, nebo bylo již v minulosti použito. Tento model vychází z premisy, že mysl člověka automaticky spustí při kontaktu s konkrétním podnětem určité asociace.\n\nBěžným příkladem primingu je fenomén „červeného auta“, podle kterého člověk, který si koupí červené auto, najednou vidí auta této barvy všude. Publikace \"Vybrané pojmy ze sociální psychologie\" uvádí jako další příklad následující situaci: \"Honza jde po ulici a všimne si, že na lavičce u tramvajové zastávky leží jakýsi muž. Ráno viděl v televizi reportáž o tom, že jistý nemocný muž omdlel, a bez povšimnutí a pomoci kolemjdoucích ležel na ulici. Lidé jej považovali za 'bezdomovce válejícího se na chodníku'. Honza si pomyslí: 'Nestalo se tomuto muži něco podobného? Není nemocný? Neomdlel?' Zhlédnutí televizního pořadu na téma lhostejnosti způsobilo přednastavení Honzy určitým směrem. Příslušné schéma se pak snadněji aktivovalo.\n\nK obsahovému primingu podle autorů Janiszewskiho a Wyera dochází, když vnímání určité informace učiní mentální reprezentaci takové informace či obsahu lépe přístupnou. Větší míra přístupnosti obsahu zvyšuje pravděpodobnost, že daný obsah ovlivní pozdější reakce, názor či volby člověka. Rozlišují se následující typy obsahového primingu (jinými slovy typy asociací, které lze následně měřit): sémantický priming, afektivní priming a behaviorální (konativní) priming. \n\nSémantický priming označuje mechanismus, který ovlivňuje vizuální či akustickou identifikaci slov. V procesu přímého sémantického primingu se jedná se o asociace primárních symbolů s konkrétní věcí; u nepřímého sémantického primingu pak jde o asociaci sekundárních symbolů. Vedle oboru psychologie jsou oba tyto typy sémantického primingu zkoumány také v oblasti reklamy (některé studie například ukazují, že sémantický priming má vliv na spotřebitelské hodnocení produktů a jejich výběr). \n\nPříkladem sémantického primingu je studie K. A. Brauna, který pomocí propagačních materiálů dokázal ovlivnit zkušenost skupiny lidí. Braun podal respondentům svého výzkumu k ochutnání pomerančový džus nízké kvality a následně jim předložil propagační materiály dané nápojové značky, které je vyzývaly k tomu, aby si představili příjemný prožitek z požití džusu. Kombinace ochutnávky s propagačními materiály měla za následek, že dotázaní následně ohodnotili džus pozitivněji. Častý příklad nepřímého sémantického primingu je využití konkrétních barev pro ovlivnění chování jedince (kupříkladu při tvorbě webových stránek služby nebo produktu využití konkrétních barev navozujících pocit bezpečí a klidu). \n\nAfektivní priming označuje situaci, kdy je emoce zachycena v paměťovém uzlu, a myšlenky, víra, cíle a konání člověka, které tuto emoci provázely, zůstávají s touto emocí asociovány i v budoucnu. Tímto způsobem mohou emoce určit vnímání obsahu a naopak. Afektivní priming je popisován jako procedurální varianta sémantického primingu. \n\nNapříklad v případě agrese může jít o evokování hostilních schémat. „Když například sledujeme film prezentující agresi, evokovaná hostilní schémata mohou způsobit, že neutrální chování jiné osoby v naší přítomnosti během filmu, bezprostředně po něm, nebo v době, když budeme o něm uvažovat, budeme interpretovat jako nepřátelská.“ \n\nBehaviorální (konativní) priming vychází z předpokladu, že konkrétní druhy fyzického jednání či aktivity mohou ovlivnit postoj člověka a jeho jednání. To, co člověku aktivita asociuje, se v jeho mysli ukládá do sémantické sítě jako určitý koncept (například běhání tímto způsobem asociuje svobodu, rychlost, mobilitu). V mysli člověka tak dochází k aktivaci určitého schématu, které může mít za následek behaviorální změnu, nejčastěji takové chování, které je konzistentní s obsahem tohoto schématu. \n\nPřímý behaviorální priming se může projevovat napodobením konkrétní aktivity, kterou člověk pozoruje (například změna výrazu obličeje nebo pohybu těla, či – v oblasti marketingu – konzumního chování). \n\nKe kognitivnímu primingu dochází, pokud zpřístupnění konkrétního kognitivního procesu zvýší pravděpodobnost, že aktér tento proces využije ve svém následujícím konání. Kognitivní proces je zde definován jako mentální akt, který má za následek manipulaci, změnu či reorganizaci obsahu. Příkladem tohoto typu primingu je využití tučného písma na webové stránce. Zvýrazněné pasáže totiž lidské oko snadněji zaznamená. \n\nZnalost efektu primingu mohou využít i tvůrci reklamy, například k tomu, aby publiku doručovali taková sdělení, která lépe odpovídají jejich potřebám. Recipienti reklamních sdělení pak zase mohou znalost primingu využít k tomu, aby se bránili manipulaci. \n\nV této oblasti priming označuje proces, při kterém média věnují pozornost některým událostem a jiné ve své agendě vynechávají, čímž ovlivňují kritéria, pomocí nichž příjemci dané události reálně hodnotí. Jedná se o jednu z hypotéz účinků médií, která je úzce spjatá s agenda settingem, neboli procesem mediálního nastolování agendy ve veřejném diskurzu. \n\nDůsledek mediálního primingu se projevuje v ovlivnění formování postojů příjemce k zobrazovanému tématu. Teorie účinků médií říká, že zatímco agenda setting určuje, o čem mají příjemci přemýšlet (tedy mediální agenda nastoluje veřejnou agendu), priming ovlivňuje, jakým způsobem příjemci o daných tématech přemýšlí – například z hlediska jejich důležitosti. \n\n\n"}
{"id": "1173085", "url": "https://cs.wikipedia.org/wiki?curid=1173085", "title": "Signorův–Lippsův jev", "text": "Signorův–Lippsův jev\n\nSignorův-Lippsův jev nebo Signorův-Lippsův efekt je označení paleontologického jevu vyjádřeného Philipem Signorem a Jerem Lippsem, jehož důsledkem je možná významná nepřesnost ve vztahu mezi obdobím, kdy nějaký organismus žil, a mezi obdobím, ze kterého jsou jeho fosilie. Podstatou jevu je, že vzhledem k tomu, že jen malá část zástupců taxonu zanechá fosilní záznam, nelze předpokládat, že záznam zanechali právě poslední či první zástupci druhu, naopak, je pravděpodobné, že se taxon vyskytoval i dříve a později než v období, z kterého je první respektive poslední fosilní záznam.\n\nJev je výraznou obtíží například při ověřování teorií hromadného vymírání.\n"}
{"id": "1173087", "url": "https://cs.wikipedia.org/wiki?curid=1173087", "title": "Svátost kněžství", "text": "Svátost kněžství\n\nSvátost kněžství nebo svátost svěcení (katolická církev), svěcení kněžstva (CČSH) či svatá tajina kněžství (pravoslavná církev), někdy též ordinace z latinského \"sacramento ordinis\", je v některých křesťanských církvích svátostný obřad ustanovení duchovních (včetně spirituálních a církevněprávních důsledků tohoto obřadu). Struktura ustanovení a jeho význam se v jednotlivých křesťanských církvích liší: katolická, pravoslavná a některé další církve mají svěcení za svátost, zatímco církve vycházející z reformace jej obvykle považují za ustanovení ke službě, které je sice posvátné, ale není počítáno ke svátostem.\n\nV katolické církvi latinského obřadu je svátost kněžství upravena kánonem 1008 Kodexu kanonického práva (\"CIC\") : \"„Sacramento ordinis ex divina institutione inter christifideles quidam, charactere indelebili quo signantur, constituuntur sacri ministri, qui nempe consecrantur et deputantur ut, pro suo quisque gradu, novo et peculiari titulo Dei populo inserviant.“\"; : „Svátostí svěcení se z Božího ustanovení někteří věřící, označení nezrušitelným znamením, stávají posvátnými služebníky, kteří jsou zasvěceni a určeni, aby, každý podle svého stupně, novým a specifickým způsobem sloužili Božímu lidu.“ Pro východní katolické církve je podobný obsah zachycen v kánonech 743 a 323 §1 Kodexu kánonů východních církví (\"CCEO\").\n\nStupně svátosti svěcení jsou tři: biskupský, kněžský a jáhenský. Svátost svěcení se uděluje vkládáním rukou a modlitbou svěcení, kterou pro jednotlivé stupně předpisují liturgické knihy.\n\nJako předstupeň svátosti kněžství či jako samostatné nesvátostné služby mohou být věřící ustanoveni akolity a lektory. Před rokem 1972 v katolické církvi existoval pod názvem nižší svěcení kromě akolytátu a lektorátu také exorcitát, ostiariát a podjáhenství jako první z vyšších svěcení.\n\nKatolická teologie učí, že je trojí Kristův úřad (srov. prorocký, kněžský a královský), jenž se v plnosti udělují při biskupském svěcení biskupům, aby napodobujíce Krista společně s kněžími a jáhny vykonávali:\n\nKodex kanonického práva tyto tři dary interpretuje v kán. 1009, §3: \"Qui constituti sunt in ordine episcopatus aut presbyteratus missionem et facultatem agendi in persona Christi Capitis accipiunt, diaconi vero vim populo Dei serviendi in diaconia liturgiae, verbi et caritatis.\" Kodex zde stanoví, že biskupové a kněží mají poslání a pověření jednat \"in persona Christi\" (v osobě Krista) jako hlavy (společenství církve), zatímco jáhni vykonají svou službu Božímu lidu v diakonii liturgie, ve službě Božího slova a službě křesťanské milosrdné lásky.\n\nCírkev československá husitská ve svých Základech víry učí, že „Svěcení kněžstva je svátost, v níž Boží církev na modlitbách přenáší služby svého kněžství na osoby způsobilé a osvědčené a v níž Duch svatý přistupuje ke svěcenci, aby dokonal jeho vnitřní povolání ke kněžskému poslání.“ (odst. 342). Uděluje se vkládáním rukou se slovy „Osvěcuj a posiluj tě Bůh Duchem svým svatým, amen.“ (odst. 343) Svěcení kněžstva se chápe jako „pověření k všestranné péči o obětní obecenství obce konáním bohoslužeb, hlásáním Slova Božího, vysluhováním svátostí a pastýřskou službou.“ (odst. 345) \n\nOd roku 1947 mohou svátost svěcení kněžstva v této církvi přijmout i ženy.\n\nV pravoslaví je pojetí svátosti podobné katolickému. Gorazdův Pravoslavný katechismus říká, že „Ve svaté tajině kněžství se uděluje kněžský úřad a pomoc Ducha svatého k řádnému plnění povinností s tímto úřadem spojených.“ (odst. 721). Podobně jako v katolické církvi se rozeznávají tři stupně svátosti, „1. úřad biskupský neboli episkopský, 2.úřad kněžský neboli presbyterský a 3. úřad jáhenský neboli diakonský.“ (odst. 718). Biskup se zde označuje také episkop, archijerej nebo vladyka.\n\n"}
{"id": "1173090", "url": "https://cs.wikipedia.org/wiki?curid=1173090", "title": "Cankova", "text": "Cankova\n\nCankova ( , ) je jednou z osmi vesnic, které tvoří občinu Cankova, jejíž je správním centrem. Vesnice se rozkládá v Pomurském regionu na severovýchodě Slovinska u jeho hranic s Rakouskem. V roce 2002 ve vsi žilo celkem 481 obyvatel.\n\nÚzemí vesnice, mající rozlohu 3,46 km², se rozkládá při západním okraji občiny. Nadmořská výška se pohybuje v rozmezí od 207 metrů na jihu až po 238 metrů na severu. Při západním okraji vesnice protéká potok Kučnica, který tvoří státní hranici s Rakouskem. Tu bylo možné překonat přes někdejší hraniční přechod.\n\nMurska Sobota, hlavní město regionu, leží od Cankova ve vzdálenosti přibližně 16 kilometrů. Severozápadním směrem od něj se nachází Korovci, severně Gornji Črnci, na severovýchod pak Domajinci a východně Topolovci. Jižním směrem se nachází Skakovci. Všechny tyto sousedící vesnice jsou součástí občiny Cankova. Při západní straně se nachází rakouské město Bad Radkersburg.\n\nV Cankově je zřízena základní škola, mající k dispozici sportovní zázemí. Stojí zde též kostel svatého Josefa s farou. V jejich blízkosti se nachází náměstí s parkovou úpravou a fontánou. Je zde umístěn také pomník Avgusta Pavla, jenž byl prvním překladatelem slovinské literatury do maďarštiny.\n\nObyvatelstvo Cankova pracuje převážně v zemědělství. Další dojíždějí za prací do Murske Soboty nebo Rakouska.\n"}
{"id": "1173096", "url": "https://cs.wikipedia.org/wiki?curid=1173096", "title": "Hnilická Kýčera", "text": "Hnilická Kýčera\n\nHnilička Kýčera (1217,6  m n. m.) je vrchol na hlavním hřebeni Lúčanské Malé Fatry.\n\nHnilička Kýčera je dobrým vyhlídkovým bodem. Pod vrcholem se nachází sedlo pod Hnilickou Kýčerou s pramenem pitné vody. Ze sedla vede turistická značka na vrchol. Tento chodník patří mezi nejstrmější výstupy v Malé Fatře.\n\nNa východním svahu pramení Hnilický potok.\n\nZ obce Rajecká Lesná přes Rajeckolesnianskou dolinu po turistické značce do Sedla pod Úplazem (988  m n. m.), odtud po značce přes sedlo pod Hnilickou Kýčerou strmě na vrchol. Doba výstupu je cca 8 a půl hodiny.\n\n"}
{"id": "1173100", "url": "https://cs.wikipedia.org/wiki?curid=1173100", "title": "Javorina (sedlo)", "text": "Javorina (sedlo)\n\nSedlo Javorina (967 m n. m.) je průsmyk v pohoří Lúčanská Malá Fatra, nad obcí Stráňavy, 13 km východně od Žiliny. Je důležitou křižovatkou turistických stezek v severní části pohoří.\n\n\n"}
{"id": "1173104", "url": "https://cs.wikipedia.org/wiki?curid=1173104", "title": "Ante Sesardić", "text": "Ante Sesardić\n\nAnte Sesardić byl rakouský právník a politik chorvatské národnosti z Dalmácie, na počátku 20. století poslanec Říšské rady.\n\nV době svého působení v parlamentu se uvádí jako kandidát advokacie.\n\nPůsobil coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Dalmácie 05. Ve volbách roku 1911 se uváděn jako kandidát Strany práva ve městě Senj. Po volbách roku 1911 byl na Říšské radě členem poslaneckého Chorvatsko-slovinského klubu.\n\nI v meziválečném období patřil mezi významné osobnosti veřejného života. Na sklonku svého života přeložil z italštiny do chorvatštiny \"Statut Alke\".\n\nJeho synem byl právník a politik Dražen Sesardić (1912–1975).\n"}
{"id": "1173148", "url": "https://cs.wikipedia.org/wiki?curid=1173148", "title": "Stepan Smal-Stockyj", "text": "Stepan Smal-Stockyj\n\nStepan Smal-Stockyj, cyrilicí Степан Смаль-Стоцький, též Smal-Stocki (8. nebo 21. ledna 1859 Nemyliv – 17. srpna 1938 Praha), byl rakouský slavista, vysokoškolský pedagog a politik ukrajinské (rusínské) národnosti z Bukoviny, na počátku 20. století poslanec Říšské rady, v meziválečném období působil v Československu.\n\nPocházel z rolnické rodiny. Gymnázium studoval ve Lvově. Už zde začal být veřejně a literárně činný. Maturitu složil roku 1878. Pak studoval na Černovické univerzitě, kde jeho učitelem slavistiky byl Hnat Onyškevyč. Od roku 1883 studoval na Vídeňské univerzitě u France Miklošiče. Roku 1884 zde získal titul doktora filozofie a ještě téhož roku se habilitoval v oboru srovnávací slavistiky. V roce 1885 se stal mimořádným roku 1893 řádným profesorem rusínského jazyka a literatury na Černovické univerzitě. Na této škole zastával v roce 1894/1895 a 1904/1905 post děkana.\n\nByl i politicky činný. V dubnu 1892 byl zvolen na Bukovinský zemský sněm, kde zasedal do roku 1911. Na sněmu vedl mladorusíny, s nimiž se ale později názorově rozešel. Od roku 1904 byl náměstkem zemského hejtmana. Funkci náměstka zemského hejtmana zastával do roku 1910. Odmítal rusofilské tendence.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Bukovina 08.\n\nRoku 1911 se zmiňuje jako mladorusínský kandidát. Po volbách roku 1911 byl uváděn coby nezařazený poslanec.\n\nPo první světové válce byla Bukovina začleněna do Rumunska a Smal-Stockému bylo zrušeno jeho místo na univerzitě. Odešel do Prahy, kde v roce 1919 nejprve působil jako vyslanec krátce existující Západoukrajinské lidové republiky. Roku 1921 se stal mimořádným profesorem ukrajinského jazyka a literatury na nově založené Ukrajinské svobodné univerzitě v Praze. Ve své jazykovědecké práci zastával teorii o přímém původu rusínského jazyka ze staroslovanského jazyka. Zapojil se do debat o ukrajinském pravopisu a byl stoupencem fonetické varianty, která byla roku 1893 zavedena do národních a středních škol v tehdejším Rakousku-Uhersku. Zabýval se dílem Tarase Ševčenka.\n\nZemřel v srpnu 1938 v Praze. Pohřben byl v Krakově.\n\nJeho syn Roman Smal-Stockyj (1893–1969) byl ukrajinským vědcem a exilovým politikem.\n"}
{"id": "1173150", "url": "https://cs.wikipedia.org/wiki?curid=1173150", "title": "Horná lúka", "text": "Horná lúka\n\nHorní louka (1299 m n. m.)) je vrchol na hlavním hřebeni Lúčanské Malé Fatry. Nachází se mezi vrcholy Veterné a Kopa, jihozápadně od Martinských holí.\n\n\n"}
{"id": "1173155", "url": "https://cs.wikipedia.org/wiki?curid=1173155", "title": "Omnium in mentem", "text": "Omnium in mentem\n\nOmnium in mentem ( \"Všem na vědomí\") je incipit mota propria z 26. října 2009, zveřejného 15. prosince téhož roku, kterým papež Benedikt XVI. modifikoval pět kánonů Kodexu kanonického práva z roku 1983. Dva z nich se týkají svátosti svěcení, a další tři se vztahují k svátosti manželství.\n\nPředchozí znění kánonu 1008 Kodexu kanonického práva bylo: „Svátostí svěcení se z Božího ustanovení někteří věřící, označeni nezrušitelným znamením, stávají posvátnými služebníky, kteří jsou zasvěceni a určeni, aby, každý podle svého stupně, v osobě Krista – Hlavy vykonávali úřad učit, posvěcovat a vést, a tak pásli boží lid.“\nZdá se, že tato formulace přičítá i jáhnům, stejně jako presbyteriátu (biskupům a kněžím), funkci konat v osobě Krista – hlavy církve ( \"in persona Christi Capitis\"). Taková nejednoznačnost se v Kodexu kánonů východních církví nevyskytuje.\n\nZávěrečná slova kánonu 1008 byla zrevidována, aby je bylo možné číst generičtěji: „...aby, každý podle svého stupně, novým a specifickým způsobem sloužili Božímu lidu.“\n\nMotu proprio upřesnilo různé formy služby Božímu lidu vykonávané jáhny a kněžími přidáním třetího paragrafu do následujícího kánonu 1009 §3.: „Ti, kdo byli svěcením ustanoveni do episkopátu nebo presbyterátu obdrží úřad a schopnost jednat v osobě Krista hlavy, zatímco jáhni dostávají schopnost sloužit Božímu lidu diakonií liturgie, slova a lásky.“\n\nZměna v ostatních třech kánonech spočívala v odstranění klauzule: „a neodpadla od ní formálním úkonem“ (\"nec actu formali ab ea defecerit\") z následujících kánonů:\n\nCo se míní výrazem „odpadnout od ní (katolické církve) formálním aktem“ (a to nejen \"de facto\") bylo upřesněno Papežskou radou pro výklad legislativních textů 13. března 2006. Blíže význam vysvětluje: \"Actus formalis defectionis ab Ecclesia catholica\".\n\nOd doby, kdy v roce 1983 vešel v platnost Kodex kanonického práva až do doby, kdy vstoupilo v platnost motum proprio \"Omnium in mentem\", manželství uzavřené v rozporu s některým z těchto kánonů katolíkem, který udělal formální akt odpadu od církve, bylo v očích církve považováno za platné, ať už se daná osoba byla či nebyla schopna smířit s církví, protože kánony výslovně vyňaly takové osoby ze svých ustanovení. Motum proprio odstranilo tu výjimku, že osoba, která například, poté, kdy motu proprio nabylo právní moci, sňatek uzavřený civilně po formálním odpadu od církve, ale později se smířila s církví, byl v očích církve považován za nenastalý, aby si mohla vzít v církvi někoho dalšího. \n\n"}
{"id": "1173157", "url": "https://cs.wikipedia.org/wiki?curid=1173157", "title": "Květní diagram", "text": "Květní diagram\n\nKvětní diagram je obrázek znázorňující strukturu květu. Zobrazuje počet květních částí, jejich rozmístění a srůsty. Různé typy květních orgánů bývají zastoupeny určitými značkami. Květní diagramy mohou pomoci s určováním krytosemenných rostlin či přiblížit jejich evoluční vztahy. Poprvé se objevily na konci 19. století, za jejich průkopníka je považován A. W. Eichler.\n\nV průběhu 19. století se objevily dva rozdílné způsoby popisu květu: textové květní vzorce a grafické květní diagramy. Květní diagramy bývají připisovány A. W. Eichlerovi, jeho rozsáhlá monografie \"Blüthendiagramme\" (1875, 1878) dodnes zůstává cenným zdrojem informací o morfologii květu. Eichler inspiroval pozdější generace vědců, diagramy obsahovala například kniha \"Types of Floral Mechanism\" od Churche (1908). Objevily se i v různých učebnicích, např. \"Organogenesis of Flowers\" od Sattlera (1973), \"Botanische Bestimmungsübungen\" od Stützela (2006) či \"Plant Systematics\" od Simpsona (2010). Publikace \"Floral Diagrams\" (2010) Ronseho De Craena následovala Eichlerův přístup, ovšem s využitím systému APG II.\n\nKvětní diagram je schematické zobrazení řezu mladým květem. Může také být definován jako „projekce květu kolmá k jeho ose“. Obvykle zobrazuje počet květních částí a souvisejících orgánů, jejich velikost, vzájemné postavení a srůsty. Různé orgány jsou zobrazené určitými symboly, ty mohou být jednotné pro určitý typ orgánu, nebo mohou do jisté míry následovat konkrétní morfologii. Diagram také může obsahovat symboly, které neznázorňují určitou strukturu, ale nesou dodatečné informace (např. poloha roviny souměrnosti).\n\nNeexistuje shoda v tom, jak květní diagramy zakreslovat. Například záleží na autorovi, zda schéma květu načrtne jen zběžně, nebo zda do diagramu zahrne i různé mikroskopické detaily.\n\nDiagramy mohou popsat ontogenezi květu, či mohou vyjasnit evoluční vztahy. Zobecněným květním diagramem je možné vystihnout typickou strukturu květu určitého vyššího taxonu. Květními diagramy je také možné zobrazovat (části) květenství.\n\nV dobře zhotoveném diagramu může být obsaženo mnoho podstatných informací. Může být užitečný pro určení rostliny či porovnávání taxonů krytosemenných rostlin. Paleontologové mohou pomocí diagramů rekonstruovat fosilní květy. Diagramy najdou využití i při výuce.\n\nDiagramy bývají ztvárněny tak, že listen, který se nachází před květem, je zakreslen dole. Nahoře se pak nachází kolečko odpovídající poloze mateřského stonku u postranního (\"laterálního\") květu. Při zobrazení terminálního květu není listen přítomen, a tak ho není možné ani zakreslit. Pokud květ předcházejí listence, zakreslují se obvykle na strany diagramu.\n\nMezi různými autory se liší jak informace obsažené v diagramech, tak jejich podoba. Jen některé publikace obsahují přehled užitých značek.\n\nListeny a listence bývají zobrazované jako srpky. Ve \"Floral Diagrams\" Ronseho De Craena jsou vždy vyplněny černě a na vnější straně mají malý zobáček, aby je šlo odlišit od okvětí. V Eichlerových \"Blüthendiagramme\" se jejich podoba mezi diagramy mění.\nPoloha mateřského stonku je ve \"Floral Diagrams\" vyvedena jako černé kolečko. Pokud je zobrazované květenství, je jeho vřeteno (hlavní stonek) popsáno proškrtlým kolečkem. U Eichlera symbolika opět mezi diagramy kolísá.\n\nKvětní obaly bývají také zakreslené jako srpky. Každému typu může být přiřazené jiné zbarvení. V publikaci \"Blüthendiagramme\" jsou okvětní lístky obvykle bílé s černým obrysem, kališní lístky jsou vyšrafované a korunní lístky černé. \"V českých učebnicích výplň odpovídá Eichlerovi.\" Ronse De Craene naznačuje, že někdy je části okvětí nemožné přesně rozřadit do určitého typu, a tak zobrazuje zelené části černě a zbarvené části bíle s černým obrysem. Diagram může velmi přehledně vystihnout \"estivaci\" (neboli \"prefloraci\"), vzájemné překrývání lístků v poupěti, které může být důležitým diagnostickým znakem.\n\nTyčinky bývají znázorněny jako řez prašníky. Pokud je v květu mnoho tyčinek, může se zakreslený tvar zjednodušit na kolečko. Staminodia (patyčinky) mají v publikaci \"Floral Diagrams\" uvnitř černou tečku, případně jsou černě vyplněná. Eichler staminodia také vybarvuje černě.\nPestík bývá vykreslen jako řez semeníkem. Poloha semeníku je v případě \"Floral Diagrams\" popsána malými trojúhelníčky. Ronse De Craene do diagramů zahrnuje i morfologii vajíček a zobrazuje bíle polohu blizen. Eichler polohu semeníku nepopisuje. \"V českých učebnicích je poloha semeníku vystižena výplní gynecea: bílá výplň značí semeník svrchní, černá pak semeník spodní.\"\nVe \"Floral Diagrams\" jsou nektária (medníky) vyplněna šedě, Eichler je vyšrafovává.\n\nSrůsty mohou být zobrazeny plnými čarami mezi jednotlivými orgány. Ztracené orgány může vyznačovat hvězdička (✶), ztracené části okvětí nebo listeny/listence mohou být vykreslené s čárkovaným okrajem. Velká šipka může popsat orientaci roviny symetrie. Resupinace může být popsána zakulacenou šipkou. Květní části mohou být očíslované, aby se vystihlo pořadí jejich vzniku.\n\nKaždý z těchto dvou způsobů popisu květu v něčem vyniká. Květní diagramy dokážou zobrazit velikost a vzájemné postavení orgánů. Květní vzorce naopak lépe dokážou podávat obecnější informace (např. je jimi možné lépe shrnout stavbu květu určitého vyššího taxonu). Prenner a kol. vzorce diagramy vnímají jako metody, které se navzájem doplňují. Tvrdí, že při společném užití tvoří „identifikační sadu“ květu. Tyto dvě metody je výhodné užívat společně i podle Ronseho De Craena.\n\n\n"}
{"id": "1173158", "url": "https://cs.wikipedia.org/wiki?curid=1173158", "title": "Klaudiusz Angerman", "text": "Klaudiusz Angerman\n\nKlaudiusz Angerman, též Angermann (7. července 1861 Lvov – 11. listopadu 1922 Nowy Sącz), byl rakouský inženýr, geolog a politik polské národnosti z Haliče, na počátku 20. století poslanec Říšské rady.\n\nV době svého působení v parlamentu se uvádí jako továrník ve městě Boguchwała. Byl podnikatelem v ropném průmyslu.\n\nVystudoval gymnázium v Přemyšli a pak studoval na Lvovské polytechnice a studoval do roku 1883 s výborným prospěchem geologii na polytechnice ve Vídni. Od roku 1885 pracoval jako inženýr na stavbách železničních tratí v Haliči. Později se zaměřil na geologické průzkumy pro těžbu ropy. Podnikl řadu zahraničních studijních cest. Od roku 1902 působil v geologickém průzkumu v podkarpatském regionu. Díky značným znalostem a intuici odhalil množství ropných ložisek a sám díky tomu zbohatnul. Navrhoval výstavbu ropovodu napříč Haličí. V roce 1904 se oženil a usadil v Boguchwałe. Podporoval místní spolky a byl mecenášem. V roce 1910 získal Zlatý záslužný kříž. Zastával funkci prezidenta obchodní a živnostenské komory ve Lvově.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 46. V parlamentu podporoval projekt výstavby průplavu Dunaj–Odra–Labe.\n\nV roce 1911 byl uváděn jako člen Polské lidové strany. Po rozkolu ve straně byl po roce 1914 činný v Polské lidové straně „Piast” a podílel se na vydávání jejích stranických periodik. Po volbách roku 1911 byl na Říšské radě členem poslaneckého Polského klubu.\n\nNa začátku první světové války se stal členem polské Nejvyšší národní rady. Po vzniku samostatného Polska se zapojil do debat o energetické politice a podporoval státní energetický monopol. V roce 1922 kandidoval do polského senátu, ale voleb se nedožil, protože náhle zemřel na srdeční záchvat na železniční stanici v Nowém Sączu.\n"}
{"id": "1173160", "url": "https://cs.wikipedia.org/wiki?curid=1173160", "title": "Pokračování příště", "text": "Pokračování příště\n\nPokračování příště je 26dílný dokumentární cyklus České televize pojednávající o starších i novějších českých seriálech. Některé z dílů se objevily na DVD jako bonusový materiál k vydanému seriálu.\n\n"}
{"id": "1173161", "url": "https://cs.wikipedia.org/wiki?curid=1173161", "title": "Římskokatolická farnost Malonty", "text": "Římskokatolická farnost Malonty\n\nŘímskokatolická farnost Malonty je územním společenstvím římských katolíků v rámci českokrumlovského vikariátu Českobudějovické diecéze.\n\nPlebánie v Malontech se prvně připomíná k roku 1384 jako součást \"Doudlebského děkanátu\". Po polovině 20. století přestala být obsazována sídelním duchovním správcem. Jedním z posledních duchovních správců, bydlících přímo v Malontech, byl vyšebrodský cisterciák Xaver Švanda, O.Cist., působící zde poté, co mu byl po letech perzekuce a znemožňování veřejného působení navrácen státní souhlas.\n\nFarnost Malonty je součástí kollatury farnosti Kaplice, odkud je vykonávána její duchovní správa. Vedle pravidelných nedělních bohoslužeb je ve farnosti obvyklé setkávání k rozhovorům o víře a výuka náboženství.\n\n\n"}
{"id": "1173163", "url": "https://cs.wikipedia.org/wiki?curid=1173163", "title": "Kyjovská radnice", "text": "Kyjovská radnice\n\nRadnice v Kyjově je dvoupatrová renesanční stavba z let 1561–1562 v západní části Masarykova náměstí. Jedná se o budovu čp. 30 na pozemku parcelní číslo st. 210/1. Městská dominanta je chráněna jako kulturní památka České republiky.\n\nV letech 1126–1539 byl Kyjov majetkem kláštera Hradisko u Olomouce. V roce 1539 klášter město prodal Janu Kunovi z Kunštátu a jeho synové zase v roce 1548 Janu Kropáčovi z Nevědomí a na Litenčicích za 9 000 zlatých. S tím nebyli kyjovští měšťané spokojeni a vyslali proto deputaci pod vedením měšťana Václava Bzeneckého staršího k císaři Ferdinandu I. Habsburskému do Augsburgu. Ten zde pobýval na Říšském sněmu a 18. srpna 1548 rozhodl o převedení města do majetku České komory poté, co se kyjovské obyvatelstvo sbírkou vyplatilo za 7 800 zlatých z majetku Jana Kropáče. Prvním kyjovským primátorem byl za své zásluhy zvolen Václav Bzenecký, pod jehož vedením v letech 1548–1575 zažilo město ekonomický a stavební rozvoj. Za jeho působení byly v Kyjově postaveny tři kamenné obranné věže, sladovna a vydlážděno náměstí. Ovšem největší stavbou byla v letech 1561–1562 radnice. Nad vstupem do radnice je proto dodnes vsazená pamětní deska, připomínající zásluhy Václava Bzeneckého o její výstavbu.\n\nNáklady na stavbu radnice činily 5 000 zlatých a provedli ji italští stavitelé a kameníci, kteří byli tehdy na Moravě usazeni. Ještě v roce 1577 je v Kyjově doloženo 6 usazených italských rodin. Radnice byla později několikrát přestavována a často zasažena požárem. V roce 1582 byla radniční věž zvýšena, získala nový kryt a na její vrchol umístěn rakouský orel. V roce 1668 je zaznamenáno, že městská rada se na radnici scházela pravidelně jednou týdně a schůze byly svolávány zvonem zavěšeným vedle vrat. V roce 1676 byla věž nově pokryta. 23. května 1679 byla radnice poničena požárem. V roce 1680 jsou připomínány věžní hodiny s cimbálem. V roce 1701 byla radnice postižena opět požárem, který se sem přenesl ze sousedního židovského města. Rozsáhlý požár, který postihlo větší část města vypukl opět v židovské čtvrti 8. září 1721 a radnice vyhořela i s věží. O Velikonocích roku 1726 shořela od požáru z židovských domů radniční střecha. Poslední velký požár přišel v roce 1876. Při opravách bylo rozhodnuto o výměně staré barokní báně na věži za renesanční, kterou navrhl vídeňský profesor Karl König a za 4 600 zlatých provedl místní stavitel Václav Paterna. Při této přestavbě nebo až při další v roce 1905 bylo přebudováno půdní polopatro na plnohodnotné druhé patro.\n\nV letech 1868–1948 na radnici sídlil i okresní soud a její součástí byla na dvoře i věznice a popraviště. Naposled zde byl 19. srpna 1946 oběšen příslušník Gestapa Willi Kunz.\n\nNa počátku 70. let 20. století proběhly další stavební úpravy, během nichž byla ve sklepeních vybudována radniční vinárna, obnovena původní renesanční fasáda a vznikl také radniční balkon. Ten je využíván při slavnostních příležitostech k projevům, zahajování Slováckého roku apod. Během své návštěvy města z něj 8. března 1990 promluvil prezident Václav Havel.\n\nV roce 2000 byl před plánovanou přístavbou zadního traktu radnice proveden záchranný archeologický průzkum. Našly se zde pozůstatky srubu z první třetiny 11. století, který později shořel. Byl nalezen i renesanční sklep z cihel a vedle sklepa základy domu pravděpodobně z přelomu 15. a 16. století. Části keramických nádob pocházely z 14. a 15. století. V roce 2001 byl dostavěn zadní trakt radnice i se dvorem. V traktu je sedm kanceláří sociálního odboru, zasedací místnost pro městskou radu, Radniční galerie v přízemí a kvelbený sklep pro společenské akce. Celá část je bezbariérová, má venkovní výtah a samostatný vchod ze severní strany. Novou kruhovou kašnu na dvoře navrhl městský architekt Vladimír Vašíček.\n\n1. ledna 2003 se stal Kyjov obcí s rozšířenou působností a některé odbory byly přesunuty z radnice do budovy na východním konci Masarykova náměstí a do části budovy Komerční banky. V současnosti na radnici sídlí Městský úřad a budova je v pracovní dny veřejně přístupná. Prohlídku s průvodcem zajišťuje kyjovské infocentrum.\n\nOd roku 1998 se na radnici 10. března vyvěšuje vlajka pro Tibet a od roku 2010 vždy 5. července moravská vlajka.\n\nDvoupatrová budova je široká 22 metrů a předsunutá věž je vysoká 39 metrů. Nad hlavním vchodem je umístěna pamětní deska s dvouhlavým rakouským orlem, městským znakem a latinským nápisem: \"HOC PRAETORIUM COEPTUM EST EXSTRUI ANNO 1561 EXSTRUCTUMQUE EST 1562 PRIMATE VENCESLAO BZENECENSI SENIORE. AUXILIO CUIUS LICUIT FINIRE LABORES, EST ADIUTORI LAUS REFERENDA DEO.\" (Česky: \"Tato radnice začala se budovati roku 1561 a byla dobudována 1562 za primátora Václava Bzeneckého staršího. Bohu, jenž pomocí svou nám umožnil skončiti práci, za jeho přispění vzdána buď chvála a čest.\") Vpravo od hlavního vchodu je menší vchod do radniční vinárny pod budovou.\n\nNad vchodem do vinárny je prvním patře malý balkon, na který vedou dvoje dveře. Jedny byly vyrobeny jako replika původních v roce 1970. Druhé jsou samostatně chráněnou památkou. Při renovaci a průzkumu obou dveří v roce 2016 bylo zjištěno, že v případě starších dveří jde o původní práci z doby výstavby radnice. Byly vyrobeny z ovocného dřeva, patrně hrušky. Rám dveří je z dubového dřeva. Ve spodní části se nacházel malý kruhový otvor, pravděpodobně pro kočku. Ten byl později zabedněn. Po odstranění nátěrů ze zdobeného kování se ukázaly netypické kresby s rostlinnými motivy. Dveře byly tehdy mezi venkovním schodištěm a vstupem do prvního patra. Až po rekonstrukci radnice v roce 1970 se jimi začalo vcházet na vybudovaný balkon.\n\nV prvním patře na rohu budovy je také válcový arkýř se čtyřmi okny ozdobený sgrafity s ptáky a rostlinnými motivy. Do výšky druhého patra je omítka zdobena tzv. psaníčkovým sgrafitem, věž je pokryta sgrafitem až nad úroveň hlavní budovy. Ve vstupním prostoru je po levé straně pamětní deska připomínající významná data v historii města: \"Kyjov *1126 1. písemný doklad – trhová ves *1510 Sídlo kraje *1515 Povýšení na město *18. 8. 1548 Vlastním vyplacením ze zástavy stává se svobodným městem královským *1562 Postavena radnice *1760 Založeno latinské gymnasium *1896 Ustavuje se opět česká správa města *28. 4. 1945 Osvobození Rudou armádou *1974 Dokončena obnova radnice.\"\n\nV chodbě prvního patra je od roku 1998 umístěna busta T. G. Masaryka, kterou radnici daroval akademický sochař Václav Adolf Kovanič (1911–1999). Masaryk navštívil Kyjov 27. června 1924. V zasedací síni v přízemí je obrazová galerie kyjovských starostů. V salonku prvního patra je obraz \"Alegorie\" od Joži Uprky, který měl v Kyjově ateliér. Obraz byl v majetku kyjovské pobočky České spořitelny, která jej nechala zrestaurovat a v roce 2002 trvale zapůjčila radnici. Obřadní síň byla v roce 1976 vyzdobena čtyřmi nástěnnými malbami akademického malíře Františka Kudláče. První tři malby znázorňovaly tři mezníky v životě člověka: narození, svatbu a odvod. Na čtvrté malbě byly vyobrazeny dožínky. Při rekonstrukci síně v roce 1998 byly malby zakryty sádrokartonem.\n\nVpravo při vstupu do radnice je ve zdi připevněn železný etalon tzv. kyjovského lokte. Sloužil k porovnání s měřidly trhovců, kteří každý týden prodávali na náměstí mezi radnicí a kostelem. Původ lokte nebyl znám a nebylo ani jasné, zda jde o tzv. moravský nebo dolnorakouský (vídeňský) loket. Délka moravského a vídeňského lokte se lišila asi o 1 cm a dokonce v každém městě mohl mít loket nepatrně jinou délku. Železné lokte byly často umisťovány na důležité budovy ve městech a doposud se jich v České republice zachovalo nejméně 14. Pouze dva jsou na Moravě, a to v Kyjově a na radnici v Moravské Třebové.\n\nV roce 2013 provedl Petr Cikrle z Vysokého učení technického v Brně se svými studenty podrobný průzkum kyjovského lokte. Kyjovský loket v současnosti měří 77,59 cm, podobně jako dolnorakouský. Je však dělen na 30 dílků (palců) o délce 24,7 mm, což naopak odpovídá délce českého nebo moravského palce. Na koncích železné tyče jsou navíc dva zbytkové dílky. Cikrle se domnívá, že zde byl původně umístěn moravský loket s 32 vyznačenými palci, patrně ze 17. století. Kolem roku 1758 byl v souvislosti s měrnou reformou Marie Terezie z obou stran zkrácen tak, aby odpovídal délce dolnorakouského lokte, ovšem zbylé dělení na původní moravské palce již na tyči zůstalo. Loket oficiálně sloužil do roku 1875, kdy Rakousko-Uhersko přešlo na metrickou soustavu.\n\nZ jižní strany s radnicí sousedil Přikrylův hostinec, který byl v srpnu 1925 zbořen a na jeho místě postavena dvoupatrová budova Městské spořitelny dle návrhu brněnského architekta Miloslava Kopřivy (1894–1968). Stavbu stejně vysokou jako radnice provedl místní stavitel Josef Polášek a slavnostní otevření proběhlo na Světový den spoření 31. října 1926.\n\nZe severní strany k radnici přiléhalo židovské město se synagogou. Koncem 60. let 20. století byly židovské domy i synagoga zbořeny a roku 1973 zde byl postaven Dům kultury. Ten v roce 2013 prošel rozsáhlou rekonstrukcí.\n\nVe 20. letech 17. století byl asi 40 metrů před radnicí vztyčen mariánský sloup, který městu daroval olomoucký kardinál František z Ditrichštejna jako dík za věrnost města císaři Ferdinandovi II. během povstání českých stavů. Při povstání se totiž Kyjov přidal 8. srpna 1619 k císařskému generálovi Dampierreovi, který císaři poslal vojenskou pomoc proti českým stavům. Za to město od Dampierra získalo 5. října tzv. ochranný list a v pobělohorské době bylo ušetřeno trestů, které postihly jiná královská města. Za tento postoj naopak město utrpělo na konci října 1623, kdy do města vpadlo vojsko Gabriela Betlena a město zcela vyplenilo. Několik měšťanů se po čtyři týdny bránilo v radniční věži. Sloup měl být také pobídkou ke stavbě nového kostela na náměstí, k níž však došlo až v letech 1713–1720. Kardinál Ditrichštejn v Kyjově alespoň založil bratrstvo Nanebevzetí Panny Marie, které každý sobotní večer u sloupu rozžehlo světlo a sloužilo pobožnost.\n\nV roce 1980 byl sloup přemístěn ke kapli sv. Josefa, neboť 7. listopadu toho roku byl mezi radnicí a Domem kultury odhalen pomník V. I. Lenina. 160 cm vysokou bronzovou sochu navrhl sochař Ludvík Kodym (* 1922) s manželkou Boženou (* 1926) a byla odlita v ČKD Blansko. V prosinci 1989 byla socha přemístěna do depozitáře Vlastivědného muzea a sloup se vrátil zpět před radnici.\n\nV blízkosti radnice stával také hostinec U Černého orla, ve kterém se odehrával spolkový život početné německé menšiny. Už v roce 1651 se na tomto místě vzpomíná obecní hospoda. V roce 1919 byl přejmenován na Slavii, roku 1961 rekonstruován a jako hostinec a hotel s kapacitou přes 60 lůžek sloužil asi do roku 1999. V současnosti zde mají ordinace praktičtí a odborní lékaři, sídlí zde lékárna a drogerie Rossmann. Je nazýván jako Lékařský dům Slavia.\n\nJihozápadně od radnice byl na rohu ulice Svatoborská a náměstí postaven v roce 1973 tříposchoďový \"Dům služeb\", od roku 1995 zde sídlí Komerční banka. Do roku 1976 sloužil prostor před radnicí jako autobusové nádraží. V červenci toho roku bylo přesunuto asi 350 metrů jižně od náměstí.\n\n"}
{"id": "1173164", "url": "https://cs.wikipedia.org/wiki?curid=1173164", "title": "Antoni Banaś", "text": "Antoni Banaś\n\nAntoni Banaś (11. června 1873 nebo 11. listopadu 1874 Kalwarya – 30. června 1936 Radocza) byl rakouský právník a politik polské národnosti z Haliče, na počátku 20. století poslanec Říšské rady.\n\nNarodil se v měšťanské rodině. Vystudoval gymnázium v Krakově a absolvoval právnickou fakultu Jagellonské univerzity. Nastoupil na praxi k soudu v Myślenicích. V době svého působení v parlamentu se uvádí jako soudce ve městě Kalwarya. Byl zde okresním soudcem.\n\nOd roku 1908 byl členem Polské lidové strany. Po rozkolu ve straně byl po roce 1914 činný v Polské lidové straně „Piast”. Za první světové války pomáhal rolnickým rodinám postiženým válečnými událostmi.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 37.\n\nUvádí se jako člen Polské lidové strany. Po volbách roku 1911 byl na Říšské radě členem poslaneckého Polského klubu.\n"}
{"id": "1173166", "url": "https://cs.wikipedia.org/wiki?curid=1173166", "title": "Libočany (zámek)", "text": "Libočany (zámek)\n\nLibočany jsou pozdně barokní zámek ve stejnojmenné obci v okrese Louny. Byl postaven na místě starší tvrze okolo roku 1770. Od roku 1964 je chráněn jako kulturní památka.\n\nPrvní písemná zmínka o libočanské tvrzi, kterou nechal postavit pravděpodobně Bohuslav Felix Hasištejnský z Lobkovic, pochází z roku 1595. Po tomto roce se vystřídala řada majitelů: Jan Valdemar z Valdštejna, Kryštof Doupovec z Doupova (1619) a jeho syn Vilém, Jaroslav Bořita z Martinic, Florián Dětřich Žďárský (1623), Maxmilián ze Schönfeldu (1653), Petr Příchovský z Příchovic (1665) a rytíři z Janinallu (1690), od kterých ji roku 1740 koupil Václav Karel Schroll ze Schrollenbergu. Ten nechal tvrz zbořit a na jejím místě okolo roku 1770 postavit pozdně barokní zámek s parkem, kostelem Všech svatých a farou. Panství potom zdědila jeho manželka Anna Marie se svým bratrem Františkem Antonínem z Weinbergeru. Poté se majitelé opět rychle střídali. Nejprve je zdědil Václav Jeník z Gamsendorfu, který je prodal v roce 1806 Josefu Schreiterovi ze Schwarzenfeldu. Dalšími vlastníky byli hrabě Kurzrock z Wellingsbütellu (1850), žatecký advokát Jan Damm (1861), továrník Jan Münzberg a od roku 1925 František Weinhardt. Po znárodnění v zámku byly od roku 1954 byty zaměstnanců státního statku a od roku 1967 jej využívala Ústřední správa geodézie a kartografie jako archiv starých map.\n\nZámek je obdélná, jednopatrová budova s mansardovou střechou a tříosým rizalitem ve středu západního průčelí. Fasády jsou členěné pilastry a zdobí je bohatá rokajová výzdoba. Místnosti v patře mají stropy s fabionem a štukovými rámci. Dochovaly se rokokové dveře a kamna. V jedné rohové místnosti se také dochovala původní rokoková štuková výzdoba a malované květinové dekorace a galantní scény pravděpodobně od malíře Jana Václava Tschöppera.\n\n\n"}
{"id": "1173171", "url": "https://cs.wikipedia.org/wiki?curid=1173171", "title": "Kozol (Malá Fatra)", "text": "Kozol (Malá Fatra)\n\nKozol (1119,4 m n. m.) je výrazný a z větší části zalesněný vrch v pohoří Malá Fatra. Nachází se v západní části Martinských holí nad Medzihorskou dolinou. Samotný vrch a jeho okolí bylo místem bojů během Slovenského národního povstání.\n\nVrchol Kozla je známý estetickými a hodnotnými skalními útvary ve svém bočním hřebeni - v jižním až jihozápadním směru. Vrch vybíhá z hlavního hřebene v úseku Velká lúka-Minčol. Na vrcholu Kozola se vyskytují vzácné druhy živočichů a rostlin. Mnohé z nich patří k chráněným druhům a některé jsou chráněny i mezinárodními úmluvami o ochraně přírody (CITES).\n\nZe živočichů zde žije: medvěd hnědý (\"Ursus arctos\"), Jelen evropský (\"Cervus elaphus\"), srnec obecný (\"Capreolus capreolus\"), prase divoké (\"Sus scrofa\"), vlk obecný (\"Canis lupus\"), rys ostrovid (\"Lynx lynx\") a jiní vzácní živočichové.\n\nCenná je i relativně dobře zachovaná a nedotčená příroda Kozola, a proto jeho okolí i samotný vrch (rozloha 91,58 ha) je vyhlášena od roku 1993 národní přírodní rezervací. Nejcennější částí území jsou vápencové bučiny a skalnaté útvary ve vyšších polohách vrcholu Kozola.\n\nNa vrchol nevedou značené trasy a nejlehčí přístup je z obcí Kunerad, Stránske, Poluvsie a Turie.\n\n"}
{"id": "1173173", "url": "https://cs.wikipedia.org/wiki?curid=1173173", "title": "Interlingvální strojový překlad", "text": "Interlingvální strojový překlad\n\nInterlingvální strojový překlad je jeden z klasických přístupů ke strojovému překladu. Při tomto způsobu překladu se text ze zdrojového jazyka (který chceme přeložit) převede do interlingvy, abstraktní reprezentace nezávislé na jazyce. Text v cílovém jazyce se poté vygeneruje z interlingvy. Interlingvální přístup je na poli pravidlového překladu alternativou k přímému a transferovému přístupu. .\n\nV případě přímého překladu jsou slova přeložena přímo bez použití další reprezentace. Při transferovém překladu je zdrojový text převeden do abstraktní, jazykově méně specifické reprezentace. Pomocí lingvistických pravidel specifických pro daný jazykový pár je reprezentace zdrojového jazyka převedena do abstraktní reprezentace cílového jazyka a z této je poté vytvořena věta v cílovém jazyku.\n\nInterlingvální strojový překlad má své výhody i nevýhody. Mezi výhody patří to, že pro každou kombinaci zdrojového a cílového jazyka je potřeba méně komponent, obdobně také pro přidání nového jazyka. Interlingvální překlad podporuje parafrázování vstupu v původním jazyce, umožňuje, aby analyzátory i generátory jazyka vyvíjel monolingvální producent, a zvládá překládat jazyky, které se od sebe zásadně liší (např. angličtina a arabština). Očividnou nevýhodou je to, že definice interlingvy je složitá a pro širší doménu pravděpodobně dokonce nemožná. Ideálním způsobem použití interlingválního strojového překladu je tedy multilingvální strojový překlad ve velice úzké doméně. \n\nO interlingválním strojovém překladu se začalo poprvé přemýšlet v 17. století, kdy Descartes a Leibnitz přišli s nápadem vytvářet slovníky pomocí univerzálních číselných kódů. Jiní, jako např. Cave Beck, Athanasius Kircher a Johann Joachim Becher pracovali na vývoji jednoznačného univerzálního jazyka založeného na ikonografech a principech logiky. V roce 1668 popsal interlingvu ve svém díle \"Essay towards a Real Character and a Philosophical Language\" (Esej o skutečné podstatě a filozofickém jazyku) John Wilkins. V 18. a 19. století se objevilo mnoho návrhů na „univerzální“ mezinárodní jazyk, nejznámější z nich bylo esperanto. \n\nI přesto se v prvních významných systémech strojového překladu myšlenka univerzálního jazyka neobjevila. Namísto toho se začalo pracovat na jednotlivých jazykových párech. Nicméně, v 50. a 60. letech začali myšlenku interlingvy rozvíjet výzkumníci z Cambridge (Margaret Mastermanová), z Leningradu (Nikolaj Andreev) a z Milána (Silvio Ceccato). V roce 1969 rozebral důkladně myšlenku interlingvy izraelský filozof Jehošua Bar-Hillel. \n\nBěhem 70. let provedli zásadní výzkum v Grenoblu, kde se snažili o překlad fyzikálních a matematických textů z ruštiny do francouzštiny, a v Texasu, kde pracovali na podobném projektu (METAL) překladu z ruštiny do angličtiny. První interlingvální překladové systémy byly vyvinuty v 70. letech také na Stanfordu. Jeden z nich, vyvinutý Rogerem Schankem, se stal základem pro komerční systém pro bankovní převody. Kód druhého, vytvořeného Yorickem Wilksem, je uchován v Muzeu počítačů v Bostonu jako první interlingvální systém strojového překladu.\n\nV 80. letech se interlingválnímu a znalostnímu překladu dostalo zvýšené pozornosti a této oblasti se věnovalo hodně výzkumů. Všechny tyto výzkumy spojoval názor, že k dosažení překladu vysoké kvality je potřeba opustit myšlenku nutnosti absolutního porozumění textu. Namísto toho by překlad měl být založen na lingvistických znalostech a specifické doméně, ve které bude systém použit. Nejdůležitější výzkum v této oblasti byl proveden v Utrechtu v projektu DLT (Distributed Language Translation), kde se pracovalo s upravenou verzí esperanta, a v Japonsku na systému od Fujitsu. \n\nInterlingva může být definována jako popis analýzy zdrojového textu takový, který umožňuje převést jeho morfologické, syntaktické a sémantické (dokonce i pragmatické) charakteristiky, tedy jeho „význam“, do cílového jazyka. Taková interlingva umožňuje popsat všechny charakteristiky všech jazyků, které chceme přeložit, místo toho, abychom jenom překládali z jednoho jazyka do druhého. \n\nNěkdy jsou při překladu použity dvě interlingvy. První možností je, že jedna z nich pokrývá více charakteristik zdrojového jazyka a druhá více charakteristik jazyka cílového. Takový překlad poté převádí věty ze zdrojového jazyka do vět bližších cílovému jazyku ve dvou fázích. Systém může také fungovat tak, že druhá interlingva používá specifičtější slovní zásobu, která je bližší nebo strukturně podobnější cílovému jazyku, což může ve výsledku vylepšit kvalitu překladu.\n\nVýše zmíněný systém je založen na myšlence jazykové blízkosti, která může vylepšit kvalitu překladu z textu v jednom originálním jazyce do mnoha dalších strukturálně podobných jazyků za použití pouze jedné originální analýzy. Tento princip je také použit při překladu využívajícím pivotní jazyk, kde se jako převodní jazyk mezi dvěma vzdálenějšími jazyky používá jazyk přirozený. Například při překladu z angličtiny do ukrajinštiny se jako převodní jazyk použije ruština.\nInterlingvální překladové systémy obsahují dvě monolingvální komponenty: analýzu zdrojového jazyka a interlingvy a generování interlingvy a cílového jazyka. Je nicméně nutné rozlišit mezi interlingválními systémy využívajícími pouze syntaktické metody (např. systémy vyvinuté v 70. letech na univerzitách v Grenoblu a Texasu) a těmi, které jsou založeny na umělé inteligenci (od roku 1987 v Japonsku a systémy z výzkumu na univerzitách South California a Carnegie Mellon). První typ odpovídá schématu na Obrázku 1, zatímco druhý je možné popsat diagramem na Obrázku 4.\n\nPro interlingvální překladový systém jsou potřeba:\n\nJedním z problémů znalostních překladových systémů je, že je nemožné vytvořit databáze pro jiné než velmi úzce specifikované domény. Dalším problémem je, že zpracovávání těchto databází je výpočetně náročné.  \n\nJednou z hlavních výhod této překladové strategie je, že poskytuje úsporný způsob pro vytváření multilingválních překladových systémů. Použijeme-li interlingvu, není již potřeba vytvářet překladové páry pro všechny jazykové páry v systému. Takže místo vytváření formula_1 jazykových párů, kde formula_2 je počet jazyků v systému, je nutné vytvořit pouze formula_3 párů mezi formula_2 jazyky a interlingvou. \n\nHlavní nevýhodou této strategie je složitost vytvoření vhodné interlingvy. Měla by být abstraktní a nezávislá jak na zdrojovém, tak cílovém jazyku. Čím více jazyků je zahrnuto v překladovém systému a čím jsou tyto jazyky odlišnější, tím účinnější musí interlingva být, aby dokázala vyjádřit všechny možné směry překladu. Dalším problémem je, že je složité získávat znalosti z textů v originálním jazyce, které jsou potřeba pro vytvoření požadované mezireprezentace. \n\n"}
{"id": "1173174", "url": "https://cs.wikipedia.org/wiki?curid=1173174", "title": "Nové Sedlo (zámek)", "text": "Nové Sedlo (zámek)\n\nNové Sedlo je secesní zámek ve stejnojmenné obci v okrese Louny. Nachází se v parku na jižním okraji hospodářského dvora mezi vesnicí a zdejší věznicí. Od roku 1964 je chráněn jako kulturní památka.\n\nPrvní panské sídlo se v Novém Sedle připomíná až v roce 1590, kdy na nově postavené tvrzi sídlil Jindřich Strojetický ze Strojetic. Polohu této zaniklé tvrze neznáme, ale je možné, že byla rozebrána na stavební kámen, ze kterého byly postaveny budovy hospodářského dvora. Nový secesní zámek si nechal ve vsi postavit v letech 1898–1901 žatecký advokát Jan Damm. V osmdesátých letech dvacátého století byla v zámku mateřská škola.\n\nZámek je jednopatrová budova s vyvýšeným přízemím, do kterého se vstupuje po schodišti ukončeném v arkádovitě otevřené předsíni.\n\n"}
{"id": "1173175", "url": "https://cs.wikipedia.org/wiki?curid=1173175", "title": "Mezinárodní letiště Hámida Karzaje", "text": "Mezinárodní letiště Hámida Karzaje\n\nMezinárodní letiště Hámida Karzaje (, , IATA: KBL, ICAO: OAKB) je vojenské i civilní mezinárodní letiště u Kábulu, hlavního města Afghánistánu. Jako vojenské letiště ho používá nejen afghánská armáda – v období Sovětské války v Afghánistánu v letech 1979–1989 ho používala Sovětská armáda, v letech 2001–2014 ho používaly Mezinárodní bezpečnostní podpůrné síly a také ho používají Ozbrojené síly Spojených států amerických. Jméno bývalého prezidenta Hámida Karzaje nese od roku 2014.\n"}
{"id": "1173176", "url": "https://cs.wikipedia.org/wiki?curid=1173176", "title": "Polom (Malá Fatra)", "text": "Polom (Malá Fatra)\n\nPolom (1010 m n. m.) je vrch v pohoří Malá Fatra, v části Lúčanská Malá Fatra, nad obcí Stráňavy, 10 km východně od Žiliny.\n\nZ daleka pozornost poutající vrch na SZ okraji Malé Fatry je poznamenán masivní těžbou vápence, mimo jiné pro vápenku v nedalekém Varíně. Právě proto je snadné lokalizovat ho z celého okolí Žiliny. Vápenka je vzdálená několik kilometrů a vápenec se přepravuje pásovým přepravníkem.\n\nSvým JV okrajem sousedí s masivem Úplaz (1301 m n. m.) a západně s vrchem Hoblík (933,6 m n. m.). Na západním úpatí, na trase turistické stezky se nachází chata Polom.\n\nPolom obtéká ze západní strany Stráňavský potok.\n\nKoncem Druhé světové války probíhaly v jeho okolí tuhé boje, které připomíná památník na jeho vrcholu, ke kterému vede několik značených cest.\n\nZ Polomu se v počátcích televizní vysílání kvůli jeho dostupnosti, výhledu na Žilinskou kotlinu a nadmořské výšce, vysílal televizní signál pro Žilinu a okolí.\n\nKonají se zde cyklistické závody Sprint Polom, jejichž start je v obci Stráňavy a cíl je v sedle Javorina. Délka trati s převýšením 521 metrů je 6,9 km.\n\n\n\n"}
{"id": "1173179", "url": "https://cs.wikipedia.org/wiki?curid=1173179", "title": "Rychvald (rozcestník)", "text": "Rychvald (rozcestník)\n\nNázev Rychvald má více míst:\n\n"}
{"id": "1173181", "url": "https://cs.wikipedia.org/wiki?curid=1173181", "title": "Aly Raisman", "text": "Aly Raisman\n\nAlexandra Rose „Aly“ Raisman (* 25. května 1994, Needham, Massachusetts) je americká sportovní gymnastka a několikanásobná olympijská vítězka. V roce 2012 byla kapitánkou ženského gymnastického družstva na letních olympijských hrách v Londýně, kde získala zlatou medaili v prostné a družstvech a bronzovou na kladině. Mimo jiné je držitelkou zlatých medailí v družstvech z Mistrovství světa ve sportovní gymnastice v Tokiu (2011) a Glasgow (2015) a stříbrné medaile v družstvech v Rotterdamu (2010).\n\nV roce 2013 se zúčastnila taneční soutěže \"Dancing with the Stars\", v níž se umístila na čtvrtém místě. V témže roce coby významná židovská sportovkyně zahájila Makabejské hry, známé též jako „židovské olympijské hry“, zapálením ohně na Teddyho stadionu v Tel Avivu v Izraeli.\n"}
{"id": "1173185", "url": "https://cs.wikipedia.org/wiki?curid=1173185", "title": "Kaštice (zámek)", "text": "Kaštice (zámek)\n\nKaštice jsou klasicistní zámek ve stejnojmenné vesnici v okrese Louny. Stojí na návsi na jižní straně hospodářského dvora. Od roku 1964 je chráněn jako kulturní památka.\n\nStarší tvrz stála ve vesnici již roku 1384, kdy na ní sídlil Ješek z Očedělic. Její podobu neznáme, protože kaštické panství roku 1807 koupil Vít Zeiner, který nechal v roce 1833 tvrz zbořit a na jejím místě o čtyři roky později postavit klasicistní zámek. V roce 1899 statek zdědil německý nacionalista Edmund Stanka, který se však zadlužil, a byl nucen hospodářský dvůr se zámkem v roce 1931 pronajmout. Po druhé světové válce v zámku vznikla šlechtitelská stanice, která ho využívala jako kanceláře a byty.\n\nZámecká budova má obdélný půdorys a jedno patro. Průčelí má devět okenních os a na severní straně před něj předstupuje tříosý rizalit ukončený trojúhelníkovým štítem.\n\n\n"}
{"id": "1173188", "url": "https://cs.wikipedia.org/wiki?curid=1173188", "title": "Loretánská kaple v Kosmonosích", "text": "Loretánská kaple v Kosmonosích\n\nLoretánská kaple v Kosmonosích u Mladé Boleslavi se nachází v jihovýchodní části obce mezi ulicemi Boleslavská a Pod Loretou. Je chráněna jako nemovitá kulturní památka.\n\nLoretánská kaple (\"Santa Casa\") byla založena roku 1704. Jejím zakladatelem byl významný představitel české šlechty Heřman Jakub Černín z Chudenic. Architektem byl Jan Křtitel Alliprandi, podle plánů stavbu prováděl D. Bossi. Sochařská výzdoba je z dílny Josefa Jelínka z Kosmonos. Roku 1707 byla kaple slavnostně vysvěcena a péče o ni byla svěřena piaristické koleji, založené roku 1688.\n\nPoutní areál byl při josefínských reformách roku 1782 zrušen, podařilo se jej však uchovat a roku 1831 byl opět vysvěcen.\n\nSanta Casa, obklopená přízemním ambitem, je centrem poutního místa. Jedná se o kapli celoplášťového typu s vnějšími rozměry 13,94 x 9,57 metrů. Hranolová stavba má dva portály s trojhrannými štíty. Na delších stranách je členěna dvěma pilastry, fasáda je doplněna nikami, ve kterých jsou umístěny sochy postav ze Starého zákona a mariánské legendy. Do kaple vedou na delších stranách čtyři vchody, v kratší, čelní stěně je umístěn malý otvor. Uvnitř stavby je využito chodbového úseku jen po levé a po závěrové straně k výstupu do krovu.\n\nVstup do poutního místa vede od severu, kde je ambit přerušen ozdobnou bránou. Na východní straně je do ambitu včleněna centrální obdélná kaple sv. Martina z roku 1702, v místech velké osy Santa Casy. Kaple je v interiéru oválná a zastřešená kupolí.\n\nK Loretě patří samostatná barokní zvonice z roku 1673 (Francesco Caratti), stojící mimo uzavřený areál.\n\nPo zásahu bleskem roku 1831 byla Loreta poprvé opravována. Roku 1908 byla opravena poškozená severní stěna. Od roku 1948 probíhala velká oprava areálu, zejména trhlin v západní stěně pod ambitem. Celková rekonstrukce v 90. letech 20. století přinesla záchranu poutnímu místu.\n\n\n\n"}
{"id": "1173194", "url": "https://cs.wikipedia.org/wiki?curid=1173194", "title": "Ed Harcourt", "text": "Ed Harcourt\n\nEd Harcourt (rodným jménem \"Edward Henry Richard Harcourt-Smith\", 14. srpna 1977, Wimbledon, Londýn) je anglický písničkář, hudebník a producent. Hraje na klavír, kytaru, bicí a baskytaru. K února 2016 vydal šest studiových alb, dvě EP a třináct singlů. Jeho debutové album \"Here Be Monsters\" bylo v roce 2001 nominováno na Mercury Prize. Jeho tvorbu ovlivnili především Tom Waits, Nick Cave a Jeff Buckley.\n\nEd se narodil 14. srpna 1977 jako nejmladší ze tří synů britského armádního důstojníka. Je prasynovec anglického politika Nicholase Ridleyho a praprasynovec někdejšího starosty Eastbourne; Rolanda Gwynnea. Jeho bratr William je známý paleontolog a antropolog. Ed je ženatý s Gitou Harcourt-Smithovou, rozenou Langleyovou. Spolu mají dvě děti; dceru Roxy a syna Franklyna.\n\nNež se Harcourt začal věnovat sólo zpěvu, hrál na baskytaru a klávesy pro skupinu Snug. Ta vznikla v polovině roku 1990 a jejími členy byli krom Harcourta i James Deane, Ed Groves a Johnny Lewsley. Kapela vydala dvě alba a několik singlů, pak se ale rozpadla.\n\nV roce 2000 zaznamenal Ed své debutové mini-album \"Maplewood EP\" do 4-track rekordéru v domě jeho babičky v Sussexu. Po podepsání smlouvy s Heavenly Records a oficiálního vydání Maplewood v listopadu 2000, Harcourt s Gilem Nortonem a Timem Holmesem vytvořili debutové studiové album \"Here Be Monsters\". Album vyšlo v červnu roku 2011 a již měsíc po vydání bylo nominováno na Mercury Prize. Další singl vydal Harcourt až v říjnu 2002 a to pod názvem \"Still I Dream of It\". Druhém album vydal v únoru 2003. Toto album se stalo velmi úspěšné, uchytilo se i mimo Velkou Británii. Po skončení turné po Velké Británii nakonec Ed vydal i třetí album \"Strangers\", které oficiálně vydal v září 2004. Velkou oblibu si získalo ve Švédsku, kde v hitparádách obsadilo sedmé místo.\n\nV červnu 2006 vydal Harcourt další, celkem již čtvrté, album pod názvem \"The Beautiful Lie\". To si ale v Anglii nezískalo příliš kladných ohlasů. V jednom ze singlů na housle hraje i Edova současná manželka, Gita. Harcourt také vydal několik skladeb s francouzským jazzovým trumpetistou Erikem Truffazem. V říjnu 2007 pak vyšlo další album a později \"The Best of Ed Harcourt\", výběr ze singlů za posledních sedm let jeho sólové kariéry, které měly největší úspěchy.\n\nKdyž ukončil kontrakt s Heavenly/EMI, podepsal novou smlouvu s Dovecote Records ve Spojených státech. Krátce nato, v květnu 2009, vydal i nové EP. Za začátku roku 2010 nahrál Ed Harcourt píseň \"Isabel\" na pomoc SOS dětským vesničkám po událostech na Haiti. Na začátku června toho roku vydal i páté studiové album Lustre. V roce 2013 začal spolupracovat s britskou popovou hvězdou; Sophií Ellis-Bextorovou. Vyvrcholením jejich spolupráce bylo album \"Wanderlust\", které Harcourt částečně napsal a produkoval. První singl z alba, \"Young Blood\", byl vydán 20. ledna toho roku.\n\n"}
{"id": "1173203", "url": "https://cs.wikipedia.org/wiki?curid=1173203", "title": "Jerzy Baworowski", "text": "Jerzy Baworowski\n\nJerzy Baworowski (29. prosince 1870 Plotyča – 6. září 1933 Lvov) byl rakouský šlechtic a politik polské národnosti z Haliče, na počátku 20. století poslanec Říšské rady, v meziválečném období poslanec Sejmu.\n\nJeho otec Władysław Baworowski byl šlechticem. Studoval gymnázium. Maturoval v Ternopilu. Pak studoval práva na Tereziánské akademii ve Vídni a pak na Vídeňské univerzitě nebo Lvovské univerzitě. Po studiích žil v Ostrivě (Ostrów) a spravoval rodinné statky. Byl členem četných společenských a hospodářských organizací. Zastával i funkci předsedy okresní rady a spořitelny v Terebovlji. Zasedal v dozorčí radě haličské hypoteční banky. Od roku 1901 do roku 1912 zasedal na Haličském zemském sněmu.\n\nV době svého působení v parlamentu se uvádí jako statkář v obci Ostriv. Byl šlechtického původu. Měl titul hraběte.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 69.\n\nUvádí se jako polský konzervativec. Po volbách roku 1911 byl na Říšské radě členem poslaneckého Polského klubu. Zastával funkci místopředsedy Polského klubu a v březnu 1918 jeho jménem představil císařovi požadavky Poláků z Haliče.\n\nV listopadu 1918 se stal členem polské likvidační komise. Od roku 1919 byl činovníkem politické strany Stronnictwo Prawicy Narodowej. Během polsko-sovětské války v roce 1920 zastával post náhradníka Rady obrany státu. Získal Řád Polonia Restituta.\n\nOd roku 1919 do roku 1922 byl poslancem ústavodárného polského Sejmu. Zastupoval poslanecký Klub Pracy Konstytucyjnej.\n"}
{"id": "1173205", "url": "https://cs.wikipedia.org/wiki?curid=1173205", "title": "Martinus Osendarp", "text": "Martinus Osendarp\n\nMartinus Bernardus \"Tinus\" Osendarp (21. května 1916 Delft – 20. června 2002 Heerlen) byl nizozemský atlet, sprinter, dvojnásobný mistr Evropy z roku 1938.\n\nPři premiéře evropského šampionátu v roce 1934 získal bronzovou medaili v běhu na 200 metrů, stejného úspěchu dosáhl jako člen nizozemské štafety na 4 x 100 metrů. Obdobně úspěšný byl na olympiádě v Berlíně v roce 1936 – obsadil třetí místo ve finále běhů na 100 i 200 metrů. Nejvíce úspěchů zaznamenal na mistrovství Evropy v roce 1938, kde zvítězil v bězích na 100 i 200 metrů.\n\n"}
{"id": "1173208", "url": "https://cs.wikipedia.org/wiki?curid=1173208", "title": "Heroltický potok", "text": "Heroltický potok\n\nNázev Heroltický potok má více vodních toků:\n\n"}
{"id": "1173210", "url": "https://cs.wikipedia.org/wiki?curid=1173210", "title": "Jan Biś", "text": "Jan Biś\n\nJan Biś (4. května 1861 Nisko – 12. února 1915 Pławo) byl rakouský politik polské národnosti z Haliče, na počátku 20. století poslanec Říšské rady.\n\nNarodil se v rolnické rodině. V mládí pracoval v zahraničí. Za vydělané peníze si pak koupil dům a zemědělské hospodářství na okraji Niska. V době svého působení v parlamentu se uvádí jako zemědělec ve městě Nisko. Byl starostou města Nisko a zasedal jako poslanec Haličského zemského sněmu. Zemským poslancem byl od roku 1908 do roku 1913. Byl členem Polské lidové strany a od roku 1908 do roku 1913 zastával funkci člena jejího předsednictva. Po rozkolu ve straně byl po roce 1913 činný v Polské lidové straně levice a roku 1914 byl zvolen do jejího předsednictva.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 45.\n\nUvádí se jako člen Polské lidové strany. Po volbách roku 1911 byl na Říšské radě členem poslaneckého Polského klubu.\n\nZamřel v únoru 1915 ve vesnici Pławo u Niska během ruské invaze do Haliče. Zpráva o jeho úmrtí byla publikována až po několika měsících.\n"}
{"id": "1173214", "url": "https://cs.wikipedia.org/wiki?curid=1173214", "title": "Pipla osmahlá", "text": "Pipla osmahlá\n\nPipla osmahlá (\"Nonea pulla\") je jednoletá až vytrvalá bylina z čeledi brutnákovitých, původní v české flóře.\n\nDorůstá výšky 30-50 cm, základní barva je šedozelená; celá rostlina je hustě drsně chlupatá. Tuhá lodyha je přímá, dutá. Listy jsou podlouhle kopinaté, 10-12 cm dlouhé a 1-2 cm široké, celokrajné, štětinatě chlupaté; v přízemní růžici jsou řapíkaté, lodyžní jsou přisedlé.\n\nKvětenstvím jsou krátké, husté vijany vyrůstající v úžlabí horních listů; kalich je zvonkovitý, koruna trubkovitá až úzce nálevkovitá. Květy mají nejčastěji velmi tmavou, hnědě až černě fialovou barvu; vzácná je i varianta bílá nebo žlutá. Kvete od května do srpna, plody jsou vejčité tvrdky.\n\nPipla osmahlá je velmi světlomilná, poměrně vápnomilná a suchomilná rostlina. Roste jednak ve společenstvech úzkolistých i širokolistých suchých trávníků a stepí, též na pastvinách, mezích, na okrajích polí, lesů a cest a v lesních lemech, často na vápnitých podkladech; druhotně také na antropogenních ruderálních stanovištích, železničních náspech apod. V ČR se vyskytuje dosti hojně v nižších polohách teplejších oblastí (jižní a střední Morava, střední a severozápadní Čechy), mimo tato území jen roztroušeně až vzácně. Z hlediska ochrany je zde hodnocena jako vzácnější druh, který vyžaduje další pozornost (C4a), zákonem chráněna však není.\n\nCelkový areál rozšíření zahrnuje jižní temperátní, meridionální a submeridionální oblasti Evropy a Západní Asie; na severu zasahuje až do jižní Skandinávie, na západě po Německo a Švýcarsko, adventivně až do Francie. \n"}
{"id": "1173217", "url": "https://cs.wikipedia.org/wiki?curid=1173217", "title": "Emil Bobrowski", "text": "Emil Bobrowski\n\nEmil Bobrowski (18. dubna 1876 Niepołomice – 12. dubna 1938 Krakov) byl rakouský lékař a politik polské národnosti z Haliče, na počátku 20. století poslanec Říšské rady, v meziválečném období poslanec Sejmu a člen Polského senátu. Původně politik polské sociální demokracie, od konce 20. let se přiklonil ke spolupráci se sanačním režimem.\n\nVystudoval gymnázium v Krakově, kde maturoval roku 1894. Pak studoval medicínu na Jagellonské univerzitě. Už během studií byl členem studentských organizací. Roku 1900 se stal odpovědným redaktorem listu \"Krytyka\". V letech 1904–1907 pracoval jako lékař nemocniční pokladny v Krakově, od roku 1907 do roku 1914 a znovu v letech 1917–1918 pak zastával funkci ředitele okresní nemocniční pokladny v Podgórze. Od roku 1908 byl městským radním a od roku 1912 předsedou střeleckého spolku v Podgórze. V době svého působení v parlamentu se uvádí jako lékař nemocniční pokladny v Podgórze.\n\nV roce 1895 se stal členem pozdější Polské sociálně demokratické strany Haliče a Slezska a v letech 1904–1919 byl členem jejího výkonného výboru (v období let 1904–1913 tajemníkem výkonného výboru).\n\nPůsobil také coby poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1913, konaných podle všeobecného a rovného volebního práva. Byl zvolen za obvod Halič 19. Byl zvolen 23. září 1913 a poslanecký slib složil 21. října 1913. V parlamentu nahradil rezignujícího poslance Witolda Korytowského.\n\nV roce 1913 se uvádí jako polský sociální demokrat. Po volbách roku 1913 byl na Říšské radě členem poslaneckého Polského klubu.\n\nZa první světové války působil v letech 1914–1917 v polských legiích jako vojenský komisař Jędrzejowě a Słomnikách. Od roku 1914 byl polním lékařem, od roku 1915 hlavním lékařem 4. pěchotního pluku. Od roku 1916 zastával post náčelníka (od roku 1917 zástupce náčelníka) zdravotnického odboru polských legií. V letech 1918–1919 působil jako náčelník zdravotnického odboru u Polské likvidační komise.\n\nJeho politická dráha pokračovala i v meziválečném období. V roce 1916 se stal městským radním v Krakově a od roku 1922 do roku 1923 byl náměstkem starosty Krakova. Od roku 1919 patřil k Polské socialistické straně. V letech 1924–1925 zasedal v jejím výkonném výboru. V roce 1928 se ovšem se stranou rozešel, rezignoval na všechny stranické funkce a přiklonil se k provládnímu táboru. Ve formaci Bezpartyjny Blok Współpracy z Rządem vedl od roku 1931 dělnickou sekci.\n\nOd roku 1919 do roku 1929 byl poslancem polského Sejmu (do roku 1922 ústavodárný Sejm). Zastupoval poslanecký klub Związek Polskich Posłów Socjalistycznych, později nazývaný Związek Parlamentarny Polskich Socjalistów. V roce 1922 byl jeho místopředsedou. Na mandát v Sejmu rezignoval 22. března 1929. Od roku 1930 až do své smrti roku 1938 zasedal coby člen Polského senátu. V senátu od roku 1930 reprezentoval Bezpartyjny Blok Współpracy z Rządem, od roku 1935 klub Parlamentarna Grupa Pracy.\n\nV roce 1927 se stal vrchním lékařem v nemocniční pokladně v Krakově. V letech 1929–1932 působil ve funkci ředitele krajského svazu nemocničních pokladen. V letech 1934–1935 pracoval coby lékař sociální pojišťovny v Krakově. Získal Řád Polonia Restituta\n"}
{"id": "1173218", "url": "https://cs.wikipedia.org/wiki?curid=1173218", "title": "Smaček mořský", "text": "Smaček mořský\n\nSmaček mořský (\"Ammodytes marinus\" Raitt, 1934) je ryba z čeledi smačkovití.\n\nSmaček mořský má dlouhé štíhlé tělo, hlava je dlouhá a kuželovitě zašpičatělá. Dolní čelist zřetelně přesahuje horní čelist. Hřbetní ploutev je na bázi velmi dlouhá bez tvrdých paprsků, měkkých paprsků je 56–63; řitní ploutev je na bázi dlouhá a má 29–33 měkkých paprsků, oproti hřbetní ploutvi je délka báze zhruba poloviční. Paprsky ve hřbetní i řitní ploutvi jsou stejně krátké. Ocasní ploutev je vykrojená. Maximální zjištěná délka těla je 25 cm, dožívá se až 10 let. Šupiny chybí od přední střední hřbetní části po hřbetní ploutev a na násadci ocasu nepřekrývají svaly až po bázi ocasní ploutve. Barva přechází od tmavě zelené na hřbetu do stříbřité na bocích a břichu. Otvory postranní čáry jsou uspořádány lineárně podél nevětveného kanálku.\n\nSmaček mořský je bentopelagická mořská a brakická ryba, žije v písčitých substrátech dna v hloubkách 10 až 40 metrů, maximální hloubka je uváděna kolem 150 metrů. Je teritoriální. Během dne od jara do léta, hlavně během silných výčasových proudů, vylézá z dnových úkrytů a vytváří velká hejna. V nočních hodinách a zimním období se zahrabává do dna.\n\nŽiví se drobným planktonem, drobnými červi a korýši.\n\nTře se od listopadu do února.\n\nSmaček mořský je rozšířen v severovýchodním Atlantiku, od východního Grónska po Barentsovo moře, od Nové země na severu (74° s. š.) po západní část Lamanšského průlivu na jihu (49° s. š.). Jeho rozšíření zasahuje i do západního Baltského moře – po Bornholm. V severním Norsku se jedná o nejhojnější druh smačka. V Bílém moři se nevyskytuje.\n\nSmaček mořský je významným článkem v potravním řetězci. Je kořistí mořských ptáků a hospodářsky významných ryb.\n\n\n"}
{"id": "1173221", "url": "https://cs.wikipedia.org/wiki?curid=1173221", "title": "Brigády Baas", "text": "Brigády Baas\n\nBrigády Baas (Arabsky: كتائب البعث‎, Katā'ib al-Baʿth), též známé jako Brigády Ba'ath nebo Bataliony Ba'ath, byly dobrovolnické milice složené ze členů syrské strany Baas, a to hlavně sunnitského vyznání. Brigády vznikly v syrském guvernorátu Aleppo pod vedením syrského politika Hilala Hilala poté, co povstalci zabrali většinu východní části guvernorátu v létě 2012. Z počátku sloužily brigády Baas k obraně vládních budov a dalších klíčových institucí ve městě Aleppo. S nárůstem členů (z asi 5000 na 7000) mezi lety 2012 a 2013 ale jejich důležitost stoupla a v průběhu roku 2013 se začala tato uskupení formovat i v guvernorátech Latákia a Tartus. Ke konci roku 2013 byly bataliony rozmístěny v Damašku za účelem ochrany obrany stanovišť a k logistickým operacím. Byly základní složkou útoku na Aleppské Staré město začátkem roku 2014. V září 2018 byly brigády rozpuštěny.\n\nBrigády Baas se podílely na obraně letecké základny Kuweires společně s elitními syrskými jednotkami Cheetah Forces. Ta byla po tři roky obléhána Islámským státem.\n"}
{"id": "1173222", "url": "https://cs.wikipedia.org/wiki?curid=1173222", "title": "Klaus Lüdicke", "text": "Klaus Lüdicke\n\nKlaus Lüdicke (* 18. června 1943 Bad Warmbrunn, dnes městská čtvrť Jelenie Góry v Polsku) je německý římskokatolický teolog a kanonista.\n\nVystudoval katolickou teologii a právní vědy. V letech 1980 až 2008 byl profesorem Institutu kanonického práva na \"Westfälische Wilhelms-Universität\" v Münsteru.\n\n\n"}
{"id": "1173227", "url": "https://cs.wikipedia.org/wiki?curid=1173227", "title": "Fantomas se zlobí", "text": "Fantomas se zlobí\n\nFantomas se zlobí (francouzsky: \"Fantômas se déchaîne\") je francouzská kriminální a fantasy komedie s hororovými prvky z roku 1965, natočená režisérem Andrém Hunebellem. Představuje druhý díl filmové trilogie, započaté snímkem \"Fantomas\" v předcházejícím roce. Jednalo se o reakci francouzské kinematografie na britskou sérii o Jamesi Bondovi, která vznikla ve stejném období.\n\nV titulních úlohách se představili Jean Marais – v trojroli – hlavního zloducha Fantomase, novináře Fandora i profesora Lefebvra, a Louis de Funès, jenž ztvárnil postavu snaživého ale roztržitého komisaře Juva. Rolí Michela Gurna debutoval na filmovém plátně Olivier de Funès.\nSequelem se v roce 1967 stala závěrečná část Hunebelleovy trilogie \"Fantomas kontra Scotland Yard\".\n\nVe druhém díle trilogie Fantomas unáší věhlasného vědce profesora Marchanda, aby za jeho pomoci sestrojil superzbraň, která by mu zajistila nadvládu nad světem. Dalším cílem únosu by se mohl stát vetchý profesor Lefebvre, jenž vědě přinesl zásadní objevy na poli hypnózy. Novinář Fandor vymýšlí důmyslnou léčku na dopadení zloducha, když se na vědecké konferenci v Římě přestrojí za starého profesora a zaujme místo návnady. Skutečný vědec však přijíždí také, stejně jako očekávaný Fantomas.\n\nPlán zdá se funguje do chvíle, než na konferenci do Věčného města dorazí komisař Juve, který jako obvykle s sebou přináší chaos a zmatek. Pod oblek si k trupu připevňuje speciálně vyrobený gadget ve formě falešné končetiny, aby mohl Fantomase zadržet se zbraní, jež má pod oblekem sevřenou skutečnou rukou. Přesto se zloduchovi daří uprchnout z obklíčení a po honičce se díky létajícímu vozu Citroënu DS, opatřenému křídly, dokonce vznáší do oblak a mizí svým pronásledovatelům.\n\n"}
{"id": "1173231", "url": "https://cs.wikipedia.org/wiki?curid=1173231", "title": "Lohmen", "text": "Lohmen\n\nNázev Lohmen má více sídel v Německu:\n"}
{"id": "1173232", "url": "https://cs.wikipedia.org/wiki?curid=1173232", "title": "Lohmen (Sasko)", "text": "Lohmen (Sasko)\n\nLohmen je obec v Sasku ležící v zemském okrese Saské Švýcarsko-Východní Krušné hory nedaleko Národního parku Saské Švýcarsko. Má obyvatel.\n\nObec Lohmen sousedí na západě s okresním městem Pirna, na jihu zasahuje téměř k břehům Labe. Tvoří ji stejnojmenná ves (přibližně uprostřed obce) a čtyři místní části: na severozápadě a západě \"Mühlsdorf\" a \"Daube\", na jihozápadě \"Doberzeit\" a \"Uttewalde\" na jihovýchodě. Samotná \"Lohmen\" je kopcem rozdělena na tři části: \"Oberlohmen\", \"Mittellohmen\" a \"Unterlohmen\". Lohmen a Mühlsdorf mají sídelní strukturu lesně-rolnických vsí, zbylé tři jsou okrouhlice.\n\nVesnice je v písemných pramenech poprvé zmiňována roku 1292. Název pochází ze staroslověnského „lom“ (česky také \"lom\"). V oblasti vznikly již kolem roku 1200 první pískovcové lomy a brzy poté další ve vzdálenějším okolí. Vesnice a panství \"Wehlen-Lohmen\" patřilo až do roku 1543 \"pánům ze Schönburgu\", poté připadly markraběti Mořici Saskému. Roku 1567 je daroval jeho nástupce a bratr, saský kurfiřt August, svému komorníkovi \"Johannovi Jenitzovi\". Z Jenitzova dědictví odkoupil ves zpět kurfiřt Christian I. Panství bylo krátce nato přičleněno k hohnštejnskému panství, v 19. století se stalo součástí hejtmanství Pirna. Od roku 1875 je v provozu nádraží na železniční trati Kamenz – Pirna.\n\nPo druhé světové válce byly k obci Lohmen postupně přičleněny následující, původně samostatné, obce:\n\n\n\n\n"}
{"id": "1173233", "url": "https://cs.wikipedia.org/wiki?curid=1173233", "title": "Klášter Hirsau", "text": "Klášter Hirsau\n\nKlášter Hirsau (německy \"Kloster Hirsau\") původně Hirschau, byl jedním z nejdůležitějších benediktýnských klášterů v Německu. Leží ve městě Calw, v městské čtvrti Hirsau, při severních úpatích pohoří Schwarzwald, v dnešní spolkové zemi Badensko-Württembersko. V 11. a 12. století byl klášter centrem Clunyjské reformy, v Německu (a mimo jiné i v Českých zemích) známé jako Hirsauská reforma. Celý komplex byl pobořen během devítileté války v roce 1692 a nebyl nikdy obnoven.\n\nPrvní sakrální stavba byla v Hirsau vybudována na konci 8. století a jednalo se o kapli zasvěcenou sv. Nazariovi. Samotný klášter byl založen kolem roku 830 západofranckým hrabětem Erlafriedem z Calwu, z popudu jeho příbuzného, biskupa Nottinga z Vercelli, který klášteru daroval relikvie sv. Aurelia z Ridita, arménského biskupa, který zemřel kolem roku 475. Ty byly nejprve během stavby kláštera umístěny v kapli sv. Nazaria. Opatství bylo osazeno komunitou patnácti mnichů, příchozích z kláštera Fulda pod vedením opata Lutperta. Kníže Erlafried nadal novou fundaci rozsáhlými pozemky a dalšími dary a slavnostně je předal do rukou Lutperta pod podmínkou, že bude dodržována řehole sv. Benedikta. První jednolodní kostel zasvěcený sv. Aureliovi byl dokončen do roku 838, kdy jej vysvětil arcibiskup Odgar z Mainzu, který do něj zároveň přesunul relikvie.\n\nOpat Lutpert zemřel v roce 853, za jeho vlády ovšem došlo k rozhojnění majetku i počtu mnichů. Vzkvétala pod ním přísná řehole a byla založena klášterní škola. Ta byla po ca. 150 let v péči hrabat z Calwu, velmi prosperovala a stala se důležitým edukačním prostorem. Přesto koncem 10. století zanikla následkem moru spojeným s chamtivostí svých patronů a laxností řeholníků. V roce 988 byla oblast vážně zdevastována morem, kterému padlo za oběť na šedesát mnichů všetně opata Hartfrieda. Přežil pouze tucet řeholníků, kteří měli zvolit nového nástupce. Rozdělili se ovšem na dva tábory. Zanícenější z mnichů zvolili Konráda, jehož výběr byl potvrzen špýrským biskupem, ale někteří z řeholníků, kteří preferovali volnější řeholi, zvolili jako protikandidáta cellaria Eberhardta. Na nějaký čas se rozhořel spor, do něhož zasahovali nejen obyvatelé kláštera, ale též jejich ochránci a donátoři. Hrabě z Calwu podporoval nároky Eberhardta, ale ani jedna ze stran nechtěla umožnit zvolení opačného kandidáta a kníže se nakonec rozhodl vyřešit spor vojenskou intervencí. Výsledkem bylo vyplenění kláštera, zničení vzácné knihovny a rozehnání mnichů. Kníže se stal vlastníkem majetku a klášter zůstal po šedesát let opuštěn. Na konci tohoto období zůstaly z klášterních staveb jen ruiny.\n\nV roce 1049 přišel do Hirsau papež Lev IX., strýc hraběte Adalberta z Calwu, a pověřil Adalberta obnovou kláštera. Hrabě přestavěl konventní chrám ve stylu románské baziliky a připojil k ní ambit. Rekonstrukce ale probíhala tak pomalu, že nebyla dokončena ještě v roce 1065, kdy byl klášter znovu osazen dvanácti mnichy ze švýcarského kláštera Einsiedeln v čele s opatem Fridrichem.\n\nBývalou slávu kláštera však obnovil a překonal až Fridrichův nástupce Vilém z Hirsau. Ten pocházel z kláštera sv. Emrama v Řezně a hirsauským opatem se stal v roce 1069. V době jeho příchodu byl stav kláštera velmi neuspokojivý. Mniši žili ve stísněných podmínkách v nedostavěných budovách, které byly navíc opakované poškozeny povodněmi z řeky Nagold. Kníže Adalbert stále držel část klášterního majetku, zároveň si udržoval vliv v komunitě a přísná benediktinská řehole byla velmi uvolněná. Vilémova horlivost a prozíravost postupem času napravila tento ne příliš utěšený stav a nastalo období světské i duchovní prosperity. Během bojů o investituru, které otřásaly Svatou říší římskou se mu podařilo udržet nezávislost opatství na hrabatech z Calwu.\n\nVilém dokončil rozestavěné budovy a v roce 1082 započal v souvislosti se zvyšujícími se nároky konventu stavbu komplexu na plošině na protějším břehu řeky, nicméně na dostavění čekal klášter až do poloviny 12. století. Jakousi stavební šablonou byl klášter v Cluny v době vlády opata Majola. Konventní chrám sv. Petra a Pavla byl vysvěcen v roce 1091. V následujícím roce se sousedního kláštera (vybudovaného v souladu s plánem ze Sankt Gallen) přestěhoval i konvent a ze starého opatství sv. Aurelia se stalo převorství. Kromě toho obnovil Vilém klášterní školu, díky které se opatství proslavilo po celém Německu.\n\nNicméně Vilém je známý především reformací samotného konventu. Do kláštera v Cluny, který byl právě na samém vrcholu svého vlivu, poslal několik mnichů se záměrem naučit se návyky a pravidla clunyjské reformy, ta byla následně představena v Hirsau. Jeho dílem \"Constitutiones Hirsaugienses\" byl založen nový řád \"Ordo Hirsaugiensis.\" Hnutí známé jako hirsauská reforma ovlivnilo velkou řadu klášterů v Německu např. Zwiefalten (skrze něj pak i klášter v Kladrubech), Blauberen, Klášter svatého Jiří ve Schwarzwaldu, stejně jako durynský Rheinhardsbrunn, francký Comburg a další. Hirsauská převorství se nacházela v Reichenbachu a Schönrain, v bavorském Fischbachau a durynském Paulinzella.\n"}
{"id": "1173234", "url": "https://cs.wikipedia.org/wiki?curid=1173234", "title": "Bronisław Dembiński", "text": "Bronisław Dembiński\n\nBronisław Dembiński (14. srpna 1858 Mała Komorza – 23. listopadu 1939 Poznaň) byl rakouský vysokoškolský pedagog, historik a politik polské národnosti z Haliče, na počátku 20. století poslanec Říšské rady, v meziválečném období poslanec Sejmu a krátce i ministr polské vlády.\n\nStudoval na gymnáziu v Chojnicích a pak do roku 1878 na gymnáziu sv. Marie Magdaleny v Poznani. Vystudoval historii na Berlínské univerzitě a na Vratislavské univerzitě, kde roku 1883 získal titul doktora filozofie. V roce 1884 složil zkoušky pro učitele středních škol. V roce 1886 se habilitoval v oboru obecných dějin na Jagellonské univerzitě. V letech 1878–1882 byl tajemníkem a v letech 1882–1883 předsedou literárně-akademického studentského spolku ve Vratislavi. V letech 1886–1892 působil jako docent na katedře obecných dějiny na Jagellonské univerzitě. Od roku 1892 byl mimořádným a od roku 1897 řádným profesorem na Lvovské univerzitě. Až do roku 1916 vedl zdejší katedru obecných dějin. V roce 1898/1899 byl děkanem filozofické fakulty a v letech 1907/1908 rektorem univerzity. Coby rektor zasedal jako virilista na Haličském zemském sněmu. V roce 1908/1909 byl prorektorem. Byl členem zkušební komise pro učitele reálných škol a gymnázií.\n\nV době svého působení v parlamentu se uvádí jako univerzitní profesor ve Lvově.\n\nPůsobil také coby poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1914, konaných podle všeobecného a rovného volebního práva. Byl zvolen za obvod Halič 29. Nastoupil 30. června 1914 místo poslance Wacława Zaleského. Vzhledem k dlouhému přerušení činnosti Říšské radě složil slib až 30. května 1917.\n\nV roce 1914 se uvádí jako polský národní demokrat, kteří byli ideologicky napojeni na politický směr Endecja. Po volbách roku 1914 byl na Říšské radě členem poslaneckého Polského klubu.\n\nOd roku 1916 pobýval ve Varšavě. Po konci války byl v letech 1918–1920 vedoucím odboru pro náboženství na ministerstvu pro náboženství a veřejnou osvětu, přičemž od 1. do 17. listopadu 1918 byl správcem tohoto ministerstva v prozatímní vládě Władysława Wróblewského. Od roku 1919 do roku 1922 byl poslancem polského ústavodárného Sejmu. Zastupoval poslanecký Klub Pracy Konstytucyjnej, později Narodowe Zjednoczenie Ludowe.\n\nOd roku 1923 působil v Poznani, kde v letech 1923–1933 vedl katedru obecných dějin na tamní univerzitě. Účastnil se mezinárodních sjezdů historiků. V letech 1923–1939 předsedal poznaňské společnosti přátel vědy. Byl členem mnoha historických a katolických spolků. Po vypuknutí druhé světové války těžce onemocněl a byl umístěn do špitálu v klášteře v Poznani, kde zemřel. Jeho bohatou knihovnu vyrabovaly němečtí okupanti.\n"}
{"id": "1173235", "url": "https://cs.wikipedia.org/wiki?curid=1173235", "title": "André Beauneveu", "text": "André Beauneveu\n\nAndré Beauneveu (* kolem 1335, Valenciennes, historické hrabství Hainaut – kolem 1400, Bourges) byl franko-vlámský sochař a malíř, řazený k umělcům Severské renesance.\nÚdaje o životě umělce jsou velmi útržkovité a jeho působení lze doložit pouze ze záznamů jeho patronů. V roce 1359 zaměstnávala vévodkyně Yolande de Bar \"Mistra malíře André\" při výzdobě kaple na hradě v Niepppe (později zničen). Kolem roku 1364 byl členem pařížské umělecké dílny, která pracovala pro francouzského krále Karla V.. Andre Beauneveu je zmiňován jako uznávaný sochař. Pro období 1367-1372 lze z poznámek jeho současníka, historika Jean Froissarta usuzovat, že možná spolu s Jeanem de Liége působil ve službách anglické královny Filipy z Hainault. Od roku 1372 pracoval pro objednavatele v Nizozemí.\n\nRoku 1386 odešel do Bourges a stal se vrchním správcem (\"superintendentem\") pro malbu a sochařství na dvoře bratra francouzského krále, vévody Jana z Berry. Podílel se na výzdobě jeho zámků v Bourges a v Mehun-sur-Yèvre. Předpokládá se, že zemřel někdy kolem roku 1400.\n\nAndré Beauneveu je autorem celostránkových iluminací, které zobrazují 24 proroků a apoštolů v \"Žaltáři Jana z Berry\" (autor zmíněn v inventáři z roku 1402). Vyobrazení technikou grisaille jsou řazena jako diptych vždy na sousedních stranách knihy a vyznačují se zejména propracovanou architekturou trůnů, kde umělec užívá perspektivní zkratku. Styl miniatur je odvozen z iluminací Jeana Pucelle, jehož nejslavnější dílo, \"Hodinky Jeanne d'Evreux\", vlastnil v té době vévoda Jan z Berry.\n\nRoku 1365 pověřil Andrého Beauneveu král Karel V., aby vytvořil tři portrétní ležící mramorové sochy jeho předků, Philipa VI., Johanny Burgundské, a jeho samého pro pohřebiště francouzských králů v bazilice St. Denis. Hrobka Johanny Burgundské byla zničena roku 1793. Ostatní dvě a socha, kde je zachycena živá podoba Karla V., se zachovaly. Umělec dostal honorář 4 700 zlatých franků.\n\nV letech 1374-1377 pracoval Beauneveu na sochách pro hrobku, kterou objednal hrabě Ludvík II. Flanderský. Hrobka nebyla dokončena, ale zachovala se z ní alabastrová socha sv. Kateřiny, která tvořila součást podstavce a nachází se nyní v kostele Onze Lieve Vrouwkerk v Kortrijk.\n\nPro vévodu Jana z Berry vytvořil Beauneveu sochy pro vévodskou kapli v Bourges a sochy dvanácti apoštolů pro zámek Mehun-sur-Yèvre. Z nich se zachovala pouze hlava apoštola s plnovousem, která je nyní v muzeu Louvre. Sochy, které Beauneveu vytvořil, byly velmi ceněny. Bratr Jeana z Berry, vévoda Filip Smělý (Philippe le Hardi), vyslal roku 1393 své vlastní dvorní umělce Clause Slutera a Jeana de Beaumetz, aby se s těmito díly seznámili. Další menší sochy z dílny, kterou Beauneveu řídil, se nacházejí v soukromých sbírkách a muzeích.\n\nV 70. letech, kdy Beauneveu pracoval na sochách pro hraběte Ludvíka II. Flanderského, dodával také obrazy pro Aldermanovu síň v rodném Valenciennnes a další obrazy pro městské rady v Ypres a Mechelen. Žádný z těchto obrazů se nezachoval a během francouzské revoluce byla zničena také většina malovaných oken, které Beauneveu vytvořil pro kapli Jana z Berry v Bourges, která byla navržena podle Sainte Chapelle v Paříži. Zbylá okna jsou nyní vystavena v kryptě katedrály v Bourges.\n\n"}
{"id": "1173240", "url": "https://cs.wikipedia.org/wiki?curid=1173240", "title": "Küenburgové", "text": "Küenburgové\n\nKüenburgové (též \"Khuenburgové\" nebo \"Künburgové\") jsou rakouský šlechtický rod původem z Korutan, kde se připomínají od 14. století. Později se usadili v knížectví Salzburg, kde získali dědičnou hodnost nejvyššího číšníka salzburského arcibiskupa (1669). V roce 1600 byli povýšeni do panského stavu a od roku 1665 jim náleží titul hrabat. V 16.-18. století vzešlo z rodu deset vysokých církevních hodnostářů, mimo jiné tři arcibiskupové v Salzburgu a také pražský arcibiskup František Ferdinand. Od 17. století rod vlastnil rozsáhlé majetky v Čechách (Mladá Vožice) a na Moravě (Tovačov). \n\nV 15. století se rod rozdělil na dvě hlavní větve, rakouskou a českou, hraběcí titul udělený 2. září 1665 platil pro všechny členy rodu. Do hraběcího stavu byl povýšen salzburský arcibiskup Maxmilián Gandolf (1622-1687), který krátce před smrtí dosáhl i hodnosti kardinála (1686). V Salzburgu nechal postavit palác Langenhof, který rodu patřil až do roku 1954 (dnes je zde hotel). \n\nZakladatelem rodového bohatství v Čechách se stal hrabě František Ferdinand Khünburg (1651-1731), který byl duchovním. Původně byl kanovníkem v Salzburgu, poté se jako biskup v Lublani (1701-1711) zasloužil o výstavbu lublaňské katedrály sv. Mikuláše a nakonec byl pražským arcibiskupem (1711-1731). Z titulu tohoto úřadu korunoval císaře Karla VI. českým králem (1723), měl i významný podíl na kanonizaci sv. Jana Nepomuckého (1729). \nV roce 1678 koupil od Přehořovských z Kvasejovic Mladou Vožici, kterou pak v letech 1681-1717 rozšiřoval nákupy dalších menších statků, takže nakonec v oblasti mezi Táborem a Benešovem vytvořil velké panství. Na nově získaných statcích nechal postavit barokní zámek v Miličíně (dnes již neexistující). V letech 1691-1718 byl dočasně také majitelem panství Horní Cerekev, kde nechal tvrz přestavět na zámek. Z Mladé Vožice vytvořil v roce 1720 rodinný fideikomis, který po jeho smrti zdědil prasynovec František Josef. \n\nFrantišek Josef (1714-1793) ztratil v roce 1729 oba rodiče a po dobu jeho nezletilosti spravovala rodový majetek jeho teta Anna Josefa, provdaná Černínová (1687-1755). Po dosažení zletilosti převzal Mladou Vožici (1735) a krátce nato přistoupil k radikální přestavbě zdejšího zámku. Prostřednictvím své matky Marianny, rozené hraběnky Colonnové z Felsu (1682-1729), byl spřízněn se starobylým moravským rodem Petřvaldských z Petřvaldu a po jeho vymření v roce 1763 zdědil rozsáhlý majetek na Moravě (Přerov, Tovačov, Střílky). Petřvaldské dědictví bylo zatíženo značnými dluhy, proto již v roce 1767 došlo k prodeji Přerova. Nepříznivá finanční situace zapříčinila i nedokončenou přestavbu tovačovského zámku, nákladem Františka Josefa ale v Tovačově vznikl kostel sv. Václava (1788-1793), kde byla zřízena i rodinná hrobka. František Josef zemřel na zámku v Tovačově a jeho tři synové rozdělili českou větev na další linie, mladovožickou, slezskou a tovačovskou. \n\nMladovožickou větev založil nejstarší syn hrabě Leopold Maria Josef Küenburg (1740-1812), který byl c.k. tajným radou, komořím a nejvyšším štolbou salzburského arcibiskupa. Na panství Mladá Vožice realizoval romantické úpravy na zřícenině hradu Šelmberk. Později dosáhlo zadlužení velkostatku Mladá Vožice bezmála půl miliónu rakouských korun (1896) a tehdejší majitel Vincenc (1845-1915) se dostal do exekuce. Správcem a následně i majitelem Mladé Vožice se stal jeho mladší bratr Leopold Maria (1848-1921), který později tragicky zahynul v Praze při vystupování z tramvaje. \n\nLeopold Maria byl třikrát ženat, dědicem majetku se stal syn Jiří Adalbert Maria (1912-1961), který trvale žil v Mladé Vožici a od roku 1933 spravoval zdejší velkostatek, zříceninu hradu Šelmberk převedl v roce 1940 bezplatně do majetku města. Byl členem NSDAP, ale proti Čechům aktivně nevystupoval. Na jaře 1945 odjel do Salzburgu, kde pak pobýval u vzdálených příbuzných, majetek v Mladé Vožici byl zestátněn. Jiří Küenburg zahynul tragicky v Alpách. \n\nProstřední syn Františka Josefa Zikmund Josef (1754-1839) koupil v roce 1801 statek Brantice u Krnova a nechal přestavět zdejší zámek, který se pak na sto let stal sídlem jeho potomků, tato linie se proto označuje jako slezská. Z potomstva Zikmunda Josefa vzešly v 19. století dvě významné politické osobnosti. Amand Küenburg (1809-1886) byl poslancem slezského zemského sněmu i rakouské říšské rady a v letech 1865-1886 byl zemským hejtmanem ve Slezsku. Jeho syn Gandolph (1841-1921) byl poslancem slezského zemského sněmu, poté na Říšské radě zastupoval Sjednocenou německou levici a v letech 1891-1892 byl jako německý ministr-krajan (respektive ministr bez portfeje) členem rakouské vlády. Po odchodu z aktivní politiky byl jmenován doživotním členem rakouské panské sněmovny. \n\nPosledním majitelem Brantic byl Gandolphův bratranec Klement Küenburg (1844-1941), který je v roce 1901 prodal Liechtensteinům. Jeho syn Heřman (1868-1942) díky dvojitému spříznění s rodem Spens von Boden přijal jméno \"Küenburg-Spens\" a zdědil zámek v Ropici na Těšínku. V Ropici také zemřel a jím vymřela slezská linie rodu. \n\nZakladatelem tovačovské linie byl nejmladší syn Františka Josefa Arnošt Maria (1762-1838), c.k. komoří a v hodnosti majora aktivní účastník napoleonských válek. Nedostatek financí na opravu zámku v Tovačově vedl k tomu, že jeho nástupce František Serafín (1808-1879) pobýval více na zámku ve Střílkách, kde také zemřel. Jeho syn František (1844-1900) prodal v roce 1885 Střílky Herbersteinům a nakonec v roce 1887 i Tovačov, který za 2 700 000 zlatých koupil židovský průmyslník David Gutmann. Tím končí historie tovačovské větve Küenburgů na Moravě, potomstvo dnes žije v Rakousku. Františkova dcera Marcellina (1883-1973) vynikla jako psycholožka se zaměřením na výchovu dětí. \n\n\n\n"}
{"id": "1173243", "url": "https://cs.wikipedia.org/wiki?curid=1173243", "title": "Lesliové", "text": "Lesliové\n\nLesliové jsou starobylý šlechtický rod ze Skotska, kde se připomíná od 11. století, jedna větev se v 17. století usadila v habsburské monarchii (170 let jim patřilo Nové Město nad Metují).\n\nPrvní známý předek Bartolf na britské ostrovy přišel z Uher. Díky sňatku s neteří skotského krále Jakuba IV. dosáhl vlivného postavení George Leslie, 4. hrabě z Rothesu (1499-1558), který působil jako diplomat a byl otráven ve Francii. Za vlády Marie Stuartovny byl jejím významným důvěrníkem duchovní John Leslie (1527-1596), dlouholetý biskup v Rossu.\n\nZa třicetileté války vyniklo několik členů rodu v armádě, a to i v Evropě, později John Leslie, 7. hrabě z Rothesu (1630-1681), jako lord kancléř ve Skotsku dosáhl i titulu vévody, ale zemřel bez mužského potomstva a na další příbuzenstvo přešel opět jen titul hraběte. Rod reprezentují James Malcolm Leslie, 22. hrabě z Rothesu (* 1958), a Alexandr Leslie, 15. hrabě z Levenu (* 1984). Ti už nepocházejí přímo z rodu Leslie, ale ze spřízněných rodin Evelyn a Melville, které spolu s dědictvím hraběcích titulů přijaly i jméno Leslie.\n\nPůvodní rodové sídlo Leslie Castle patřilo potomkům až do roku 1926, a i když jej Lesliové již nevlastní, v roce 1995 se zde konalo setkání všech členů rozvětveného rodu. Ve Skotsku, převážně v hrabství Aberdeenshire patřila Lesliům od středověku řada dalších sídel.\n\nWalter Leslie (1607-1667) pocházel z linie baronů z Balquhainu a za třicetileté války odešel jako katolík do Evropy. Od roku 1630 sloužil v císařské armádě a jeho zásadní podíl na vraždě Albrechta z Valdštejna mu vynesl odměnu v podobě panství Nové Město nad Metují, které dostal v roce 1638. Kromě toho získal statky ve Štýrsku (Ptuj), společenský vzestup dokládá jeho sňatek s hraběnkou Annou Františkou z Dietrichsteina (1647) a nakonec získání titulu říšských hrabat (1662). V armádě dosáhl hodnosti polního maršála (1650) a později se uplatnil i v diplomacii.\n\nWalter Leslie zemřel bez mužského potomstva, jeho majetek v Čechách a ve Štýrsku zdědil bratr Alexander Leslie, 14. baron z Balquhainu, který sice trvale žil ve Skotsku, ale dosáhl potvrzení hraběcího titulu pro Říši i inkolátu v Čechách. Do habsburské monarchie přesídlil Alexandrův syn Jakub Leslie († 1691), který strýce Waltera následoval ve vojenské kariéře a postavení rodu stvrdil sňatkem s princeznou Marií Terezií z Liechtensteina. Rodový majetek rozšířil o palác ve Štýrském Hradci, v roce 1688 zakoupil navíc panství Pernegg ve Štýrsku.\n\nJakubův synovec a dědic Jakub Arnošt Leslie (1669-1737) byl císařským tajným radou a prezidentem komory ve Śtýrsku a také on se přiženil do rodiny Liechtensteinů. Oba jeho synové se pak sňatkem spříznili s rodem Eggenbergů a snažili se získat alespoň část obrovského dědictví Eggenbergů v jižních Čechách, soud ale nakonec rozhodl ve prospěch Schwarzenbergů. Za Karla Kajetána Leslie (1696-1761), který spravoval rodový majetek od roku 1719, kulminovaly letité finanční problémy spojené s nákladným životem u dvora a udržováním několika sídel. Značné zadlužení prohloubil i soudní spor ve Skotsku, kde se Karel Kajetán snažil neúspěšně obhájit své majetkové nároky.\n\nS dlouholetým úvěrovým zatížením se potýkali v následující generaci i Leopold Leslie (1727-1774) a jeho bratr Antonín Josef Leslie (1734-1802), kteří také na rozdíl od předků již nefigurovali ve vysokých hodnostech u dvora. Antonínovi se podařilo rozšířit majetek v Rakousku, naopak od Nového Města odprodal statek Německá Čermná (nynější Kudowa-Zdrój v Polsku). Definitivně také ve prospěch skotské rodové linie prohrál boj o dědictví ve Skotsku, když britský parlament rozhodl, že německý šlechtic nemůže vlastnit pozemky ve Velké Británii.\n\nAntonín Josef Leslie zemřel na zámku Ptuj 22. února 1802 ve věku 68 let na mozkovou mrtvici a jím vymřela rakouská (česká) větev Lesliů. Podle předchozích dohod přešel majetek na knížecí linii Dietrichsteinů, která podle závěti Waltera Leslie jako zakladatele fideikomisu přijala i jméno Leslie (\"Dietrichstein-Proskau-Leslie\"). Nové Město patřilo Dietrichsteinům do roku 1858, Ptuj vlastnili i nástupci Dietrichsteinů hrabata Herbersteinové až do roku 1945.\n\nNové Město nad Metují nikdy nebylo hlavním sídlem rodu, přesto zde rod Lesliů v několika generacích zanechal svou stopu. Walter Leslie hned po získání panství zahájil přestavbu zámku, která s ohledem na třicetiletou válku probíhala ve dvou etapách (1639-1640, 1650-1661) za účasti architekta Carla Luraga. Reprezentační sály zámku byly vyzdobeny oslavnými freskami pražského malíře Fabiána Václava Harovníka zdůrazňující mimo jiné spojení rodin Lesliů a Dietrichsteinů.\nWalterovi nástupci se na podobě novoměstského zámku podíleli již jen minimálně, ale zbožný katolík Jakub Arnošt Leslie (1669-1737)\npodnítil stavbu dnes již neexistujícího kostela sv. Salvátora (1729), s podporou Lesliů vznikl v Novém Městě také klášter Milosrdných bratří s loretánskou kaplí.\n\nErbem Lesliů byl stříbrný štít s modrým břevnem pokrytým třemi zlatými přezkami. V této jednoduché se lesliovský znak objevuje na řadě míst na Novoměstsku. Na několika místech například v interiérech novoměstského zámku, hlavnímu vstupu na nádvoří dominuje alianční erb Františka Leopolda Leslie a jeho druhé manželky Marie Luisy hraběnky z Valdštejna (1734-1794). Erb Lesliů je také na podstavci sochy sv. Václava v zámecké zahradě nebo na portálu bývalého kláštera Milosrdných bratří.\n"}
{"id": "1173247", "url": "https://cs.wikipedia.org/wiki?curid=1173247", "title": "Lexové z Aehrenthalu", "text": "Lexové z Aehrenthalu\n\nLexové z Aehrenthalu jsou původem český rod, který z prostých poměrů během krátké doby dosáhl vysokého postavení, šlechtického titulu a značného majetku, v roce 1909 byli povýšeni do stavu hrabat, v Čechách vlastnili rozsáhlé statky v oblasti Českého ráje (Hrubá Skála). Nejvýznamnější osobností rodu byl hrabě Alois Leopold Lexa z Aehrenthalu (1854–1912), který byl v letech 1906–1912 rakousko-uherským ministrem zahraničí.\n\nOd 17. století jsou Lexové zmiňováni jako rolníci na Příbramsku, později přesídlili do Prahy a původní příjmení \"Alexander \"proměnili do podoby \"Lexa\". Jan Antonín Lexa (1733–1824) zbohatl za napoleonských válek dodávkami obilí pro armádu a byl povýšen do šlechtického stavu (1790), v roce 1792 získal titul rytíře. V roce 1793 koupil panství Trpísty u Stříbra, roku 1804 později Doksany na Litoměčicku. O několik let později začal cílevědomě budovat rodovou doménu na Turnovsku, kde koupil Hrubou Skálu (1821).\n\nJan Antonín II. (1771–1845) již zcela opustil oblast podnikání a věnoval se správě zděděných statků. Působil v justici a dosáhl funkcí viceprezidenta zemského (1828–1830) a apelačního soudu (1830–1844). Mezitím byl jmenován c. k. tajným radou a v roce 1828 byl povýšen do stavu svobodných pánů. Ve státních službách působil i jeho syn Jan Antonín III. (1817–1898), který se však především věnoval správě zděděného majetku (novogotická úprava zámku Hrubá Skála). Zásahy v romantickém stylu na jeho statcích jsou patrné i na hradech Trosky a Valdštejn.\n\nNejvýznamnější osobností rodu byl Alois Leopold Lexa z Aehrenthalu (1854–1912), který od mládí sloužil v diplomacii, v letech 1899–1906 byl velvyslancem v Petrohradě a nakonec byl rakousko-uherským ministrem zahraničí (1906-1912). V roce 1907 byl kandidátem na Nobelovu cenu míru, naopak již v roce 1908 byl jedním z hlavních aktérů anexe Bosny a Hercegoviny. V roce 1909 získal titul hraběte, zemřel ve Vídni ve funkci ministra zahraničí. Jeho manželkou byla Paulina Széchenyiová (1871–1945) z významného uherského rodu, zemřela krátce po druhé světové válce v Doksanech.\n\nPosledním majitelem velkostatků v Čechách byl Jan Maria hrabě Lexa von Aehrenthal (1905–1972), narozený v Petrohradě. Jemu byly majetky v Československu v roce 1945 zkonfiskovány. Současným představitelem rodu je jeho vnuk hrabě Johannes Lexa von Aehrenthal (* 1971).\n\n\n\n"}
{"id": "1173253", "url": "https://cs.wikipedia.org/wiki?curid=1173253", "title": "Ján Hunčár", "text": "Ján Hunčár\n\nJán Hunčár (18. ledna 1933, Runina – 29. července 2015) byl slovenský fotbalový trenér. Byl zástupcem vedoucího katedry na Vysoké vojenské letecké škole v Košicích.\n\nV československé lize trénoval v sezónách 1971/72 a 1972/73 VSS Košice. V sezóně 1974/75 byl u týmu VSS Košice asistentem Štefana Jačianského. V sezóně 1982/83 byl u stejného týmu asistentem Vladimíra Hrivnáka.\n\n\n"}
{"id": "1173254", "url": "https://cs.wikipedia.org/wiki?curid=1173254", "title": "Gremjačinsk", "text": "Gremjačinsk\n\nGremjačinsk () je město v Permském kraji v Ruské federaci. Při sčítání lidu v roce 2010 měl přes deset tisíc obyvatel.\n\nGremjačinsk leží při západních výběžcích Středního Uralu na potoce Bolšaja Gremjačaja, přítoku Vilvy v povodí Kamy. Od Permu, správního střediska celého kraje, je vzdálen zhruba 175 kilometrů na severovýchod.\n\nGremjačinsk vznikl v roce 1941 jako sídlo horníků a v roce 1949 se stal městem. Pojmenován byl podle potoka, který přes něj teče.\n"}
{"id": "1173273", "url": "https://cs.wikipedia.org/wiki?curid=1173273", "title": "Š’ Ťün-ťie", "text": "Š’ Ťün-ťie\n\nŠ’ Ťün-ťie (; * 17. listopadu 1980 v Tchien-ťinu, Čína) je bývalá čínská zápasnice – judistka.\n\nBojovým sportům se věnovala od 11 let v rodném Tchien-ťinu. Ve 14 letech se zaměřila na judo pod vedením trenérky Wu Wej-feng (吴卫凤). V činské seniorské reprezentaci se prosadila až v roce 2005. Úspěšnou sezonu 2006 korunovala titulem mistryně světa v roce 2007. V roce 2008 však prohrála olympijskou nominaci s krajankou Sian Tung-mej a na olympijských hrách nikdy nestartovala. Sportovní kariéru ukončila se změnami pravidel v roce 2010.\n\n\n"}
{"id": "1173278", "url": "https://cs.wikipedia.org/wiki?curid=1173278", "title": "Zdenko Auředníček", "text": "Zdenko Auředníček\n\nZdenko Auředníček (14. května 1863, Liberec, Rakouské císařství – 21. září 1932, Vídeň, Rakousko) byl český advokát, známý díky obhajobě Leopolda Hilsnera v době tzv. hilsneriády.\n\nZdenko Auředníček se narodil v Liberci v rodině advokáta Antona Auředníčka (1835–??) a jeho manželky Emilie, rozené Handlové (1841–??). Byl nejstarší ze tří synů. Dle vzoru svého otce vystudoval práva na Karlově univerzitě, právnickou fakultu absolvoval i jeho bratr Otakar Auředníček (1868–1947), pozdější úředník státních drah a básník. Zdenko vykonával právní praxi jako koncipient v otcově advokátní kanceláři, po jeho onemocnění se celá rodina přestěhovala do Kutné Hory, kde už vedení kanceláře plně převzal a vedl zde bohatý společenský a vlastenecký život.\n\nV době hilsneriády se ujal ex offo obhajoby (bez nároku na honorář) Leopolda Hilsnera. Zastupoval ho v obou procesech, kutnohorském roku 1899 i o rok později před krajským soudem v Písku. V této době musel čelit ostrým útokům veřejného mínění a úbytku významných klientů. Podporu našel v T. G. Masarykovi. Po procesu s Hilsnerem se rodina ocitla na okraji společnosti a na Masarykovu radu se proto přestěhovali do Vídně, kde Auředníček po těžkých začátcích (prakticky od nuly) posléze opět vykonával advokátní praxi. Pracoval hlavně pro zdejší českou menšinu a jeho manželka překládala a propagovala českou kulturu. O Leopolda Hilsnera se nadále zajímal a i s jeho pomocí došlo k jeho omilostnění (nikoliv rehabilitaci) v březnu 1918 císařem Karlem I. \n\nPo vzniku Československé republiky mu prezident T. G. Masaryk nabídl možnost pracovat pro československý stát, např. jako soudce Nejvyššího soudu nebo na postu vyslance v Římě, tyto možnosti ale odmítl. Až do své smrti zůstal ve Vídni jako advokát, roku 1928 se zúčastnil Hilsnerova pohřbu.\n\nDne 22. září 1891 se oženil s Annou, roz. Schikovou (1873–1957), se kterou měl dvě děti.\n\nZdenko Auředníček v podání Jaroslava Plesla je hlavní postavou ve dvoudílném televizním filmu \"Zločin v Polné\" mapující proces s Leopoldem Hilsnerem.\n\n"}
{"id": "1173279", "url": "https://cs.wikipedia.org/wiki?curid=1173279", "title": "Dvojitá hvězdokupa", "text": "Dvojitá hvězdokupa\n\nDvojitá hvězdokupa (také známá jako Caldwell 14) je společné označení pro otevřené hvězdokupy NGC 869 a NGC 884 (nazývané též h Persea a Chí Persea). \nNachází se v souhvězdí Persea a od Země je vzdálená 7 500 světelných let. NCG 869 má souhrnnou hmotnost 3 700 slunečních hmotností formula_1 a NGC 884 má hmotnost 2 800 formula_1, ovšem nedávné výzkumy ukázaly, že je Dvojitá hvězdokupa obklopená rozsáhlou oblastí hvězd a celá soustava má hmotnost nejméně 20 000 formula_1.\nNa základě pozorování jednotlivých hvězd je stáří Dvojité hvězdokupy odhadováno na 12,8 milionů let. Pro porovnání, Plejády mají odhadované stáří v rozsahu od 75 milionů do 150 milionů let. V každé z obou hvězdokup se nachází více než 300 modrobílých veleobrů. Jejich nejžhavější hvězdy hlavní posloupnosti mají spektrální typ B0. Obě hvězdokupy také vykazují modrý posuv, NGC 869 se přibližuje k Zemi rychlostí 39 km/s a NGC 884 podobnou rychlostí 38 km/s.\n\nDvojitá hvězdokupa je dobře viditelná pouhým okem jako protažená jasná uprostřed zúžená skvrna, takže má tvar ležatého čísla \"8\". Je známá od pradávna a je cirkumpolární (stále se nacházející nad obzorem) pro pozorovatele na severní polokouli, kromě oblastí blízko u rovníku. Nachází se v severní části souhvězdí blízko souhvězdí Kasiopeji a také blízko radiantu meteorického roje Perseidy, který každý rok vrcholí kolem 12. nebo 13. srpna. Malý triedr obě hvězdokupy částečně rozloží a jsou si v něm docela podobné. NGC 884 vévodí dvě hvězdy sedmé magnitudy na severním okraji, NGC 869 má dvě hvězdy sedmé magnitudy na západní straně. V triedru se NGC 869 nezdá být bohatší než její společnice, ale malý dalekohled v ní ukáže velký počet hvězd. Pohled na Dvojitou hvězdokupu dalekohledem o průměru 200 mm je opravdový zážitek, hvězd jsou najednou stovky. Pozorování hvězdokupy je popisováno jako úchvatný a úctu vzbuzující pohled a velmi často se objevuje v mnohém astronomickém zápisníku.\nObě hvězdokupy uvnitř hostí dvacítku červených veleobrů, které vynikají mezi modrou barvou ostatních hvězd.\n\nDvojitá hvězdokupa patří mezi nejvíce fotografované objekty noční oblohy. Obě hvězdokupy jsou mladé, jejich věk se odhaduje kolem 12 milionů let\na navzájem jsou od sebe vzdálené kolem 800 světelných let. Skutečnost, že jsou i z takové vzdálenosti (7 500 světelných let od Slunce) velmi jasné, ukazuje na jejich velkou absolutní hvězdnou velikost a také na jejich velký skutečný rozměr, který se odhaduje na 70 světelných let pro obě hvězdokupy.\n\nŘecký astronom Hipparchos zapsal hvězdokupu (světlou skvrnu v Perseovi) již v roce 130 př. n. l, ale pravá podstata Dvojité hvězdokupy byla objevena až po vynálezu dalekohledu o mnoho století později. William Herschel byl první, kdo ji na začátku 19. století popsal jako dvě oddělené hvězdokupy. Dvojitá hvězdokupa není součástí Messierova katalogu, ale Patrick Caldwell-Moore ji zahrnul do svého Calwellova katalogu oblíbených objektů hlubokého vesmíru.\n\n"}
{"id": "1173281", "url": "https://cs.wikipedia.org/wiki?curid=1173281", "title": "František Pilát", "text": "František Pilát\n\nFrantišek Pilát (8. února 1910 Liptál – 31. srpna 1987 Praha) byl původně elektrotechnik, přední průkopník televizního vysílání, experimentátor nových filmových forem.\n\nNarodil se poslanci Moravského zemského sněmu Maxmiliánu Pilátovi a Marii Pilátové, rozené Maláčové. Rodina byla usazena v Brně.\nF. Pilát absolvoval v roce 1928 reálku na Antonínské ulici. Dále studoval na brněnské technice elektrotechniku, kterou absolvoval roku 1932.\n\nJeště během studia se účastnil činnosti iniciativní skupiny mladých lidí, vesměs studentů brněnské techniky, experimentujících s novými formami a možnostmi, které přinášel film a další především nová vizuální media. Do skupiny patřili mimo jiné architekti Otakar Vávra a František Kalivovada. Ještě jako student absolvoval stáž u londýnské Baird television company, která tou dobou byla nejdále ve vývoji televizní technologie. Po návratu se mu podle nových poznatků a zkušeností podařilo ještě téhož roku sestrojit funkční přístroj a posléze byl úspěšný 21. října 1929 ve večerních hodinách v svém atelieru na Mahenově (tehdy Gompercově) ulici 3 v Brně, když zachytil první významnější televizní vysílání BBC. Zprávu o tom obratem odvysílal nazpět (již jen audio) a vstoupil živě do toho samého vysílání čtvrthodinovou promluvou od 19.55 do 20.10 hod. Byl tak uskutečněn nevídaný přenos televizního obrazu (na obrazovku o velikosti necelé 4 cm) na vzdálenost 1200 km od vysílače v Brookmans Parku na severním okraji Londýna až do Brna. V roce 1930 s Otakarem Vávrou vytvořil kratičký experimentální film \"Světlo proniká tmou\". Na jeho bedrech spočívala především technická stránka díla. Později pracoval v Baťových laboratořích ve Zlíně na přípravě televizního vysílání v ČR.\n"}
{"id": "1173283", "url": "https://cs.wikipedia.org/wiki?curid=1173283", "title": "GUARANT International", "text": "GUARANT International\n\nGUARANT International spol. s r.o. je česká společnost působící v oboru kongresové turistiky. Zaměřuje se na pořádání kongresů a konferencí.\n\nNa trhu působí od roku 1991, do roku 2004 pod názvem Guarant. Sídlí v Praze a Bratislavě.\n\nPoskytuje služby spojené s přípravou a organizací kongresů, konferencí, společenských akcí a dalších setkání zejména pro vědecké společnosti ale i pro firemní klientelu. Ročně organizuje 60-80 akcí. Nejčastěji se jedná o spolupráci, která zahrnuje kompletní přípravu kongresu ve formátu PCO (Professional Congress Organizer), nebo o vybrané služby ve formátu DMC (Destination Management Company). Dále se zaměřuje na Core PCO služby, které umožňují klientům plánovat na více než jedno konferenční období. Obvykle se týkají organizace série tří až pěti kongresů pro danou mezinárodní asociaci. Firma rovněž poskytuje tzv. asociační management pod značkou Asociační dům, kde nabízí služby vědeckým a odborně zaměřeným společnostem (asociacím). Společnost má ve svém portfoliu i služby pro firemní klienty (realizace firemních večírků, galavečeří, uvádění výrobků na trh nebo jiné formální akce) nebo tzv. venue management (pronájem a provoz konferenčních a společenských prostor). Ve spolupráci s partnerskou společností In Catering provozuje společnost čtyři společenské a konferenční prostory – Kaiserštejnský palác, Malostranský palác – Profesní dům, Velkopřevorský palác a Konferenční centrum City.\n\nPodílela se mj. na pořádání následujících akcí:\n\nGUARANT International je členem těchto mezinárodních organizací:\n\n"}
{"id": "1173284", "url": "https://cs.wikipedia.org/wiki?curid=1173284", "title": "Škola (rozcestník)", "text": "Škola (rozcestník)\n\nSlovo škola je polysémní a může mít několik významů:\n\n\n\n\n\n\n\n\n\n\n\n\n\n\n"}
{"id": "1173290", "url": "https://cs.wikipedia.org/wiki?curid=1173290", "title": "Zločin (rozcestník)", "text": "Zločin (rozcestník)\n\nZločin či zločiny může být:\n\n\n\n"}
{"id": "1173294", "url": "https://cs.wikipedia.org/wiki?curid=1173294", "title": "Jean Marie Charles Abadie", "text": "Jean Marie Charles Abadie\n\nJean Marie Charles Abadie (25. března 1842, Saint-Gaudens, Francie – 29. června 1932) byl francouzský oftalmolog.\n\nOd roku 1870 pracoval jako lékař v nemocnici Hôtel-Dieu v Paříži. Vypracoval chirurgické metody léčby trachomu a glaukomu. Zavedl léčbu neuralgie trojklaného nervu injekcí alkoholu do oblasti ganglion trojklaného nervu (ganglion Gasser). Popsal příznak exoftalmické strumy: spasmus musculus levator palpebrae superioris s retrakci horního víčka, který podmiňuje viditelnost bílku nad rohovkou - tzv. Dalrympleho nebo Abadieho příznak I.\n\nV roce 1881 byl oceněn Řádem čestné legie. V roce 1932 zemřel ve věku 90 let.\n\n"}
{"id": "1173295", "url": "https://cs.wikipedia.org/wiki?curid=1173295", "title": "NGC 884", "text": "NGC 884\n\nNGC 884 je otevřená hvězdokupa vzdálená 7 600 světelných let v souhvězdí Persea o hodnotě magnitudy 4,4.4,4 Je to východní část Dvojité hvězdokupy, kterou tvoří spolu s NGC 869. Stáří hvězdokupy je odhadováno na 12,5 milionů let.\nNGC 869 a NGC 884 jsou též nazývané h Persea a χ (čti Chí) Persea. \nObě hvězdokupy se nachází v hvězdné asociaci Perseus OB1 a nachází se fyzicky velmi blízko, vzdálené navzájem stovky světelných let. Objevil je už Hipparchos, ale pravděpodobně byly známé mnohem dříve.\n\nDvojitá hvězdokupa je oblíbená mezi amatérskými astronomy a často je pozorována nebo fotografována pomocí malých dalekohledů. Je viditelná pouhým okem a snadno nalezitelná mezi souhvězdími Persea a Kasiopeji jako světlá skvrna v zimní části Mléčné dráhy.\n\nV malém dalekohledu se NGC 884 jeví jako krásná skupinka jasných hvězd umístěná v bohatém hvězdném poli. Kromě mnoha jasných modrých hvězd obsahuje hvězdokupa také pár oranžových hvězd, které jí přidávají na zajímavosti. Obě hvězdokupy spolu nabízí působivý pohled při malém zvětšení dalekohledu.\n\n"}
{"id": "1173298", "url": "https://cs.wikipedia.org/wiki?curid=1173298", "title": "NGC 869", "text": "NGC 869\n\nNGC 869 je otevřená hvězdokupa vzdálená 6 800 světelných let v souhvězdí Persea o hodnotě magnitudy 3,7. Je to západní část Dvojité hvězdokupy, kterou tvoří spolu s NGC 884. Stáří hvězdokupy je odhadováno na 13 milionů let.\nNGC 869 a NGC 884 jsou též nazývané h Persea a χ (čti Chí) Persea.\nObě hvězdokupy se nachází v hvězdné asociaci Perseus OB1 a nachází se fyzicky velmi blízko, vzdálené navzájem stovky světelných let. Objevil je už Hipparchos, ale pravděpodobně byly známé mnohem dříve.\n\nDvojitá hvězdokupa je oblíbená mezi amatérskými astronomy a často je pozorována nebo fotografována pomocí malých dalekohledů. Je viditelná pouhým okem a snadno nalezitelná mezi souhvězdími Persea a Kasiopeji jako světlá skvrna v zimní části Mléčné dráhy.\n\nV malém dalekohledu se NGC 869 jeví jako krásná skupinka jasných hvězd umístěná v bohatém hvězdném poli. Kromě mnoha jasných modrých hvězd obsahuje hvězdokupa také pár oranžových hvězd, které jí přidávají na zajímavosti. Obě hvězdokupy spolu nabízí působivý pohled při malém zvětšení dalekohledu.\n\n"}
{"id": "1173302", "url": "https://cs.wikipedia.org/wiki?curid=1173302", "title": "Fakulta chemicko-inženýrská Vysoké školy chemicko-technologické v Praze", "text": "Fakulta chemicko-inženýrská Vysoké školy chemicko-technologické v Praze\n\nFakulta chemicko-inženýrská (FCHI) je nejmladší fakultou Vysoké školy chemicko-technologické v Praze (VŠCHT). Vznikla v roce 1960, a to na základě potřeb chemického průmyslu rozvíjet vedle chemických oborů i další obory, procesní a ekonomické. Ústavy fakulty zajišťují výchovu inženýrů v bakalářském a magisterském studiu a dále ve studijních programech doktorského studia. Specifické postavení fakulty v oblasti výuky spočívá v tom, že všechny její ústavy se kromě zabezpečení oborového studia účastní výuky předmětů společného základu všech fakult VŠCHT Praha.\n\nStudenti na FCHI studují podle pravidel kreditního systému, který jim umožňuje, zejména ve vyšších ročnících, volit si velkou část studovaných předmětů a dotvářet tak svůj odborný profil. Úvodní část studia dává především hluboký všeobecný přehled universálně použitelný ve všech dalších oborech studia. Následné navazující magisterské programy pak nabízejí širokou škálu oborů podle zájmu jednotlivých studentů. Pro část studentů je pak studium završeno doktorskými studijními programy umožňujícími získat start do další badatelské činnosti.\n\nAbsolventi fakulty nacházejí uplatnění v nejrůznějších odvětvích chemického, petrochemického i potravinářského průmyslu; významné možnosti uplatnění nabízí i průmysl farmaceutický a oblast ochrany životního prostředí. Absolventi se uplatní jak ve výrobní nebo podnikatelské sféře, tak i ve vědecko-výzkumných pracovištích či projekčních společnostech. Absolventy nacházíme v různých řídících a technických funkcích v podnikovém managementu, při činnosti v aplikovaném výzkumu, vývoji, projekci, výrobě i v poradenství a v obchodní činnosti. Někteří z absolventů fakulty se věnují pedagogice na vysokých a středních školách, působí ve státní správě, zastávají profese spojené s výpočetní technikou apod.\n\nNedílnou součástí práce všech ústavů fakulty je vědecká práce, jejíž tematika ovlivňuje i zaměření diplomových prací studentů jednotlivých studijních oborů. Fakulta je významným badatelským pracovištěm a pracovníci fakulty se podílejí na řešení celé řady grantových projektů a výzkumných úkolů, které často nacházejí realizaci v průmyslové a výzkumné praxi.\n\nFakulta chemicko-inženýrská byla založena jako samostatná fakulta Vysoké školy chemicko-technologické v Praze v roce 1960 pod názvem \"Fakulta automatizace a ekonomiky chemických výrob\" (\"FAE\"). Fakulta zahrnovala čtyři základní odborné katedry (procesů a aparátů, ekonomiky a řízení chemického a potravinářského průmyslu, matematiky a fyziky). V roce 1969 byla přejmenována na Fakultu chemicko-inženýrskou (FCHI).\n\nČinnost fakulty je v mnohém spjata s historií nynějšího Ústavu chemického inženýrství a přednáškami z chemického inženýrství zavedenými v roce 1948 na tehdejší Fakultě chemicko-technologického inženýrství ČVUT v Praze prof. G. Standartem. Tyto kurzy byly od roku 1952 po zřízení samostatné VŠCHT přesunuty na její novou katedru procesů a aparátů chemické technologie, jejímž vedením byl pověřen prof. Hanuš Steidl, který byl rovněž prvním děkanem fakulty. Katedra svými dalšími aktivitami ovlivnila v řadě případů rovněž činnost dalších pracovišť vysoké školy. Mezi její pracovníky patřil i prof. Emil Slavíček, který se v roce 1958 stal vedoucím katedry fyziky a prof. Jiří Sládeček, který v roce 1962 založil katedru automatizace chemických výrob.\n\nDnešní Ústav matematiky spolu s Ústavem fyziky a měřicí techniky tvořil původně jednu společnou katedru matematiky a fyziky. K jejich oddělení došlo v roce 1958 osamostatněním katedry fyziky, později přejmenované na katedru technické fyziky a elektrotechniky. Obě katedry se v celé své historii významně podílejí na výuce základních předmětů pro všechny posluchače VŠCHT. Ústav ekonomiky a řízení chemického a potravinářského průmyslu byl samostatným ústavem od vzniku fakulty a svým interdisciplinárním charakterem se stal nedílnou součástí celé fakulty.\n\nJednotlivé změny ve struktuře fakulty byly dány potřebami rychle se rozvíjejících oborů, které fakulta zajišťovala. V roce 1973 byla zřízena katedra automatizovaných systémů řízení v chemickém a potravinářském průmyslu, později přejmenovaná na Ústav počítačové a řídicí techniky. Původně byla zaměřena na výuku základního předmětu výpočetní technika, předmětu kybernetika a na zajištění výuky v nově zřízeném studijním oboru automatizované systémy řízení (nyní inženýrská informatika a řízení procesů). Zařazení předmětu výpočetní technika rozděleném do 5 semestrů pro všechny studenty VŠCHT bylo v té době velkým přínosem pro celou vysokou školu.\n\nDalší vývoj v zaměření fakulty vedl k rozšíření fakulty o Ústav analytické chemie a Ústav fyzikální chemie na současný počet 7 ústavů, nazývaných v předchozím období katedrami. Oba tyto ústavy mají velice bohatou historii s řadou osobností. Výuka analytické chemie je spjata se zřízením Chemické stolice po rozdělení pražské polytechniky na dvě samostatné školy v roce 1869 jmenováním PhDr. Vojtěcha Šafaříka profesorem pro chemii všeobecnou a analytickou. Mezi další významné pracovníky tohoto ústavu patřil i prof. F. Čůta (1898-1986). Odborná a pedagogická aktivita ústavu fyzikální chemie navazuje na tradici tohoto vědního oboru, který proslavil laureát Nobelovy ceny Jaroslav Heyrovský (1890-1967), profesor Karlovy university. Mezi nejvýznamnější a nejznámější pracovníky, kteří v této oblasti působili na VŠCHT, patřili profesoři Emerich Erdös (1922-1998) a Eduard Hála (1919-1989).\n\n\n"}
{"id": "1173303", "url": "https://cs.wikipedia.org/wiki?curid=1173303", "title": "Abancourt", "text": "Abancourt\n\nAbancourt může být:\n\n\n"}
{"id": "1173304", "url": "https://cs.wikipedia.org/wiki?curid=1173304", "title": "Tomasz Dyło", "text": "Tomasz Dyło\n\nTomasz Dyło (5. března 1871 Borek Wielki – 28. května 1958 Borek Wielki) byl rakouský politik polské národnosti z Haliče, na počátku 20. století poslanec Říšské rady, v meziválečném období poslanec Sejmu.\n\nPocházel z rolnické rodiny. Jeho otcem byl zámožný rolník Michał Dyło, který finančně podporoval lednové povstání. Tomasz vychodil národní školu. V domovském Borku Wielkim působil na postu starosty. Inicioval výstavu školy a vznik hasičského sboru. Byl členem okresní zemědělského sdružení v Ropczycích. Od roku 1908 zde byl i členem okresní rady. Byl členem Polské lidové strany, po rozkolu přešel v roce 1913 do Polské lidové strany „Piast”, v níž v roce 1914 a pak v letech 1924–1927 zasedal i v předsednictvu.\n\nPůsobil také coby poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1917, konaných podle všeobecného a rovného volebního práva. Byl zvolen za obvod Halič 43. Nastoupil 30. května 1917 místo poslance Michała Jedynaka. V době svého působení v parlamentu se uvádí jako zemědělec v obci Borek Wielki. Po roce 1917 byl na Říšské radě členem poslaneckého Polského klubu.\n\nVeřejně a politicky činným zůstal i v meziválečném období. Od roku 1919 do roku 1922 byl poslancem polského ústavodárného Sejmu. Zastupoval poslanecký klub Polské lidové strany „Piast”.\n\nV roce 1923 byl členem vedení okresní spořitelny. V roce 1929 se podílel na založení mlékárny v obci Sędziszów Małopolski. V letech 1933–1934 zasedal v městské radě v Ropczycích a zároveň zde byl ředitelem družstevní spořitelny. Sympatizoval tehdy s formací Bezpartyjny Blok Współpracy z Rządem. Za druhé světové války podporoval odboj a v jeho domě byly ukryty zbraně. Po druhé světové válce zasedl na post předsedy okresní rady v Ropczycích. Postupně ale byl vytlačován z politického vlivu a sám se z veřejného života stáhl.\n"}
{"id": "1173305", "url": "https://cs.wikipedia.org/wiki?curid=1173305", "title": "Plabennec", "text": "Plabennec\n\nPlabennec (bretonsky \"Plabenneg\") je francouzská obec v departementu Finistère v regionu Bretaň.\n\n"}
{"id": "1173309", "url": "https://cs.wikipedia.org/wiki?curid=1173309", "title": "Ferdinand Opitz", "text": "Ferdinand Opitz\n\nFerdinand Opitz (24. ledna 1885 Praha – 1956 nebo 8. března 1960 Vídeň) byl původem sudetoněmecký a později rakouský akademický sochař a designér.\n\nNarodil se do pražské německé umělecké rodiny, Ferdinandu Opitzovi (1853–1907) a jeho první manželce Terezii, rozené Grohmannové (1853–1886). Jeho otec byl rytcem a litografem, na Starém Městě pražském vedl společnou dílnu se svým bratrem Wenzelem.\n\nByl pokřtěn Ferdinand Ignác (po dědečkovi a otci byl již třetí Ferdinand v rodině). Po matčině smrti byl vychován prarodiči Grohmannovými ve Velkém Šenově na Šluknovsku, zatímco otec se podruhé oženil a měl syna Josefa.\n\nNa Akademii výtvarných umění v Praze vystudoval sochařství v ateliéru J. V. Myslbeka. Za absolventskou práci byl oceněn Klárovým stipendiem, s nímž roku 1906 odejel na studijní pobyt do Říma. V letech 1906–1909 cestoval také do Německa, Itálie, Egypta, Paříže, Londýna a ve Švýcarska.\n\nOd roku 1909 se usadil ve Vídni. Roku 1922 se stal členem vídeňské Společnosti umělců v \"Künstlerhausu\". Roku 1933 byl jmenován ředitelem sochařské třídy Uměleckoprůmyslové škole ve Vídni (\"Kunstgewerbeschule\"), krátce na to vstoupil do NSDAP. Škola byla v letech 1938–1945 povýšena na Říšskou vysokou školu uměleckých řemesel (dnes má titul Univerzita užitého umění/Universität für angewandte Kunst). Opitz byl v květnu roku 1945 penzionován. Je pohřben na vídeňském Jihozápadním hřbitově (\"Friedhof Südwest\").\n\nVětšinou vytvářel architektonické plastiky pro vídeňský komunální bytový fond, válečné pomníky a náhrobní plastiku.\n\n\n\n"}
{"id": "1173323", "url": "https://cs.wikipedia.org/wiki?curid=1173323", "title": "Elektrická polarizace (veličina)", "text": "Elektrická polarizace (veličina)\n\nElektrická polarizace (někdy také nazývána hustota polarizace nebo hustota elektrického dipólového momentu) je vektorová fyzikální veličina, která vyjadřuje účinek vnějšího elektrického pole na dielektrikum.\n\n\nV lineárním dielektriku je elektrická polarizace přímo úměrná intenzitě elektrického pole. Koeficient úměrnosti se zpravidla zapisuje pomocí součinu více veličin:\nPlatnost tohoto vztahu se rozšiřuje i na neizotropní lineární dielektrika, relativní permitivitu a elektrickou susceptibilitu je pak třeba chápat jako tenzory 2. řádu.\n\nNelineární závislost pak mají např. tzv. feroelektrické látky (feroelektrika), u kterých se v určitém intervalu teplot vyskytuje anomální závislost polarizace na vnějším elektrickém poli, zvaná (stejně jako u obdobných feromagnetik) hysterezní křivka. Při poklesu vnějšího elektrického pole na nulu se u nich může udržet nenulová elektrická polarizace a tedy i nenulová elektrická indukce. Příkladem takových látek je Seignettova sůl (NaKCHO· 4HO) nebo titaničitan barnatý (BaTiO). \n\nJiným typem látek s trvalou (nenulovou) elektrickou polarizací jsou tzv. elektrety.\n\nElektrická polarizace je rovna objemové hustotě elektrického dipólového momentu p v prostředí:\n\nVzhledem k částicové struktuře látek lze polarizaci vyjádřit jako podíl součtu všech dipólových momentů p jednotlivých částic v dané oblasti dielektrika a objemu \"V\" této oblasti:\n\nObecné vysvětlení jevu elektrické polarizace tedy spočívá ve vázaných elektrických nábojích vytvářejících permanentní a indukované elektrické dipóly. Podstatu a vlastnosti chování elektrické polarizace však vysvětlují až teorie materiálových konstant, vycházející z mikroskopické struktury látek. Zkoumají závislost dipólových momentů jednotlivých částic dielektrických látek na lokálním poli i jejich vzájemnou interakci ve struktuře těchto látek. \n"}
{"id": "1173328", "url": "https://cs.wikipedia.org/wiki?curid=1173328", "title": "NGC 6826", "text": "NGC 6826\n\nNGC 6826 (také známá jako Blikající planetární mlhovina nebo Caldwell 15) je planetární mlhovina v souhvězdí Labutě. Objevil ji William Herschel 6. září 1793.\nJejí vzdálenost od Země je velmi nejistě odhadována na 2 200 až 5 200 světelných let.\n\nBývá nazývána Blikající planetární mlhovina, i když podobné blikání vykazuje mnoho jiných planetárních mlhovin. Při pohledu malým dalekohledem převládá v pohledu jas centrální hvězdy, takže mlhovina není patrná. Při odvrácení pohledu stranou se ovšem mlhovina znovu objeví. Střídavý pohled na hvězdu a mimo hvězdu způsobí dojem blikání, jak se mlhovina objevuje a ztrácí.\n\nMlhovina se na obloze nachází v severozápadní části souhvězdí, asi půl stupně východně od hvězdy 16 Cygni.\nBílý trpaslík uprostřed mlhoviny má hvězdnou velikost 10,5 a patří k nejsnadněji pozorovatelným ústředním hvězdám v planetární mlhovině.\nVýraznou vlastností této mlhoviny jsou světlé skvrny na obou stranách, tvořené nadzvukovou rychlostí se šířícím málo ionizovaným plynem (Fast Low-Ionization Emission Regions, zkráceně FLIERS). Tyto skvrny se zdají být poměrně mladé.\n\n\n"}
{"id": "1173330", "url": "https://cs.wikipedia.org/wiki?curid=1173330", "title": "Ad tuendam fidem", "text": "Ad tuendam fidem\n\nAd tuendam fidem ( \"K ochraně víry\") je apoštolský list papeže Jana Pavla II. vydaný jako motu proprio 18. května 1998. Apoštolský list pozměňuje Kodex kánonů východních církví (\"CCEO\") a Kodex kanonického práva (\"CIC\") upřesněním formy vyznání víry skládaný služebníky církve před nástupem do úřadu.\n\nKongregace pro nauku víry připojila k zveřejněnému dokumentu doktrinální komentář, který objasňuje tři stupně (kategorie) učení církve z hlediska autority. Nejvyšší stupeň má to učení, které bylo slavnostně vyhlášeno, jako zjevené Bohem. Tento stupeň se nazývá Božská víra ( \"fide divina\"). Druhým stupněm je, že učení mají stejnou neomylnost, nejsou však božským zjevením, ale jako pravdy jsou se zjevením neoddělitelně spojené. Třetí kategorií je, že učení v otázkách více či méně volně spojených se zjevením, aniž by byly slavnostně vyhlášeny neomylným učením, přesto jsou autoritativními. Pro tuto poslední kategorii, to co vyžaduje u katolíků je: „zbožné podání se vůlí a rozumem“ (lat. \"insuper religioso voluntatis et intellectus\"). Druhé dva stupně vyzývají k pevnému a definitivnímu souhlasu, souhlasu, který v prvním stupni je jeden z Božské víry.\n\nKongregace v doktrinálním komentáři podává několik příkladů učení první kategorie, zahrnující články Kreda, učení o svátostné povaze eucharistie a o těžké nemorálnosti při přímém a dobrovolném zabiti nevinného člověka. Druhá kategorie obsahuje učení o takových otázkách, jako je nedovolenost eutanázie, prostituce a smilstva; a na to, co se nazývá „dogmatickými skutky“, jako je například kanonizace svatých a neplatnost anglikánských svěcení.\n\n"}
{"id": "1173333", "url": "https://cs.wikipedia.org/wiki?curid=1173333", "title": "Elektrický tok", "text": "Elektrický tok\n\nElektrický indukční tok, zkráceně též elektrický tok (zastarale dielektrický tok či posuvný tok) je skalární fyzikální veličina používaná pro popis elektrického pole v prostředí.\n\n\nElektrický indukční tok je číselně roven počtu indukčních čar prostupujících danou plochou (platí-li úmluva, že v homogenním poli počet indukčních čar procházejících plochou 1 m² je roven číselné hodnotě elektrické indukce tohoto pole).\n\nV homogenním poli je elektrický indukční tok rovinnou plochou roven součinu obsahu plochy a složky vektoru elektrické indukce ve směru její normály, respektive součinu skalárně vzaté velikosti elektrické indukce a na ní kolmého průmětu dané plochy:\nkde \"α\" je úhel, který svírá vektor elektrické indukce s normálou plochy.\nPodle Gausssova zákona platí, že elektrický indukční tok uzavřenou plochou je roven celkovému volnému náboji touto plochou obklopenému (\"Q\"), bez ohledu na jeho rozložení:\n\nJako \"elektrický tok\" se (na rozdíl od doporučení norem pro veličiny a jednotky) označuje i veličina tok intenzity elektrického pole:\n"}
{"id": "1173336", "url": "https://cs.wikipedia.org/wiki?curid=1173336", "title": "Švédská házenkářská reprezentace mužů", "text": "Švédská házenkářská reprezentace mužů\n\nŠvédská házenkářská reprezentace mužů reprezentuje Švédsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173353", "url": "https://cs.wikipedia.org/wiki?curid=1173353", "title": "Błażej Fila", "text": "Błażej Fila\n\nBłażej Fila (1854 – ???) byl rakouský politik polské národnosti z Haliče, na počátku 20. století poslanec Říšské rady.\n\nV době svého působení v parlamentu se uvádí jako majitel hospodářství v obci Wola Raniżowska. Měl středoškolské vzdělání. Veřejně a politicky se angažoval v lidovém hnutí ve Wole Raniżowské. Byl členem Polské lidové strany. Hospodařil na sedmijitrových polnostech.\n\nPůsobil také coby poslanec Říšské rady (celostátního parlamentu Předlitavska), kam usedl roku 1917. Zastupoval obvod Halič 45. Nastoupil 30. května 1917 místo zesnulého poslance Jana Biśe. Nebyl zvolen v doplňovací volbě, nýbrž automaticky usedl do parlamentu jako předem vybraný náhradník pro případ smrti stávajícího poslance.\n\nPo roce 1917 byl na Říšské radě členem poslaneckého Polského klubu. Po nástupu do parlamentu vstoupil do Polské lidové strany „Piast”. V březnu 1917 se účastnil porady polských lidoveckých poslanců o plánech na administrativní rozdělení Haliče.\n"}
{"id": "1173360", "url": "https://cs.wikipedia.org/wiki?curid=1173360", "title": "Dielektrická vodivost", "text": "Dielektrická vodivost\n\nDielektrická vodivost, čili permitance, a dielektrický odpor, čili elastance, jsou vzájemně reciproké skalární fyzikální veličiny vyjadřující prostupnost daného dielektrického tělesa pro Elektrický indukční tok.\n\n\n\nZ definice vyplývá, že dielektrický odpor je převrácenou hodnotou dielektrické vodivosti a naopak:\n\nProtože elektrický indukční tok roste s obsahem plochy, skrz kterou prochází, a protože rozdíl potenciálů (v prostředí bez nábojů) roste v daném poli se vzdáleností ekvipotenciálních ploch, závisí dielektrická vodivost a dielektrický odpor na rozměrech daného dielektrického tělesa. V homogenním poli je proto dielektrická vodivost přímo úměrná obsahu příčné plochy a nepřímo úměrná podélnému rozměru ve směru vektoru elektrické indukce.\n\nKoeficientem úměrnosti, charakterizujícím lokální prostupnost prostředí pro tok elektrické indukce, je měrná dielektrická vodivost, známější jako permitivita a značená \"ε\". \n\nI v nehomogenním dielektrickém prostředí tedy platí, že dielektrická vodivost elementárního hranolu s podstavami o obsahu d\"S\" a výškou d\"l\", umístěného výškou ve směru vektoru elektrické indukce, je dána výrazem:\n\nElektrický indukční tok mezi elektrodami kondenzátoru je číselně roven jejich náboji, napětí na kondenzátoru je definováno jako rozdíl potenciálů jeho elektrod. \nKapacita kondenzátoru je tedy z definice svou velikostí rovna dielektrické vodivosti dielektrika mezi jeho elektrodami (obdobný charakter naznačuje již shodná jednotka - farad). \n\nTo je i důvod, proč se v elektrotechnické praxi dielektrická vodivost používá jako samostatná veličina pouze zřídka. \n"}
{"id": "1173362", "url": "https://cs.wikipedia.org/wiki?curid=1173362", "title": "ČZ 250 typ 471", "text": "ČZ 250 typ 471\n\nČZ 250 typ 471 je dvoumístný motocykl, vyvinutý Českou zbrojovkou Strakonice, vyráběný od roku 1974 do roku 1978.\n\nMotocykl používá rám z typu ČZ 175/477 a dvoudobý řadový dvouválcový motor Jawa se čtyřstupňovou převodovkou. V roce 1976 prošel modernizací, kdy bylo změněno přední světlo a jednoklíčová přední brzda byla nahrazena dvouklíčovou.\n\n\n\n"}
{"id": "1173363", "url": "https://cs.wikipedia.org/wiki?curid=1173363", "title": "Edmund Galik", "text": "Edmund Galik\n\nEdmund Galik (23. října 1866 Jawornik nebo Sanoczek – 30. listopadu 1942 Jarosław) byl rakouský právník a politik polské národnosti z Haliče, na počátku 20. století poslanec Říšské rady, v meziválečném období poslanec Sejmu.\n\nVystudoval střední školu a právnickou fakultu na Jagellonské univerzitě. Na přelomu let 1886 a 1887 sloužil v armádě v 6. dělostřeleckém regimentu. V letech 1890–1896 byl pak podporučíkem u 3. dělostřeleckého pluku v Přemyšli a v letech 1897–1908 u 17. a 34. zeměbraneckého pluku. V roce 1909 odešel v hodnosti důstojníka ze zeměbrany. Od roku 1902 byl členem městské a okresní rady v Jarosławi. V době svého působení v parlamentu se uvádí jako rada zemského soudu. Byl předsedou okresního soudu v Jarosławi.\n\nPůsobil také coby poslanec Říšské rady (celostátního parlamentu Předlitavska), kam usedl v roce 1917 za obvod Halič 67. Nastoupil 5. června 1917 místo poslance Włodzimierze Kozłowského-Bolesty. Nebyl zvolen v doplňovací volbě, nýbrž automaticky usedl do parlamentu jako předem vybraný náhradník pro případ smrti stávajícího poslance.\n\nV roce 1917 je řazen mezi členy Polské demokratické strany (Polskie Stronnictwo Demokratyczne). Po roce 1917 byl na Říšské radě členem poslaneckého Polského klubu.\n\nVeřejně a politicky činným zůstal i v meziválečném období. Od roku 1919 do roku 1922 byl poslancem polského ústavodárného Sejmu. Zastupoval poslanecký Klub Pracy Konstytucyjnej. Od listopadu 1918 byl náměstkem starosty Jarosławi a v roce 1920 krátce i starostou tohoto města. Byl předsedou vedení spořitelny v Jarosławi. Od roku 1928 do roku 1932 zastával funkci prezidenta okresního soudu.\n"}
{"id": "1173369", "url": "https://cs.wikipedia.org/wiki?curid=1173369", "title": "Náměstek generálního tajemníka OSN", "text": "Náměstek generálního tajemníka OSN\n\nNáměstek generálního tajemníka Organizace spojených národů \"(generální vicetajemník)\" je zástupcem generálního tajemníka OSN, hlavního správního představitele této mezinárodní organizace. \n\nPost byl zřízen rozhodnutím Valného shromáždění OSN roku 1997 na přímluvu tehdejšího generálního tajemníka Kofiho Annana. Od té doby stoupl na významu a stal se nedílnou součástí dohod mezi státy o rozdělování pozic ve struktuře OSN. \n\nMandát náměstka generálního tajemníka je pětiletý a obnovitelný. Jeho úřadovna je součástí hlavního sídla organizace v New Yorku. Od roku 2017 zastává úřad Amina J. Mohammed z Nigérie. \n\nPři uprázdnění funkce generálního tajemníka náměstek automaticky nenabývá jeho místa, jak je tomu třeba v případě viceprezidenta USA. \n\n"}
{"id": "1173377", "url": "https://cs.wikipedia.org/wiki?curid=1173377", "title": "René Hradský", "text": "René Hradský\n\nMgr. René Hradský (* 23. srpna 1935 Brno) je duchovní Církve československé husitské, který v letech 1989–1999 vykonával funkci pražského biskupa Církve československé husitské (CČSH).\n\nRené Hradský se narodil v rodině drogisty Ladislava Nebeského a Marie, rozené Klimešové. Obecnou školu navštěvoval v letech 1941-1945 v Kuřimi, měšťanskou (1945–1949) a odbornou hostinskou školu (1950–1952) pak v Brně. Následně přechodně nastoupil jako administrativní síla do brněnských brusíren skla. V roce 1954 se definitivně rozhodl pro studium teologie. Husovu československou bohosloveckou fakultu v Praze ukončil v roce 1958. Na Husově fakultě potkal spolužačku Irenu Cochlárovou, se kterou se 28. března 1957 oženil.\n\nNa kněze byl René Hradský vysvěcen patriarchou CČS(H) dr. Františkem Kovářem 27. července 1958 v Praze. Od října 1958 byl ustanoven do náboženské obce Praha-Vinohrady, v roce 1960 krátce působil jako farář v Praze-Košířích. Jeho kněžská služba je však především spojena s náboženskou obcí v Praze 9 – Horních Počernicích, kde nastoupil v říjnu 1960 a sloužil zde až do svého zvolení pražským biskupem v roce 1989.\n\nPráce s mládeží, které se věnoval ve svěřených obcích, mu současně přinesla jmenování ředitelem a spirituálem Bohoslovecké koleje (1978–1989). Když v červnu 1988 odešel z aktivní biskupské služby Miroslav Durchánek, byla pražská diecéze postavena před rozhodnutí, vybrat jeho nástupce. Volební shromáždění bylo svoláno do Husova dejvického sboru na 23. září 1989. Kandidáti na čtvrtého pražského biskupa byli dva: René Hradský a dosavadní správce diecéze František Slavík. V prvním skrutiniu oba získali stejný počet hlasů. Až ve druhém kole volby byl těsnou většinou zvolen novým pražským biskupem René Hradský.\n\nRoky biskupské služby (1989–1999) René Hradský prožíval na pozadí významných společenských, politických a hospodářských změn v Československu. Společně se svým teologickým poradním sborem protestoval proti zásahu pořádkových jednotek při studentské demonstraci v pátek 17. listopadu 1989. Synodě duchovních pražské diecéze předložil 30. listopadu 1989 návrhy na spolupráci s Občanským fórem a na urychlenou rehabilitaci všech perzekvovaných kněží, kazatelů a laiků. Biskup Hradský si byl vědom, že CČSH se v „nové době“ nemůže upínat k nikomu jinému nežli k Ježíši Kristu. Při výkonu své funkce se neobjevoval v náboženských obcích jen při slavnostních příležitostech, ale často zastupoval nemocné duchovní v jejich službě. Umění sloužit liturgii, vysluhovat svátosti, kázat slovo Boží, to byly atributy charakteristické pro jeho episkopát.\n\nPo skončení svého desetiletého biskupského mandátu zůstal nadále uprostřed živé církve. Přijal službu faráře v náboženské obci Benátky nad Jizerou, kde působí dodnes.\n\n\n"}
{"id": "1173381", "url": "https://cs.wikipedia.org/wiki?curid=1173381", "title": "Petřička a Žak", "text": "Petřička a Žak\n\nPetřička a Žak, ve francouzském originále , je opereta o jednom dějství francouzského skladatele Jacquese Offenbacha na libreto Julese Noriaca a Philippa Gilla z roku 1876. Premiéru měla až 13. října 1876 v pařížském divadle Théâtre des Bouffes-Parisiens.\n\nJacques Offenbach se 20. července 1876 vrátil z amerického turné, které mu sice přineslo úspěch a velmi potřebné finanční ulehčení, ale nemálo podlomilo jeho zdraví. Již po cestě pracoval na dvou větších projektech, totiž dvou tříaktových děl žánru opéra bouffe pro Théâtre des Bouffes-Parisiens (\"Mléčník\", premiéra 3. listopadu 1876) a Théâtre des Variétés (\"Doktor Ox\", premiéra 26. ledna 1877). Přesto na sebe vzal další úkol: na jeho doporučení totiž ředitel Bouffes-Parisiens Charles Comte angažoval sestry Cécile a Esther Grégoirovy ze slavné herecké rodiny a Offenbach pro jejich debut chtěl napsat krátký kus – „spíše skeč než operetu“. Pro libreto angažoval dva autory, se kterými právě tak jako tak spolupracoval – Julese Noriaca, libretistu \"Mléčníku\", a Philippa Gilla, libretistu \"Doktora Oxe\". Podle legendy libretistům řekl: „Na to jedno dějství, o kterém jsem mluvil, potřebujeme čtyřiadvacet hodin; to dělá osm hodin na každého. A osm volných hodin za den se dá vždy najít!“ A tak prý byla opereta – jejíž původní název byl \"Le Sauveteur\", tj. „zachránce“ – načrtnuta u snídaně, text byl napsán po obědě, texty písní byly zveršovány při večeři a Offenbach napsal svou „partiturku“ večer před spaním.\n\nPremiéra \"Petřičky a Žaka\" se konala 13. října 1876; na programu včera ji doprovázely Offenbachovy kusy \"Pan Karfiol si dovoluje pozvat…\" a \"Šlehačkový dort\" a \"Monsieur Landry\" Julese Duprata, jeden z mála velkých úspěchů z počátků Bouffes-Parisiens (z roku 1856), které nepocházely z Offenbachova pera. Od listopadu však byla hrána nejčastěji jako úvodní kus („lever de rideau“) k \"Mléčníku\". Úspěch se nedostavil, debutantky sestry Grégoirovy si obecenstvo nezískaly. Edmond Stoullig v \"Les Annales du théâtre et de la musique\" referoval, že „tyto slečny měly pramalý úspěch jedna jako druhá“, a káral Jacquese Offenbacha za „špatnou radu“ divadlu: jeho tolikrát prokázaný nos na talenty tentokrát zklamal. Přestože hudba byla přijata příznivě, kus dosáhl 55 představení spíše kvůli spojení s \"Mléčníkem\" než z vlastních sil.\n\nOffenbachův životopisec Jean-Claude Yon shledává zápletku \"Petřičky a Žaka\" banální, ale bez vulgární fraškovitosti; český Offenbachův životopisec Miroslav Šulc jí vytýkal „muzeální humor“. Celkově málo objemná partitura se omezuje na krátkou introdukci a pět hudebních čísel, z nichž jisté popularity dosáhla zejména obě čísla pro sestry Grégoirovy – savojské rondo a dopisový duet.\n\n\"Petřička a Žak\" patří k nejméně hraným Offenbachovým dílům. Nedorazila ani do Vídně, jinak tradičního výchozího bodu pro rozšíření Offenbachových děl ve střední Evropě, a tím spíše ani do českých zemí. Uvedla ji však Opera Buffo ve Varšavě roku 1919 pod názvem \"Dzieci Saubadii\" (premiéra 11. června 1919, v kombinaci s Mozartovým \"Divadelním ředitelem\"). V současnosti se hraje jen velmi ojediněle, nicméně díky inscenační nenáročnosti se jí ujímají menší hudební divadla (např. roku 2014 operní divadlo v Malmö) nebo divadla hudebních škol (např. roku 2015 Conservatoire de musique Pierre-Tabart v Chinonu). Roku 2017 ji společnost pod vedením offenbachovského badatele Jeana-Christopha Kecka uvedla koncertně ve foyer Théâtre de l'Odéon v Marseille.\n\n(Měšťanský salón pana Cyrilla Duranda) Pan Durand je zcela normální, poměrně zámožný občan, ale má jednu věc, která ho trápí. Kdysi si jej lidé spletli s člověkem, který na ulici zastavil kočár se splašeným koněm, a přes jeho protesty mu udělili medaili za záchranu života. Od té doby se pan Durand snaží provést něco, čím by si tuto poctu zpětně zasloužil. Nejen že se stal členem řady dobročinných spolků, ale přestěhoval se do domu na nábřeží Seiny, ze svého okna pozoruje řeku a čeká, až se někdo začne topit, aby ho mohl zachránit. Rovněž se prochází po nejrůznějších křižovatkách, aby se stal svědkem nějaké nehody, kde by bylo možno poskytnout první pomoc.\n\nJeho pověst lidumila mezitím využívají různí lidé, například vdova Patachaová, která jej chce přesvědčit k osvojení čínských sirotků. Ta právě přichází. Prvním tématem hovoru je, proč je pan Durand ve svém věku stále mládencem. A pan Durand by se i oženil, jenže váhá – žen by bylo dost, ale každá se mu zdá příliš mladá, nebo ne dost… Paní Patachaová mu dává podrobně zdůvodněnou radu, aby si vzal ženu zralého, zhruba jejího věku – a pan Durand přitakává (č. 1 kuplety \"Nous avons la femme à vingt ans\"). Avšak když přijde řeč na čínské sirotky, vzpouzí se. A přitom je známo, že má již jako osvojitel zkušenosti. Před třemi lety se ujal zbídačeného chlapce Jacquota ze Savojska, Durandova rodného kraje, kterého našel na ulici. Dal ho na učení k zámečníkovi, financuje ho a dohlíží na jeho výchovu. A před dvěma lety se podobně ujal jisté zanedbané dívenky z provincie, Pierrette. Dnes, jako každou neděli, očekává oba mladé lidi k obědu.\n\nSotva pan Durand dovypráví, přicházejí Jacquot a Pierrette ke svému „kmotrovi“ a básničkou mu blahopřejí ke jmeninám. Durand si prohlíží své svěřence a zdá se mu, že Pierrette od minula zvláště vyrostla a zkrásněla. To se paní Patachaové nemile dotýká a chce odejít, ale Durand ji zadržuje: dnes s nimi musí zůstat na oběd, bude se mluvit o svatbě. Paní Patachaová je polichocena, a to tím více, že se jí Durand nabízí doprovodit na nákupy (třeba se mu přitom podaří nachomýtnout k nějaké dopravní nehodě…).\n\nPierrette a Jacquot zůstávají sami. Jsou v choulostivé situaci: už dávno se milují a chtěli by se vzít, ale nemají peníze za založení domácnosti a museli by svého dobrodince požádat o příspěvek. Navíc mají špatné svědomí, že ho podvedli: Pierrette je ve skutečnosti Jacquotova sestřenka, také ze Savojska, a na dobromyslného Duranda ji nasměroval Jacquot, nikoli náhoda. Jenže teď se musí rozhodnout, už dále se svatbou nemohou otálet (č. 2 Jacquotovy kuplety a duet \"Peux-tu parler d'attendre\").\n\nJacquot odbíhá připravit překvapení, které si ke „kmotrovým“ jmeninám připravili, a zanechává Pierrette, aby Duranda taktně připravila na jejich prosbu. Ale hovor v náznacích vyvolá nemalé nedorozumění: dobrodinec propadne iluzi, že Pierrettina náklonnost patří jemu, zatímco ona se domnívá, že ji podporuje ve sňatku s Jacquotem. Když se Pierrette vzdálí, rozhoduje se Durand vyslyšet dívčiny city. Novinku o svém rozhodnutí k ženitbě vzápětí sděluje paní Patachaové, jež se ovšem domnívá, že vyvolenou je ona, a odpovídá s upejpavým ostychem. Všichni se chystají k obědu.\n\nPierrette a Jacquot se objeví v savojských krojích – to je ono překvapení. Čtveřice nejprve obědvá a pak Pierrette a Jacquot předvádějí lidový zpěv a tanec (č. 3 kvartet a ronde savoyarde \"À table, mes amis… Allons les gars et les filles\"). Poté Durand ohlašuje svou svatbu a také Pierrettinu svatbu – obojí vyvolá zdvořilý zájem. Ten se změní v úžas, když z Durandova přípitku vyplyne, že se má jednat o jeden a tentýž obřad. Oba mladí lidé upadají ze šoku do mdlob a jen paní Patachaová zůstává při smyslech, byť značně rozrušených. Než stačí Durandovi pronést pár upřímných slov do duše, zahlédne hostitel oknem shluk lidí na břehu řeky a pádí ven, aby se konečně stal zachráncem života.\n\nPaní Patachaová rychle vyzví od mladého páru, jak se věci ve skutečnosti mají, a vyběhne za Durandem. Jacquot a Pierrette jsou přesvědčeni, že s dobrodiním pana Duranda vůči nim je konec, a sepisují omluvný dopis na rozloučenou (č. 4 dopisový duet \"Mon cher parrain notr' bienfaiteur\"). Než však stačí odejít, přivádí paní Patachaová na kost promočeného Duranda. Ten se svou akcí jen zesměšnil – do vody totiž spadl jeho vlastní pes, a navíc nakonec nevytáhl ze Seiny on psa, ale pes jeho… Ale pobyt v chladné vodě nebyl nazmar, alespoň se mu rozjasnilo v hlavě. Je více než kdy jindy rozhodnut se oženit, ale jeho pravou vyvolenou je paní Patachaová. A svatbu Jacquota a Pierrette rád zařídí také. Mladý pár mu padá kolem krku a shoduje se, že pan Durand si plně zaslouží svůj titul „zachránce“ (č. 5 finále \"Nous venons monsieur et madame\").\n\n\n"}
{"id": "1173383", "url": "https://cs.wikipedia.org/wiki?curid=1173383", "title": "Jindřich Šlik", "text": "Jindřich Šlik\n\nJindřich Šlik z Holíče a Pasounu (1580 Cheb – 5. ledna 1650 Vídeň) byl polním maršálem a v letech 1632 až 1649 předsedou dvorské válečné rady. \n\nV 17 letech vstoupil do císařské armády a bojoval v Uhrách pod generálem Georgem Bastou. Kolem roku 1604 vstoupil do španělské armády a v době bitvy na Bílé hoře velel moravskému pluku.\n\nPadl do zajetí a následně byl omilostněn a od roku 1621 opět sloužil v císařské armádě a zde velel císařskému pluku. Se svým plukem bojoval v Uhrách pod velením Buquoye. V roce 1625 byl jeho pluk přidělen Valdštenovu vojsku a Šlik velel dělostřelectvu.\n\nPři bojích ve středním Německu se účastnil obsazení Magdeburgu. Roku 1626 porazil Mansfelda a byl povýšen do hodnosti Feldzeugmeister a velel dělostřelectvu. V Uhrách byl Valdštejnem pověřen opevňováním Komárna. Roku 1627 byl povýšen na polního maršála. V této hodnosti se účastnil Dánské války. Po úspěšném zakončení této války se roku 1630 stáhl do ústraní. V letech 1632–1649 byl prezidentem Dvorské válečné rady. Tuto funkci vykonával až do své smrti.\n\n\nSeznam prezidentů Dvorské válečné rady\n\n"}
{"id": "1173384", "url": "https://cs.wikipedia.org/wiki?curid=1173384", "title": "Gouldův pás", "text": "Gouldův pás\n\nGouldův pás je prstenec relativně mladých hvězd v naší Galaxii Mléčné dráze s průměrem kolem 3000 světelných let, který je zřejmě pozůstatkem po kolizi oblaku temné hmoty a velkého molekulárního oblaku. Pás vznikl asi před 30 - 50 miliony let a dostal jméno podle amerického astronoma Benjamina Goulda, který jej identifikoval v roce 1879. V roce 1972 byla publikována studie, která v tomto útvaru spatřovala pozůstatek po explozi supernovy, související s vymíráním na konci křídy před 66 miliony let. Tato hypotéza však již byla v 80. letech vyvrácena.\n"}
{"id": "1173387", "url": "https://cs.wikipedia.org/wiki?curid=1173387", "title": "Dům U Skramlíků", "text": "Dům U Skramlíků\n\nDům U Skramlíků je dům čp. 1109/II v Praze na Novém Městě v Truhlářské ulici č. 5. Jde o novorenesanční dům z let 1900–1901 projektovaný Otakarem Maternou. Dům je čtyřpatrový, hlavní průčelí je šestiosé, na druhé a páté ose jsou umístěné rizality, které ve druhém patře nesou balkóny s balustrovým zábradlím; rizality jsou nahoře zakončeny věžicemi. Mezi balkóny je socha Madony s andílky. Ve třetím patře je další balkón ve střední části fasády.\n\nV letech 1926–1927 byl dům výrazně adaptován, ve dvorním traktu bylo přistavěno páté patro.\n\n"}
{"id": "1173389", "url": "https://cs.wikipedia.org/wiki?curid=1173389", "title": "Rumunská házenkářská reprezentace mužů", "text": "Rumunská házenkářská reprezentace mužů\n\nRumunská házenkářská reprezentace mužů reprezentuje Rumunsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173397", "url": "https://cs.wikipedia.org/wiki?curid=1173397", "title": "Dusíkaté deriváty uhlovodíků", "text": "Dusíkaté deriváty uhlovodíků\n\nDusíkaté deriváty uhlovodíků jsou takové deriváty uhlovodíků, které obsahují nejméně jednu funkční skupinu obsahující dusík. Patří sem nitrosloučeniny, nitrososloučeniny, aminy, iminy, diazoniové soli, azosloučeniny, nitrily a dusíkaté deriváty karboxylových kyselin - aminokyseliny, amidy a imidy.\n\nKromě toho se do této skupiny zařazují také estery kyseliny dusičné, například nitroglycerin.\n\n"}
{"id": "1173405", "url": "https://cs.wikipedia.org/wiki?curid=1173405", "title": "Ladislav Zikmund-Lender", "text": "Ladislav Zikmund-Lender\n\nLadislav Zikmund-Lender (* 26. listopadu 1985) je český historik umění, zabývá se architekturou a designem 19. a 20. století a queer studies v dějinách umění.\n\nJe synem historika Mgr. Jiřího Zikmunda a etnografky PhDr. Zdeny Lenderové. Absolvoval Biskupské gymnázium Bohuslava Balbína v Hradci Králové (2001–2005). Vystudoval dějiny umění na Katolické teologické fakultě Univerzity Karlovy (2005–2011) v Praze a Masarykově univerzitě v Brně (2011–2014), kde také získal titul PhDr. \n\nV letech 2012–2014 působil v Národním památkovém ústavu, např. jako redaktor časopisu \"Zprávy památkové péče\", věnoval se výzkumné činnosti. V roce 2012 připravil výstavu \"What a Material: Queer Art from Central Europe\" v Amsterdamu. V letech 2013–2014 se angažoval v iniciativě za záchranu Hotelu Praha, o kterém i publikoval. Zabývá se mj. architekturou Hradce Králové 20. století. V Hradci Králové byl v letech 2014–2016 členem městské komise pro městské památky. V letech 2014–2018 psal pravidelné komentáře k dění v architektuře a památkové péči na Artalk.cz. \n\nV letech 2016–2017 pobýval díky Fulbright-Masarykovu stipendiu na University of California v Berkeley. Přednáší na Ústavu věd o kultuře Jihočeské univerzity v Českých Budějovicích, spolupracuje s Filozofickou fakultou Univerzity Hradec Králové.\n\nV dubnu 2018 se na základě výběrového řízení stal odborným asistentem Katedry teorie a dějin umění Fakulty výtvarných umění Vysokého učení technického v Brně.\n\n\n\n\n"}
{"id": "1173426", "url": "https://cs.wikipedia.org/wiki?curid=1173426", "title": "Dům Truhlářská 8 (Praha)", "text": "Dům Truhlářská 8 (Praha)\n\nDům čp. 1113/II v Praze na Novém Městě v Truhlářské ulici č. 8 je původně gotický dům, přestavěný barokně a klasicistně. Nazýván byl „Na skále“, „Na pískách“ či „dům Ratzenbeckský“. Vznikl sloučením dvou nebo tří starších domů. V 80. letech 17. století a v první čtvrtině 18. století byl barokně přestavován, zásadní přestavba po roce 1784 souvisí s tím, že dům koupila evangelická církev a taneční sál v prvním patře upravila na modlitebnu pro 300 osob. Dům sloužil prvnímu českému protestantskému sboru na území Prahy po vydání tolerančního patentu, jednalo se o sbor augsburského vyznání. V modlitebně byly dvě řady lavic, za stolem Páně stála nízká kazatelna a po straně byly varhany. V dalších částech domu byly byty pro duchovního a kostelníka. Od roku 1785 využíval modlitebnu i německý protestantský sbor, který v roce 1790 nebo 1791 přesídlil do kostela svatého Michala v Jirchářích. Po Protestantském patentu český sbor získal v roce 1863 kostel U Salvátora, dům v Truhlářské ulici byl pronajat a opět tu vznikl taneční sál. V roce 1905 sbor dům prodal a za získané peníze opravil salvátorský kostel. Ve 20. století byl sál rozdělen příčkami na byty, dům se ale dochoval v podstatě v původním stavu, v jakém byl v 19. století, je možné, že pod vrstvami omítky zůstala zachována dekorativní výmalba či nápisy biblických veršů, kterými jsou tradičně zdobeny interiéry tolerančních modliteben. Prostory prvního patra a půdy jsou v současnosti nevyužívané.\n\nČeskobratrská církev evangelická uvažuje o získání objektu a umístění nové expozice dějin evangelictví v České republice v tomto domě.\n\nDům je chráněn jako kulturní památka České republiky.\n\n"}
{"id": "1173434", "url": "https://cs.wikipedia.org/wiki?curid=1173434", "title": "Dva rybáři", "text": "Dva rybáři\n\nDva rybáři, plným názvem Dva rybáři aneb Východ slunce (ve francouzském originále ) je opereta – autorské žánrové označení je „hudební bufonerie“, „“ – o jednom dějství francouzského skladatele Jacquese Offenbacha na libreto Charlese-Désiré Dupeutyho a Ernesta Bourgeta z roku 1857. Premiéru měla 13. listopadu 1857 v pařížském divadle Théâtre des Bouffes-Parisiens.\n\nNevelká hudební groteska \"Dva rybáři\" vznikla k doplnění rychle se střídajícího programu Bouffes-Parisiens na konci roku 1857. Text napsali velmi plodný a populární autor komedií a historických her Charles-Désiré Dupeuty (1798–1865) a textař a libretista Ernest-Alexandre-Joseph Bourget (1814–1864), kteří společně již pro Offenbacha vytvořili libreta k úspěšné operetě \"Tromb-al-ca-zar aneb Dramatičtí zločinci\" (1856) a příležitostnému kusu \"Cukrlátka ke křtu\" (1856). Původně poměrně rozměrně založená scéna byla určena pro dvě komické hvězdy divadla, Étienna Pradeaua a Gustava Gerprého. Ti byli totiž protagonisty \"Dvou slepců\" (Predeauovým partnerem byl původně Jean Berthelier, kterého po jeho odchodu z Bouffes v roli nahradil právě Gerpré), díla, které roku 1855 založilo pověst Bouffes-Parisiens i samotného Offenbacha a které bylo dosud jedním z nejhranějších kusů. \"Dva rybáři\" měli dát osvědčené dvojici novou příležitost.\n\nPrvní historik Bouffes-Parisiens Albert de Lasalle popisuje výsledek tohoto pokusu lakonicky: „Záměr vytvořit protějšek \"Dvou slepců\" zde byl jasně deklarován; ale obecenstvo došlo k závěru, že záměr nelze zaměňovat za výsledek.“ I Offenbachův životopisec Jean-Claude Yon se domnívá, že „tato nevýrazná napodobenina \"Dvou slepců\" zdaleka nedosahuje hodnoty svého vzoru“. Aby se dílo vůbec udrželo na repertoáru, musel poněkud rozvleklý text projít po premiéře důkladnou škrtací kúrou. Avšak \"Dva rybáři\" měli i své dobré stránky. Obecenstvo oceňovalo mistrovství obou hlavních představitelů i scénické řešení, především efekt východu slunce, který se dostal i do názvu operety a byl parodickým odkazem na slavný východ slunce ve 3. jednání slavné opery \"Prorok\" Giacoma Meyerbeera – Offenbachova velkého příznivce. Jednotlivé humorné písně – například duet \"Venez, venez, petits poissons\" nebo parodická balada o Castilbêtovi – navíc záhy pronikly do repertoáru kabaretů i salonů.\n\nNa rozdíl od jiných Offenbachových aktovek z počátků Bouffes-Parisiens tato hudební bufonerie nenastoupila velkou mezinárodní kariéru. Hrála se však například v Antverpách (premiéra 10. listopadu 1862) a ve Španělsku, kde ji poprvé uvedlo madridské divadlo Teatro de la Zarzuela 4. ledna 1870 pod názvem \"Matar dos pájaros\", překlad pořídil Luis Pacheco. Roku 1874 odkoupilo od nakladatele Branduse práva pro Itálii nakladatelství Sonzogno, ale o konkrétních uvedeních \"Dvou rybářů\" v Itálii doklady nejsou. V současnosti je doménou malých a amatérských francouzských divadel (např. od roku 2009 divadélko Cap Opérette). Kriticky obnovenou verzi představil roku 2009 koncertně vydavatel Offenbachova díla Jean-Christophe Keck s orchestrem Pasdeloup.\n\nOpereta má introdukci a pět zpěvních čísel.\n\n(Břeh ostrova na Marně naproti blázinci v Charentonu) Brzy ráno, ještě před východem slunce, se na břehu řeky nacházejí dva rybáři (č. 1 duet \"Venez, venez, venez, venez … petits poissons\") Jeden z nich je skutečný náruživý rybář, povoláním soudní vykonavatel, pan Gros-Minet, ale druhý – pan Polissard – zde rybaření jen předstírá a čeká na znamení z protějšího břehu, aby unesl svou milou Octavii, kterou její strýc a poručník žárlivě střeží. Není tedy divu, že žádný způsob, jakým se ho Gros-Minet snaží vystrnadit ze „svého“ loviště, nezabere – ani když mu Gros-Minet začne zpívat píseň o žábě s bolavými zuby, která dosud každého posluchače donutila zdvořile se vzdálit … (č. 2 píseň „Žába s kaméliemi“ – \"Dans l'intérieur d'une citrouille\"). Poté se Polissarda snaží zastrašit informací, že se v okolí potuluje nebezpečný uprchlík z blázince, který má zvlášť spadeno na muže se špičatými klobouky, jakým se právě Polissard honosí. Polissardem ani to nehne, prořekne se však, že má hrůzu ze vzteklých psů. Gros-Minet tedy předstírá příznaky vztekliny a konečně se mu podaří Polissarda zahnat.\n\nO samotě Gros-Minet vypráví, že je za noci mírný jako beránek, ale jen co vyjde slunce, stává se tyranem. A dnešního dne má jeden hlavní úkol: dostat do vězení jistého Polissarda za nekrytou směnku. Na scénu se vrací Polissard, ale rozcuchaný a oblečený jen rákosem. Vydává se za zmíněného uprchlého blázna. Vystrašený Gros-Minet se ovšem snaží jeho rozmarům neodporovat a musí od šílence, který je prý bratrancem Gastibelzy ze známé písně, vyslechnout truchlivou baladu o tom, jak přišel o rozum (č. 3 \"Castilbêta, le pêcheur à la ligne\"). Pak nabízí rybáři výbornou radu ohledně návnady. Gros-Minet je ochoten poslouchat, ale když podstatou rady je, aby si na krk uvázal kámen a vrhl se do vody – v čemž mu šílenec hodlá pomoci – bere Gros-Minet nohy na ramena…\n\nPolissard dále čeká na znamení z druhého břehu a z nudy rybaří. Jenže jeho milá se nečekané vrátivšímu se strýci přiznala k jejich plánu, a navíc se Gros-Minet dozvěděl jméno jejího ctitele – Polissard, onen směnečný dlužník! Teď se strýc mladého muže hodlá zmocnit a dát mu za vyučenou za oba prohřešky. Jenže aby to dokázal, musí počkat, až vyjde slunce a jemu se vrátí zlostná povaha. Zatím si s Polissardem krátí čas činností, ve které nalézají společného koníčka – hádankami a rébusy.\n\nSlunce vychází a oba muži je vítají (č. 4 duet „Východ slunce“ – \"Ah! oh! ah! oh! me trompai-je?\"). Gros-Minet nabývá svou rozhodnost a chystá se Polissarda zadržet. Ale ten vysvětluje, že se jedná o nedorozumění. Směnku musel vydat někdo jiný, on sám se totiž ve skutečnosti nejmenuje Polissard, ale Polisson (tj. „nemrava“). Jméno Polissard své Octavii jen předstíral, protože „nemravovo“ dvoření by stěží vyslyšela. Gros-Minet tak navíc zjišťuje, že mladík je jeho synovcem. Kdysi dávno se jej strýc zřekl – stačilo, že se musel starat o neteř Octavii – ale mezitím Polissard zdědil značné jmění a od té doby ho Gros-Minet hledal právě proto, aby ho oženil s Octavií! Gros-Minet tedy ulovil zámožného synovce, Polissard nevěstu a oba rybáři jsou s dnešním úlovkem spokojeni (č. 5 finále \"Si nous avons fait sourire\").\n\n\n"}
{"id": "1173436", "url": "https://cs.wikipedia.org/wiki?curid=1173436", "title": "Volný monoid", "text": "Volný monoid\n\nVolný monoid na množině je v abstraktní algebře monoid, jehož prvky jsou všechny konečné posloupnosti (neboli řetězce) prvků této množiny, přičemž monoidovou operací je operace zřetězení a neutrální prvek tvořený posloupností nula prvků se nazývá prázdný řetězec, a označuje se obvykle ε nebo λ. Volný monoid nad množinou \"A\" se obvykle označuje \"A\"; volná pologrupa na \"A\" je podpologrupa \"A\" obsahující všechny prvky kromě prázdného řetězce; obvykle se označuje \"A\".\n\nObecněji, abstraktní monoid (nebo pologrupu) \"S\" nazýváme volný nebo volná, jestliže je izomorfní s volným monoidem (nebo pologrupou) nad nějakou množinou.\n\nJak jméno naznačuje, volné monoidy a pologrupy jsou objekty které vyhovují obvyklé univerzální vlastnosti definující volné objekty v kategorii monoidů nebo pologrup. Z toho plyne, že každý monoid (resp. každá pologrupa) se je homomorfním obrazem volného monoidu (resp. volné pologrupy). Studium pologrup jako obrazů volných pologrup se nazývá kombinatorická teorie pologrup.\n\n"}
{"id": "1173441", "url": "https://cs.wikipedia.org/wiki?curid=1173441", "title": "Občina Muta", "text": "Občina Muta\n\nObčina Muta je jednou z 212 občin ve Slovinsku. Nachází se na severu státu v Korutanském regionu na území historického území Korutany. Občinu tvoří celkem 6 sídel, její celková rozloha je 38,8 km² a k 1. lednu 2017 zde žilo 3 389 obyvatel. Správním střediskem občiny je vesnice Muta.\n\nPřevážná část území občiny je hornatá, porostlá lesy. Nejvyšším bodem je Kozji vrh (1383 m n. m.) na severozápadě občiny. Od severu k jihu, zhruba středem území, protéká říčka Mučka Bistrica, která se v sídle Muta vlévá zleva do Drávy. Tato řeka také tvoří jižní hranici občiny a je na ní umístěná vodní elektrárna Vuzenica. Při řece je nadmořská výška území zhruba od 325 m až do 335 m.\n\nPři jižním okraji občiny prochází od západu k východu silnice první třídy č. 1, spojující město Dravograd s Mariborem, druhým největším městem Slovinska. Od silnice č. 1 směrem na sever směřují silnice místního významu. Občinou Muta neprochází žádná železnice.\n\nObčina se skládá z těchto sídel: Gortina, Mlake, Muta, Pernice, Sveti Jernej nad Muto, Sveti Primož nad Muto.\n\nSousední občinami jsou: Radlje ob Dravi na východě, Vuzenica na jihu a Dravograd na západě. Na severu, v horském terénu, sousedí s Rakouskem.\n\n\n"}
{"id": "1173442", "url": "https://cs.wikipedia.org/wiki?curid=1173442", "title": "John Archer", "text": "John Archer\n\nJohn „Jack” Archer (10. srpna 1921 Nottingham – 29. července 1997 Cheltenham) byl britský atlet, sprinter, mistr Evropy v běhu na 100 metrů z roku 1946.\n\nJeho největší úspěchy spadají do období těsně po druhé světové válce. Na mistrovství Evropy v roce 1946 zvítězil v běhu na 100 metrů, na dvojnásobné trati skončil šestý. O dva roky později na olympiádě v Londýně startoval pouze ve štafetě na 4 x 100 metrů. Byl členem britské štafety, která vybojovala stříbrné medaile.\n\n"}
{"id": "1173444", "url": "https://cs.wikipedia.org/wiki?curid=1173444", "title": "Étienne Bally", "text": "Étienne Bally\n\nÉtienne Marcel Bally (17. dubna 1923 Vénissieux – 10. ledna 2018) byl francouzský atlet, sprinter, mistr Evropy v běhu na 100 metrů i 200 metrů z roku 1950.\n\nStartoval na evropském šampionátu v Oslo v roce 1946, kde doběhl ve finále běhu na 100 metrů čtvrtý. O rok později vytvořil nejlepší osobní výkon na této trati – 10,5 s. Na olympiádě v Londýně v roce 1948 na trati 100 metrů nepostoupil z rozběhu. Největšího úspěchu dosáhl na mistrovství Evropy v Bruselu v roce 1950. Zvítězil v běhu na 100 metrů, na dvojnásobné trati i ve štafetě na 4 x 100 metrů získal stříbrnou medaili.\n\n"}
{"id": "1173449", "url": "https://cs.wikipedia.org/wiki?curid=1173449", "title": "Španělská házenkářská reprezentace mužů", "text": "Španělská házenkářská reprezentace mužů\n\nŠpanělská házenkářská reprezentace mužů reprezentuje Španělsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173452", "url": "https://cs.wikipedia.org/wiki?curid=1173452", "title": "Bourrée", "text": "Bourrée\n\nBourrée [\"buré\"] je původně francouzský lidový tanec rychlého tempa. Vznikl v oblasti Auvergne, odkud se rozšíříl do dalších částí Francie a do Španělska. V 17. století se stal populárním i na královském dvoře a některé prvky z bourrée byly dokonce přeneseny do jevištního tance a baletu, které se v té době za podpory Ludvíka XIV. intenzivně rozvíjely. Se vznikem balfolku ve Francii 70. let 20. století se bourrée na dvě a na tři doby stalo jedním ze základních tanců balfolkového repertoáru.\nPodobně jako u jiných tanců se pojmem bourrée označuje také hudební forma odpovídajícího charakteru a tempa. Stylizovaná bourrée byla běžnou částí barokních tanečních suit, kde plnila roli tzv. intermezza. Bývají psána v sudém taktu a se čtvrťovým předtaktím (na rozdíl od původní lidové podoby, kde je častý 3/8 takt).\n"}
{"id": "1173463", "url": "https://cs.wikipedia.org/wiki?curid=1173463", "title": "Jan Godek", "text": "Jan Godek\n\nJan Godek (1865 Dębica – 1936) byl rakouský právník a politik polské národnosti z Haliče, na počátku 20. století poslanec Říšské rady, v meziválečném období poslanec Sejmu.\n\nVystudoval práva na Jagellonské univerzitě na Lvovské univerzitě. Byl předsedou pobočky Sokola a členem městské i okresní rady v Husjatynu. V době svého působení v parlamentu se uvádí jako finanční rada v Husjatynu a v Přemyšli.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 70.\n\nV roce 1917 je řazen mezi polské konzervativce. Po roce 1911 byl na Říšské radě členem poslaneckého Polského klubu.\n\nVeřejně a politicky činným zůstal i v meziválečném období. Od roku 1919 do roku 1922 byl poslancem polského ústavodárného Sejmu. Zastupoval poslanecký Związek Ludowo-Narodowy.\n"}
{"id": "1173464", "url": "https://cs.wikipedia.org/wiki?curid=1173464", "title": "Vanová křivka", "text": "Vanová křivka\n\nVanová křivka sestává ze tří částí:\nNázev vana pro křivku je odvozen od tvaru vany: skloněné stěny a ploché dno.\n\nČasné poruchy (Dětská úmrtnost) odpovídá četnosti poruch při prvním používání výrobku. Náhodná veličina s konstantní četností poruch v průběhu „užitečného života“ výrobku odpovídá druhé části křivky. Třetí část křivky odpovídá opotřebení ve fázi, kdy výrobek přesáhne navrženou životnost.\n\nV méně technickém vyjádření: V časném období života výrobku sleduje četnost poruch výrobku vanovou křivku, četnost poruch je vysoká, avšak rychle klesá. Vadné výrobky jsou identifikovány a vyřazeny. Zdroje časných potenciálních poruch, jako je manipulace a instalační chyby, jsou potlačeny. Ve střední části technického života výrobku – výrobek je používán spotřebitelem – je četnost poruch nízká a konstantní. Životní cykly řady spotřebních výrobků vykazují vanovou křivku četnosti poruch, např. elektronika, hardware atp.\n\nVanová křivka je užitečná, avšak ne všechny výrobky nebo systémy vykazují chování podle vanové křivky. Například, jestliže jsou použity díly již dříve používané nebo tyto díly mají sníženou použitelnost v průběhu nebo před začátkem období opotřebení. Výrobky pak vykazují méně poruch za jednotku kalendářní doby (ne na jednotku doby používání) než pro vanovou křivku.\n\nPro některé aplikace je část dětské úmrtnosti vanové křivky odstraněna např. zahořováním a tříděním Toto se provádí zejména pro systémy, na kterých závisí život osob, jelikož takové systémy nepřipouští možnost selhání v časném období jejich používání. Výrobci provádí za jisté zvýšení nákladů třídění klimatickým namáháním. Ve spolehlivostním inženýrství může být kumulativní distribuční funkce odpovídající vanové křivce analyzována pomocí Weibullova rozdělení.\n\nVýzkumy v oblasti letectví a jiných oborech ukazují, že četnost poruch v moderních složitých systémech neodpovídá vanové křivce. Novější přístup se nazývá fyzika poruch resp. fyzika spolehlivosti.\n\n\n"}
{"id": "1173467", "url": "https://cs.wikipedia.org/wiki?curid=1173467", "title": "Akcent (hudba)", "text": "Akcent (hudba)\n\nAkcent je polská hudební skupina, hrající populární taneční hudbu disco polo, hudební žánr pocházející z Polska. Skupina byla založena v Bielsku Podlaskim v roce 1989. Frontman skupiny je Zenon Martyniuk. Mezi největší hity kapely patří \"Chlopak z gitara\", \"Przez twe oczy zielone\" a \"Przekorny los\". V prvních 10 letech působil ve skupině Zenon Martyniuk a Mariusz Anikiej, kterého od roku 1999 nahradil Ryszard Warot.\n\n"}
{"id": "1173481", "url": "https://cs.wikipedia.org/wiki?curid=1173481", "title": "Spolehlivostní inženýrství", "text": "Spolehlivostní inženýrství\n\n \n"}
{"id": "1173482", "url": "https://cs.wikipedia.org/wiki?curid=1173482", "title": "Archer", "text": "Archer\n\nArcher [\"árčr\"] (angl. lučištník) může znamenat: \n\n\n"}
{"id": "1173483", "url": "https://cs.wikipedia.org/wiki?curid=1173483", "title": "Chorvatská házenkářská reprezentace mužů", "text": "Chorvatská házenkářská reprezentace mužů\n\nChorvatská házenkářská reprezentace mužů reprezentuje Chorvatsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173484", "url": "https://cs.wikipedia.org/wiki?curid=1173484", "title": "Władysław Leon Grzędzielski", "text": "Władysław Leon Grzędzielski\n\nWładysław Leon Grzędzielski (15. prosince 1864 Kopytowa – 28. září 1925 Varšava) byl rakouský politik polské národnosti z Haliče, na počátku 20. století poslanec Říšské rady, v meziválečném období poslanec Sejmu a polský ministr zásobování.\n\nRoku 1885 vystudoval gymnázium v Rzeszówě a v roce 1896 absolvoval práva na Jagellonské univerzitě. Sloužil v armádě. Od roku 1891 působil v advokátních a notářských kancelářích na různých místech v Haliči. Od roku 1898 byl soudním adjunktem ve městě Kęty, pak prezidentem soudu ve městě Hrimajliv a Mostyska. Byl radou krajského soudu v Přemyšli. Byl členem Sokola. Patřil do Národně demokratické strany, která byla ideologicky napojena na politický směr Endecja. V době svého působení v parlamentu se uvádí jako okresní soudce v Přemyšli.\n\nPůsobil také coby poslanec Říšské rady (celostátního parlamentu Předlitavska), kam usedl roku 1918 za obvod Halič 61. Nastoupil 19. února 1918 místo Władysława Czaykowského. Nebyl zvolen v doplňovací volbě, nýbrž automaticky usedl do parlamentu jako předem vybraný náhradník pro případ smrti nebo rezignace stávajícího poslance.\n\nV roce 1918 byl na Říšské radě členem poslaneckého Polského klubu. Byl tajemníkem poslaneckého klubu Polské lidové strany „Piast”.\n\nV roce 1915 byl krátce zatčen invazními ruskými úřady, pak byl souzen rakouskými úřady pro velezradu, ale byl zproštěn viny pro nedostatek důkazů. Veřejně a politicky činným zůstal i v meziválečném období. Od roku 1919 do roku 1922 byl poslancem polského ústavodárného Sejmu. Zastupoval poslanecký klub Polské lidové strany „Piast”.\n\nPodílel se na vzniku Polské likvidační komise. Od roku 1919 byl činný v soudnictví, později u apelačního soudu ve Lvově. Krátce zasedal i v polské vládě. Od 11. srpna 1921 do 13. září 1921 působil jako ministr zásobování v první vládě Wincentyho Witose. Od roku 1923 působil jako advokát. Zemřel roku 1925 a byl pohřben na Lyčakovském hřbitově ve Lvově.\n"}
{"id": "1173485", "url": "https://cs.wikipedia.org/wiki?curid=1173485", "title": "Jaromír Vogel", "text": "Jaromír Vogel\n\nJaromír Vogel (* 1943) je český hudební skladatel židovské hudby. Žije v Praze 2-Vinohradech.\n\nSložil hudbu k řadě filmů, televizních inscenací, divadelních her, pohádek, melodramů a muzikálů, a je jediným z mála autorů v Česku, kteří komponují hudbu v tradičním židovském stylu.\n\nV roce 2001 byl za svou tvorbu vyznamenán Diplomem Franze Kafky, který mu udělil Evropský kruh Franze Kafky v Praze a Cenou Gustava Mahlera od Evropské unie umění. V roce 2002 obdržel Světovou cenu Antonína Dvořáka udělenou Masarykovou akademií umění, v roce 2006 cenu Euro Pragensis Ars.\n\nOd papeže Jana Pavla II. obdržel osobní poděkování a požehnání za Pontifikální preambulum, které mu věnoval při své návštěvě Prahy.\n\nJe členem Asociace hudebních umělců a vědců, člen SAI, B'nai B'rith Renaissance, DILIA, OSA, držitelem řady zahraničních i domácích cen, vyznamenání a ocenění, zakladatelem orchestru ŠARBILACH a výhradním autorem z.s. Muzika Judaika a VOGEL MUSIC AGENCY, které založil se svojí manželkou, producentkou Blankou Vogelovou.\n\n"}
{"id": "1173489", "url": "https://cs.wikipedia.org/wiki?curid=1173489", "title": "Měcholupy (zámek)", "text": "Měcholupy (zámek)\n\nMěcholupy jsou barokní zámek ve stejnojmenné obci v okrese Louny. Stojí uprostřed vesnice na levém břehu řeky Blšanky. Od roku 1964 je chráněn jako kulturní památka.\n\nPředchůdcem zámku byla tvrz, kterou nechali postavit příslušníci rodu Sekerků ze Sedčic zřejmě v průběhu šestnáctého století. Jetřich Sekerka ze Sedčic však o panství přišel za účast na českém stavovském povstání. V konfiskačním protokolu je uvedena tvrz s vesnicí a dvorem, dále ovčín, pivovar, mlýn, lesy a rybníky. Zabavené panství, ke kterému patřily vesnice Sádek, Deštnice, Lhota, Tronice a Veletice, od královské komory získal v roce 1624 Jan Kryštof z Paaru. Jeho syn, Karel z Paaru, nechal starou tvrz přestavět na barokní zámek s kaplí a anglickým parkem, který však zanikl při povodni v roce 1872. Od roku 1690, kdy panství koupil Jaroslav z Vršovců, se vystřídalo více majitelů. Teprve roku 1861 (nebo 1860) zámek koupil rakouský podnikatel Anton Eugen Dreher starší (7. června 1810 ve Schwechatu u Vídně – 27. prosince 1863 tamtéž) a jeho potomkům patřil až do roku 1945. Ve druhé polovině dvacátého století byl v zámku internát a kanceláře. Od roku 1988 v něm sídlí logopedická základní škola.\n\nZámek je čtyřkřídlá budova postavená okolo čtvercového dvora. V přízemí se dochovaly klenuté místnosti ze sedmnáctého století. Nad severním křídlem bývala věž, kterou dali strhnout Dreherové, když na konci devatenáctého století nechali přistavět druhé patro využívané jako sýpka a sklad chmele.\n\n\n"}
{"id": "1173495", "url": "https://cs.wikipedia.org/wiki?curid=1173495", "title": "Amorc", "text": "Amorc\n\nA.M.O.R.C. je zkratka pro \"Antiquus Mysticusque Ordo Rosae Crucis\", česky Starý Mystický Řád Růže a Kříže, nazývaný také Rosekruciánský řád. Toto nenáboženské a nepolitické společenství rozšiřuje odedávna vyzkoušené učení rosekruciánů v moderní podobě. Přijímá muže a ženy bez rozdílu rasy, náboženství, sociálního postavení a světového názoru. Sdružením FUDOSI (Světová federace iniciačních řádů a společností) byl A.M.O.R.C. uznán jako legitimní pokračovatel rosekruciánské tradice. K učení Řádu patří meditace, kontemplace, vizualizace a další techniky. Důležitou součástí jsou iniciace, které vycházejí zejména z praxe staroegyptských škol mystérií.\n\nStarý Mystický Řád Růže a Kříže je rozšířen po celém světě. Jednotlivé jazykové jurisdikce jsou spravovány Velkými lóžemi řízenými Velmistry, které podléhají Nejvyšší velké lóži v čele s Imperátorem. Podle počtu aktivních členů se dále zřizují další struktury pro rituální práci: Lóže, Kapituly, Pronaoi a Atria.\n\nV České republice je A.M.O.R.C. registrován jako spolek s názvem \"Starý Mystický Řád Růže a Kříže A.M.O.R.C.\", založený v roce 1997.\n\nRosekruciánský řád A.M.O.R.C. byl založen v roce 1915 ve Spojených státech amerických Harveyem Spencerem Lewisem. Stalo se tak poté, co byl H. S. Lewis iniciován do rosekruciánské tradice ve francouzském městě Toulouse s úkolem rozšířit rosekruciánské učení v USA a odtud pak po celém světě. Na území nynější České republiky a Slovenské republiky Řád působí veřejně od roku 1990.\n\n"}
{"id": "1173496", "url": "https://cs.wikipedia.org/wiki?curid=1173496", "title": "Marek Štilec", "text": "Marek Štilec\n\nMarek Štilec (* 1985) je český dirigent. Zakladatel a vedoucí komorního orchestru Quattro.\n\nNa housle začal hrát ve čtyřech letech. Na Pražské konzervatoři vystudoval hru na housle. Soukromě studoval dirigování u Leoše Svárovského. Poté studoval na HAMU. V 18 letech založil komorní orchestr Quattro. Spolupracoval například se Symfonickým orchestrem Českého rozhlasu a Pražskou komorní filharmonií. V listopadu 2014 vystoupil spolu s Vanessou Mae a José Carrerasem. \nMarek Štilec patří k představitelům mladé generace českých dirigentů. Je držitelem řady mezinárodních ocenění za nahrávky z tvorby Zdeňka Fibicha pro společnost Naxos /2 x „Nahrávka týdne“ („Album of the week“) pro stanici WQXR v New Yorku, Nahrávka roku („Recording of the Year“) 2013 a 2014 pro MusicWeb International, „Projekt roku 2013“ pro časopis Hudební rozhledy 2x tip Harmonie.\n\nUmělecká studia začal na Pražské konzervatoři v houslové třídě Dany Vlachové. Dirigování studoval u Leoše Svárovského, je absolventem pražské Akademie múzických umění. Absolvoval řadu mistrovských kurzů, mj. u Jorma Panuly, Colina Metterse, Jac van Steena, Gerda Albrechta, Achima Holuba,Vladimíra Kiradjeva. Je absolventem International Järvi Academy – masterclass s Leonidem Grinem.   \n\nSpolupracuje s řadou významných orchestrů: New World Symphony, Ulster Orchestra, Wiener Concert-Verein Orchester, Das Kurpfälzische Kammerorchester Mannheim, London Classical Soloists , The Orchestra of the Swan, Berlin Camerata,  Kammerphilharmonie Graz , National Orchestra of Moldova a Pärnu City Orchestra (Estonsko). Z českých: Český národní symfonický orchestr, Symfonický orchestr Českého rozhlasu, Orchestr hl. m. Prahy FOK , Pražský komorní orchestr, Komorní filharmonie Pardubice, Pražská komorní filharmonie, Filharmonie Bohuslava Martinů Zlín, Komorní filharmonie České Budějovice, Plzeňská filharmonie, Filharmonie Hradec Králové. Je hostem nejvýznamnějších festivalů jako např. Smetanova Litomyšl, Pražské jaro, Janáčkův máj, Pražský festival melodramů, Mezinárodní televizní festival Zlatá Praha, Hudba tisíců – Mahler Jihlava. Spolupracoval se sólisty a ansámbly jako jsou Gabriela Beňačková, Thomas Hampson, Štefan Margita, Ivan Kusnjer, Andrea Kalivodová, Guido Segers, Kateřina Englichová, Jitka Čechová, Martin Kasík, Jiří Bárta, María Isabel Siewers, Irvin Venyš, Boni pueri a další. V 17 letech založil komorní orchestr Quattro, jehož je dirigentem a uměleckým vedoucím. V březnu 2010 absolvoval studijní pobyt u San Francisco Symphony a jeho šéfdirigenta Michaela Tilsona Thomase a znovu navštívil tohoto dirigenta a New World Symphony v lednu 2014. Od února 2012 nahrává společně s Českým národním symfonickým orchestrem kompletní orchestrální dílo Zdeňka Fibicha (zatím 4 vydané CD) a s Komorní filharmonií Pardubice symfonie představitele mannheimské školy Franze Ignaze Becka (2 vydané CD) a kompaktní disky s tvorbou Leopolda Koželuha pro společnost Naxos. Pro stejnou firmu připravuje rozsáhlý projekt z děl českých skladatelů působících v osmnáctém století ve Vídni \"Češi ve Vídni\" (15 – 20 CD). \n\n\n"}
{"id": "1173498", "url": "https://cs.wikipedia.org/wiki?curid=1173498", "title": "Římskokatolická farnost Křemže", "text": "Římskokatolická farnost Křemže\n\nŘímskokatolická farnost Křemže je územní společenství římských katolíků v rámci českokrumlovského vikariátu Českobudějovické diecéze.\n\nZ roku 1351 je jménem znám první plebán v Křemži. Původně gotický farní kostel byl přestavěn novogoticky v 19. století. Roku 1902 byla na místě starší sakrální stavby vystavěna hřbitovní kaple sv. Voršily.\n\nFarnost Křemže je střediskem farního obvodu (kollatury), která zahrnuje také ex currendo spravované farnosti Brloh, Černice, Chvalšiny a Zlatá Koruna.\n\n\n"}
{"id": "1173499", "url": "https://cs.wikipedia.org/wiki?curid=1173499", "title": "Smaček", "text": "Smaček\n\nSmaček je český rodový název pro několik druhů smačkovitých ryb:\n"}
{"id": "1173500", "url": "https://cs.wikipedia.org/wiki?curid=1173500", "title": "Kolínská válka", "text": "Kolínská válka\n\nKolínská válka (1583-1588), byl ozbrojený konflikt, který zpustošil Kolínské kurfiřství, historické církevní knížectví, součást Svaté říše římské v dnešní spolkové zemi Severní Porýní-Vestfálsko v Německu. Příčinou války byla německá reformace a následná protireformace a probíhala souběžně s Hugenotskými válkami a Nizozemskou revolucí.\n\nBývá také nazývána válkou senešalů, senešalským rozvratem a řídce též kanalizační válkou. Konflikt prověřil princip tzv. \"církevní výhrady\", která byla zahrnuta v Augšpurském míru v roce 1555. Tento princip vylučoval nebo \"\"vyhrazoval\"\" církevní území Svaté říše římské z uplatňování \"Cuius regio, eius religio\" (čí země/panství, toho víra), jako hlavního prostředku k určování náboženství na daném území. Tento princip v praxi znamenal, že pakliže by kurfiřt přestoupil k protestantství, měl abdikovat, spíše než nutit svůj lid konvertovat s ním.\n\nV prosinci 1582 kolínský kurfiřt Gebhard Truchsess von Waldburg konvertoval k protestantství. Princip církevní výhrady vyžadoval jeho rezignaci. Místo toho ale pro své poddané ustanovil náboženskou paritu (stejnost) a v roce 1583 se oženil s Agnes von Mansfeld-Eisleben a plánoval změnit církevní stát na sekulární dynastické vévodství. Katedrální kapitula zvolila jiného arcibiskupa (kolínský kurfiřt byl zároveň kolínským arcibiskupem) a to Arnošta Bavorského.\n\nZpočátku se snažily jednotky soupeřících biskupů získat kontrolu nad částmi území. Několik baronů a hrabat držících území s feudálními závazky vůči kurfiřtovi, drželo zároveň území v blízkých holandských provinciích; Vestfálsku, Lutychu a jižním nebo také španělském Nizozemí. Složitost dynastických vztahů a apanáží způsobila, že lokální konflikty přerostly do jednoho velkého, v němž se angažovalo i Falcké kurfiřství, Holandsko, skotští a angličtí žoldáci na protestantské straně a bavorští a papežští žoldáci na straně katolické. V roce 1586 se ještě umocnil s přímým zapojením španělské armády a italských kondotiérů na katolické straně. Situaci příliš nepřidala ani finanční a diplomatická podpora protestantské strany od královny Alžběty I. a Jindřicha III. Francouzského.\n\nVálka kolidovala s Nizozemskou revolucí (1568-1648), která znamenala i účast rebelujících holandských provincií a Španělska. Úspěšně završení války znamenalo upevnění moci rodu Wittelsbachů v severozápadním Německu a pomohlo oživit katolicismus na dolním Rýně. Kolínská válka zároveň vytvořila jistý precedens pro vnější intervence do německých náboženských a dynastických konfliktů.\n"}
{"id": "1173502", "url": "https://cs.wikipedia.org/wiki?curid=1173502", "title": "Sněžný leopard (ocenění)", "text": "Sněžný leopard (ocenění)\n\nSněžný leopard je dosud používané mezinárodní vyznamenání pocházející ještě z dob Sovětského svazu. Je udělováno horolezcům, kteří vystoupí na všech pět sedmitisícovek na území bývalého SSSR. Tyto výstupy nejsou snadné, stejně jako není snadné spatřit skutečnou šelmu – sněžného levharta.\n\n\n\n\n\n"}
{"id": "1173503", "url": "https://cs.wikipedia.org/wiki?curid=1173503", "title": "Li Jing", "text": "Li Jing\n\nLi Jing (: ), (* 8. dubna 1978 v Liao-ningu, Čína) je bývalá čínská zápasnice – judistka.\n\nPřipravovala se pod vedením Liou Jung-fua (刘永福). V čínské seniorské reprezentaci se dlouho neuměla prosadit na úkor Liou Jü-siang a později Sian Tung-mej. Šanci využila až v roce 2005 ziskem titulu mistryně světa. Formu však do olympijského roku 2008 vyudržela a na olympijských hrách nikdy nestartovala.\n\n"}
{"id": "1173504", "url": "https://cs.wikipedia.org/wiki?curid=1173504", "title": "Cezary Haller de Hallenburg", "text": "Cezary Haller de Hallenburg\n\nCezary Haller de Hallenburg (17. dubna 1875 Jurczyce – 26. ledna 1919 Kończyce Małe) byl rakouský politik polské národnosti z Haliče, na počátku 20. století poslanec Říšské rady.\n\nPůsobil jako důstojník a politik. V době svého působení v parlamentu se uvádí jako statkář v obci Jurczyce. Za první světové války sloužil jako nadporučík v armádě.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 38.\n\nUvádí se jako polský konzervativní poslanec. Po volbách v roce 1911 byl na Říšské radě členem poslaneckého Polského klubu.\n\nPadl v průběhu Sedmidenní války o Těšínsko.\n\nV politice byli aktivní i jeho strýcové Władysław Haller von Hallenburg (???–1897) a Cezary Emil Haller von Hallenburg (1822–1915), stejně jako prastrýc Józef Haller (1783–1850).\n"}
{"id": "1173505", "url": "https://cs.wikipedia.org/wiki?curid=1173505", "title": "Olof Kajbjer", "text": "Olof Kajbjer\n\nOlof Kajbjer Gustafsson (* 31. ledna 1992, Stockholm, Švédsko) je švédský profesionální hráč herní série Counter-Strike, konkrétně dílu .\n\nV mládí se věnoval fotbalu, hrál v tamějším klubu a dění kolem fotbalu sledoval. V 15 letech si poranil koleno a s fotbalem na rok přestal. Jelikož byl svým zraněním velmi omezován, trávil svůj volný čas především hraním videoher. V tu dobu se také poprvé setkal s hrou Counter-Strike, v niž se propracoval až na profesionální scénu. V té době si ho všimlo několik lepších týmů. Před nástupem do současného týmu Faze Clan, prošel týmy jako jsou například: \"TEAMGLOBAL, LGB eSport, fnatic\" či \"H2K\". Olof patří mezi světovou špičkou a dokonce byl některými žebříčky označován jako vůbec nejlepším hráčem CS:GO.\n\nVětšiny svých úspěchů dosáhl v týmu fnatic, kde v letech 2014 – 2017 se svým týmem patřil mezi světovou špičku. V srpnu 2017 přestoupil do týmu FaZe Clan. Olofmeister patří mezi nejúspěšnější hráče série Counter-Strike všech dob, vyhrál dva turnaje a několikrát se stal MVP (nejužitečnejším hráčem turnaje).\n"}
{"id": "1173508", "url": "https://cs.wikipedia.org/wiki?curid=1173508", "title": "Auckland Airport", "text": "Auckland Airport\n\nAuckland Airport (IATA: AKL, ICAO: NZAA) je největší a nejrušnější letiště na Novém Zélandu u města Auckland na severu Severního ostrovu. Letiště má dva terminály, vnitrostátní a mezinárodní, vzdálené od sebe zhruba 500 metrů. Mezi terminály funguje kyvadlová autobusová doprava zdarma a oba terminály také spojuje vyznačená pěší cesta. Spolu s Christchurch International Airport jde o jediné letiště na Novém Zélandu, která jsou schopná odbavovat letadla Boeing 777, Boeing 747 a Airbus A380.\n\n"}
{"id": "1173509", "url": "https://cs.wikipedia.org/wiki?curid=1173509", "title": "Himmel und Erde", "text": "Himmel und Erde\n\nHimmel und Erde (ripuarsky \"Himmel un Ääd\", doslova „Nebe a země“) je specialita německé kuchyně, rozšířená především v Severním Porýní-Vestfálsku, Dolním Sasku a dříve také ve Slezsku. Nejstarší doložené recepty pocházejí z 18. století. \n\nPokrm se připravuje z brambor a jablek, které se nakrájí na kostky a společně uvaří doměkka, omastí máslem a dochutí octem, cukrem a solí. Podává se teplý jako příloha k masu a uzeninám, nejčastěji k pečenému jelitu a orestované slanině s cibulí. \n\nNázev jídla vyjadřuje symbolické spojení nebe (jablka rostoucí na stromech) a země (ze které se vyorávají brambory, v Německu známé také pod lidovým názvem \"Erdapfel\" — zemní jablko). \n\n"}
{"id": "1173521", "url": "https://cs.wikipedia.org/wiki?curid=1173521", "title": "Niccolò Cacciatore", "text": "Niccolò Cacciatore\n\nNiccolò Cacciatore, známý později i pod latinizovaným jménem Nicolaus Venator (26. ledna 1770 Casteltermini, Sicílie – 28. ledna 1841 Palermo), byl italský astronom.\n\nNarodil se ve městě Casteltermini na Sicílii. Během studií matematiky a fyziky v Palermu se seznámil s Giuseppe Piazzim, vedoucím astronomické observatoře v Palermu, kde se stal postgraduálním studentem v roce 1798. Roku 1800, rok před objevem první planetky Ceres, byl Venator oficiálně přijat mezi zaměstnance observatoře. \n\nVenator pomohl Piazzimu sestavit druhé vydání Palermského katalogu hvězd v roce, publikovaného roku 1814. Na tomto katalogu odvedl většinu práce a de facto stál v čele celého projektu od roku 1807. Publikoval také práce o kometách v letech 1807 a 1819.\n\nRoku 1817 převzal Venator po Piazzim pozici ředitele Palermské observatoře. O tři roky později byla observatoř napadena v průběhu Sicilské revoluce a Venator byl uvězněn. Krátce nato se však do funkce vrátil a následně v ní setrval ještě dalších dvacet let. V roce 1826 objevil kulovou hvězdokupu NGC 6541 v souhvězdí Jižní koruny.\n\nKromě astronomie se věnoval též meteorologii. Rovněž působil jako člen zákonodárného sboru Království obojí Sicílie.\n\nV roce 1812 si vzal za manželku Emanuellu Martiniovou, s níž měl pět dětí. Jeho syn Gaetano se stal Venatorovým nástupcem ve funkci ředitele observatoře. \n\nPo Venatorovi jsou pojmenovány dvě vizuálně nevýrazné hvězdy čtvrté hvězdné velikosti Alfa a Beta Delphini. Hvězdy jsou též známy jako Sualocin a Rotanev, tedy jména Nicolause Venatora psaná pozpátku. \n"}
{"id": "1173528", "url": "https://cs.wikipedia.org/wiki?curid=1173528", "title": "Římskokatolická farnost Věžovatá Pláně", "text": "Římskokatolická farnost Věžovatá Pláně\n\nŘímskokatolická farnost Věžovatá Pláně je územním společenstvím římských katolíků v rámci českokrumlovského vikariátu Českobudějovické diecéze.\n\nRoku 1786 byla zřízena ve vsi lokálie, povýšená v roce 1857 na samostatnou farnost.\n\nFarnost Věžovatá Pláně je spravována ex currendo z Českého Krumlova.\n\n\n"}
{"id": "1173529", "url": "https://cs.wikipedia.org/wiki?curid=1173529", "title": "Opočka", "text": "Opočka\n\nOpočka () je město v Pskovské oblasti v Ruské federaci. Při sčítání lidu v roce 2010 měla 11 603 obyvatel.\n\nOpočka leží na řece Veliké, největším přítoku Čudsko-pskovského jezera. Od Pskova, správního střediska celé oblasti, je vzdálena zhruba 130 kilometrů na jih.\n\nPřes Opočku vede dálnice M20 z Petrohradu do Něvelu a dál přes Bělorusko na Ukrajinu do Kyjeva a Oděsy.\n\nNejbližší železniční stanice je u města Pustošky přibližně šedesát kilometrů na jihovýchod na trati z Moskvy do Rigy.\n\nZa druhé světové války byla Opočka 8. července 1941 obsazena německou armádou a 15. července 1944 dobyta zpět jednotkami 2. pobaltského frontu Rudé armády.\n"}
{"id": "1173530", "url": "https://cs.wikipedia.org/wiki?curid=1173530", "title": "2. slovenská národní fotbalová liga 1984/85", "text": "2. slovenská národní fotbalová liga 1984/85\n\nV soubojích 4. ročníku 2. slovenské národní fotbalové ligy 1984/85 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1173531", "url": "https://cs.wikipedia.org/wiki?curid=1173531", "title": "Pečory", "text": "Pečory\n\nPečory (, , ) jsou město v Pskovské oblasti v Ruské federaci. Při sčítání lidu v roce 2010 měly přes jedenáct tisíc obyvatel.\n\nMěsto leží zhruba tři kilometry jižně od řeky Piusy, která zde tvoří státní hranici mezi Ruskou federací a Estonskem a po dalších přibližně dvaceti kilometrech na severovýchod se vlévá do Čudsko-pskovského jezera. Od Pskova, správního střediska celé oblasti, jsou Pečory vzdáleny přibližně padesát kilometrů na západ.\n"}
{"id": "1173532", "url": "https://cs.wikipedia.org/wiki?curid=1173532", "title": "NGC 7243", "text": "NGC 7243\n\nNGC 7243 (také známá jako Caldwell 16) je otevřená hvězdokupa v souhvězdí Ještěrky o hodnotě magnitudy 6,4. Od Země je vzdálená 2 600 světelných let. Stáří hvězdokupy je odhadováno na lehce přes 100 milionů let a obsahuje pouze bílé a modré hvězdy.\n\nHvězdokupu je možné jednoduše najít 2,5° západně od hvězdy α Lacertae s magnitudou 3,77 a 1,5° severozápadně od 4 Lacertae (4,55).\nJejí nejjasnější hvězdy jsou osmé a deváté magnitudy, proto může být pozorována i triedrem 10x50. K uspokojivému rozložení hvězdokupy na jednotlivé hvězdy je ovšem potřeba použít hvězdářský dalekohled o průměru alespoň 100 mm, kterým je možné pozorovat čtyři desítky slabých hvězd až do magnitudy 11,5. Dalekohled o průměru 150 mm hvězdokupu zcela rozloží i při základním zvětšení. Severozápadně od ní leží planetární mlhovina IC 5217. \n\nNGC 7243 má střední severní deklinaci, proto je na velké části severní polokoule cirkumpolární, a to až po severní středomořské oblasti. I když největší výšky nad obzorem na večerní obloze dosahuje od srpna do listopadu, na severní polokouli zůstává viditelná mnoho nocí během roku. Naopak na jižní polokouli je viditelná pouze od rovníku po oblasti mírného podnebí.\nHvězdokupu objevil William Herschel 26. září 1788\nspolu s dalšími blízkými otevřenými hvězdokupami během svého pozorování oblohy pomocí zrcadlového dalekohledu o průměru 18,7 palce (475 mm). Popsal ji takto: „hvězdokupa tvořená hrubě rozptýlenými jasnými hvězdami, o průměru 16′.“\nJeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 4773.\n\nNGC 7243 je středně vyvinutá výrazná otevřená hvězdokupa a nachází se v rameni Persea ve vzdálenosti přibližně 808 parseků (2 600 světelných let), v oblasti sousedící s velkými OB asociacemi v souhvězdí Cefea, ve kterých vznikají nové hvězdy. Její stáří je větší než 110 milionů let.\n\nHvězdokupa není příliš zhuštěná a je možné ji jednoduše rozložit na jednotlivé hvězdy. V její jihozápadní části se nachází dva půlkruhové řetězce hvězd. Postupem času někteří vědci dospěli k pochybnosti, zda se jedná o skutečnou otevřenou hvězdokupu, nebo zda může jít o seskupení různě vzdálených hvězd, které se jeví jako skupinka díky úhlu pohledu. Satelit Hipparcos spočítal vlastní pohyb několika složek a zjistil, že pouze některé z hvězd viditelných v kruhu o průměru 20′ kolem pomyslného centra hvězdokupy opravdu patří do hvězdokupy.\n\n"}
{"id": "1173545", "url": "https://cs.wikipedia.org/wiki?curid=1173545", "title": "Sae Nakazawaová", "text": "Sae Nakazawaová\n\nSae Nakazawaová (: ), (* 1. června 1983 v Čófu, Japonsko) je bývalá japonská zápasnice – judistka.\n\nS judem začala v 9 letech na základní škole. Připravovala se v ženské judistickém týmu bezpečnostní agentury Sohgo. Byla důstojnou nástupkyní fenomenální Noriko Annové v japonské reprezentaci. Na mezinárodní scéně nestačila pouze na Kubánku Yurisel Labordeovou. Na olympijských hrách v Pekingu v roce 2008 se očákaval ve finále jejich souboj, k němuž nakonec ani náznakem nedošlo. Labordeová se připravila o účast emigrací z Kuby, naopak její vystoupení v Pekingu skončilo v prvním kole, ve kterém jí v boji o úchop přeprala Italka Lucia Moricová. Po dalším propadáku na mistrovství světa v Rotterdamu v roce 2009 v japonské reprezentaci skončila a vzápětí ukončila sportovní kariéru. Věnuje se trenérské práci. Krátké období učila děti v Australii.\n\n\n"}
{"id": "1173547", "url": "https://cs.wikipedia.org/wiki?curid=1173547", "title": "Dánská házenkářská reprezentace mužů", "text": "Dánská házenkářská reprezentace mužů\n\nDánská házenkářská reprezentace mužů reprezentuje Dánsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173550", "url": "https://cs.wikipedia.org/wiki?curid=1173550", "title": "Freedom Lecture", "text": "Freedom Lecture\n\nFreedom Lecture je veřejná debata na aktuální společenské téma s nevšedními osobnostmi pořádaná každoročně od roku 2014 na půdě Masarykovy univerzity v Brně u příležitosti Mezinárodního dne studentstva 17. listopadu (Sedmnáctý studentský). Tradice debat vznikla v roce 25. výročí Sametové revoluce a Listopadu 1989. Freedom Lecture se koná na paměť všech studentů a profesorů z celého světa, jejichž životy byly násilně umlčeny agresory. Cílem Freedom Lecture je inspirovat studenty, povzbudit jejich tvořivost, aktivní občanství, jejich sny a úsilí o lepší a mírumilovnější svět. Hosty Freedom Lecture byli např. zakladatelé Nadace Charty 77 František Janouch a Ada Kolman či německý aktivista Rainer Höss a izraelská novinářka Tal Bashan. Debaty se od roku 2015 konají v angličtině, pořádá je Masarykova univerzita a Spolek absolventů a přátel Masarykovy univerzity v Univerzitním kině Scala.\n\nZaložení tradice Freedom Lecture na Masarykově univerzitě se datuje do roku 2014, kdy se připomínalo 25. výročí Sametové revoluce a Listopadu 1989. Na pozvání Spolku absolventů a přátel Masarykovy univerzity navštívili Brno zakladatelé Nadace Charty 77 František Janouch a Ada Kolman, aby studentům přiblížili příběh nadace a jejich podporu československých disidentů ze švédského exilu v letech 1978-1990. Druhý ročník Freedom Lecture byl věnován 70. výročí konce druhé světové války a brněnskému Roku smíření. Lidskost vs. barbarství bylo ústředním tématem diskuse německého aktivisty Rainera Hösse a izraelské novinářky Tal Bashan, kterou moderoval Don Sparling 17. listopadu 2015.\n\nFreedom Lecture organizují Martin Glogar, Dušan Fiala a Petr Dimitrov z Masarykovy univerzity a Don Sparling ze Spolku absolventů a přátel Masarykovy univerzity. Freedom Lecture se konají v Univerzitním kině Scala. Od roku 2015 běží debaty v angličtině. Freedom Lecture spolufinancuje Theodor Herzl Distinguished Chair na Masarykově univerzitě.\n\n"}
{"id": "1173551", "url": "https://cs.wikipedia.org/wiki?curid=1173551", "title": "Alnair", "text": "Alnair\n\nAlnair je nejjasnější hvězda v souhvězdí Jeřába. Poprvé byla zobrazena v hvězdném atlasu \"Uranometria\" Johanna Bayera. Název pochází z arabského \"al-nayyir\", jasná (hvězda).\n\nJedná se o hvězdu spektrální třídy B6V (podle některých zdrojů B7IV). Pravděpodobně jde o samostatnou hvězdu.\nZdánlivý průměr hvězdy je asi 1,02±0,07\". Na základě měření paralaxy byla zjištěna vzdálenost od Země 101 světelných let (31 pc), hvězda má tedy 3,4krát větší poloměr než je sluneční.\n"}
{"id": "1173568", "url": "https://cs.wikipedia.org/wiki?curid=1173568", "title": "Polská házenkářská reprezentace mužů", "text": "Polská házenkářská reprezentace mužů\n\nPolská házenkářská reprezentace mužů reprezentuje Polsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173584", "url": "https://cs.wikipedia.org/wiki?curid=1173584", "title": "Rakouská házenkářská reprezentace mužů", "text": "Rakouská házenkářská reprezentace mužů\n\nRakouská házenkářská reprezentace mužů reprezentuje Rakousko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173589", "url": "https://cs.wikipedia.org/wiki?curid=1173589", "title": "ČZ 125 typ 476", "text": "ČZ 125 typ 476\n\nČZ 125 typ 476 je dvoumístný motocykl, vyvinutý Českou zbrojovkou Strakonice, vyráběný od roku 1968 do roku 1977.\nPodvozek je shodný s modelem ČZ 175/477, odvozený od motokrosových strojů. Kola 18\", brzdy jsou shodné s Jawou 350/633 Bizon a Jawou 350/634. Motor vychází z kývačky ČZ 175/450 a má zvýšený výkon, menší setrvačníky klikového hřídele a pístní čep na jehlovém ložisku. Mazání klikového hřídele převodovým olejem a zesílené uložení řetězového kolečka na dvou ložiskách. Některé verze měly oddělené mazání Posilube, které je obdobou systému Oilmaster u Jawy. Standardně byla nádrž kulatá, přední světlo kulaté.\n\n\n\n"}
{"id": "1173594", "url": "https://cs.wikipedia.org/wiki?curid=1173594", "title": "Geier", "text": "Geier\n\nGeier (2857 m n. m.) je hora v Tuxských Alpách v rakouské spolkové zemi Tyrolsko. Nachází se 5 km severozápadně od střediska Hintertux, 7 km východně od obce Navis a 17 km jižně od města Wattens. Je druhou nejvyšší horou Tuxských Alp (po Lizumer Reckner ležícím 0,5 km na sever).\n\nNa vrchol je možné vystoupit po značené turistické cestě například od chaty Lizumer Hütte (2019 m n. m.).\n\nV únoru 2016 došlo na severovýchodním svahu Geieru k sesuvu lavin, při němž zemřelo 5 Čechů.\n"}
{"id": "1173600", "url": "https://cs.wikipedia.org/wiki?curid=1173600", "title": "Stoupa", "text": "Stoupa\n\nPojmem stoupa obvykle rozumíme strojní zařízení:\n"}
{"id": "1173603", "url": "https://cs.wikipedia.org/wiki?curid=1173603", "title": "Vražda (rozcestník)", "text": "Vražda (rozcestník)\n\nVražda či vraždy může označovat:\n\n\n\n\n"}
{"id": "1173607", "url": "https://cs.wikipedia.org/wiki?curid=1173607", "title": "Shandi", "text": "Shandi\n\n„Shandi“ je píseň americké rockové skupiny Kiss vydaná na albu \"Unmasked\". Píseň napsali Paul Stanley a Vini Poncia. Jde částečně o pokus navázat na úspěch hitu „I Was Made for Lovin' You“. Ale v USA se umístila až na 47. místě žebříčku. Mnohem populárnější byla píseň v Austrálii kde se umístila na 5 místě. Ve skupině tou dobou panovala dusná atmosféra a mnoho neshod. Situaci nezvládal především Peter Criss. Už při nahrávání alba jej musel nahradit studiový hráč. V klipu k písni sice vystupuje, ale krátce na to skupinu opouští.\n"}
{"id": "1173608", "url": "https://cs.wikipedia.org/wiki?curid=1173608", "title": "Katarská házenkářská reprezentace mužů", "text": "Katarská házenkářská reprezentace mužů\n\nKatarská házenkářská reprezentace mužů reprezentuje Katar na mezinárodních házenkářských akcích, jako je mistrovství světa.\n"}
{"id": "1173612", "url": "https://cs.wikipedia.org/wiki?curid=1173612", "title": "Železniční trať Skalsko–Chotětov", "text": "Železniční trať Skalsko–Chotětov\n\nŽelezniční trať Skalsko-Chotětov je z části zaniklá jednokolejná neelektrifikovaná regionální trať ve Středočeském kraji, která byla dlouhá 14 kilometrů. Dnes je provozuschopná pouze v 2,5 kilometrovém úseku ze Skalska do Podkováně.\n\nV roce 1881 vznikla vlečka z Chotětova do cukrovaru v Dolním Cetně. V roce 1896 koupila trať Česká severní dráha a přestavěla ji na veřejnou místní dráhu. Trať Vrátno – Lobeč – Skalsko původní nádraží – Dolní Cetno byl zahájen roku 1897 a provozovala ji opět Česká severní dráha. Roku 1905 byl zahájen provoz na trati Skalsko (tehdy Sudoměř Skalsko) – Dolní Bousov a s touto událostí byla zrušena tehdejší stanice Skalsko a byla vybudována nová pro obě trati. Roku 1958 byl zrušen cukrovar v Dolním Cetně a tak začala pozvolna klesat jak nákladní, tak i osobní doprava. Poté 31. května 1970 byla na trati zastavena osobní doprava a ještě v tomto roce byla zastavena i nákladní doprava, kvůli velmi špatnému stavu železničního svršku. Roku 1974 byla trať z Chotětova do Podkováně zrušena, v úseku z Podkováně do Skalska ji ještě využívala AZNP Škoda Mladá Boleslav k odstavování vagonů určených k přepravě automobilů.\n\nO úsek Skalsko – Podkováň se o víkendech stará zájmový spolek z Mladé Boleslavi. Instalují na trati tabule a návěsti, opravují mostky, natírají staré kilometrovníky, na přejezdech doplňují výstražné kříže, čímž připomínají poslední léta provozu. Příleřitostně sem zajíždějí historické drezíny či vozidla.\n\nTrať 070 Trať Praha – Neratovice – Všetaty – Mladá Boleslav – Turnov\n\nŽelezniční trať Mladá Boleslav – Mělník\n"}
{"id": "1173613", "url": "https://cs.wikipedia.org/wiki?curid=1173613", "title": "251 (číslo)", "text": "251 (číslo)\n\nDvě stě padesát jedna je přirozené číslo, které následuje po čísle dvě stě padesát a předchází číslu dvě stě padesát dva. Římskými číslicemi se zapisuje CCLI.\n\n\nformula_1\n\n\nSilnice II/251 je česká silnice II. třídy vedoucí na trase Jirkov – Havraň – II/250\n\n\n"}
{"id": "1173614", "url": "https://cs.wikipedia.org/wiki?curid=1173614", "title": "Talk to Me", "text": "Talk to Me\n\n„Talk To Me“ je píseň americké rockové skupiny Kiss vydaná na albu \"Unmasked\". Píseň napsal Ace Frehley.Song nevyšel jako singl v USA.Vyšel celosvětově 1. listopadu 1980.V několika zemích se píseň dostala do Top 40. Nejlépe se písni vedlo ve Švýcarsku kde se umístila na 10.místě hitparády.Na koncertech se hrála jen když byl Ace Frehley členem kapely.\n\n"}
{"id": "1173616", "url": "https://cs.wikipedia.org/wiki?curid=1173616", "title": "Tomorrow", "text": "Tomorrow\n\n„Tomorrow“ je píseň americké rockové skupiny Kiss vydaná na albu \"Unmasked\". Píseň napsal Paul Stanley. Song vyšel jako třetí singl z alba. Tato píseň nikdy nezazněla na žádném koncertě skupiny.\n\n"}
{"id": "1173618", "url": "https://cs.wikipedia.org/wiki?curid=1173618", "title": "Leden 2016", "text": "Leden 2016\n\n\n\n\n\n\n\n\n\n\n\n\n\n\n\n\n\n\n\n"}
{"id": "1173620", "url": "https://cs.wikipedia.org/wiki?curid=1173620", "title": "Studia Mediaevalia Bohemica", "text": "Studia Mediaevalia Bohemica\n\nStudia Mediaevalia Bohemica (zkráceně SMB) je český vědecký recenzovaný časopis vydávaný od roku 2009 pražským Centrem medievistických studií. Zaměřuje se na interdisciplinární bádání o středověku, na mezioborovou diskusi a na informace o aktuální středoevropské odborné literatuře. Je otevřen rozmanitým přístupům, zabývajícím se rozličnými aspekty středověkých dějin s důrazem na Česko a střední Evropu z pohledu různých medievistických disciplín (historie, archeologie, dějin umění, pomocných věd historických a dalších). Obsahuje příspěvky napsané v několika jazycích (česky, slovensky, anglicky, německy, polsky).\n\n"}
{"id": "1173622", "url": "https://cs.wikipedia.org/wiki?curid=1173622", "title": "252 (číslo)", "text": "252 (číslo)\n\nDvě stě padesát dva je přirozené číslo, které následuje po čísle dvě stě padesát jedna a předchází číslu dvě stě padesát tři. Římskými číslicemi se zapisuje CCLII.\n\n\nformula_1\n\n\nSilnice II/252 je česká silnice II. třídy vedoucí na trase II/296- Pomezní Boudy – Polsko\n\n\n"}
{"id": "1173627", "url": "https://cs.wikipedia.org/wiki?curid=1173627", "title": "253 (číslo)", "text": "253 (číslo)\n\nDvě stě padesát tři je přirozené číslo, které následuje po čísle dvě stě padesát dva a předchází číslu dvě stě padesát čtyři. Římskými číslicemi se zapisuje CCLIII.\n\n\n\nSilnice II/253 je česká silnice II. třídy vedoucí na trase Dubí – Krupka – Chabařovice – Ústí nad Labem\n\n\n"}
{"id": "1173629", "url": "https://cs.wikipedia.org/wiki?curid=1173629", "title": "A World Without Heroes", "text": "A World Without Heroes\n\n„A World Without Heroes“ je píseň americké rockové skupiny Kiss vydaná na albu \"Music from The Elder\" v roce 1981. Píseň napsali Gene Simmons, Paul Stanley, Lou Reed a Bob Ezrin. Jde o pomalou baladu. Singl se umístil na 56. místě v USA a na 55. místě ve Spojeném království. Video k písni je prvním singlem skupiny, který byl vysílán na MTV.\n\n"}
{"id": "1173630", "url": "https://cs.wikipedia.org/wiki?curid=1173630", "title": "254 (číslo)", "text": "254 (číslo)\n\nDvě stě padesát čtyři je přirozené číslo, které následuje po čísle dvě stě padesát tři a předchází číslu dvě stě padesát pět. Římskými číslicemi se zapisuje CCLIV.\n\n\n\nSilnice II/254 je česká silnice II. třídy vedoucí na trase Lom – Duchcov – Teplice\n\n\n"}
{"id": "1173636", "url": "https://cs.wikipedia.org/wiki?curid=1173636", "title": "Římskokatolická farnost Vitěšovice", "text": "Římskokatolická farnost Vitěšovice\n\nŘímskokatolická farnost Vitěšovice je územním společenstvím římských katolíků v rámci českokrumlovského vikariátu Českobudějovické diecéze.\n\nRoku 1787 byla ve Vitěšovicích zřízena lokálie. Tehdy byla zřízena provizorní dřevěná kaple, na jejímž místě byl později postaven kostel sv. Jana Nepomuckého. Ten v roce 1845 spolu s celou vesnicí vyhořel a znovu postaven byl v roce 1852 v novorenesančním stylu. V roce 1945 ves i s kostelem opět vyhořela. Od roku 1950 byla pak vesnice zahrnuta do vojenského újezdu Boletice. Požárem zdevastovaný kostel byl v roce 1957 odstřelen, a jeho odstřel je zachycen v závěru filmu \"Poslušně hlásím\".\nFarnost Vitěšovice je spravována ex currendo z Českého Krumlova.\n\n\n"}
{"id": "1173638", "url": "https://cs.wikipedia.org/wiki?curid=1173638", "title": "Daniel Mendoza", "text": "Daniel Mendoza\n\nDaniel Mendoza (5. července 1764 Londýn − 3. září 1836 Londýn) byl anglický profesionální boxer, známý jako \"Hvězda Izraele\".\n\nNarodil se v rodině sefardských přistěhovalců z Pyrenejského poloostrova na chudinském londýnském předměstí Aldgate. Pracoval v obchodě s čajem, kde byl občas nucen řešit spory s dodavateli pěstním soubojem. Úspěchy v tomto počínání ho přivedly k tomu, že od šestnácti let začal boxovat profesionálně. Tehdy se zápasilo bez rukavic a neexistovaly váhové kategorie. Jeho výška podle dobových záznamů byla pouze 170 cm a vážil 73 kg, což by odpovídalo střední váze v současném boxu, porážel však fyzicky silnější soupeře díky své hbitosti a propracované obraně. Byl průkopníkem moderního pojetí boxerské taktiky, díky němu se tento sport změnil ze snahy zasadit co největší ránu v „šerm pěstí“. V roce 1792 porazil Billa Warra a stal se boxerským mistrem Anglie, titul držel do roku 1795, kdy podlehl Johnu Jacksonovi. Celkově ve své kariéře svedl 36 zápasů a 34 z nich vyhrál. Vydal knihu \"The Art of Boxing\" a vedl vlastní zápasnickou školu. Byl celebritou své doby, měl přístup i ke královskému dvoru, což bylo tehdy pro Židy zcela neobvyklé. Vydělával rekordní částky, ale nákladný společenský život, který vedl, stejně jako neúspěšný pokus o podnikání v roli hostinského, ho přivedly do dluhů; aby se uživil, musel zápasit do svých padesáti šesti let. Zemřel v chudobě a zapomnění, není známo ani místo, kde byl pohřben.\n\nV roce 1981 byl uveden do Mezinárodní židovské sportovní síně slávy a v roce 1990 do Mezinárodní boxerské síně slávy. Jeho vzdáleným potomkem a obdivovatelem byl herec Peter Sellers.\n\n"}
{"id": "1173639", "url": "https://cs.wikipedia.org/wiki?curid=1173639", "title": "NGC 147", "text": "NGC 147\n\nNGC 147 (také známá jako Caldwell 17) je trpasličí sférická galaxie v souhvězdí Kasiopeji vzdálená přibližně 2,5 milionů světelných let. Objevil ji John Herschel 8. září 1829.\nJe členem Místní skupiny galaxií a spolu s NGC 185 je satelitní galaxií Galaxie v Andromedě (M31). Zároveň s NGC 185 vytváří fyzickou dvojici. \n\nČlenství NGC 147 v Místní skupině galaxií potvrdil Walter Baade v roce 1944, když byl schopen rozlišit v galaxii jednotlivé hvězdy pomocí dalekohledu o průměru 2,5 metru na Observatoři Mount Wilson poblíž Los Angeles. Skutečný rozměr galaxie je přibližně 10 000 světelných let.\n\nNGC 147 se na obloze nachází v jižním výběžku souhvězdí Kasiopeji, blízko hranice se souhvězdím Andromedy, 5,5° jižně od hvězdy ζ Cassiopeiae s magnitudou 3,65 a 7° severně od Galaxie v Andromedě. Je vizuálně slabší a trochu rozlehlejší než NGC 185 (kterou je možné nalézt i v malém dalekohledu), takže má menší plošnou jasnost a je obtížnější ji nalézt. Přesto se dá středně velkými amatérskými dalekohledy pozorovat.\nV příručce Webb Society Deep-Sky Observer's Handbook\nje její vzhled popisován jako „velká, docela slabá, nepravidelně zaoblená; uprostřed se zjasňuje směrem k jádru, vypadajícímu jako hvězda“.\n\nPrůzkum nejjasnějších hvězd na asymptotické větvi obrů v oblasti o poloměru 2′ od středu galaxie ukázal, že poslední významná hvězdotvorná činnost v NGC 147 proběhla před 3 miliardami let.\nGalaxie obsahuje velký počet starých hvězd, které mají široké rozpětí metalicity a stáří. Rozpětí metalicity naznačuje, že galaxie podstoupila obohacení chemickými prvky. Nicméně oblasti neutrálního vodíku zde nebyly nalezeny a horní hranice hmotnosti mezihvězdné hmoty je mnohem nižší než je očekáváno, kdyby materiál vyvržený z vybuchlých supernov zůstal v galaxii. Z toho vyplývá, že galaxie již tuto hmotu ztratila.\n\n"}
{"id": "1173640", "url": "https://cs.wikipedia.org/wiki?curid=1173640", "title": "Creatures of the Night (píseň)", "text": "Creatures of the Night (píseň)\n\nCreatures Of The Night je píseň americké rockové skupiny Kiss vydaná na albu \"Creatures of the Night\". Píseň napsali Paul Stanley a Adam Mitchell. Nejvýše se umístila na 34. pozici ve Velké Británii.V této písni nehrál při nahrávání na baskytaru Gene Simmons , ale Mike Porcaro.\n\n"}
{"id": "1173642", "url": "https://cs.wikipedia.org/wiki?curid=1173642", "title": "Vojtech Skyva", "text": "Vojtech Skyva\n\nVojtech Skyva (9. června 1925 Smižany – 9. května 2016 Bratislava) byl slovenský fotbalový útočník. Po skončení hráčské kariéry působil jako trenér. Jeho bratrem byl fotbalista František Skyva.\n\nV československé lize hrál za Sokol NV Bratislava, ATK Praha, Tankistu Praha, Spartak Košice VSS a ČH Bratislava. Dal 17 ligových gólů. Se Slovanem získal 3 mistrovské tituly.\n\n\n\n \n"}
{"id": "1173644", "url": "https://cs.wikipedia.org/wiki?curid=1173644", "title": "Stanice přírodovědců DDM hlavního města Prahy", "text": "Stanice přírodovědců DDM hlavního města Prahy\n\nStanice přírodovědců DDM hlavního města Prahy byla založena jako „Stanice mladých přírodovědců“ v roce 1954. Areál se nachází v parku \"Sacré Coeur\" nad OC Nový Smíchov, asi 5 minut chůze od MHD Anděl (Metro B; tramvaje 4, 5, 7, 9, 10, 12, 15, 16, 20, 21; autobus 176 - zastávka Kobrova). Vstup je buď z Drtinovy ulice 1a nebo po lávce z 1. patra OC Nový Smíchov.\n\nStanice přírodovědců DDM hlavního města Prahy je určena příznivcům přírody od předškoláků až po seniory. Zabývá se popularizací přírodních věd a osvětou v rámci ekologie a environmentální výchovy. Pořádá přírodovědné zájmové útvary od biologie přes geologii a chemii až po obecné i specializované chovatelské obory (akvaristika, teraristika, entomologie, ornitologie a další).\n\nKomplex veřejnosti přístupných skleníků se skládá ze čtyř částí. První dvě uspokojí především ctitele tropických rostlin v ucelených kolekcích citrusů či kaktusů a sukulentů. Ve třetí části si lze prohlédnout ve více než 60 akváriích expozici sladkovodních ryb a obojživelníků. Poslední čtvrtá část je věnována teraristům a spatřit zde lze krokodýla nilského, kajmany trpasličí, želvy pardálí, anakondu velkou a celou řadu dalších plazů a obojživelníků.\n\nZa dobu své existence se Stanice přírodovědců DDM hlavního města Prahy může pochlubit několika vzácnými odchovy i prvoodchovy v rámci České republiky. Největších úspěchů bylo dosaženo především u odchovu plazů (varan skvrnitý, kajman brýlový, scink šalamounský), ale třeba i v odchovech exotických savců (tamarín žlutoruký, kosman zakrslý) a mnoha dalších živočišných druhů.\n\nMimo „Venkovního terária“ určeného na letnění plazů a obojživelníků lze celoročně navštívit expozice s převážně exotickými živočichy (klokani rudokrcí, lama, emu hnědý a mnoho dalších). V areálu se nachází včelín s proskleným ukázkovým úlem a „Insect hotel“ pro volně žijící hmyz.\n\nV prostorách areálu je několik tematicky zaměřených zahrad (alpínská, bylinková, produkční, výukové políčko či jedlý les) a rozsáhlá dendrologická sbírka (metasekvoje čínská, jinan dvoulaločný, lyrovník tulipánokvětý a řada dalších vzácných dřevin). \n\nV areálu se nachází naučná stezka s celkem 20 zastaveními a geologická expozice hornin z území Prahy.\n\nDo osmi desítek převážně odborných kroužků je každoročně zapojena více než tisícovka pražských dětí. V době pololetních, velikonočních, jarních, letních a podzimních prázdnin se pořádají tři desítky příměstských a pobytových táborů s přírodovědnou tematikou.\n\nKaždoročně se na jaře a na podzim pořádají v areálu výstavy, které představují místní chovy a jsou doplněny do zajímavých celků (z minulých ročníků: ucelená expozice ocasatých obojživelníků žijících v ČR, \"šípové žáby\" včetně nejjedovatější žáby světa phyllobates terribilis). Pro zájemce jsou připravena tematická odpoledne i odborná setkání a besedy. Z pravidelných výjezdních akcí se koná Velikonoční výlet do vybrané evropské Zoo a Adventní výlet.\n\n\n"}
{"id": "1173645", "url": "https://cs.wikipedia.org/wiki?curid=1173645", "title": "NGC 185", "text": "NGC 185\n\nNGC 185 (také známá jako Caldwell 18) je trpasličí sférická galaxie v souhvězdí Kasiopeji vzdálená přibližně 2,15 milionů světelných let. Objevil ji William Herschel 30. listopadu 1787. Je členem Místní skupiny galaxií a spolu s NGC 147 je satelitní galaxií Galaxie v Andromedě (M31). Zároveň s NGC 147 vytváří fyzickou dvojici.\n\nNa obloze leží v jižní části souhvězdí Kasiopeji nedaleko hranice se souhvězdím Andromedy. Za příznivých pozorovacích podmínek je viditelná i dalekohledem s objektivem o průměru 100 mm, který ji ukáže jako slabou mlhavou skvrnku s úhlovou velikostí 5′.\n\nNa rozdíl od většiny trpasličích eliptických galaxií obsahuje NGC 185 mladé hvězdokupy a vznik hvězd v ní v nedávné minulosti probíhal pomalu. NGC 185 má aktivní galaktické jádro (AGN) a je obvykle označována jako Seyfertova galaxie 2. typu,\ni když je u ní tento status zpochybněn.\nJe to pravděpodobně nejbližší Seyfertova galaxie od Země a jediná známá v Místní skupině galaxií.\n\nV roce 1999 studovala skupina vědců historii vzniku hvězd v této galaxii\na zjistila, že většina hvězd vznikla v jejích raných dobách. V poslední přibližně jedné miliardě let hvězdy vznikaly pouze blízko středu této galaxie. Walter Baade v ní v roce 1951 objevil mladé modré objekty, ale ukázalo se, že to jsou hvězdokupy a nikoli jednotlivé hvězdy. Poblíž centra galaxie byl také objeven pozůstatek supernovy.\n\n"}
{"id": "1173648", "url": "https://cs.wikipedia.org/wiki?curid=1173648", "title": "Maďarská házenkářská reprezentace mužů", "text": "Maďarská házenkářská reprezentace mužů\n\nMaďarská házenkářská reprezentace mužů reprezentuje Maďarsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173650", "url": "https://cs.wikipedia.org/wiki?curid=1173650", "title": "Haller", "text": "Haller\n\nPříjmení Haller nosí tyto osobnosti:\n"}
{"id": "1173651", "url": "https://cs.wikipedia.org/wiki?curid=1173651", "title": "Lavina na Schalfkogelu (2009)", "text": "Lavina na Schalfkogelu (2009)\n\nLavina na Schalfkogelu 2. května 2009 byla lavina, která se sesunula na hoře Schalfkogel (3537 m) v Ötztalských Alpách, na území tyrolské obce Sölden. Lavina spadla asi v 16:15 SELČ a přibližně 500 metrů pod vrcholem hory pod ní zahynulo šest skialpinistů - pět Čechů a jeden Slovák. Podle počtu obětí se tak jednalo o největší lavinové neštěstí v Rakousku od března 2000 a zároveň se jednalo o jeden z nejhorších pádů lavin, při kterých zahynuli čeští občané. Skupina se při výstupu na vrchol hory zřejmě dostala do mlhy a rozhodla se ve výstupu nepokračovat, podle záchranářů však při sjezdu odřízli sněhovou desku a ta je smetla.\nZáchranáři se k obětem kvůli špatnému počasí dostali až další den v 05:40 SELČ. Po chvíli se našly čtyři, později ještě další dvě těla už mrtvých osob, mužům pod sněhem už nemohli pomoci. Jen dvě z obětí měly podle šéfa horské služby v oblasti Obergurgl Ronalda Ribise šanci přežít, neboť měly pod lavinou malé vzduchové kapsy. Původně čítala skupina sedm lidí, ale jeden z nich se rozhodl zůstat na chatě Hochwilderhaus a výpravy se tak nezúčastnil. To mu zachránilo život. Následující den po pádu laviny byl přizván k identifikaci mrtvých.\n"}
{"id": "1173654", "url": "https://cs.wikipedia.org/wiki?curid=1173654", "title": "Slovinská házenkářská reprezentace mužů", "text": "Slovinská házenkářská reprezentace mužů\n\nSlovinská házenkářská reprezentace mužů reprezentuje Slovinsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173655", "url": "https://cs.wikipedia.org/wiki?curid=1173655", "title": "Kulturní zařízení Ostrava-Jih", "text": "Kulturní zařízení Ostrava-Jih\n\nKulturní zařízení Ostrava-Jih jsou příspěvková organizace Městského obvodu Ostrava-Jih plnící funkci místního kulturního zařízení se zajištěním mnohostranných aktivit pro občany obvodu. Svou činnost organizace provozuje v Kulturním domě K-TRIO, Kině Luna, Komorním klubu a také na dalších místech obvodu Ostrava-Jih.\n\nKulturní dům K-TRIO na ulici Dr. Martínka v Ostravě-Hrabůvce je moderní budova, která vznikla díky kompletní rekonstrukci původní budovy Obvodního kulturního střediska z roku 1973 a do provozu byla uvedena v roce 2004. Poskytuje multifunkční prostor s kvalitním technickým vybavením a širokým zázemím pro organizátory. Součástí kulturního domu je i Restaurace K-TRIO. Je využíván zejména pro pořádání koncertů, školení, seminářů, prezentací, školních představení, výstav a také večírků, plesů a rodinných či firemních akcí aj. Kapacita hlavního sálu je 200 osob.\nKino LUNA na Výškovické ulici v Ostravě-Zábřehu je největším jednosálovým kinem v Ostravě s projekční plochou o rozměru 14,5 x 6 m a zvukovým systémem Dolby Digital Surround Ex. V provozu je od roku 1970. Za podpory Státního fondu ČR pro podporu a rozvoj české kinematografie a také Statutárního města Ostravy bylo Kino LUNA v roce 2010 vybaveno kompletní technologií digitálního kina D-Cinema dle standardu DCI včetně vybavení pro 3D projekci a přímé přenosy. Souběžně byla zachována i stávající analogová projekce 35 mm filmového pásu. Mimo pravidelných každodenních filmových projekcí je kino využíváno také multifunkčně pro konání koncertů, přednášek, školních akademií aj. Kapacita kinosálu je 525 míst.\nKomorní klub v Jubilejní kolonii na Velflíkově ulici v Ostravě-Hrabůvce je umístěn v budově z roku 1928. Tato budova byla v roce 2002 vyhlášena kulturní památkou ČR. Budova byla v letech 2004–2005 kompletně rekonstruována a od roku 2008 je provozována pod Kulturním zařízením Ostrava-Jih. Klub je využíván zejména pro pořádání koncertů, besed a přednášek. Kapacita klubu je 50 osob.\n\n"}
{"id": "1173657", "url": "https://cs.wikipedia.org/wiki?curid=1173657", "title": "Pavel Kejmar", "text": "Pavel Kejmar\n\nPavel Kejmar (* 26. srpna 1990, Mělník) je český motocyklový závodník v kategorii supermoto. Momentálně jezdí za italský Degasoline Motorsport.\n\nV letech 2013, 2014, 2015 a 2016 se stal mistrem České republiky v supermotu, mezi jeho další úspěchy v této kategorii patří první místo v úvodním závodě květnového Mistrovství České republiky třídy S1 roku 2015.\n\nV srpnu 2015 se mu pak podařilo jako prvnímu českému závodníkovi zvítězit v závodu Mistrovství světa supermoto ve třídě S1 Grand Prix. V seriálu mistrovství světa ještě dvakrát vyhrál v Kolumbii a celkově obsadil čtvrté místo za rok 2015.\n\nRok 2016 zaznamenal historický úspěch pro českou vlajku v supermotu, a to bronzovou medailí na mistrovství světa.\n\n"}
{"id": "1173661", "url": "https://cs.wikipedia.org/wiki?curid=1173661", "title": "Ruská házenkářská reprezentace mužů", "text": "Ruská házenkářská reprezentace mužů\n\nRuská házenkářská reprezentace mužů reprezentuje Rusko na mezinárodních házenkářských akcích, jako je mistrovství světa nebo mistrovství Evropy.\n\"Poznámka: Do výsledků na této stránce se nezapočítávají výsledky SSSR.\"\n"}
{"id": "1173662", "url": "https://cs.wikipedia.org/wiki?curid=1173662", "title": "Železniční trať Dětenice–Dobrovice", "text": "Železniční trať Dětenice–Dobrovice\n\nŽelezniční trať Dětenice – Dobrovice město je zaniklá jednokolejná neelektrifikovaná regionální trať na rozhraní Středočeského a Královéhradeckého kraje. V jízdním řádu pro cestující byla naposledy uváděna v tabulce 6c jako větev trati Bakov nad Jizerou – Kopidlno.\n\nPrvní komise ke stavbě této trati se sešla 15. 8. 1882 a již za necelý rok, 26. srpna 1883, byl slavnostně zahájen provoz (zatím jen nákladní). Až v roce 1903 byla na trati zavedena i doprava osobní.\n\nStanice v Dobrovici měla název \"Taxis-Dobrovice\", později \"Dobrovice město\". Přepravní zatížení trati vlaky pro cestující bylo minimální, jednalo o 2 páry osobních vlaků denně.\n\nZ nádraží Dobrovice město vedla vlečka do cukrovaru, již dříve napojeného do stanice \"Dobrovice\" na trati Nymburk – Mladá Boleslav. Dlouho zamýšlená třetí větev kolejového trojúhelníka, která měla umožnit přímou jízdu z dráhy Rokytňany - Dobrovice město do stanice Dobrovice, byla postavena Železničním vojskem až po jejím zrušení.\n\nV padesátých letech postupně ubývalo osobní dopravy, ale nákladní bylo stále dost, zvláště pro automobilku. Od roku 1970 byla zastavena osobní doprava, nákladní doprava byla po celé trati zachována ještě 4 roky. Poté celou trať koupily Uhelné sklady n.p. Semčice, které na úseku Dobrovice - Semčice provozovaly ještě dlouhá léta vlečkovou nákladní dopravu. Úsek Semčice - Žerčice využívala firma Škoda k odstavování patrových vozů. Kolej z Žerčic do Rokytňan poté již nebyla udržována, dokonce byla v místě pískovny u Ujkovic přerušena. Roku 2002 byla nákladní doprava úplně zastavena, a to jak s uhlím, tak s prázdnými patrovými vozy. A od této doby už trať jen chátrá, v roce 2003 byly koleje v úseku Semčice - Žerčice vytrhány. Kolejiště stanice Dobrovice město je využíváno cukrovarem a okolní plochy byly změněny na překladiště osobních automobilů Škoda.\n\n\n"}
{"id": "1173670", "url": "https://cs.wikipedia.org/wiki?curid=1173670", "title": "Pietro Badoglio", "text": "Pietro Badoglio\n\nPietro Badoglio, první vévoda z Addis Abeby, první markýz ze Sabotinu (28. září 1871 – 1. listopadu 1956), byl italský generál (později maršál) během obou světových válek a předseda vlády Itálie, jakož i první místokrál italské východní Afriky.\n\nPo studiích na vojenské akademii v Turíně od roku 1892 sloužil v italské armádě, nejprve jako poručík dělostřelectva, a zúčastnil se raných italských koloniálních válek v Eritreji (1896) a v Libyi (1912).\n\nV době počátku italské účasti v první světové válce měl hodnost podplukovníka, do hodnosti generála byl povýšen po jeho účasti na dobytí Monte Sabotino v květnu 1916 a v pozdních měsících roku 1917 byl jmenován zástupcem náčelníka štábu (\"Sottocapo di Stato Maggiore\"), přesto, že byl jedním z hlavních velitelů, odpovědných za katastrofu během bitvy u Caporetta v říjnu 1917. Kvůli této porážce byl obviněn z různých stran za dispozice sil pod jeho velením před bitvou, ale vyšetřovací komise většinu těchto obvinění zamítla.\n\nV letech po první světové válce, kdy zastával různé vysoké hodnosti v italské armádě, Badoglio vyvíjel trvalé úsilí při úpravě úředních dokumentů, aby zakryl svou roli v této porážce.\n\nPo válce byl Badoglio jmenován senátorem, ale nadále zůstával v armádě, kde byl pověřen speciálními úkoly v Rumunsku a USA v roce 1920 a 1921. Zpočátku byl odpůrcem Mussoliniho a po roce 1922 byl umístěn jako velvyslanec v Brazílii. Brzy poté, co změnil svůj politický názor, se vrátil do Itálie a zaujal vedoucí roli v armádě jako náčelník štábu od 4. května 1924. Dne 25. června 1926 byl povýšen do hodnosti maršála (\"Maresciallo d'Italia\").\nBadoglio byl první guvernér Tripolitánie a Kyrenaiky (které později vytvořily italskou Libyi) od roku 1929 do roku 1933. Během této doby, hrál důležitou roli (společně s Rodolfem Grazianim, náměstkem guvernéra Kyrenaiky) v porážce libyjských povstalců. Dne 24. ledna 1932 (na třetí výročí jeho jmenování), Badoglio vyhlásil konec libyjského odporu, poprvé od italské invaze v roce 1911.\n\nDne 3. října 1935 nahradil ve funkci velitele italských sil v Etiopii generála Emilia de Bono, protože průběh invaze do Etiopie považoval Mussolini za příliš pomalý.\n\nBadoglio požádal a dostal svolení k použití chemických zbraní. Záminkou bylo údajné mučení a vražda sestřeleného italského pilota Tita Minnitiho během etiopského „vánočního útoku“. Proti etiopské armádě na severní frontě byl účinně nasazen yperit.\n\nBadoglio velel italské invazní armádě v první bitvě u Tembienu, bitvě u Amba Aradam, druhé bitvě u Tembienu a bitvě u Shire. Dne 31. března 1936 porazil císaře Haile Selassieho, velícího poslední etiopské armádě na severní frontě, v bitvě u Maychew. Dne 26. dubna, kdy už prakticky žádné etiopské síly nekladly odpor ve směru na Addis Abebu, Badoglio zahájil svůj \"Pochod železné vůle\", aby obsadil etiopské hlavní město a ukončil válku. 2. května Haile Selassie opustil zemi a 5. května 1936 již maršál Badoglio vedl vítězné italské vojáky do Addis Abeby.\n\nMussolini prohlásil krále Viktora Emanuela III. za habešského císaře a Etiopie se stala součástí italské východní Afriky. Při této příležitosti byl Badoglio jmenován prvním místokrálem a generálním guvernérem a povýšen do šlechtického stavu s vítězným titulem vévody z Addis Abeby.\n\nDne 11. června 1936 Rodolfo Graziani nahradil Badoglia jako místokrál a generální guvernér italské východní Afriky. Badoglio se vrátil ke svým povinnostem náčelníka generálního štábu. Podle časopisu Time začátkem června vstoupil do fašistické strany.\n\nBadoglio byl náčelníkem generálního štábu po enormně dlouhou dobu od roku 1925 do roku 1940 a byl to on, kdo měl poslední slovo v celé struktuře ozbrojených sil, včetně doktríny, výběru důstojníků, výzbroje. Nebyl nakloněn italsko-německému Ocelovému paktu a byl pesimista co se týče šancí na úspěch Itálie v jakékoliv evropském konfliktu, ale nebyl proti rozhodnutí Mussoliniho a krále vyhlásit válku Francii a Velké Británii. Po špatných výsledcích italské armády v invazi do Řecka v prosinci 1940 odstoupil z funkce náčelníka generálního štábu a byl nahrazen Ugo Cavallerem.\n\nDne 24. července 1943, když Itálie utrpěla několik nezdarů v návaznosti na invazi na Sicílii, velká fašistická rada vyslovila nedůvěru Mussolinimu. Následující den byl odstraněn z vlády králem Viktorem Emanuelem III. a zatčen. Dne 3. září 1943 generál Giuseppe Castellano podepsal příměří se Spojenci v Cassibile jménem Badoglia, který byl jmenován italským premiérem. Badoglio se obával potenciálně nepřátelské německé reakce na příměří a váhal ho formálně oznámit.\n\nDne 8. září byl dokument zveřejněn Spojenci, dříve než Badoglio mohl předat zprávy o příměří italským ozbrojeným silám. Jednotky armády, námořnictva i letectva byly obecně překvapeny příměřím a nepřipraveny na německé akce s cílem je odzbrojit. V časných ranních hodinách 9. září Badoglio, král Viktor Emanuel, někteří vojenští ministři, a náčelník generálního štábu uprchli do Pescary a Brindisi pod ochranu Spojenců. Dne 23. září byla podepsána delší verze o příměří na Maltě. Dne 13. října Badoglio jménem Italského království oficiálně vyhlásil válku nacistickému Německu. V čele vlády stál po dobu dalších devíti měsíců, 9. června 1944 ho nahradil Ivanoe Bonomi.\n\nVzhledem ke zvýšenému napětí se Sovětským svazem v době studené války, v níž britská vláda považovala Badoglia za garanta antikomunistické poválečné Itálie, nebyl nikdy souzen za italské válečné zločiny spáchané v Africe.\n\nBadoglio zemřel v Grazzano Monferrato v roce 1956.\n\n"}
{"id": "1173671", "url": "https://cs.wikipedia.org/wiki?curid=1173671", "title": "Tototlmimus", "text": "Tototlmimus\n\nTototlmimus („napodobitel ptáka“), žil asi před 72 miliony let (pozdní křída) na území dnešního severozápadního Mexika (stát Sonora). \n\nByl to všežravý ornitomimidní („pštrosí“) dinosaurus střední velikosti, příbuzný rodům \"Ornithomimus\" a \"Struthiomimus\". Známý je z nekompletní, relativně dobře zachované kostry bez lebky. \"Tototlmimus\" byl objeven v sedimentech souvrství Packard, náležející do geologického stupně kampán. V roce 2016 jej popsal tým mexických paleontologů pod vedením Claudie Ines Serrano Brañas. Holotyp nese označení \"ERNO 8553\". Rodové jméno vychází z místního jazyka nahuatl, v němž slovo „tototl“ znamená „pták“.\n\n\n"}
{"id": "1173675", "url": "https://cs.wikipedia.org/wiki?curid=1173675", "title": "Sovětská házenkářská reprezentace mužů", "text": "Sovětská házenkářská reprezentace mužů\n\nSovětská házenkářská reprezentace mužů reprezentuje SSSR na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173677", "url": "https://cs.wikipedia.org/wiki?curid=1173677", "title": "The Walker Brothers", "text": "The Walker Brothers\n\nThe Walker Brothers byla americká popová skupina z 60. a 70. let 20. století. Tvořili ji Noel Scott Engel (* 1944), John Maus (* 1943) a Gary Leeds (* 1942). Všichni tři kromě svých občanských jmen používali v hudebním businessu příjmení Walker. Skupina začala společně vystupovat v USA v roce 1964 jako pokus postavit se proti tzv. britské pop invazi, nicméně vrcholu své kariéry dosáhli právě ve Velké Británii, do níž se v roce 1965 přestěhovali.\n\nV počátku skupiny byl jejím hlavním iniciátorem John (zpěv, kytara). Scott obstarával doprovodný zpěv a hrál na baskytaru. Třetím členem byl tehdy bubeník Al Schneider. V této formaci vydali první singl „Pretty Girls Everywhere“ (Church/Williams), který ovšem prošel bez valného zájmu. Koncem roku 1964 se potkali s Gary Leedsem, který působil jako bubeník na britském turné v doprovodu zpěváka P. J. Probyho. Gary přesvědčil Johna a Scotta, aby změnili působiště a přestěhovali se do swingujícího Londýna. Předtím ještě nahráli svůj druhý single „Love Her“ (Mann/Weil), ve kterém Scott převzal roli hlavního zpěváka.\n\nZkraje roku 1965 po změně působiště podepsala skupina kontrakt se společností Philips Records a začala koncerovat na ostrovech. Bubeníkem skupiny se stal Gary. Hlavním tahákem byl především baryton Scotta, který na popové scéně 60. let působil výjimečně. V červnu 1965 vstoupila „Love Her“ do UK Top 20. Úspěch byl nastartován.\nNásledující singl „Make It Easy on Yourself“ (Bacharach/David) nastoupil do Top 10 v srpnu 65 a na místo No.1 se dostal koncem září, kde vystřídal „I Can´t Get No Satisfaction“, kultovní trhák od Rolling Stones. Dalším z řady úspěšných nahrávek Walkerů byla „My Ship Is Coming In“ (Brooks), která bodovala koncem roku 1965 na třetím místě hitparád. Vrcholu dosáhla skupina na jaře 1966, kdy se jejich „The Sun Ain´t Gonna Shine Anymore“ (Crewe/Gaudio) stala druhým No.1 hitem v UK. Skladbu autoři původně napsali pro zpěváka Frankie Valliho z Four Seasons, který s ní ale žádné zázraky neudělal. Kolem Walker Brothers se v tu dobu strhla mánie, zejména mezi mladými děvčaty, srovnatelná s tou, kterou vyvolali Beatles tři roky předtím. S určitým zpožděním a poněkud menším ohlasem se Walker Brothers začali prosazovat i na své domovské scéně v USA.\n\nWalkeři pokračovali v letech 1966 a 1967 se svým repertoárem rockových balad, nicméně ohlas již nebyl takový. Postupně vyšly SP tituly „(Baby) You Don´t Have To Tell Me“ (Autell) v červenci 1966, „Another Tear Falls“ (Bacharach/David) v září 1966, „Deadlier Than The Male“ (Engel/Franz) v prosinci 1966 a „Stay With Me Baby“ (Ragovoy/Weiss) v únoru 1967.\n\nMimo skupinové projekty si jednotliví členové také občas zasólovali, zejména Scott, který v letech 1967 až 1969 vydal celkem čtyři sólová alba pod jednoduchými názvy „Scott 1“ až „Scott 4“. Na nich vydával skladby spíše šansonového typu, jsa ovlivněn například J. Brelem. Nicméně tlaky na psychiku Scotta, vnitřní třenice a názorové rozdíly způsobily, že po ukončení japonského turné v roce 1968 skupina ohlásila rozchod.\n\nKoncem roku 1974 se Scott, John a Gary rozhodli pokusit se o comeback a ohlásili obnovení The Walker Brothers a o rok později vydali nové album „No Regrets“. Titulní píseň alba byla vydána i jako SP (autor Rush) a dosáhla No.7 hitparád zkraje roku 1976. Později ještě vydali alba „Lines“ (1976) a „Nite Flights“(1978). Předchozí úspěch se však již nedostavil, mohutné aranže a vokály se už nenosily, takže se skupina rozpadla tentokráte definitivně.\n\nJohn Walker si vybudoval vlastní nahrávací studio v Kalifornii a čas od času vyjížděl na koncertní turné, na kterých předváděl svoje interpretace bývalých hitů. Poslední turné absolvoval v roce 2004. Dne 7. května 2011 John zemřel ve svém domě v Los Angeles na rakovinu. Gary Walker trvale působí v Anglii, v hudbě aktivně však nevystupuje. Scott Walker sporadicky nahrává a působí v lokálních kulturních akcích. Komerčně není příliš úspěšný, hudební kritici ho však hodnotí velmi dobře jako avangardního umělce. V roce 2003 získal například ocenění Q Magazinu, podobně v roce 2006 obdržel MOJO Icon Award. Poslední album, na němž se podílel, vyšlo v roce 2014 („Soused“), kde spolupracoval s dvojicí Sunn O)))\n\nJohn a Gary vydali roku 2009 vlastní autobiografii „The Walker Brothers: No Regrets – Our Story“. Písně „The Sun Ain´t Gonna Shine Anymore“ a „Stay With Me Baby“ byly prominentně zařazeny do závěru filmu Loreny Scafariové „Seeking a Friend for the End of the World“ s Keirou Knightly a Stevem Carellem v hlavní roli (2012). Scottův život je předmětem filmového dokumentu „Scott Walker: 30 Century Man“ Stephena Kijaka z roku 2006. Výkonným producentem filmu byl David Bowie.\n\n\n"}
{"id": "1173678", "url": "https://cs.wikipedia.org/wiki?curid=1173678", "title": "Zdravko Tolimir", "text": "Zdravko Tolimir\n\nZdravko Tolimir zvaný též chemický Tolimir ( 27. listopadu 1948, Glamoč, Jugoslávie - 9. února 2016, Haag, Nizozemsko) byl bosenskosrbský generál, kterého Mezinárodní trestní tribunál pro bývalou Jugoslávii v roce 2012 odsoudil k doživotnímu trestu vězení za podíl na genocidě v bosenské Srebrenici z roku 1995. \n\n"}
{"id": "1173693", "url": "https://cs.wikipedia.org/wiki?curid=1173693", "title": "Tömösváryho orgán", "text": "Tömösváryho orgán\n\nTömösváryho orgán je specializovaný párový smyslový orgán u některých skupin stonožkovců (např. stonožek a mnohonožek) a šestinohých (např. chvostoskoků). Tömösváryho orgán je umístěn na hlavě u základny tykadel. Tömösváryho orgánu jsou připisovány nejrůznější funkce: smysl chvění, vlhkosti, nebo světla, přestože důkaz jejich skutečné funkce je rozporuplný a přestože, ve skupinách jako jsou mnohonožky, je jeho skutečná funkce neznámá. Orgán byl prvně popsán v roce 1883 maďarským biologem Ödönem Tömösvárym.\n"}
{"id": "1173697", "url": "https://cs.wikipedia.org/wiki?curid=1173697", "title": "Asociace MOV uznaných mezinárodních sportovních federací", "text": "Asociace MOV uznaných mezinárodních sportovních federací\n\nAsociace MOV uznaných mezinárodních sportovních federací (ARISF, ) sdružuje mezinárodní federace uznaných sportů, které se snaží o zařazení nových sportů na program olympijských her.\n\n\n"}
{"id": "1173699", "url": "https://cs.wikipedia.org/wiki?curid=1173699", "title": "Pleso nad Skokom", "text": "Pleso nad Skokom\n\nPleso nad Skokom (, , ) je ledovcové jezero v Mlynické dolině ve Vysokých Tatrách na Slovensku. Leží bezprostředně nad prahem Mlynické doliny nad vodopádem Skok. Má rozlohu 0,7360 ha. Je dlouhé 158 m a široké 80 m. Dosahuje maximální hloubky 1,8 m. Jeho objem činí 7494 m³. Leží v nadmořské výšce 1801 m.\n\nJeho název vyplývá z bezprostřední blízkosti vodopádu Skok. Na západě se zvedají svahy Štrbského a Mlynického Soliska a na východě Malé Bašty. Od plesa je pěkný výhled na štít Satan.\n\nKolem poloviny 19. století bylo toto pleso nevětší v Mlynické dolině, o kterém se samostatně mluvilo jako o \"Mlynickém plese\". Mělo rozlohu až 3 ha.. Pravděpodobně proto, že v té době nemělo jméno. Ostatní plesa v údolí byla malá a nepojmenovaná. Pleso nad Skokom se časem zmenšilo, protože potok Mlynica, který jím protéká poškodil kamenný val a zapříčinil odtok větší části vody. Pleso kdysi mělo rozlohu až 3 ha. Rozměry jezera v průběhu času zachycuje tabulka:\nPleso je přístupné pěšky v období od 16. června do 31. října je možný od Štrbského plesa kolem hotelu FIS. Kolem Vodopádu Skok se stoupá po chodníku zabezpečeném fixními řetězy na dolinovou terasu k plesu. Vrátit se je možné stejnou cestou nebo pokračovat přes Bystrou lávku do Furkotské doliny.\n\n\n"}
{"id": "1173700", "url": "https://cs.wikipedia.org/wiki?curid=1173700", "title": "Diane Dassigny", "text": "Diane Dassigny\n\nDiane Dassigny (* 12. listopadu 1983) je francouzská herečka, muzikantka a zpěvačka. Hrála policistku Alici Lejeunovou ve francouzském krimiseriálu \"Julie Lescautová\" (2004–2006). Od šesti let chodila na hodiny klavíru a baletu, později absolvovala hereckou školu Jeana Périmonyho, před kamerou debutovala v oceněném televizním filmu \"La Colline aux mille enfants\". Vystupovala na scéně Théâtre de Paris, účinkovala v roli Constanze Mozartové v muzikálu \"Mozart, l'opéra rock\". Působí v televizním dabingu, např. ve francouzské verzi seriálů \"Castle na zabití\" a \"Kráska a zvíře\", byla podle ní vytvořena postava novinářky Britney ve videohře \"Heavy Rain\".\n\n\n\n\n"}
{"id": "1173702", "url": "https://cs.wikipedia.org/wiki?curid=1173702", "title": "Ljudmila Ulická", "text": "Ljudmila Ulická\n\nLjudmila Jevgeněvna Ulická (rusky \"Людмила Евгеньевна Улицкая\", * 21. února 1943 Davlekanovo) je ruská spisovatelka a scenáristka.\n\nOba její rodiče byli přírodovědci, původně šla v jejich stopách a vystudovala biochemii a genetiku, poté, co byla propuštěna z výzkumného ústavu za šíření samizdatů, se stala spisovatelkou, překladatelkou a divadelní dramaturgyní na volné noze. V roce 1990 natočil Vladimir Grammatikov podle jejího scénáře film \"Sestřičky Liberty\", v roce 1992 vyšla v časopise Novyj Mir její novela \"Soněčka\", která byla záhy přeložena do řady světových jazyků a obdržela francouzskou Prix Médicis. Její historický román \"Daniel Stein, překladatel\" (rusky vyšel roku 2006) byl přeložen do šestnácti jazyků a prodalo se ho přes milion výtisků.\n\nJe známa i svými veřejnými postoji: kritizuje Vladimira Putina a válku na Ukrajině, je členkou Výboru za čestné volby, účastnila se v roce 2014 kongresu \"Ukrajina — Rusko: dialog\". Po vydání knihy \"Semja u nas i u drugich\" byla obviněna z porušení ruského zákona o zákazu propagace homosexuality mezi nezletilými. Je členkou dozorčí rady sdružení na podporu hospiců, roku 2007 založila vlastní humanitární nadaci, také ze svých honorářů financuje dodávání nových knih do ruských veřejných knihoven.\n\nJe držitelkou Ruské Bookerovy ceny (rusky \"Русский Букер\"), která jí byla jako první ženě udělena roku 2001, Řádu umění a literatury (2004) a Rakouské státní ceny za evropskou literaturu (2014).\n\n\n\n"}
{"id": "1173704", "url": "https://cs.wikipedia.org/wiki?curid=1173704", "title": "Michał Jedynak", "text": "Michał Jedynak\n\nMichał Jedynak (20. července 1870 Paszczyna – 4. října 1916 Krzeszowice) byl rakouský politik polské národnosti z Haliče, na počátku 20. století poslanec Říšské rady.\n\nNarodil se v rolnické rodině. Vystudoval národní školu a pak střední školu v Dębici. Od roku 1892 spolupracoval s listem \"Przyjaciel Ludu\", později s listem \"Piast\". Zpočátku patřil mezi stoupence politického proudu okolo Stanisława Stojałowského, později se přiklonil k Polské lidové straně, jejímž členem byl od jejího vzniku. V letech 1903–1913 byl členem jejího předsednictva. Byl organizátorem rolnických spolků a podílel se na založení rolnické záložny. Od roku 1908 do roku 1913 zasedal coby poslanec Haličského zemského sněmu. V rámci Polské lidové strany se vyprofiloval jako oponent Jana Stapińského. Po rozkolu ve straně byl po roce 1913 činný v Polské lidové straně „Piast”.\n\nV době svého působení v parlamentu se uvádí jako zemědělec v obci Paszczyna.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 43. Poslancem byl do své smrti roku 1916. V parlamentu ho pak nahradil Tomasz Dyło.\n\nUvádí se jako člen Polské lidové strany. Po volbách roku 1911 byl na Říšské radě členem poslaneckého Polského klubu.\n\nZemřel v říjnu 1916.\n"}
{"id": "1173706", "url": "https://cs.wikipedia.org/wiki?curid=1173706", "title": "Boží bojovníci (Sapkowski)", "text": "Boží bojovníci (Sapkowski)\n\nBoží bojovníci je historický fantasy román polského spisovatele Andrzeje Sapkowského. Kniha vypráví příběh slezského rytíře Reinmara z Bělavy. Spolu s předchozím dílem \"Narrenturm\" a následující knihou \"Lux Perpetua\" tvoří tento román tzv. Husitskou trilogii, která je známá též jako Sága o Reinmarovi z Bělavy. V knize, jejíž děj se odehrává na konci 20. let 15. století, se mísí prvky historického románu a fantasy.\n\nDěj knihy \"Boží bojovníci\" navazuje na předcházející díl Sapkowského trilogie, \"Narrenturm\". Čtenář sleduje především hlavního hrdinu celého příběhu slezského šlechtice, lékaře a mága Reinmara z Bělavy, který se po svém útěku ze Slezska přidal k českým husitům a stal se členem sirotčího svazu.\n\nReinmar, z něhož se po odchodu z domova stal horlivý zastánce kalicha, se společně s přítelem Šarlejem, který se ve snaze o získání majetku stal členem táborského svazu, vypravil do severních Čech.\n\nPrávě tam se rozhodli pátrat po čaroději Rupiliu Slezákovi, s jehož pomocí by se jejich záhadnému příteli a údajnému astrálovi Samsonu Medákovi podařilo vrátit do svého světa. Reynevan, kterému byla i v Čechách v patách slezská inkvizice a služebníci vratislavského biskupa, byl zajat svými nepřáteli na hradě Trosky odkud se dostal teprve za pomoci čaroděje Rupilia.\n\nPo útěku z trosek však Reynevena záhy znovu dopadli jeho pronásledovatelé a mladý mág byl v poutech veden do Slezska, neboť kníže Jan z Bibrštejna se nesprávně domníval, že to byl právě Reinmar, kdo zneuctil jeho dceru Kateřinu. Na Bibrštejnově hradě Štolcu byl tento omyl vysvětlen, Reynevan byl propuštěn a navíc se dozvěděl, že se při své účasti na čarodějném sabatu nesblížil s mladou Bibrštejnovnou, nýbrž s její společnicí Juttou von Apolda, která však byla svou rodinou ukryta v klášteře. Další šokující zprávu představovala zvěst o smrti Reynevanovy zrádné milenky Adély ze Šterců, která zemřela v žaláři Jana Minsterberského.\n\nPoté, co se Reinmarovi konečně podařilo dostat na svobodu, se spojil s tajnou slezskou husitskou špionážní skupinou známou jako Vogelsang, se kterou se zapojil do přípravy podmínek na nadcházející husitskou vojenskou výpravu. Zároveň pak objevil úkryt své družky Jutty a k jeho velké radosti jej ve Slezsku vyhledali i přátelé Šarlej a Samson.\n\nNa jaře roku 1428 pak do Slezska vtáhlo táborské vojsko vedené Prokopem Holým. Husité i s pomocí Reynevana a jeho přátel vydrancovali množství slezských měst a porazili katolická vojska v bitvách u Nisy a u Staré Jesenice, kde Reynevanovou rukou padl i minsterberský kníže Jan. Husité slavili vítězství, avšak Reynevan je zdrcen tím, že inkvizice se zmocnila jeho milované družky, Jutty.\n\nStejně jako v předchozím díle je i děj tohoto románu zasazen do období husitských válek a vrcholného období spanilých jízd, konkrétně do let 1427 a 1428. V knize \"Boží bojovníci\" se tak odehrává množství reálných historických událostí. Po zmínce o bitvě u Tachova, jsou v románu popsány i bitva u Ústí a u Nisy, neúspěšný pokus husitských šlechticů Hynka z Kolštejna a Jana Smiřického o převrat v Praze nebo tažení sirotků a táborů do Slezska.\n\nVe vedlejších rolích se pak ve druhém díle Husitské trilogie opět objevuje množství skutečných historických postav. Reynevan je opět pronásledován služebníky vratislavského biskupa Konráda, setkává se s kladským hejtmanem Půtou z Častolovic, Prokopem Holým, Janem Čapkem ze Sán, Janem Roháčem z Dubé a s mnoha dalšími husitskými veliteli či politiky.\n\n"}
{"id": "1173710", "url": "https://cs.wikipedia.org/wiki?curid=1173710", "title": "Jan Kleski", "text": "Jan Kleski\n\nJan Kleski (23. března 1860 Verchnij Verbiž – 19. ledna 1934 Verchnij Verbiž) byl rakouský politik polské národnosti z Haliče, na počátku 20. století poslanec Říšské rady.\n\nAbsolvoval gymnázium a studoval práva na Vídeňské univerzitě a Černovické univerzitě. Patřil mu statek ve východohaličském Verchném Verbiži. Zastával funkci starosty města Kolomyja a byl dlouholetým okresním maršálkem v Kolomyji. Od roku 1908 do roku 1914 zasedal coby poslanec Haličského zemského sněmu. V době svého působení v parlamentu se uvádí jako velkostatkář v obci Verchnij Verbiž (Wierbiąż).\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 17.\n\nUvádí se jako polský demokrat (Polskie Stronnictwo Demokratyczne). Po volbách roku 1911 byl na Říšské radě členem poslaneckého Polského klubu.\n\nVeřejně a politicky činným zůstal i v meziválečném období. Od roku 1919 do roku 1922 byl poslancem polského ústavodárného Sejmu. Zastupoval poslanecký Klub Pracy Konstytucyjnej.\n"}
{"id": "1173715", "url": "https://cs.wikipedia.org/wiki?curid=1173715", "title": "Roman Krogulski", "text": "Roman Krogulski\n\nRoman Jan Krogulski (10. června 1868 Rzeszów – 4. prosince 1936 Rzeszów) byl rakouský právník a politik polské národnosti z Haliče, na počátku 20. století poslanec Říšské rady; starosta Rzeszówa.\n\nPůsobil jako advokát a politik. Byl starostou Rzeszówa. V době svého působení v parlamentu se uvádí jako advokát v Rzeszówě.\n\nAbsolvoval gymnázium v Rzeszówě a vystudoval práva na Jagellonské univerzitě, kde získal titul doktora práv. Měl v rodném městě advokátní kancelář. Od roku 1895 zasedal v městské radě, později byl náměstkem starosty a pak dlouhodobým starostou. Funkci starosty zastával od července 1913 do roku 1935. V období let 1906–1919 byl předsedou místní pobočky tělovýchovné organizace Sokol.\n\nPůsobil také coby poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1912, konaných podle všeobecného a rovného volebního práva. Byl zvolen za obvod Halič 21. Zvolen byl 2. května 1912, nastoupil 14. května 1912 místo Leona Bilińského.\n\nUvádí se jako polský demokrat (Polskie Stronnictwo Demokratyczne). Po volbách roku 1912 byl na Říšské radě členem poslaneckého Polského klubu.\n\nV letech 1914–1915 dočasně přesídlil do Vídně z obavy před ruskou invazí do Haliče. Po válce byl členem polské likvidační komise, která přebírala státní správu do služeb nového polského státu.\n"}
{"id": "1173718", "url": "https://cs.wikipedia.org/wiki?curid=1173718", "title": "Heinz Fütterer", "text": "Heinz Fütterer\n\nHeinrich Ludwig „Heinz” Fütterer (14. října 1931 Illingen – 10. února 2019) byl německý atlet, sprinter, mistr Evropy v běhu na 100 metrů z roku 1954.\n\nBez úspěchu startoval na olympiádě v Helsinkách v roce 1952. Na evropském šampionátu v roce 1954 zvítězil ve finále běhu na 100 i 200 metrů. V závěru sezóny vyrovnal světový rekord na 100 metrů časem 10,2 s. Na dvojnásobné trati nejprve vyrovnal evropský rekord 20,9 s a poté ho o jednu desetinu ještě vylepšil. V březnu 1955 vytvořil světový halový rekord v běhu na 60 metrů 6,5 s. Z olympiády v Melbourne v roce 1956 si dovezl bronzovou medaili za třetí místo ve štafetě na 4 x 100 metrů. Jeho závěrečným mezinárodním úspěchem byl titul mistra Evropy ve štafetě na 4 x 100 metrů, který vybojoval ve Stockholmu v roce 1958.\n\n"}
{"id": "1173719", "url": "https://cs.wikipedia.org/wiki?curid=1173719", "title": "Sergej Georgijevič Žemajtis", "text": "Sergej Georgijevič Žemajtis\n\nSergej Georgijevič Žemajtis ( ) (23. září 1908, Nikolajevsk na Amuru – 8. září 1987, Moskva) byl ruský sovětský spisovatel litevského původu, autor vědeckofantastických příběhů a příběhů s námořní tematikou.\n\nNarodil se ve městě Nikolajevsk na Amuru na ruském Dálném východě (dnes Chabarovský kraj) v rodině potomka litevského odsouzence poslaného sem do vyhnanství. Na Dálném východě prožil třicet let. Učil se mechanizátorem a pak pracoval jako traktorista v kolchozu. Vojenskou službu prožil v Tichooceánském loďstvu a po jejím skončení pracoval ve zlatých dolech, v lesnictví a na stavbě silnic. Postupně se stal korespondentem několika dálněvýchodních periodik, např. blagověščenských novin \"Амурская правда\" (Amurská pravda), a od roku 1937 v nich vydával svá první díla. Vysokoškolského vzdělání nedosáhl, absolvoval pouze dva kurzy na fakultě geografie Dálněvýchodní státní univerzity ve Vladivostoku. Po přepadení Sovětského svazu nacitickým Německem roku 1941 odešel dobrovolně na frontu a za své válečné zásluhy obdržel několik vyznamenání, například Řád Vlastenecké války nebo Řád rudé hvězdy.\n\nPo skončení války studoval v Moskvě literární kurzy a věnoval se dětské literatuře. Pravidelně začal publikovat od roku 1951. Roku 1966 se stal spisovatelem z povolání a v tomto roce se také stal členem Svazu sovětských spisovatelů. Od roku 1957 do roku 1973 vedl redakci nakladatelství \"Молодая гвардия\" (Mladá garda) a s jeho podporou zde vyšly knihy Ivana Jefremova, bratrů Strugackých, Anatolie Dněprova a dalších významných představitelů sovětské sci-fi.\n\nByl ženatý a jeho syn Sergej Sergejevič Žemajtis (* 1952) je také spisovatelem.\n\n"}
{"id": "1173720", "url": "https://cs.wikipedia.org/wiki?curid=1173720", "title": "Smrt (rozcestník)", "text": "Smrt (rozcestník)\n\nSmrt může být:\n\n\n\n\n\n\n\n\n\n\n"}
{"id": "1173721", "url": "https://cs.wikipedia.org/wiki?curid=1173721", "title": "Claude Piquemal", "text": "Claude Piquemal\n\nClaude Piquemal (* 19. března 1939 Siguer) je bývalý francouzský atlet, sprinter, mistr Evropy v běhu na 100 metrů z roku 1962.\n\nPři svém prvním olympijském startu v Římě v roce 1960 skončil ve čtvrtfinále běhu na 100 metrů. O dva roky později na evropském šampionátu v Bělehradě v roce 1962 zvítězil ve finále běhu na 100 metrů. Na olympiádě v Tokiu v roce 1964 byl členem bronzové francouzské štafety na 4 x 100 metrů, při startu běhu na 100 metrů skončil v semifinále. Start na mistrovství Evropy v Budapešti v roce 1966 pro něj znamenal zisk bronzové medaile v běhu na 100 metrů a zlato ze sprinterské štafety. V Mexiku při olympiádě startoval pouze ve štafetě na 4 x 100 metrů, spolu s kolegy vybojoval pro Francii bronzovou medaili.\n\n"}
{"id": "1173722", "url": "https://cs.wikipedia.org/wiki?curid=1173722", "title": "Antoni Lewicki", "text": "Antoni Lewicki\n\nAntoni Lewicki (Celým jménem Antoni Hoch und wohlgeboren de Rogala von Lewicki ) (13. června 1863 – 1944) byl rakouský politik, hrabě polské národnosti z Haliče, na počátku 20. století poslanec Říšské rady.\n\nV době svého působení v parlamentu se uvádí jako zemědělec - majitel panství v obci Majdan Królewski v regionu Kolbuszowa.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 46.\n\nUvádí se jako polský národní demokrat (Stronnictwo Narodowo-Demokratyczne), kteří byli ideologicky napojeni na politický směr Endecja. Po volbách roku 1911 byl na Říšské radě členem poslaneckého Polského klubu. 1. září 1915 přestoupil do klubu Polské lidové strany „Piast”. Coby polský lidovec je uváděn i k roku 1917.\n"}
{"id": "1173725", "url": "https://cs.wikipedia.org/wiki?curid=1173725", "title": "Wiesław Maniak", "text": "Wiesław Maniak\n\nWiesław Jan Maniak (19. března 1939 Lvov – 28. června 1982 Kurčatov) byl polský atlet, sprinter, mistr Evropy v běhu na 100 metrů z roku 1966.\n\nMládí prožil ve Velké Británii a Irsku, do Polska se vrátil v roce 1963. O rok později reprezentoval Polsko na olympiádě v Tokiu, byl členem stříbrné polské štafety na 4 x 100 metrů, ve finále běhu na 100 metrů skončil čtvrtý jako první Evropan. V roce 1966 se v Budapešti stal mistrem Evropy v této disciplíně. Na olympiádě v Mexiku v roce 1968 nedosáhl individuálních úspěchů, polská sprinterská štafeta (spolu s ním) skončila osmá. Jeho polský rekord na 100 metrů 10,1 vydržel 19 let až do roku 1984.\n\n"}
{"id": "1173727", "url": "https://cs.wikipedia.org/wiki?curid=1173727", "title": "Jaroslav Janus", "text": "Jaroslav Janus\n\nJaroslav Janus (* 21. září 1989) je slovenský hokejový brankář. Aktuálně hraje za tým HC Verva Litvínov\n\nS hokejem začínal v HC 07 Prešov. Odtud nejdříve přestoupil do HC Slovan Bratislava, kde v mládežnických kategoriích působil v sezónách 2005/2006 a 2006/2007. Roku 2007 se vydal do zámoří. V Erie Otters (OHL) zůstal 3 sezóny. V sezóně 2009/2010 byl draftovaný Tampa Bay Lightning . V sezóně 2011/2012 chytal v Norfolku na farmě v  AHL, kde nastoupil ke 34 zápasům, ve kterých měl úspěšnost 91,4 %. Na konci sezóny se těšil ze zisku Calderova poháru. Šanci v NHL nedostal a vrátil se do Evropy. Před sezónou 2012/2013 se s klubem HC Slovan Bratislava dohodl na smlouvě, zůstal zde 3 sezóny. Část sezóny 2014/2015 odchytal ve HC Sparta Praha. Před sezónou 2015/2016 přišel do HC Verva Litvínov. V reprezentaci se poprvé objevil v sezóně 2006/2007 v osmnáctce. V seniorské kategorii se zúčastnil Mistrovství světa v ledním hokeji 2013 a Mistrovství světa v ledním hokeji 2014.\n"}
{"id": "1173729", "url": "https://cs.wikipedia.org/wiki?curid=1173729", "title": "Aleksander Lisiewicz", "text": "Aleksander Lisiewicz\n\nAleksander Lisiewicz (13. května 1859 Sasiv – 12. května 1916 Lvov) byl rakouský právník a politik polské národnosti z Haliče, na počátku 20. století poslanec Říšské rady.\n\nV době svého působení v parlamentu se uvádí jako advokát ve Lvově. Zasedal jako poslanec Haličského zemského sněmu. Na zemský sněm byl zvolen v červenci 1913. Byl taky dlouholetým radním ve Lvově. Předsedal pokrokové straně ve Lvově. Šlo o Polskie Stronnictwo Postępowe. Patřil mezi spoluzakladatele této politické formace.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 05.\n\nUvádí se jako polský pokrokový demokrat (Polskie Stronnictwo Demokratyczne). Po volbách roku 1911 byl na Říšské radě členem poslaneckého Polského klubu.\n\nZa první světové války podporoval polské legie. Zemřel 12. května 1916 po těžké a krátké nemoci.\n"}
{"id": "1173731", "url": "https://cs.wikipedia.org/wiki?curid=1173731", "title": "Německá házenkářská reprezentace mužů", "text": "Německá házenkářská reprezentace mužů\n\nNěmecká házenkářská reprezentace mužů reprezentuje Německo na mezinárodních házenkářských akcích, jako je mistrovství světa nebo mistrovství Evropy.V systému mezinárodních her je Německo nástupnickým týmem NSR (1949-1990).\n"}
{"id": "1173732", "url": "https://cs.wikipedia.org/wiki?curid=1173732", "title": "Josh Dun", "text": "Josh Dun\n\nJoshua William Dun (* 18. června 1988 Columbus, Ohio, USA) je americký bubeník. Do povědomí se dostal působením v hudební skupině Twenty One Pilots. \n\nNarodil se v Columbu, v americkém státě Ohio, Lauře a Billymu Dun. Má dvě sestry, Ashley, Abigail, a bratra Jordana. Na bicí soupravu se naučil hrát v mládí sám, ve škole se naučil na trumpetu. Údajně jako dítě neměl možnost poslouchat hudbu, a tak jednou týdně tajně chodil do hudebního obchodu, kde se ptal \"nejvíce potetovaného chlápka\", aby mu doporučil hudbu. Tři roky pracoval pro společnost Guitar Center, jeho kolegou byl dnes již bývalý bubeník Twenty One Pilots, Chris Salih.\n\nJosh trpí sociální úzkostí, což vysvětluje fakt, že na koncertech nosí masku či šátek zakrývající jeho obličej, aby se nestyděl.\n\nTyler Joseph, hlavní zpěvák kapely Twenty One Pilots a zároveň jeho nejlepší kamarád mu dal přezdívku \"Spooky Jim\". Fanoušci ho někdy přezdívají \"Jishwa\".\n\nV roce 2018 se Josh Dun zasnoubil s herečkou Debby Ryan. \n\nV březnu roku 2010 nahradil dosavadního bubeníka Colina Rigsbyho, který chtěl trávit více času s rodinou. Hrál na bicí, na starosti však měl také doprovodné vokály. Dun se též objevil ve videoklipu \"God Save the Foolish Kings\", kde zároveň zpívá doprovodné vokály. S kapelou se zúčastnil koncertního turné. V říjnu se Rigsby vrátil zpět na post bubeníka.\n\nPo odchodu z jeho tehdejšího zaměstnání v Guitar Center Josh plánoval kvůli své hudební kariéře opustit rodné Ohio. Jeho plány však změnil nyní již bývalý bubeník Twenty One Pilots, Chris Salih. Nabídl mu svůj post bubeníka. \n\nPo odchodu bubeníka Chrise Saliha a baskytaristy Nicka Thomase, kteří ze skupiny kvůli časovým důvodům odešli se k Twenty One Pilots připojil nastálo. \n\nObměněná sestava (nyní duo) vydala 8. června 2011 druhé album kapely s názvem \"Regional At Best\", a zároveň v roce 2012 podepsala smlouvu s hudebním vydavatelstvím \"Fueled By Ramen\", součástí \"Atlantic Records\". \n\nTřetí album kapely s názvem \"Vessel\" bylo vydáno 8. ledna 2013. \n\nČtvrté album kapely, \"Blurryface\" bylo vydáno 17. května 2015, dva dny před původním datem vydání. Blurryface ohromným způsobem zapříčinilo uvedení kapely do většího povědomí. Skladba \"Stressed Out\" byla jedním z důvodů tohoto úspěchu (videoklip byl točen v Dunově rodném domě, v současné době má na YouTube přes miliardu zhlédnutí). \n\nPáté album kapely s názvem \"Trench\" bylo vydáno 5. října 2018. \n"}
{"id": "1173738", "url": "https://cs.wikipedia.org/wiki?curid=1173738", "title": "Kuvajtská hymna", "text": "Kuvajtská hymna\n\nHymna Kuvajtu je píseň Al-Nasheed Al-Watani (لله فليهاراكن سلطن). Slova napsal v roce 1978 Ahmad Meshari Al-Adwani a hudbu složil téhož roku Ibrahim Al-Soula. Jako státní hymna Kuvajtu byla přijata 25. února 1978. Před ní byla používána píseň Amiri Salute od Yusufa Adeesy.\n\n"}
{"id": "1173739", "url": "https://cs.wikipedia.org/wiki?curid=1173739", "title": "Franciszek Łyszczarz", "text": "Franciszek Łyszczarz\n\nFranciszek Łyszczarz (1. května 1868 Godowa – 12. dubna 1927 Strzyżów) byl rakouský politik polské národnosti z Haliče, na počátku 20. století poslanec Říšské rady.\n\nPocházel z rolnické rodiny. Vystudoval nižší gymnázium. Vlastnil malé zemědělské hospodářství na předměstí Strzyżówa. Počátkem 20. století se začal angažovat v Polské lidové straně. Od roku 1908 do roku 1913 byl členem jejího předsednictva. Zasedal v okresní radě v Rzeszówě. Přispíval do listu \"Przyjaciel Ludu\". Během rozkolu ve straně přešel do formace Polská lidová strana levice okolo Jana Stapińského. Od roku 1914 do roku 1916 byl členem jejího předsednictva.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 50.\n\nPo volbách roku 1911 byl na Říšské radě nejprve členem parlamentního Polského klubu. Společně s Janem Stapińským a jeho stoupenci z něj ovšem později vystoupil a utvořili samostatnou poslaneckou skupinu. Uvádí se jako člen poslaneckého klubu Polské lidové strany.\n\nV meziválečném období již nebyl politicky výrazněji aktivní.\n"}
{"id": "1173741", "url": "https://cs.wikipedia.org/wiki?curid=1173741", "title": "Elektrárna Spiro, Vyšší Brod", "text": "Elektrárna Spiro, Vyšší Brod\n\nVyšebrodská hydrocentrála firmy Ignác Spiro & Söhne byla ve své době nevídané dílo, které doslova uvedlo v údiv veškerou tehdejší odbornou veřejnost. Je označována za první velkou hydrocentrálu nejen na území Čech, ale i v rakousko-uherské monarchii. Svým instalovaným výkonem, který byl koncem dvacátých let 20. století ještě zvýšen a dosahoval téměř 17 MW, byla suverénně největší vodní elektrárnou v Čechách. Zároveň její vznik zcela zásadní měrou ovlivnil brzkou elektrizaci měst Vyššího Brodu a Českého Krumlova a širokého území jihovýchodní Šumavy. Protože se jednalo o soukromou podnikovou elektrárnu a navíc v německých rukách, byl často její význam zamlžován a úmyslně opomíjen. Přesto byla její prohlídka doporučována v nejrůznějších tehdejších turistických průvodcích a příručkách.\n\nNěkolikakilometrový úsek řeky Vltavy mezi Loučovicemi a Vyšším Brodem byl vždy těžkým oříškem při snaze o jeho využití k lidskému prospěchu. Staleté úsilí o úpravu jeho balvanitého koryta pod Čertovou stěnou, která by umožnila voroplavba šumavského dřeva, nebyly nikdy korunovány patřičným úspěchem. Tato marná snaha přivedla schwarzenberského lesního inženýra F. Rosenauera k myšlence neupravovat stávající koryto, ale svést řeku do zvláštního kanálu a vést ho příhodnějším terénem. Tento projekt se však rovněž nerealizoval a po stavbě známého Schwarzenberského kanálu na Šumavě částečně ztratil na naléhavosti. S postupem doby se začalo do popředí dostávat využívání řeky, nejen jako dopravní cesty, ale i jako hnací síly. Koncem 19. století se začínají na různých vodních tocích budovat drobné i větší vodní elektrárny a technici začínají vyhledávat stále příhodnější místa k jejich umístění. A právě více jak stometrový spád na tomto krátkém úseku řeky pod Čertovou stěnou se sám nabízel k tomu, aby byl takto využit. Jedny z prvních dochovaných zmínek odkazujících na úmysl vystavět zde vodní elektrárnu pocházejí z 80. let 19. století. V následujícím desetiletí se uskutečňují další kroky k tomuto cíli. V roce 1894 zakupuje firma Ignaz Spiro & Söhne – továrna na strojní papír v Českém Krumlově – Pečkách (Větřní), císařský rada Robert Eisner z Vídně a firma Ganz & Comp. Budapešť – strojírna v Leobersdorfu takzvaný Steindlův hamr (Steindlhammer) pod Čertovou stěnou. Tím získávají i vodní právo na Vltavě od Loučovic až k Vyššímu Brodu. Do stejné doby jsou datovány i první plány na umístění elektrárny zpracované ing. Františkem Karlem z Vyššího Brodu. Zde je již zcela jasně naznačena myšlenka svedení vltavské vody pod Loučovicemi do mírně klesajícího kanálu, vedoucího až k ostrohu Čertovy stěny a odtud tlakovým potrubím do vlastní strojovny elektrárny, stojící na vltavském břehu. Proto je za duchovního otce této stavby pokládán právě ing. František Karel, i když vlastní závěrečný projekt byl zpracován projekční kanceláří firmy Ganz & Comp.\n\nNa základě těchto prvních studií bylo podáním z listopadu 1894 zahájeno jednání na vydání koncese ke stavbě a provozování zamýšlené elektrárny. Dle neověřené informace se započalo s výkopem přívodního kanálu v roce 1896, avšak jeho stavba postupovala v obtížném, kamenitém terénu pomalu. Po řadě jednání, místních šetření a posuzování projektů, bylo vlastní vodoprávní povolení vodního díla schváleno výnosem Císařského a královského místodržitelství v Čechách v Praze ze dne 9. března 1898 a povolení ke stavbě a provozování bylo vydáno Okresním hejtmanstvím v Kaplici dne 22. července 1900. Projektová dokumentace se postupně v drobnějších částech měnila a doplňovala. Jedna z posledních zásadních změn pochází z roku 1902, kdy bylo rozhodnuto, že místo koncesovaných osmi Girardových turbín budou použity pouze čtyři tehdy nové Francisovy turbíny mající vyšší účinnost.\n\nElektrárna byla postavena do konce roku 1902 a spuštěna v roce 1903. Závěrečná kolaudace proběhla 16. října 1903. Stavební část elektrárny včetně přívodního kanálu a jezu zhotovila firma Diss & Comp. – společnost pro betonové stavby ve Vídni.\n\nVoda řeky Vltavy se přímo pod Loučovicemi zadržovala jezem s 32 m dlouhou pevnou korunou s rybí propustí a na ní navazující 5 m dlouhou trámovou základovou výpustí. Na pravé straně tohoto jezu byl vedle služebny dozorce 20,6 m dlouhý vtok do přívodního kanálu, který byl chráněn hrubými česly (např. proti plovoucím větvím či jiným předmětům). Práh vtoku byl oproti dnu zvýšen (byl 1,02m pod korunou jezu), což bránilo vnášení naplavenin do kanálu (písek, kaménky). Prostor před prahem, kde docházelo k jejich usazování, byl pravidelně čištěn prostřednictvím štěrkové výpusti.\n\nOd jezu pokračoval otevřený, kamenem vyzděný přívodní kanál o délce 1650 m. Spád kanálu byl 1 promile, šířka 5,7 m a hloubka 3,2 m. Kanál byl opatřen u vtoku uzavíracím stavidlem a protipovodňovou bariérou a nedaleko svého ukončení i jalovou bezpečnostní výpustí. Její 3 m široké koryto ústilo přímo do Vltavy.\n\nPřívodní kanál končil přímo u vodního závěru a do vlastní strojovny elektrárny dále pokračovalo tlakové potrubí. Vodní závěr byl opatřen jemnými česly (dřevo, listí, drobný odpad z Porákovy papírny) a padacím stavidlem, které umožňovalo rychlé zastavení přívodu vody do tlakového potrubí. Stavebně byl vodní závěr připraven na zaústění dvou tlakových potrubí. Zároveň byl opatřen základovou štěrkovou výpustí ústící do otevřeného polenového žlabu. Ta sloužila k čištění prostoru před vtoky do tlakového potrubí od usazených naplavenin. Nad vodním závěrem byl postaven kamenný domek, v němž byla ovládací zařízení stavidel a služebna dozorce.\n\nTlakové potrubí o délce 560 m bylo ocelové, nýtované, o průměru 1800 mm a tloušťce stěn od 8 do 16 mm. Umožňovalo dodávku až 7,5m³ vody za vteřinu. Jeho největší část (od vodního závěru až po betonový kotvící blok u strojovny elektrárny) dodala a instalovala firma Škoda – kotlárna Plzeň. Zbývající část potrubí nacházejícího se přímo pod komorou uzavíracích šoupat dodala včetně uzavíracích šoupat a automatického odlehčovacího výpustného zařízení firma Ganz & Comp.- strojírna v Leobersdorfu.\n\nVlastní kamenná budova strojovny měla rozměry 49 × 12,3 m, výšku 9 m a síla stěn činila 80 cm. Ze severní strany k ní přiléhala komora uzavíracích šoupat a z jižní strany rozvodna. V hale bylo možno umístit v západní a střední části až čtyři soustrojí, východní část byla příčkami rozdělena na kancelář, dílnu a sklad. Elektrárna byla spojena telefonem se služebnami na vodním závěru a na jezu a dále i s papírnou ve Větřní.\n\nPři uvedení do provozu bylo strojní zařízení elektrárny složeno ze tří hydroagregátů firmy Ganz & Comp. Budapešť – Leobersdorf. Každý se skládal z Francisovy turbíny s vodorovnou hřídelí o výkonu 2500 HP při čistém spádu 94,6 m, 420 otáčkách za minutu a hltnosti 2,9 m³ vody za vteřinu, která byla trvale spojena s generátorem o výkonu 1700 kW, vyrábějícím třífázový střídavý proud o napětí 15 000 V a kmitočtu 42 Hz.\n\nVyrobený výkon byl z elektrárny veden přímo (bez transformace) o přenosovém napětí 15 000 V do papírny ve Větřní. Pětadvacetikilometrová vzdálenost byla překonána třívodičovým dálkovým vedením s měděnými vodiči o průřezu 50 mm². Kromě již zmiňované papírny, byl prostřednictvím elektrárny dodáván proud i městům Vyšší Brod a Český Krumlov a dalším okolním městečkům a obcím. Přestože bylo dálkové vedení koncesováno až do Českých Budějovic, nakonec nebylo v celé délce dokončeno.\n\nZároveň se podařilo poprvé vyhovujícím způsobem umožnit plavbu polenového dříví kolem nesplavného úseku Vltavy pod Čertovou stěnou. To se z Loučovic plavilo otevřeným přívodním kanálem až k vodnímu závěru, kde se hromadilo u 1,5 m dlouhé hrany vodního přepadu. Prostřednictvím přívalové vlny bylo přes ni přehazováno do polenového žlabu vedoucího souběžně s tlakovým potrubím a končícím v dolním odpadním kanálu elektrárny ústícím do Vltavy.\n\nSpolu s pořízením nového papírenského stroje na výrobu rotačního tiskového papíru v papírně ve Větřní (v té době největšího a nejmodernějšího na evropské pevnině), bylo v roce 1911 strojní zařízení hydrocentrály doplněno o čtvrtý hydroagregát. Byl dodán firmou Voith – Sankt Pölten a opět se skládal z Francisovy turbíny s vodorovnou hřídelí, avšak již o výkonu 4000 HP při 420 otáčkách za minutu a hltnosti 4,2 m³ za vteřinu, která byla trvale spojena s generátorem o výkonu 2700 kW, vyrábějícím třífázový střídavý proud o napětí 15 500 V a kmitočtu 42 Hz. Zároveň byla rozvodna elektrárny rozšířena a byly v ní umístěny dva autotransformátory. Jejich prostřednictvím bylo přenosové napětí dálkového vedení zvýšeno na 22 500 V.\n\nVelké průsaky vody z přívodního kanálu si vyžádaly přibližně v letech 1916 – 1919 jeho opravu, kterou prováděla firma Pittel & Brausewetter z Prahy. Protože nebylo možné dlouhodobě elektrárnu odstavit, byla voda z kanálu převedena kolem 180,8 m dlouhého rekonstruovaného místa provizorním dřevěným kanálem dlouhým 91 m, který byl jednou přenesen. Poblíž jalové výpusti byly zřízeny u kanálu zesílené opěrné pilíře.\n\n20. léta 20. století přinesla velkou vlnu rozšiřování a přestavby hydrocentrály a jejích součástí. V roce 1924 – 1925 byla před vodním závěrem na Čertově stěně vybudována firmou Wayss & Freytag A.G. a Meinong G.m.b.H. z Brna usazovací a vyrovnávací nádrž. V roce 1926 bylo Vítkovickými železárnami v Ostravě – Vítkovicích dodáno druhé tlakové potrubí o délce 640 m. Bylo rovněž ocelové, nýtované, o průměru 2000 mm a tloušťce stěn od 8 do 18 mm. Snaha využít hospodárně vltavskou vodu vedla k osazení jednoduchého jezového nástavku na pevnou korunu jezu pod Loučovicemi. Patrně ve stejné době byl asi přistavěn i betonový domek na pilíři mezi základovou a štěrkovou výpustí. Kdy se tak stalo, není zatím doloženo. Nicméně tento nástavek i domek jsou již zachyceny na fotografiích z roku 1926.\n\nSpolu s plánovaným rozšířením strojního zařízení elektrárny, dochází v letech 1928 – 1929 ke stavbě nového železobetonového jezu a na něj navazujícího druhého přívodního kanálu. Projekt byl zpracován Technickou projekční a stavební kanceláří ing. J. Pfletschinger & Komp. z Vídně a Štýrského Hradce a stavbu prováděla firma Wayss & Freytag A.G. a Meinong G.m.b.H. z Brna, později Teplic – Šanova. Nový jez byl umístěn o několik desítek metrů níže po proudu pod starým jezem, měl pohyblivou korunu rozdělenou do dvou polí o délce 14,6 m a jalovou základovou výpust širokou 3 m. Zvedání a sklápění koruny bylo provedeno dle systému Huber – Lutz, který pracoval pouze na principu přepouštění vody pod jezové klapky a pomocí jejího tlaku umožňoval jejich zvedání. Vtok do obou kanálů byl chráněn hrubými česly a měl dvojité dno. Jeho spodní prostor sloužil k zachycování naplavenin (písek, kaménky apod.) a byl pravidelně čištěn štěrkovou výpustí. Starý jez, který byl zadrženou vodou zaplaven, zůstal zachován, pouze z něj byl odstraněn pohyblivý jezový nástavek a snesen návodní pilíř. Zároveň zůstal plně zachován původní vtok do starého kanálu, který dále sloužil k plavení dřeva.\n\nNový železobetonový přívodní kanál byl budován souběžně se starým, byl 3,3 m široký, 3,5 m hluboký a jeho poloha si vyžádala na 210 m dlouhém úseku u jalové výpusti poblíž Čertovy stěny volné vedení nad zemí na železobetonových pilířích. Tento kanál byl opatřen každých 30 metrů dilatační spárou zatěsněnou dřevěným trámcem a měděnou vložkou. Před jeho zaústěním do usazovací a vyrovnávací nádrže byl opatřen stejně jako na začátku a stejně jako starý kanál uzavíracím stavidlem.\n\nSouběžně probíhala od roku 1928 celková přestavba a dostavba strojovny elektrárny. U vlastní haly byl stržen východní štít a tato zde byla prodloužena o 17,5 m včetně nové kancelářské přístavby. Na jižní straně byla stará rozvodna a transformátorová stanice přebudována a rozšířena a vznikly zde nové dílenské prostory, rozvodna a další potřebné zázemí. Zároveň byla na severní straně prodloužena komora uzavíracích šoupat.\n\nToto vše bylo činěno za účelem plánovaného zvýšení instalovaného výkonu elektrárny dosazením pátého hydroagregátu. Ten dodala v roce 1929 firma Českomoravská Kolben – Daněk Praha – Blansko a skládal se z Francisovy turbíny s vodorovnou hřídelí o výkonu 10 860 HP při 504, resp. 650 otáčkách za minutu a hltnosti 10,3 m³ za vteřinu, která byla trvale spojena s generátorem o výkonu 9000 kW vyrábějícím třífázový proud o napětí 5250 V a kmitočtu 42 Hz, resp. 6300 V při kmitočtu 50 Hz. K buzení generátoru byl dále zřízen zvláštní budicí agregát sestávající z Peltonovy turbíny o výkonu 170 HP a 630 otáčkách za minutu spojené prostřednictvím výsuvné spojky „Eupex“ s dynamem o výkonu 55 kW.\n\nVyšebrodská hydrocentrála dávala pracovní příležitost poměrně dosti zaměstnancům. Dle statistiky z roku 1923 zaměstnávala před svým rozšířením 21 dělníků a dva úředníky, v 50. letech 20. století již dosahoval počet zaměstnanců až k sedmdesáti. Kromě pracovníků zařazených do nepřetržité obsluhy a dozoru jak v samotné hydrocentrále, tak i na vodním závěru a na jezu, čítala i početné opravárenské a údržbářské čety. Mezi pracovními profesemi nechyběli mimo strojníků, zámečníků a elektrikářů také zedníci, truhláři a dokonce i zahradník. Spolu s výstavbou elektrárny v roce 1903 byl poblíž postaven trojpodlažní činžovní dům čp. 167, ke kterému přibyla v roce 1922 vícebytová vila čp. 191 určená asi především pro úřednictvo. Jinak docházeli zaměstnanci do elektrárny z Vyššího Brodu a okolních vsí a osad.\n\nVýstavbou Lipenské přehrady v 50. letech 20. století a svedením veškeré vltavské vody do podzemního tunelu ztrácí vyšebrodská hydrocentrála svůj význam. Protože byla ve větřnínské papírně některá zařízení papírenského soustrojí stavěna na kmitočet 42 Hz, je dočasně do jejich výměny upouštěna voda z Lipenské přehrady dále do vltavského koryta, aby mohla pohánět vyšebrodskou hydrocentrálu. Ta však pracovala jen na sníženém výkonu a zařízení hydrocentrály se postupně rozebíralo a likvidovalo. Po ukončení provozu je zlikvidováno v průběhu 60. let 20. století veškeré zbylé strojní zařízení a budova hydrocentrály je předána jako výrobní hala Jihočeským dřevařským závodům. Již za jejich správy postihl dne 24. 1. 1970 někdejší objekt elektrárny ničivý požár, kdy se zřítila střecha výrobní haly.\n\nPo likvidaci elektrárny nebyly ostatní části vodního díla využívány a postupně chátraly. Do kamenného přívodního kanálu bylo položeno betonové potrubí, kterým byla vedena odpadní voda z loučovické papírny k vodnímu závěru u Čertovy stěny. Odtud byla vedena jedním tlakovým potrubím přímo do vyrovnávací vodní nádrže Lipno II. Od 90. let 20. století byly na tomto potrubí také zřízeny tři soukromé malé vodní elektrárny. Druhé (starší) tlakové potrubí bylo demontováno. Oba přívodní kanály včetně usazovací a vyrovnávací nádrže u vodního závěru byly následně zavezeny výrobním odpadem z loučovické papírny. Domek vodního závěru slouží jako soukromý rekreační objekt.\n\nChátrající jez na Vltavě pod Loučovicemi se dočkal své revitalizace v roce 2003, kdy byl společností Povodí Vltavy a.s. zrekonstruován a byla u něj zřízena malá vodní elektrárna. Bohužel spolu s rekonstrukcí byl zasypán dochovaný původní vtokový objekt od staršího jezu do přívodního kanálu.\n\nObnovy se bohužel nedočkaly stavebně zajímavý činžovní dům čp. 167 i vícebytová vila čp. 191, které doplňovaly objekt bývalé hydrocentrály. Oba domy v areálu dřevařského závodu byly zbořeny.\n\n"}
{"id": "1173744", "url": "https://cs.wikipedia.org/wiki?curid=1173744", "title": "Robert Antonín Leinweber", "text": "Robert Antonín Leinweber\n\nRobert Antonín Leinweber (7. února 1845 v České Lípě – 21. prosince 1921 v Mnichově) byl německý malíř a ilustrátor českého původu.\n\nRobert Antonín Leinweber studoval malbu na Akademii výtvarných umění v Drážďanech.\nStrávil mnoho let v severní Africe, zejména v Tunisku. Společně s Philippem Grot Johannem a Hermannem Vogelem vytvořil ilustrace k pohádkám bratří Grimmů. Leinweber také vytvořil mnoho biblických ilustrací.\n\n"}
{"id": "1173745", "url": "https://cs.wikipedia.org/wiki?curid=1173745", "title": "Strkovice (zámek)", "text": "Strkovice (zámek)\n\nStrkovice jsou klasicitní zámek ve stejnojmenné vesnici asi pět kilometrů jihozápadně od Postoloprt v okrese Louny. Stojí na západní straně návsi naproti barokní kapli svaté Anny. Od roku 1964 je chráněn jako kulturní památka.\n\nV sedmnáctém století se Strkovice staly samostatným panstvím. Z roku 1602 potom pochází zmínka o zdejší tvrzi. V té době vesnice patřila žateckému měšťanovi Václavu Jindrovi z Fürstenfeldu a jeho synu Karlovi, kterému byla za účast na stavovském povstání zkonfiskována královskou komorou. Od ní ji získal císařský generál Martin Huerta de Hoef a během třicetileté války byla vesnice zpustošena. Po generálově smrti se majitelkou stala Magdalena Pachonhajová a od roku 1663 její dědic František Norbert Fleissner, jehož potomkům zůstala až do roku 1805. Během devatenáctého století se ve Strkovicích vystřídalo více majitelů počínaje Antonínem Brumerem. Od dvacátého století jsou v zámku byty.\n\nDvoupatrová zámecká budova stojí na východní straně hospodářského dvora a podle nápisů na fasádě byla obnovena v letech 1747 a 1848, kdy bylo ze Klementa Rotta přistavěno druhé patro. Má obdélný půdorys se dvěma mělkými rizality na nádvorní straně. Fasádu člení pilastry a římsy.\n\n\n"}
{"id": "1173746", "url": "https://cs.wikipedia.org/wiki?curid=1173746", "title": "Jiří Boudník", "text": "Jiří Boudník\n\nJiří Boudník (* 1970 Plzeň) je český architekt, spisovatel, autor knihy „Věže – příběh 11. září”. Vystudoval stavební průmyslovou školu. Později vystudoval umění na Munson Williams Proctor Institute School of Art (1989–1991) a architekturu na Cooper Union (1991–1997).\n\nV sedmnácti letech spolu s matkou a sestrou emigroval do Spojených států amerických.\n\nV září roku 2001 pracoval ve funkci projekčního inženýra na stavbě budovy Federálního soudu u Brooklynského mostu. Podílel se významně na záchranářských pracích a odklízení trosek věží světového obchodního centra v New Yorku, které se staly jedním z terčů útoků podniknutých 11. září 2001. Sestavil pro záchranáře první model místa tragédie a modely trosek, které pomohly záchranářům s vyprošťováním lidí ze zničených dvojčat. Jednalo se o šest měsíců dobrovolné činnosti.\n\nPozději, v únoru 2002 pracoval v týmu expertů, který měl za úkol vyšetření pádu budov. Tento tým byl financován Larry Silversteinem, majitelem budov WTC, neboť potřeboval dokázat, že se jednalo o dva teroristické útoky a nebýt druhého letadla, druhá věž by zůstala zachována. Důvodem tohoto vyšetřování byla skutečnost, že pojišťovna chtěla poskytnout pouze polovinu prostředků (3,5 miliardy dolarů z 7 miliard dolarů), neboť se držela teorie jednoho útoku. Pojišťovna měla svůj tým, který se snažil prokázat tvrzení pojišťovny. Tým najatý Larry Silverteinem prostudoval všechny možné plány, koupil velké množství videozáznamů od televizních společností a celkem přesně zrekonstruoval události vedoucí k pádu věží. Tým byl rozpuštěn v létě 2002. Pojišťovny se poté vyrovnaly s majitelem mimosoudně a poskytli mu pojistné plnění ve výši 5 miliard dolarů.\n\nNávrat do normálního života byl u něho po této události doprovázen silnými depresemi.\n\nPozději založil vlastní firmu \"Brain Storm\", která se zabývá mimo jiné právě 3D modelováním budov.\n\nKniha vypraví strhující příběh Jiřího Boudníka, přímého účastníka pádu newyorských věží. Poukazuje na obětavost autora a na použití jeho odborných znalostí, kterými přispěl k záchraně mnoha lidských životů a urychlení odstranění trosek WTC. Nabízí tak náhled do největší tragédie moderních dějin. V knize se objevuje řada technických detailů a lidských osudů, dávajících celému příběhu další rozměr. Kniha byla i načtena do podoby audioknihy, a to hercem Národního divadla, Pavlem Baťkem.\n\nTočí dokumentární filmy, protože jak říká, „má rád data\". V newyorském Českém centru poznal americké válečné veterány, kteří byli svědky osvobození Plzně americkou armádou. S jedním z veteránů se dohodl na zinscenování každé minuty jeho cesty Plzní až do budovy Wermachtu. Tento veterán byl první, který převzal německou kapitulaci. Též byl svědkem sebevraždy německého generála v Plzni. K 60. výročí osvobození Plzně natočil dokument popisující tyto události proběhlé v roce 1945. Natáčení dokumentů se věnuje dále. Přeje si, aby jeho dokumenty byly jakousi katarzí vzájemných česko-německých vztahů.\n\nPo dvaceti letech strávených v New Yorku se přestěhoval do rodného města, Plzně. Věnuje se renovacím starších domů a natáčení dokumentárních filmů.\n\n"}
{"id": "1173748", "url": "https://cs.wikipedia.org/wiki?curid=1173748", "title": "Wincenty Myjak", "text": "Wincenty Myjak\n\nWincenty Myjak (11. července 1876 nebo 1877 Zagorzyn – 10. března 1927 Zagorzyn) byl rakouský politik polské národnosti z Haliče, na počátku 20. století poslanec Říšské rady.\n\nV době svého působení v parlamentu se uvádí jako zemědělec v Zagorzyně.\n\nPocházel z rolnické rodiny. Vychodil národní školu a navštěvoval gymnázium ve městě Nowy Sącz a Jasło, kde roku 1899 složil maturitu. Od roku 1899 krátce studoval práva na Lvovské univerzitě, ale pak se vrátil do rodné vesnice. Pracoval jako domácí učitel. Zapojil se do veřejného a politického dění. Působil coby starosta v domovském Zagorzyně. Zpočátku sympatizoval se stranou Związek Stronnictwa Chłopskiego okolo Stanisława Stojałowského, od roku 1903 se přiklonil k Polské lidové straně. Od roku 1908 do roku 1913 byl členem jejího předsednictva. V období let 1908–1913 zasedal jako poslanec Haličského zemského sněmu. V rámci Polské lidové strany se vyprofiloval jako oponent Jana Stapińského, s nímž měl osobní špatné vztahy. V roce 1913 náležel mezi iniciátory rozkolu ve straně a byl potom činný v Polské lidové straně „Piast”. Roku 1914 se stal členem jejího předsednictva.\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1911, konaných podle všeobecného a rovného volebního práva. Byl zvolen za obvod Halič 48.\n\nUvádí se jako člen Polské lidové strany. Po volbách roku 1911 byl na Říšské radě členem poslaneckého Polského klubu.\n\nV meziválečném období se již výrazněji politicky neangažoval.\n"}
{"id": "1173753", "url": "https://cs.wikipedia.org/wiki?curid=1173753", "title": "György Dragomán", "text": "György Dragomán\n\nGyörgy Dragomán (* 10. září 1973 Târgu Mureș) je maďarsky píšící spisovatel a překladatel původem z Rumunska. Proslavil se zejména románem \"Bílý král\" (2005), který byl přeložen do řady světových jazyků včetně češtiny. Tentýž román se dočkal též filmového zpracování.\n\nDragomán se narodil do maďarsky hovořící rodiny v Târgu Mureș (maď. Marosvásárhely) v Rumunsku. Jeho otec byl zubař. Roku 1988 se rodina přestěhovala do Maďarska. Navštěvoval gymnázium v západomaďarském městě Szombathely, poté Univerzitu Loránda Eötvöse v Budapešti, kde původně studoval obory angličtina a filozofie. Zatímco studium filozofie po třech letech přerušil, v oboru anglické literatury získal magisterský a později též doktorský titul.\n\nVe své literární tvorbě se Dragomán často věnuje tématům násilí, bezpráví a politické moci.\n\nJeho manželkou je básnířka a překladatelka Anna Szabó T., s níž se Dragomán seznámil ještě v Szombathely. Pár má dva syny, Gábora (*2002) a Pála (*2005), a žije v Budapešti.\n\n\n\n\n"}
{"id": "1173757", "url": "https://cs.wikipedia.org/wiki?curid=1173757", "title": "Seznam vrcholů ve Džbánu", "text": "Seznam vrcholů ve Džbánu\n\nSeznam vrcholů ve Džbánu obsahuje pojmenované džbánské vrcholy. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované vrcholy s výškou nad 400 m n. m.\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takové jsou ve Džbánu 2. Nejprominentnějším vrcholem je nejvyšší Džbán (prominence 128 m), následovaný Výrovem (120 m).\n\n"}
{"id": "1173758", "url": "https://cs.wikipedia.org/wiki?curid=1173758", "title": "Martinská dědičná štola", "text": "Martinská dědičná štola\n\nMartinská dědičná štola (také Rychvaldská dědičná štola) byla důlní dílo dlouhé 2713 m ražené v letech 1839–1841 a sloužila k odvodnění dobývacích polí jam Bedřich, Karel a Evžen v Petřvaldské části. Štolu nechal razit hrabě Heinrich Larisch-Mönnich (1821–1859).\n\nV důlním poli Jindřichovo štěstí v roce 1835 byla doložena uhelná sloj na jámě Bedřich. Potřeba zvýšení těžby uhlí v petřvaldské části hraběte Larisch-Mönnicha nestačily jen plytké šachtice. Bylo potřeba prohlubovat jámy a s tím vznikal problém odvodnění jam. Propojením jam Bedřich a Karel štolou a pokračováním k jámě Florentína, kde později byla zaražena jáma Evžen měla být odváděná důlní voda do petřvaldské stružky. V místě jámy Evžen byla napojena další krátká štola, která byla ražena z nedaleké jámy Jindřich. Konečné dílo dědičné štoly bylo raženo ve směru na sever do nejnižšího místa Rychvaldské stružky. Martinská dědičná štola dosáhla délky 2713 metrů. Procházela katastry Petřvaldu, Poruby (u Orlové) a ústila na katastru Rychvald. Martinská dědičná štola procházela slojemi Barbora, Fanny a Konrád III nadložní, její úklon dosahoval 0,5 promile – k odvodnění dostačující. V severní části štoly, na území Poruby, byly vyraženy světlíky (celkem šest), které sloužily především k odtěžení vyrubané horniny a později k větrání. Ražba byla ukončena v roce 1841. Pro rychlost se kterou byla ražena se nabízejí tyto důvody:\nMartinská štola sloužila svému účelu zhruba 40 let, tedy v období, kdy byly rubány uhelné sloje nad nebo v úrovni štoly. Podrubáním štoly došlo k narušení její schopnosti odvádět vodu a štola byla postupně likvidována. Jámy, které byly na štole vybudovány zvláště jámy Bedřich, Karel, Nálezná a Světlík IV sloužily později po svém prohloubení jako jámy těžní nebo byly součástí větrání důlního pole dolů Jindřich a Evžen.\n\núdaje v tabulce dle\n\nNa Martinskou štolu byla napojena krátká štola v místech, kde byla později vyhloubena jáma Evžen. Tato štola odváděla důlní vody z jam Nálezná, Nálezná III – Fund, Kutací II, Tovární a Jindřich (hr. Deym).\nÚstí Martinské dědičné štoly je v blízkosti silnice č II/470 Rychvald – Orlová. Štola je ražena pod touto silnicí jihovýchodním směrem přes katastrální území Poruba u Orlové až do Petřvaldu u Karviné. Průzkumnými vrty bylo zjištěno:\nK zajištění štoly byly podniknuty tyto kroky:\n\n"}
{"id": "1173764", "url": "https://cs.wikipedia.org/wiki?curid=1173764", "title": "Gropius House", "text": "Gropius House\n\nGropius House je bývalým domem architekta Waltra Gropia a jeho rodiny. Nachází se na na 68 Baker Bridge Road ve městě Lincoln, ve státě Massachusetts v USA. Dnes ho vlastní organizace Historic New England a je přístupný veřejnosti.\n\nWalter Gropius byl zakladatelem Bauhausu a zároveň jeden z nejvlivnějších architektů 20. století. Jeho dům byl jeho prvním architektonickým počinem v USA. Navrhl jej v roce 1937, kdy přišel přednášet na Harvardovu univerzitu v oboru designu. Samotný dům byl poté postaven v roce 1938. Místo si Gropius vybral pro svojí dobrou dostupnost k Concord Academy, kterou navštěvovala jeho dcera Ati. Gropius s rodinou zde bydleli od roku 1938 do smrti architekta v roce 1969. Gropius měl svého mecenáše. James J. Storrow mu nabídl pozemek i kapitál na stavbu domu as výsledkem byl tak spokojený, že dal postavit domy dalším čtyřem profesorem v téže lokalitě, z nichž dvěma Gropius pomáhal s návrhem.\n\nDům způsobil v odborných kruzích po svém dokončení senzaci. Přidržuje se filozofie Bauhausu, každý aspekt domu a jeho okolí byl navržen pro maximální efektivitu a jednoduchost konstrukce. Gropius pečlivě umístil dům na vrch svahu jako zakončení sadu s devadesáti jabloněmi. Při navrhování domu se nechal inspirovat tradiční architekturou Nové Anglie. Použil tradiční dřevěný obklad, přírodní kámen a konstrukční systém typický pro dřevěné domy kterých je v této oblasti většina. Jak na vše v rámci Bauhausu, i na tyto prvky se snažil najít nový úhel pohledu: například dřevěný obklad tradičně použitý v exteriéru s vodorovným rastrem umístil svisle ve vstupní hale dou.\n\nCelý dům je navržen velmi účelně. Netradičně se stal modulem nábytek, který si rodina přivezla z Německa. Pokoje jsou ušity na míru postelím a skříním. Za vstupem do domu se nachází, do které ústí schodiště, WC, a nachází se zde i otevřený šatník. Jelikož v létě se uložené oblečení lišilo od zimního, Gropius tímto způsobem poukazoval na změnu ročního období i v interiéru. Za halou je průchozí pracovna s velkým oknem a sklobetonové stěny za zády. Z ní se lze dostat do obývacího pokoje: ten je prostorově spojen s jídelnou. Nad kulatým stolem je svítidlo, které kuželem světla přesně kopíruje jeho hranu. Přes chodbu se lze dostat do kuchyně. V celém domě jsou použity pouze tři atypické prvky. Jedním z nich je madlo schodiště, které vede k ložnici manželů, pokoji pro hosty, koupelně, pokoji Ati a na terasu. Na chodbě je malý výklenek, který sloužil jako pracovní koutek pro Gropiovu manželku, která ráda šila. Na terasu se dá dostat i exteriérovým točitým schodištěm.\n\nVeškerý majetek rodiny je stále v domě, včetně nábytku a doplňků od Marcela Breuera a artefaktů vyrobených na workshopech Bauhausu. V domě je také mnoho uměleckých děl a darů od umělců, jako např. Josef Albers, Joan Miró, a Henry Moore.\n\n"}
{"id": "1173765", "url": "https://cs.wikipedia.org/wiki?curid=1173765", "title": "One57", "text": "One57\n\nOne57 (do května 2011 známý jako \"Carnegie 57\"), přezdívaný též \"\"The Billionaire Building\"\" (miliardářská budova), je 75patrový mrakodrap nacházející se na adrese 157 západní 57. ulice, mezi 6. a 7. Avenue na Manhattanu v New York City v USA. \n\nPo svém dokončení v roce 2014 byl se svými 306 metry krátce nejvyšší obytnou budovou ve městě, což mu vydrželo až do dokončení mrakodrapu 432 Park Avenue. V domě sídlí nový Park Hyatt Hotel společnosti Hyatt Hotels Corporation s 210 pokoji, nad nímž se nachází 92 kondominiálních bytových jednotek.\n\nVýstavba mrakodrapu probíhala v letech 2009 – 2014 a architektem budovy byl Christian de Portzamparc. Během výstavby byl 29. října 2012 Hurikánem Sandy poškozen stavební jeřáb. Po dokončení se s výškou 306,4 m stal nejvyšší obytnou budovou v zemi. V současnosti je 7. nejvyšší budovou města New Yorku. V budově je 75 nadzemních pater a 2 podzemní. Celková podlahová plocha budovy je přibližně 79 300.\n\n\n"}
{"id": "1173766", "url": "https://cs.wikipedia.org/wiki?curid=1173766", "title": "Chata Predná Holica", "text": "Chata Predná Holica\n\nChata Predná Holica nebo také Chata Lajoška je horská chata v Slovenském rudohoří ve Volovských vrších. \n\nChata je oblíbeným turistickým cílem obyvatelů Košic. Stojí v nadmořské výšce 908 m n. m. V blízkosti chaty se nachází malá kaple, která byla postavena v r. 1912.\n\nPrvní chata na Prednej Holici vznikla v roce 1914. V roce 1925 byly zbytky původní chaty odstraněny a byla postavena nová chata. Když v r. 1929 zemřel Ludvík Konrád, na jehož popud byla chata obnovena, na jeho počest získala chata jeho jméno. Odtud pochází její lidový název Lajoška - z maďarského \"Lajos\" (maďarsky Ludvík). Po Vídeňské arbitráži vrch Přední Holica a tedy i chata připadla Maďarsku. Během druhé světové války chatu střídavě obsazovali partyzáni a fašisté. V prosinci 1944 maďarští vojáci chatu vyhodili do vzduchu. Nová chata byla dostavěna v roce 1951. \n\nNa chatu lze dojít z více směrů po značených cestách: z Jahodné, z Vyšného Klátova, ze Zlaté Idky, Opátky, Hýľova nebo z Košické Belé. Na chatu lze dojít také neznačenou cestou údolím potoka pod Jahodnou.\n\n"}
{"id": "1173767", "url": "https://cs.wikipedia.org/wiki?curid=1173767", "title": "Vysílač Széchenyi-hegy", "text": "Vysílač Széchenyi-hegy\n\nVysílač Széchenyi-hegy (maďarsky Széchenyi-hegyi adótorony) se nachází v severní části centrálního Maďarska, asi 2 km západně od centra Budapešti.\n\nNa západním břehu Dunaje se v centrální části Budínský vrchů nachází 427 m vysoký vrch Széchenyi-hegy, na kterém stojí budapešťský vysílač. Kotvený příhradový stožár s výškou 192 metrů v roce 1975 nahradil původní šedesátimetrový vysílač, který šířil vysílání od roku 1955. Pravidelné vysílání bylo spuštěno z původního vysílače roku 1958. V současnosti zajišťuje Széchenyi-hegy šíření rozhlasového a televizního signálu pro Budapešť a velkou část severní poloviny centrálního Maďarska. Vysoké vyzářené výkony, efektivní výška a blízkost vysílače zajišťuje také velké přesahy na jihozápadní část Slovenska.\n\nO velkém významu střediska napovídá velikost obslužné budovy a množství jiných telekomunikačních objektů, které se v lokalitě nacházejí. Přístup na vrchol je možný asfaltovou cestou z stejnojmenné části v XII. obvodu hlavního města.\n\nV současné době je možné z vysílače přijímat:\n"}
{"id": "1173768", "url": "https://cs.wikipedia.org/wiki?curid=1173768", "title": "Larvik", "text": "Larvik\n\nLarvik je město a obec v norském kraji Vestfold og Telemark. Správním centrem obce je město Larvik. Obec Larvik má kolem 43 506 obyvatel a rozlohu 530 km².\n\nLarvik je pobřežní obec, v jejím katastru je dobrá zemědělská půda, lesy a hory. Od jihu k severu má obec zhruba 40 km. Nejvyšším bodem je \"Varden\" se 456,5 metry nad mořem ležící v nejsevernější části obce.\n\nOd Skagerraku vede až k městu Larviksfjord. Rakkebåene a majákem osazený Svenner jsou známými a význačnými místy v šérovém pobřeží města.\n\nFarrisvannet je 20,5 km dlouhé jezero, které dosahuje hloubky 131 metrů. Farrisvannet je pokračováním Larviksfjordu. Vody fjordu byly přehrazeny ledovcovými usazeninami u Farriseidet, tak vzniklo jezero. Převýšení 22 metrů mezi jezerem a fjordem bylo různými způsoby využíváno průmyslem. Na vnější straně usazené akumulace jsou přírodní prameny, které jsou stáčeny do lahví. Jezero Fariss je zdrojem pitné vody pro velkou část kraje.\n\nHallevannet je další velké jezero ležící na jihozápadě obce Larvik. Na hranici se Sandefjordem leží Goksjø.\n\nNejvětší řekou je Numedalslågen pramenící a sbírající vody v Hardangerviddě, do Larviksfjordu ústí ve východní části města. Dolní část lågenského údolí kdysi patřila k obci Hedrum, která je dnes součástí Larviku.\n\nPodloží celé obce tvoří larvikit modré barvy. Larvikit je zde těžen. Kvartérní uloženiny jsou tvořeny rozsáhlými akumulacemi rozlehlé morény, která v jižním Vestfoldu vcelku jasně vymezuje hustěji osídlenou oblast.\n\nLarvik má mírné pobřežní podnebí, s poměrně mírnými zimami a teplým létem.\n\nV okolí Larviku jsou bučiny s metličkou křivolakou. Ve městě je park \"Bøkeskogen\", který byl občanům zpřístupněn již v roce 1884 Tschernowy.\n\nMěsto bylo ustaveno obcí 1. ledna 1838. Město Stavern a venkovské obce Brunlanes, Hedrum a Tjølling byly připojeny k obci Larvik 1. ledna 1988, díky tomu má obec největší rozlohu v kraji. Na severu hraničí s obcí Lardal, na východě s obcí Andebu a Sandefjord, a na západě s obcemi Porsgrunn a Siljan v historické kraji Telemark.\n\nUž od starověku měla Farriseidet význam pro dopravu, tato šíje je jediným průchozím místem mezi jezerem Farris a Larviksfjordem. Přes Farriseidet prochází viaduktem silnice E18, stará hlavní silnice a železnice vede pod ní.\n\nPrůběh E18 sleduje hřbet vestfoldské morény a přichází do Larviku ze severovýchodu od Sandefjordu, překonává Lågen Bommestadským mostem, zde se kříží se zemskou cestou 40, která vede k severu lågenským údolím směrem ke Kongsbergu. E18 prochází mezi městským parkem a jezerem a míří dál na severozápad k Porsgrunnu.\n\nLarvikem prochází Vestfoldská železnice, pro mnoho vlaků je stanice v Larviku konečná. Každou hodinu odjíždí nebo přijíždí vlak do nebo z Oslo.\n\nLarvik má každodenní spojení trajektem s dánským přístavním městem Hirtshals.\n\n\n\n"}
{"id": "1173770", "url": "https://cs.wikipedia.org/wiki?curid=1173770", "title": "Jan Cemper", "text": "Jan Cemper\n\nJan Cemper (* 5. února 1986 Kolín) je český publicista, bloger a lidskoprávní a ekologický aktivista. Od srpna 2017 působí jako šéfredaktor serveru Manipulátoři.cz.\n\nNarodil se 5. února 1986 v Kolíně. Vystudoval SŠ energetickou v Praze, studoval také Právnickou fakultu UP v Olomouci, obor \"Právo ve veřejné správě\"; toto studium dle svých slov nedokončil z vážných rodinných důvodů. Některá periodika jeho názory označují za levicové, sám Cemper se nicméně označuje za člověka spíše se středovými názory a odmítajícího extremismus. Na svém blogu na serveru \"iDNES.cz\" o sobě píše, že se snaží propagovat etický způsob života, je věřící a otevřeně přiznává svou homosexuální orientaci. Z důvodu nepovedené operace vrozeného rozštěpu patra trpí drobnou vadou řeči. V současné době žije v Kolíně.\n\nV mládí se angažoval v anarchistickém hnutí a organizoval především antifašistické demonstrace, jako například protest odpůrců Dělnické strany sociální spravedlnosti v Novém Bydžově v roce 2011 nebo „protest proti rasismu a sociálnímu vyloučení“ v září 2011. V té době byl zmiňovaný ve zprávách Ministerstva vnitra o levicovém extremismu a „aktivity skupiny aktivistů okolo Jana Cempera“ hodnotilo ministerstvo jako krajně levicové. Od anarchistického hnutí se distancoval v rozhovoru v roce 2012.\n\nV roce 2012 stál také v čele českého hnutí Occupy Prague, obdoby hnutí Occupy Wall Street, která se v rámci akce \"Occupy Klárov\" usadila v květnu na pražském Klárově; aktivisté tehdy zůstali na Klárově dva měsíce.\n\nOd té doby se neobjevuje v žádných zprávách v souvislosti s extremismem. Svůj distanc mnohokrát zopakoval. Například v rozhovoru pro \"Parlamentní listy\" vysloveně uvedl, že angažmá považuje za velkou osobní chybu a s organizacemi jako Antifa nechce mít nic společného. V jiném textu odsoudil všechny extremistické směry a sebekriticky vysvětlil celé své angažmá. Na konci roku 2019 Ministerstvo vnitra odmítlo odstranit jeho jméno ze starších zpráv o extremismu. Druhým dechem však v dokumentu konstatuje, že v současné době nedisponuje poznatky o tom, že by jeho jednání mohlo být jakkoli spojováno s extremismem, jak jej vymezuje definice využívaná právě v těchto zprávách. Dále ministerstvo oceňuje jeho veřejné distancování od dřívějších extremistických aktivit a rovněž reflektuje nynější Cemperovu snahu o kultivaci mediálního prostoru. Své odmítnutí vysvětluje tak, že zprávy o extremismu prý v žádném případě nejsou dokumentem, který by sám o sobě odůvodňoval aplikování jakýchkoli sankcí vůči konkrétním osobám či skupinám.\n\nPosléze se ve svých blozích začal věnovat krajně pravicové extremistické scéně. Je administrátorem facebookové stránky iniciativy Proti projevům nenávisti, která se věnuje mimo jiné vyvracení hoaxů. Jménem iniciativy svolal řadu demonstrací na podporu uprchlíků, přičemž té největší „Tahle Země patří všem“ se 17. listopadu 2015 účastnilo asi dva tisíce lidí. Prezident Miloš Zeman pak akci zmínil ve svém vánočním poselství, kdy si spletl název akce a řekl, že organizátoři chystali transparent „Tahle země není naše“. To aktivisty rozzlobilo a Cemper podal na prezidenta žalobu, následkem čehož čelil desítkám výhrůžek.\n\nPravidelně pořádá demonstrace u příležitosti 17. listopadu. V roce 2016 mu před akcí, kritizující politiku prezidenta Miloše Zemana, pražský magistrát zakázal průvod z Pražského hradu na Václavské náměstí, aktivista se proto obrátil na soud, který zákaz zrušil. Dne 17. listopadu 2017 organizoval demonstraci s názvem „Pravda nemá alternativu“ zaměřenou proti šíření dezinformací a hoaxů.\n\nV Českém rozhlasem přiznal, že svou činností několikrát paralyzoval činnost krajně-pravicových subjektů formou tzv. trollingu. Kvůli tomu, a rovněž své orientaci a původu, se dostal na seznam lidí vytvářený neonacisty.\n\nV listopadu 2017 podal trestní oznámení na tajemníka SPD Jaroslava Staníka, jenž měl podle svědectví některých poslanců prohlásit, že „Židi, homosexuálové i cikáni by měli jít do plynu“; Staník byl později nepravomocně odsouzen poté, co podal obžalobu státní zástupce.\n\nDne 16. prosince 2017 pořádal demonstraci nevládních iniciativ a spolků proti konferenci evropských nacionalistických a protiimigračních stran (ENF) v Praze. Demonstrace se účastnilo 400 lidí a vzbudila zájem zahraničních médií – o akci informoval například deník \"New York Times\" nebo televize Al-Džazíra. V návaznosti na akci se dostal do sporu s Tomiem Okamurou, který informoval o napadení britské europoslankyně Janice Atkinsonové během demonstrace; Cemper událost popřel a Policie ve zprávě uvedla, že nebylo žádné násilí hlášeno a nikdo nebyl předveden.\n\nV květnu 2018 demonstroval proti příjezdu ruského motorkářského klubu Noční vlci do Prahy. Poslanec a místopředseda ČSSD Jaroslav Foldyna ho pak nazval organizátorem akce a v rozhovoru pro \"Aktuálně.cz\" uvedl, že se ČSSD může „buďto opírat o takovou voličskou základnu jako je pan Uhlíř nebo Cemper stejně jako TOP 09 nebo si nechat Foldynu“. V rámci Festivalu svobody organizoval 17. listopadu 2018 akci na podporu novinářů.\n\nV lednu 2019 podal trestní oznámení na předsedu Dělnické strany sociální spravedlnosti Tomáše Vandase, který veřejně schválil útok na novináře při demonstraci v Dubí.\n\nAngažuje se také v řadě ekologických aktivit, například v Hnutí 269, za které svolal řadu demonstrací. V Kolíně se angažuje v záchraně zahrádkářské oblasti Ořechovka, která by měla být postupně zastavěna.\n\nJe rovněž mentorem projektu \"Sbarvouven.cz\", který pomáhá se při problémech se svou orientací mladým homosexuálům a jejím rodičům.\n\nV srpnu 2017 se stal šéfredaktorem serveru Manipulátoři.cz, který se zaměřuje na vyvracení hoaxů, manipulací a monitorování propagandy. Rovněž je předsedou stejnojmenného spolku. Server se pod jeho vedením několikrát dostal do sporu s jinými periodiky kvůli manipulaci s fakty a výkladem, který často dle nich pracuje pouze s doměnkami. Hlavními médii však je považován za hodnověrný a je často citován různými sdělovacími prostředky, včetně veřejnoprávních médií. Server pod jeho vedením obsadil 6. místo v soutěži Křišťálová Lupa 2017 v kategorii „Obsahová inspirace“ a v roce 2018 jej Česká televize nominovala v kategorii „Veřejně prospěšná služba“ a odborná porota mu udělila 6. místo. Přispívá svými články též na internetovém deníku Forum 24.\n\nV návaznosti na nebezpečí pravicového extremismu byl dvakrát jako hlavní host v pořadu České televize \"Máte slovo\" s Michaleou Jílkovou, a to na téma terorismu v roce 2016, kde nařkl předsedu hnutí Úsvit Miroslava Lidinského, že zakládá úderné jednotky nezávislé na státu a na téma volného nošení zbraní v roce 2017.\n\nPřed druhým kolem prezidentských voleb v roce 2018 se angažoval v iniciativě \"PoPravdě.cz\", která sledovala dezinformace během kampaně. Ta zaznamenala 39 lží o Jiřím Drahošovi, 15 lží o Milošovi Zemanovi (7 nepravd mu mělo pomoci, 8 ho pošpinit) a pomohla především Jiřímu Drahošovi čelit dezinformacím o jeho osobě. Iniciativa vzbudila jistý mediální zájem a takto vyvrácené mýty na svém webu publikoval i sám Drahoš.\n\nV roce 2019 se stal spoluatorem rozsáhle studie o mýtech kolujících o Evropské unii. V rámci své publicistické činnosti rovněž vyvracel snahu Evropské unie zakázat plošně prodej nožů.\n\nČasto je zván na přednášky a diskuze o tématu fake news. Je považován za odborníka v rámci odhalování nejrůznějších fám a hoaxů.\n\nV letech 2014 až 2018 byl členem Strany zelených. Ve volbách do Poslanecké sněmovny v roce 2017 se stal kandidátem Strany zelených v Středočeském kraji na 7. místě. Ve volbách neuspěl, jelikož strana získala 1,42 % hlasů a nedostala se do sněmovny. Jan Cemper obdržel 169 preferenčních hlasů. Krátce působil také jako druhý místopředseda Rady krajské organizace Středočeského kraje v Straně zelených.\n\nV komunálních volbách v roce 2018 kandidoval za nezávislé sdružení Volba pro Kolín. Cemper, který kandidoval na 8. místě kandidátní listiny, mandát zastupitele nezískal. Sdružení získalo celkem 5,43% hlasů, Cemper v rámci něj získal 419 hlasů. Je členem finančního výboru zastupitelstva města Kolín a členem Komise tělovýchovy a sportu a Komise pro hospodaření s byty a nebytovými prostory. V rámci této činnosti se například zastal kolínských sportovních klubů SC Kolín a FK Kolín.\n\n"}
{"id": "1173771", "url": "https://cs.wikipedia.org/wiki?curid=1173771", "title": "Bogomolov", "text": "Bogomolov\n\nRuské příjmení Bogomolov () má více nositelů:\n\n"}
{"id": "1173772", "url": "https://cs.wikipedia.org/wiki?curid=1173772", "title": "Sněžný leopard (rozcestník)", "text": "Sněžný leopard (rozcestník)\n\nSněžný leopard může znamenat:\n\n"}
{"id": "1173773", "url": "https://cs.wikipedia.org/wiki?curid=1173773", "title": "Vysílač Zobor", "text": "Vysílač Zobor\n\nVysílač Zobor (556 m n. m.) je rádiový a televizní vysílač na Slovensku. Nachází se přímo nad městem Nitra, na \"Pyramidě\", v blízkosti vrchu Zobor v pohoří Tribeč.\n\nV 80. letech 20. století byl na Zoboru postaven příhradový stožár, ze kterého byl šířen televizní signál. Významná kóta se používala i jako důležitý uzel RR tras a tak se výstavba televizní věže začátkem 90. let ukázala jako logická. Železobetonová věž byla dokončena v roce 1993 a patří tak k nejnovějším zařízením svého druhu na Slovensku.\n\nVýška věže činí 64 m, z toho samotná anténa měří 11,5 m a váží 2,5 tuny.\n\nV období značného nárůstu a popularity FM stanic byl signál šířen z původního sloupu, po vybudování věže, která slouží i jako provozní budova, se začalo vysílat z antén na jejím vrcholu.\n\nVýhodná poloha vysílače nad rozsáhlou Podunajskou nížinou, vysoký vyzařovaný výkon i nadmořská výška způsobují daleký příjem signálu zejména jižním a jihozápadním směrem. Prioritní oblastí pokrytí je právě rovinatý Nitranský a Trnavský kraj, až po státní hranici s Maďarskem. Přesahy však umožňují přijímat signál i na Pohroní, v Horní Nitře, Tekově či v částech Pováží. Zachytitelný je i na území Maďarska.\n\nVysílání druhého multiplexu DVB-T bylo z vysílače spuštěno 13. května 2010, veřejnoprávní multiplex je vysílán od 1. června 2011.\n\n"}
{"id": "1173774", "url": "https://cs.wikipedia.org/wiki?curid=1173774", "title": "József Berényi", "text": "József Berényi\n\nJózsef Berényi (* 6. červen 1967 Opatovský Sokolec) je slovenský politik a politolog maďarské národnosti, bývalý poslanec Národní rady SR. V letech 2010 až 2016 byl předsedou SMK-MKP a od roku 2013 místopředsedou Trnavského kraje.\n\nRoku 1985 odmaturoval v Bratislavě. V roce 1991 získal diplom v oboru maďarské dějiny na Filozofické fakultě Univerzity Komenského v Bratislavě a stal se učitelem na soukromém gymnáziu v Galantě. V letech 1992 – 1993 pracoval jako akademický asistent na Univerzitě v Nitře, následně v letech 1993 – 1994 vyučoval na Středoevropské univerzitě (CEU) v Budapešti, kde získal i diplom z politologie. V roce 1995 vycestoval na rok do USA, kde působil na The New School v New Yorku.\n\nV letech 1990 – 1992 byl poslancem Slovenské národní rady za Maďarskou nezávislou iniciativu. V letech 1995 – 1998 působil jako sekretář Maďarské občanské strany – Magyar Polgári Párt. V rámci první vlády Mikuláše Dzurindy pracoval jako poradce tehdejšího ministra výstavby a regionálního rozvoje Istvána Harny. Ve volbách 2002 byl zvolen poslancem NR SR za SMK-MKP, mandátu se však vzdal neboť byl v rámci druhé vlády Mikuláše Dzurindy jmenován státním tajemníkem na Ministerstvu zahraničních věcí SR. Opětovně zvolen byl ve volbách 2006 a stal se místopředsedou poslaneckého klubu SMK-MKP. V roce 2007 byl zvolen místopředsedou strany a po jejím volebním neúspěchu ve volbách 2010 předsedou strany. Opětovného zvolení se dočkal na kongresu SMK-MKP v roce 2011 a i v prosinci 2012. Na podzim roku 2013 neúspěšně kandidoval ve volbách do VÚC na post předsedy (hejtmana/župana) Trnavského kraje. Je lídrem SMK-MKP pro parlamentní volby 2016. Jeho nástupcem ve funkci předsedy SMK-MKP se 11. června 2016 stal József Menyhárt.\n\nPrvní kolo se konalo 9. listopadu, druhé pak 23. listopadu 2013.\nJe ženatý, má dva syny. Žije v obci Dolné Saliby v Trnavském kraji.\n\n\n"}
{"id": "1173776", "url": "https://cs.wikipedia.org/wiki?curid=1173776", "title": "St. Petersburg Ladies Trophy", "text": "St. Petersburg Ladies Trophy\n\nSt. Petersburg Ladies Trophy je profesionální tenisový turnaj žen hraný v ruském Petrohradu. Od sezóny 2016 se řadí do kategorie WTA Premier Tournaments, spolu s moskevským Kremlin Cupem, jako jedna ze dvou ruských událostí v této úrovni ženského tenisu. Probíhá v aréně Sibur na dvorcích s tvrdým povrchem Rebound Ace.\n\nV letech 2003–2015 se odehrával na nižším okruhu ITF s dotací 25 či 50 tisíc dolarů a nesl název Ladies Neva Cup. V letech 2007 a 2009–2014 se nekonal.\n\nRozpočet události, hrané v únorovém termínu, k roku 2017 činil 776 000 amerických dolarů. Do soutěže dvouhry nastupuje dvacet osm hráček a čtyřhry se účastní šestnáct párů. Ředitelkou turnaje byla k dané sezóně Natalija Kamelzonová.\n\nTurnaj byl založen v roce 2003 a jeho první vítězkou se stala Ruska Jevgenija Liněcká. Poslední ročník na okruhu ITF v sezóně 2015 ovládla Lotyška Jeļena Ostapenková.\n\nV kalendáři okruhu WTA Tour v roce 2016 nahradil antverpskou událost BNP Paribas Fortis Diamond Games. Po odehrání jediného ročníku 2015 v kategorii Premier byl belgický turnaj ukončen.\n\n"}
{"id": "1173781", "url": "https://cs.wikipedia.org/wiki?curid=1173781", "title": "Taiwan Open", "text": "Taiwan Open\n\nTaiwan Open byl profesionální tenisový turnaj žen hraný v tchajwanské metropoli Tchaj-pej. Od sezóny 2016 se řadil do kategorie WTA International jako jediná tchajwanská událost v nejvyšší úrovni profesionálního ženského i mužského tenisu. V roce 2017 se uskutečnil na tvrdých kurtech areálu s krytým centrálním dvorcem Taipei Arena pro 10 tisíc diváků. Poslední ročník 2018 proběhl na krytých dvorcích s tvrdým povrchem tchajpejské arény Taipei Heping Basketball Gymnasium.\n\nRozpočet události, hrané v únorovém termínu, činil 250 000 amerických dolarů. Do soutěže dvouhry nastupovalo třicet dva tenistek a čtyřhry se účastnilo šestnáct párů. Ředitelem turnaje byl Stephen Duckitt.\n\nV kalendáři okruhu WTA Tour nahradil v roce 2016 třetí nejdéle hranou událost dané kategorie PTT Thailand Open v Pattayi. Po odehrání ročníku 2015 byl thajský turnaj ukončen.\nV sezóně 2017 došlo ke změně dějiště, když se turnaj přesunul z areálu Yangming Tennis Center v Kao-siungu, ležícího na jihozápadě ostrova do metropole Tchaj-peje. Kapacita centrálního dvorce, kaosiungského jedenáctikurtového areálu, činila 5 000 diváků. Dvorce měly tvrdý povrch DecoTurf. Zároveň se snížil půlmilionový rozpočet na 250 tisíc dolarů. V roce 2018 se pak turnaj v Tchaj-peji přestěhoval do moderní arény Taipei Heping Basketball Gymnasium.\n\nV kalendáři okruhu 2019 byl nahrazen únorovým Thailand Open v thajském Hua Hinu.\n\n"}
{"id": "1173785", "url": "https://cs.wikipedia.org/wiki?curid=1173785", "title": "Železniční nehoda u Bad Aiblingu", "text": "Železniční nehoda u Bad Aiblingu\n\nPři železničním neštěstí u Bad Aiblingu se na masopustní úterý 9. února 2016 kolem 6:48 hodin CET v Horním Bavorsku čelně srazily dva vlaky na jednokolejné trati Holzkirchen-Rosenheim. Při nehodě 10 lidí zemřelo, 80 bylo zraněno, z toho 10 vážně. Jeden z vážně zraněných později zemřel, takže celkově je počet obětí na životech jedenáct.\n\nNeštěstí se odehrálo v údolí Mangfall u lázeňského města Bad Aibling, mezi zastávkou Bad Aibling Kurpark a nádražím Kolbermoor. Oba vlaky patřily Bavorským drahám (BOB), jež je provozovaly pod obchodní značkou \"Meridian\"; šlo o elektrické jednotky řady Stadler FLIRT, konkrétně Flirt 3. Oba vlaky byly pravidelné posilové spoje.\n\nHavárii zavinil výpravčí, který omylem pustil oba vlaky proti sobě. Svou chybu si sice později uvědomil, ale nestihl ji už napravit. V prosinci 2016 byl odsouzen na tři a půl roku do vězení. U soudu mu značně přitížilo zjištění, že v době, kdy odbavoval tyto vlaky, hrál současně hry na svém mobilním telefonu. Práva na odvolání se vzdal.\n"}
{"id": "1173786", "url": "https://cs.wikipedia.org/wiki?curid=1173786", "title": "KY Cygni", "text": "KY Cygni\n\n"}
{"id": "1173787", "url": "https://cs.wikipedia.org/wiki?curid=1173787", "title": "Teide 1", "text": "Teide 1\n\nTeide 1 je velmi slabý objekt, jeho zdánlivá hvězdná velikost je 17,76, dá se tedy pozorovat pouze většími dalekohledy. Jeho absolutní hvězdná velikost je 12,38.\n\nJedná se o objekt masivnější než největší planety (55 ± 15 hmotností Jupiteru), ale méně masivní než hvězdy (0,052 hmotností Slunce). Povrchová teplota Teide 1 je asi 2600 K, tedy zhruba polovina povrchové teploty Slunce. Svítivost je 0,08 % svítivosti Slunce. Stáří tohoto hnědého trpaslíka je přibližně 120 milionů let.\n\nV jádru Teide 1 probíhá fúze lithia, jeho teplota ale není dostatečná k zažehnutí fúze vodíku.\n"}
{"id": "1173789", "url": "https://cs.wikipedia.org/wiki?curid=1173789", "title": "2. slovenská národní fotbalová liga 1986/87", "text": "2. slovenská národní fotbalová liga 1986/87\n\nV soubojích 6. ročníku 2. slovenské národní fotbalové ligy 1986/87 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1173791", "url": "https://cs.wikipedia.org/wiki?curid=1173791", "title": "LZ4", "text": "LZ4\n\nLZ4 je algoritmus a svobodná softwarová knihovna pro bezztrátovou komprimaci dat. Je pokračovatelem algoritmů typu LZ77. Knihovna napsána v jazyce C, je multiplatformní a je zveřejněna pod BSD licencí.\n\nJe mimo jiné podporována v linuxovém jádře od verze 3.11, přičemž od verze 3.19 je podporována i pro transparentní kompresi souborového systému SquashFS.\n\n"}
{"id": "1173793", "url": "https://cs.wikipedia.org/wiki?curid=1173793", "title": "Soligalič", "text": "Soligalič\n\nSoligalič () je město v Kostromské oblasti v Ruské federaci. Při sčítání lidu v roce 2010 měl 6438 obyvatel.\n\nSoligalič leží na řece Kostromě, levém přítoku Volhy. Od Kostromy, správního střediska celé oblasti, je vzdálen zhruba 220 kilometrů na severovýchod.\n"}
{"id": "1173796", "url": "https://cs.wikipedia.org/wiki?curid=1173796", "title": "Syčovka", "text": "Syčovka\n\nSyčovka () je město ve Smolenské oblasti v Ruské federaci. Při sčítání lidu v roce 2010 mělo přes osm tisíc obyvatel.\n\nSyčovka leží na řece Vazuze, pravém přítoku Volhy. Od Smolensku, správního střediska celé oblasti, je vzdálena zhruba 235 kilometrů na severovýchod.\n\nOd roku 1881 přes Syčovku vede železniční trať Lichoslavl–Toržok–Ržev–Vjazma.\n\nOd roku 1776 je Syčovka městem.\n\nZa druhé světové války byla Syčovka 10. října obsazena německou armádou a 8. března 1943 dobyta zpět jednotkami Západního frontu Rudé armády v rámci bitvy o Ržev.\n"}
{"id": "1173797", "url": "https://cs.wikipedia.org/wiki?curid=1173797", "title": "Loretánská kaple ve Fulneku", "text": "Loretánská kaple ve Fulneku\n\nZaniklá Loretánská kaple ve Fulneku na Novojičínsku se nacházela v severozápadní části Kapucínské ulice (čp. 281) západně od kostela svatého Josefa a kapucínského kláštera. Průčelí poutního místa Lorety bylo obráceno k městu a k zámku, ležícímu na protějším kopci.\n\nLoretánská kaple (Santa Casa) byla postavena roku 1681. Jejím zakladatelem byl Jan František hrabě z Vrbna. Kaple stála za západní zdí kapucínského kláštera, založeného roku 1668, a byla v péči řádu až do svého zániku. \n\nRoku 1703 byla kaple obestavěna loretánským ambitem, vyzdobeným roku 1710 nástěnnými malbami od Josefa Rendla. V letech 1705–1739 bylo poutní místo doplněno koncovou kaplí a třemi kaplemi nárožními. Jako první byla postavena roku 1705 velká koncová kaple svaté Anny. Byla obdélníkového půdorysu s trojosým, patrovým tympanonem, ukončeným průčelím. Ze tří nárožních kaplí byla jako první postavena kaple svatého Gaudentia (1715, v levém zadním rohu), osvětlená lucernou. Následovaly průčelní kaple – kruhová kaple svaté Maří Magdaleny (1727–29) a polygonální kaple svatého Kříže (1738) s konvexkonklávním čelem. Roku 1736 byla v průčelí ambitu vystavěna vstupní věž. Roku 1749 byla kaple svaté Maří Magdaleny nahrazena novou a spolu s kaplí svatého Kříže byla zvýšena o jedno patro. V téže době byly tyto dvě kaple vzájemně propojeny atikou. Zároveň nad přízemím a atikou vnikla galerie plastik. \n\nPo josefínských reformách byla kaple roku 1788 zrušena a spolu s průčelním křídlem s věží roku 1792 zbourána. Soška Loretánské Madony byla přenesena do kostela svatého Josefa.\n\nRoku 1829 byla na místě Lorety postavena empírová Knoppova vila. Nádvoří před průčelím je původním loretánským nádvořím, podélné zdi po stranách jsou obvodovými zdmi starých ambitů. Z poutního místa se dochovaly části obvodové zdi ambitu a obě nárožní průčelní kaple u vstupu snížené o patro. Polygon, který uzavírá po levé straně vilu Loreta, odpovídá velikostí i umístěním kapli svatého Gaudentia.\n\n\n\n"}
{"id": "1173798", "url": "https://cs.wikipedia.org/wiki?curid=1173798", "title": "Marie Úlehlová-Tilschová", "text": "Marie Úlehlová-Tilschová\n\nMarie Úlehlová-Tilschová vlastním jménem Anna Marie Úlehlová rozená Tilschová (13. července 1896, Praha – 9. srpna 1978, Praha) byla významnou odbornou spisovatelkou, propagátorkou zdravé výživy 20. století. Jméno Marie Úlehlová-Tilschová je literárním pseudonymem, stejně jako zkratka M. Ú. T., kterou později používala. Začínala jako překladatelka beletrie. Záhy se zcela zaměřila na otázky zdravé výživy. Byla autorkou mnoha odborných a populárně naučných publikací, kuchařek, učebnic a příruček z oblasti zdravé výživy. Její publikace i osvětová činnost se věnovaly především správnému přístupu ke stravování, teprve v druhé řadě přinášeli bohatou nabídkou receptů. Mezi nejznámější práce patří \"Výživa ve světle věků\" a \"Česká strava lidová\". Byla členkou výboru a později i předsednictva Společnosti pro racionální výživu a dlouholetou šéfredaktorkou časopisu Výživa lidu.\n\nMarie Úlehlová-Tilschová se narodila v rodině univerzitního profesora JUDr. Emanuela Tilsche 13. července 1896. Jméno dostala po své matce spisovatelce Anně Marii Tilschové. Nicméně v rodině, mezi přáteli a později i mezi spoluprácovníky byla oslovována Mimi. V roce 1906 se narodil její bratr Emanuel.\n\nMarie Tilschová nechodila do obecné školy, učila se doma. Poté vystudovala osmileté gymnázium Minerva, na němž měla trvale vyznamenání. Její šťastné dětství ve velké, společenské rodině skončilo tragickou smrtí otce v roce 1912. Rodina se ocitla v nelehké situaci, kterou ještě zhoršila 1. světová válka. Během války ztratila její matka dva bratry a otce. Tuto tragickou situaci ulehčoval jí dlouholetý vztah s JUDr. Karlem Chytilem, synem historika umění profesora Karla Chytila, zakladatele Uměleckoprůmyslového muzea v Praze. Svatba se konala 8. června 1918, svědky byli dr. Jaroslav Goll a Alfons Mucha. O čtyři měsíce později, 18. října 1918, Karel Chytil zemřel na španělskou chřipku. Pod vlivem rodinné tradice se přihlásila v roce 1918 ke studiu práv.\n\nVe studiu práv nepokračovala, přihlásila se však na Filosofickou fakultu ke studiu botaniky. Zde se seznámila se svým budoucím švagrem, asistentem PhDr. Vladimírem Úlehlou, ke kterému chodila na praktika. Jeho mladší bratr Miloš, student práv, se stal novou Miminou známostí.\n\nSňatek se státním úředníkem, který se konal 20.12.1920, znamenal odchod z Prahy na Slovensko. Nejprve do Uhorské Skalice, kde se manželům narodil v roce 1921 syn Ivan. Během následujícího pobytu v Kremnici, kde JUDr. Miloš Úlehla zastával funkci okresního náčelníka, se narodil v roce 1924 syn Igor. V roce 1934 přesídlili do Banské Bystrice. Seznámení se s pestrou a inspirativní slovenskou kuchyní, které se mísila s maďarskou, německou i židovskou, bylo prvním impulsem ke změně profesní dráhy Marie Úlehlové-Tilschové. Druhým bylo její zjištění, že neexistují žádné informace o výživě dětí a o správné přípravě potravin pro ně. Začala se o otázky výživy intenzivně zajímat a danou problematiku studovat. Poslední posun k profesionalizaci vyvolala pobídka Vladimíra Úlehly, aby svoje poznatky publikovala. Pobyt na Slovensku v letech 1920–1938 představoval nejen úspěšnou profesionální kariéru pro oba partnery, ale také významné společenské aktivity. Oba aktivně podporovali sportovní i umělecké konání v městech svého působení. V Kremnici jako Anna Úlehlová redakčně připravila průvodce \"Kremnica a jej okolie\".\n\nNucený odchod ze Slovenska na přelomu let 1938–1939 v důsledku politických změn nebyl snadný. Její manžel obtížně získal místo na Ředitelství pro stavbu vodních cest v Praze. Marie Úlehlová-Tilschová byla alespoň nablízku své matce a získala možnost setkat se a spolupracovat s českými odborníky. Na konci druhé světové války umírá 16. dubna 1945 její druhorozený syn Igor. Po válce mimořádně čile publikuje, beseduje, pracuje např. pro Státní zdravotní ústav nebo Ministerstvo výživy. V roce 1956 získala Řád práce. Ve svých aktivitách pokračovala i po smrti manžela v roce 1965, který jí podporoval v její profesní dráze. Ve Společnost pro racionální výživu a v redakci časopisu Výživa lidu působila celý život. Poslední roky života se věnovala především rodinným archiváliím.\n\nMarie Úlehlová-Tilschová začínala vlastní tvorbou a jako překladatelka beletrie. V roce 1919 vyšel její první překlad \"Mimi Pinson\" od A. Musseta v roce 1919, o rok vyšel později \"Ludvík Lambert\" od A. France. V překladech pokračovala až do roku 1930. Přeložila \"Balthazara a jiné povídky\" od A. France, \"Bartolomějskou noc\" od P. Mériméa, \"Rebely\" od H. de Balzaca a \"Hérodias\" od G. Flauberta. Z angličtiny přeložila čtyři romány nepříliš známých autorů. Po soustavném studiu začala v roce 1928 pravidelně přispívat do Lidových novin. V letech 1928–1941 vyšlo v Lidových novinách 1168 jejích článků.\n\nPrvní nově koncipovanou kuchařku \"Nejlepší praktická a úsporná kuchařka,\"  vydala společně s Marií Tippmannovou v nakladatelství Karla Vačleny v Mladé Boleslavi v roce 1927.\n\nSamostatně debutovala v roce 1930 s osobitě pojatou knihou \"Moderní kuchařka\" s podtitulem \"Systém rationelního vaření\". Připravila zcela nový způsob prezentace předpisů podle typů jídel uspořádaných do tabulek. Tento způsob uspořádání do tabulek a sestavování jídelníčků podle ročních období a typu strávníků byly typickým produktem jejího systematického přístupu k vaření a stravování. Od té doby propagovala stravu vyváženou, obsahující dostatek vitamínů a minerálů, založenou na lokálních a sezónních zdrojích. Úspěch \"Moderní kuchařky\" jí potvrdil, že se vydala správným směrem. Další moderně pojatá kniha \"Jak a čím se živit\" s podtitulem \"Zdravá výživa dneška\" z roku 1937 se v prvním díle zaměřuje na popis druhů potravin, jejich uchování, účelné zpravování a vhodné kombinace, v díle druhém pak přináší přehršel receptů. Ve své publicistické práci průkopnicky přináší informace o složení potravin, klade důraz na na stravu vyváženou s dostatkem nerostných solí a vitamínů.\n\nVe válečných letech se Marie Úlehlová-Tilschová obrátila ke kořenům. V roce 1944 vydala knihu \"Výživa ve světle věků\", které se věnuje stravovacím zvyklostem nejrůznějších etnik a ukazuje, jak přirozeně hledají vyváženou stravu. V následujícím roce vyšla nejvíce ceněná kniha doma i v zahraničí \"Česká strava lidová\", etnografická studie, která zachycuje stravovací návyky našich předků. Pokračovala ve své publicistické práci pro \"Lidové noviny\".\n\nPo válce publikovala Lidových novinách, Besedě venkovské rodiny a dalších periodikách letech 1945–1956 přes 700 článků. Napsala spolu se svým nejbližším spolupracovníkem dr. Vilémem Honsem čtyři rozsáhlé odborné statě. Kniha \"Rok v naší kuchyni\" z roku 1949 představuje recepty staré české kuchyně (v roce 2000 vyšlo jako Staročeská kuchařka). Začala také vystupovat v Čs. rozhlase, kde působila do roku 1956. Připravila a odvysílala 364 přednášek o nezbytnosti věnovat se zdravé výživě.\n\nNa počátku roku 1950 vyšla ve spolupráci s profesorem Honsem učebnice Výživa a vaření. Následovaly odborné práce vydané s MUDr. Karlem Halačkou zaměřené na hygienu a sanitaci potravin. V roce 1954 vyšla úspěšná kniha napsaná ve spolupráci s MUDr. Maškem a dalšími \"Vaříme účelně pro zdravé a nemocné\".\n\nV šedesátých letech přispívala do Květů. Vydává několik brožur a společně s dr. Honsem upravené vydání \"Správné výživy a stravování\". Nejvýznamněji byla její práce spojená se Společností pro racionální výživu a s redakční prací v časopise \"Výživa lidu\".\n\nV sedmdesátých letech přispívala především do časopisu \"Naše rodina\". V roce 1970 vyšel \"Chuťový místopis\", regionální kuchařka s řadou původních receptů a stať o tradiční české kuchyni publikovala v brožuře Mistři kuchaři. Poslední článek s názvem \"Mizející zvyklosti\" vyšel v časopise \"Výživa lidu\". Poslední roky se věnovala především \"Rodinné kronice\", dílu o 450 stranách uloženém v Památníku národního písemnictví, které dokončila těšně před svou smrtí.\n\n"}
{"id": "1173804", "url": "https://cs.wikipedia.org/wiki?curid=1173804", "title": "Pohřebiště jugoslávských panovníků", "text": "Pohřebiště jugoslávských panovníků\n\nToto je seznam pohřebišť panovníků Jugoslávského království, které existovalo v letech 1882 až 1945 (do roku 1918 jako Srbské království a do roku 1921 jako Království Srbů, Chorvatů a Slovinců). \n\nVšichni králové z dynastie Karađorđevićů byli pohřbeni v kapli svatého Jiří (zvané \"Oplenac\") v Topole, s výjimkou posledního krále Petra II., který byl, jako jediný evropský panovník pochován v USA. Jeho ostatky však byly později rovněž převezeny do Oplenace.\n\n"}
{"id": "1173811", "url": "https://cs.wikipedia.org/wiki?curid=1173811", "title": "Bad Aibling", "text": "Bad Aibling\n\nBad Aibling je lázeňské město v německé spolkové zemi Bavorsko, v zemském okrese Rosenheim ve vládním obvodu Horní Bavorsko.\n\nŽije zde obyvatel.\nSousední obce jsou: Bad Feilnbach, Bruckmühl, Großkarolinenfeld, Irschenberg, Kolbermoor a Tuntenhausen.\n\nAsi 2,5km severozápadně od centra ve čtvrti (obci) Mietraching je umístěna odposlouchávací stanice pro sledování satelitů a dříve i pozemní radiové komunikace. V letech 1955-2004 byla postavena a provozována různými složkami vlády USA, potom německou zpravodajskou službou ve spolupráci s Národní bezpečnostní agenturou (NSA) USA.\n\n"}
{"id": "1173812", "url": "https://cs.wikipedia.org/wiki?curid=1173812", "title": "Srbská házenkářská reprezentace mužů", "text": "Srbská házenkářská reprezentace mužů\n\nSrbská házenkářská reprezentace mužů reprezentuje Srbsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1173815", "url": "https://cs.wikipedia.org/wiki?curid=1173815", "title": "Staffan de Mistura", "text": "Staffan de Mistura\n\nStaffan de Mistura (* 25. ledna 1947, Stockholm, Švédsko) je dlouholetý švédsko-italský diplomat OSN. \n\nGenerální tajemník OSN Ban Ki-moon oznámil 10. července 2014, že jmenoval de Misturu novým zvláštním zmocněncem Organizace spojených národů pro hledání mírového řešení konfliktu v Sýrii.\n\n"}
{"id": "1173816", "url": "https://cs.wikipedia.org/wiki?curid=1173816", "title": "Wisch", "text": "Wisch\n\nWisch může být:\n\n"}
{"id": "1173827", "url": "https://cs.wikipedia.org/wiki?curid=1173827", "title": "Ramstedt", "text": "Ramstedt\n\nRamstedt je obec v německé spolkové zemi Šlesvicko-Holštýnsko, v okrese Severní Frísko. V 2014 zde žilo 420 obyvatel.\n\nSousední obce jsou: Oldersbek, Seeth, Schwabstedt, Winnert a Wisch.\n\n"}
{"id": "1173834", "url": "https://cs.wikipedia.org/wiki?curid=1173834", "title": "Seeth", "text": "Seeth\n\nSeeth je obec v německé spolkové zemi Šlesvicko-Holštýnsko, v okrese Severní Frísko. V 2014 zde žilo 574 obyvatel.\n\nSousední obce jsou: Drage, Friedrichstadt, Koldenbüttel, Norderstapel, Ramstedt, Schwabstedt a Süderstapel.\n\n"}
{"id": "1173835", "url": "https://cs.wikipedia.org/wiki?curid=1173835", "title": "Edmond Abelé", "text": "Edmond Abelé\n\nMons. Edmond-Marie-Henri Abelé (4. března 1925, Châlons-Sur-Marne – 27. září 2017) byl francouzský římskokatolický kněz a emeritní biskup Digne.\n\nNarodil se 4. března 1925 v Châlons-Sur-Marne.\n\nNa kněze byl vysvěcen 21. října 1951.\n\nDne 27. června 1972 jej papež Pavel VI. jmenoval diecézním biskupem Monaka. Biskupské svěcení přijal 15. října 1972 z rukou biskupa Gillese Bartheho a spolusvětiteli byli biskup René-Joseph Piérard a biskup Angelo Raimondo Verardo.\n\nDne 1. prosince 1980 ho papež Jan Pavel II. jmenoval biskupem Digne.\n\nDne 2. června 1987 přijal papež Jan Pavel II. jeho rezignaci.\n\n"}
{"id": "1173837", "url": "https://cs.wikipedia.org/wiki?curid=1173837", "title": "Thomas N’Kono", "text": "Thomas N’Kono\n\nThomas N'Kono (* 20. července 1956 Dizangué, Région du Littoral) je bývalý kamerunský fotbalový brankář. Působí jako trenér gólmanů ve španělském klubu RCD Espanyol.\n\nZačínal v klubu Canon Yaoundé, s nímž získal pět titulů mistra Kamerunu (1974, 1977, 1979, 1980 a 1982) a vyhrál Ligu mistrů CAF v letech 1978 a 1980. Stal se jedním z objevů mistrovství světa ve fotbale 1982 ve Španělsku, kde pustil ve třech zápasech jediný gól, což však na postup Kamerunců ze základní skupiny nestačilo. Po šampionátu přestoupil do barcelonského Espanyolu, kde se stal brankářskou jedničkou a pomohl klubu k historické účasti ve finále Poháru UEFA 1987/88. S národním týmem vyhrál Africký pohár národů 1984 a získal stříbrnou medaili o dva roky později. Stal se jedním ze strůjců překvapivého postupu Kamerunu do čtvrtfinále mistrovství světa ve fotbale 1990, byl nominován také na mistrovství světa ve fotbale 1994, kde však do žádného zápasu nenastoupil. Kariéru ukončil v bolivijském Clubu Bolívar, s nímž získal mistrovský titul v letech 1996 a 1997.\n\nVyhrál anketu Africký fotbalista roku v letech 1979 a 1982. Gianluigi Buffon označil N'Kona za svůj brankářský vzor a pojmenoval podle něj svého syna Thomase.\n\n"}
{"id": "1173838", "url": "https://cs.wikipedia.org/wiki?curid=1173838", "title": "Eider", "text": "Eider\n\nEider ( \"Die Eider;\" \"Ejderen;\" \"Egdor\" či \"Egdore\") je se svými 188 kilometry délky nejdelší řeka německé spolkové země Šlesvicko-Holštýnsko. Její průměrný průtok je 6,5 m³/s a plocha povodí 3275 km².\n\nPramení poblíž města Bordesholm, odkud teče na sever až téměř k okraji zemského hlavního města Kielu na pobřeží Baltského moře. Zde se ale stáčí prudce k západu a teče směrem k Severnímu moři, kam také ústí. Na horním toku poblíž Kielu protéká několika většími jezery, jako Schulensee nebo Westensee.\n\nStřední část jejího toku byla stavebně upravena jako část Kielského průplavu. Jejím největším přítokem je řeka Treene.\n\nEider ústí do Severního moře u města Tönning. Na jejím estuáru se projevují slapové jevy přílivu a odlivu, zasahující až 6 km proti proudu. Voda v estuáru je brakická. Ústí řeky je přehrazeno uzavíratelnou protipovodňovou hrází.\n\nV raném středověku byla řeka zřejmě hranicí mezi osídlením germánských kmenů Jutů a Anglů. Ve vrcholném středověku od sebe oddělovala území Sasů a Dánů a tvořila po staletí hranici mezi Dánskem a Svatou říší římskou. Dnes tvoří hranici mezi historickými zeměmi Šlesvicko a Holštýnsko.\n\nOd ústí až k městu Rendsburg je řeka díky několika zdymadlům splavná, což lodím umožňuje alternativní přístup do Kielského průplavu.\n"}
{"id": "1173843", "url": "https://cs.wikipedia.org/wiki?curid=1173843", "title": "Vzdálená správa", "text": "Vzdálená správa\n\nVzdálená správa je v informatice označení pro jakoukoliv metodu ovládání počítače ze vzdáleného místa (typicky pomocí počítačové sítě, Internetu).\n\nProgramy umožňující vzdálenou správu jsou stále běžnější a používanější zejména, když je obtížnější nebo nepraktické být fyzicky u používaného systému. Vzdáleným místem můžeme chápat vedlejší místnost nebo druhý konec světa. Může jít o legální nebo nelegální (cracking) vzdálený přístup (tzv. Owned, využití Trojského koně a podobně).\n\nVzdáleně spravován může být jakýkoliv počítač s Internetovým připojením (TCP/IP nebo Local Area Network).\n\nPro bezpečnou správu musí uživatel nainstalovat nebo povolit serverový nástroj na hostitelském systému, aby mohl být viděn. Poté může uživatel/klient přistupovat k hostitelskému systému z jiného počítače používající nainstalovaný nástroj.\n\nObvykle by oba systémy měly být připojeny k internetu s tím, že musí být známa IP adresa serveru/hosta. Vzdálená správa je tedy méně praktická pokud hostitel používá vytáčené připojení, které není neustále online a často má Dynamickou IP.\n\nKdyž se klient připojí k hostitelskému počítači, obvykle se objeví okno zobrazující plochu hostitele. Klient pak může kontrolovat hostitelský počítač, jako by on/ona seděli přímo za ním.\n\nDražší verze desktopových systémů z řady Windows NT (např. Windows XP, Windows 7, Windows 10) mají zabudovanou podporu vzdálené správy s názvem Vzdálená správa počítače, která používá protokol RDP, avšak je omezena na možnost připojení jediného uživatele (po připojení nemůže pracovat ani uživatel, který u desktopu sedí). Serverové verze řady Windows NT nabízejí pomocí stejného protokolu tzv. Remote Desktop Services, které umožňují pracovat na počítači (serveru) pomocí vzdáleného přístupu více uživatelům zároveň. Příkladem volně šiřitelné a multiplatformní alternativy je nástroj VNC, který nabízí podobné funkce.\n\nV unixových systémech je vzdálená správa typicky standardní součástí a není uměle omezována.\n\n\n\n\n\nPočítače infikované malwarem jako Trojský kůň (program) někdy otevírají zadní vrátka do počítače a umožňují útočníkovi hacknutí a ovládání počítače. Útočník tak může přidávat, upravovat nebo mazat soubory.\n\nSoftware Vzdálená správy se v poslední době začal objevovat na bezdrátových zařízení, jako je například BlackBerry, Pocket PC.\n\nObecně tato řešení neposkytují plný dálkový přístup, jako je VNC nebo Terminal Services, ale umožňují správcům provádět různé úkony, jako restart počítače, resetování hesla a zobrazení protokolů událostí systému, čímž se sníží nebo dokonce eliminuje potřeba systém správcům nosit notebook nebo být v dosahu kanceláře.\n"}
{"id": "1173845", "url": "https://cs.wikipedia.org/wiki?curid=1173845", "title": "Prázdný řetězec", "text": "Prázdný řetězec\n\nPrázdný řetězec je řetězec nulové délky.\n\nV programovacích jazycích se zpravidla zapisuje pomocí dvojice uvozovek, mezi kterými nic není: codice_1, případně dvojicí apostrofů: codice_2.\n\nV teorii formálních jazyků je prázdný řetězec neutrální prvek pro operaci zřetězení; obvykle se značí řeckým písmenem \"ε\" nebo λ.\n\n"}
{"id": "1173849", "url": "https://cs.wikipedia.org/wiki?curid=1173849", "title": "Narciso Villaver Abellana", "text": "Narciso Villaver Abellana\n\nNarciso Villaver Abellana (* 11. listopadu 1953, Talisay City) je filipínský římskokatolický kněz a biskup Romblonu.\n\nNarodil se 11. listopadu 1953 v Talisay City. Po střední škole v v Misijním semináři Nejsvětějšího Srdce v Talisay byl přijat na Ateneo de Manila University. Od roku 1973 do roku 1974 byl v noviciátu kongregace Misionářů Nejsvětějšího Srdce Ježíšova. Po skončení Atenea byl poslán do Říma aby zde studoval na Papežské univerzitě Gregoriana a získal licenciát z Historie církve. Dne 2. června 1977 složil své věčné sliby. Na kněze byl vysvěcen 28. prosince 1978.\n\nPo svěcení se stal farním knězem v Pilaru. Roku 1986 byl jmenován rektorem College Seminary v Banawě. Dále působil jako poradce provinciála a vicemistr noviců, děkan teologátu, představený provinciál, generální vikář a první asistent generálního představeného v Římě, kaplan Central Luzon State University v Nueva Ecija.\n\nDne 15. října 2013 jej papež František jmenoval diecézním biskupem Romblonu. Biskupské svěcení přijal 11. prosince 2013 z rukou arcibiskupa Socratese Buenaventury Villegase a spolusvětiteli byli biskup Roberto Calara Mallari a biskup Sofronio Aguirre Bancud.\n\n"}
{"id": "1173855", "url": "https://cs.wikipedia.org/wiki?curid=1173855", "title": "Youssef Anis Abi-Aad", "text": "Youssef Anis Abi-Aad\n\nMons. Youssef Anis Abi-Aad (12. ledna 1940, Dfoun - 6. května 2017) byl libanonský maronitský katolický kněz a emeritní archeparcha Aleppa.\n\nNarodil se 12. ledna 1940 v Dfouně.\n\nNa kněze byl vysvěcen 18. června 1966 jako kněz Istituto del Prado.\n\nDne 7. června 1997 jej papež Jan Pavel II. jmenoval archieparchou (arcibiskupem) Aleppa. Biskupské svěcení přijal 1. listopadu 1997 z rukou kardinála Nasrallaha Butruse Sfeir a spolusvětiteli byli biskup Béchara Butrus Raï a arcibiskup Paul Youssef Matar.\n\nDne 11. listopadu 2003 přijal papež Jan Pavel II. jeho rezignaci. Zemřel 6. května 2017.\n\n"}
{"id": "1173857", "url": "https://cs.wikipedia.org/wiki?curid=1173857", "title": "Pavol Bilík", "text": "Pavol Bilík\n\nPavol Bilík (17. listopadu 1916, Makov – 26. března 1944, Kežmarok) byl slovenský příslušník finanční stráže, kapitán in memoriam, účastník Slovenského národního povstání, protifašistický bojovník a aktivní lyžař-běžec.\n\nNarodil se 17. listopadu 1916, v obci Makov. V letech 2. světové války byl členem finanční stráže ve Starém Smokovci. Byl také aktivním lyžařem – běžcem. V tomto sportu získal mnoho vítězství a cen, během Slovenského národního povstání působil jako partyzánská spojka. Dne 7. září 1944 byl německými vojáky zajat a uvězněn gestapem na Kežmarském hradě. Po výslechu a mučení gestapem byl 8. září 1944 na nádvoří hradu zastřelen. Pohřben je na hřbitově v Novém Smokovci. V roce 1946 byl povýšen do hodnosti kapitána a inspektora 1. třídy finanční stráže a vyznamenán Řádem Slovenského národního povstání 1. třídy, in memoriam. Jeho jméno nese Bilíkova chata na Hrebienku ve Vysokých Tatrách. Tabulka s jeho jménem je umístěna v sektoru G15, na symbolickém hřbitově u Popradského plesa. \n"}
{"id": "1173860", "url": "https://cs.wikipedia.org/wiki?curid=1173860", "title": "Libor Witassek", "text": "Libor Witassek\n\nLibor Witassek (* 15. května 1969 Opava) je český kybernetik, podnikatel, manažer a politik. V roce 2014 byl zvolen do Zastupitelstva města Opavy v komunálních volbách a od roku 2015 je předsedou základní organizace politického hnutí Změna v Opavě. Od roku 2014 do 2018 byl předsedou dozorčí rady fotbalového klubu SFC Opava (Slezský fotbalový club, a.s.), od roku 2015 do 2018 byl předsedou dozorčí rady hokejového klubu HC Slezan Opava (Hokejový klub Opava, s.r.o.).\n\nVystudoval opavské Mendlovo gymnázium a v roce 1992 získal titul Ing. Na Vysokém učení technickém v Brně v oboru Technická kybernetika. V roce 2005 získal diplom na Univerzitě Mikoláše Kopernika v Toruni a v roce 2007 dokončil studia MBA na Dominican University v Chicagu. Od roku 2012 vyučuje na Vysoké škole ekonomické v Praze v rámci doktorských studií.\n\nZačínal jako programátor analytik rozsáhlých ekonomických informačních systémů, poté působil v manažerských funkcích, především pak v privátním sektoru v oblasti řízení prodeje a poskytování rizikového kapitálu. V oblasti veřejného sektoru řídil mezinárodní rozvojové programy v regionu severní Moravy a Slezska v Agentuře pro regionální rozvoj v Ostravě.\nV roce 2004 působil jako poradce přední americké Wharton University of Pennsylvania pro programy podnikání ve střední Evropě. \nV roce 2010 byl jmenován Prezidentem (Chairman of Managing Partners - předsedou představenstva) přední evropské poradenské skupiny Allied Consultants Europe e.V. se sídlem ve Stuttgartu a poradenskými kancelářemi ve 12 zemích Evropy, s více než 650 manažerskými konzultanty a obratem převyšujícím 105 mil. EUR (2009). \nLibor Witassek je autorem metodiky LEAN LEADERSHIP, která byla oceněna českou národní cenou kvality „Dobrá rada nad zlato“ v roce 2010 Národním vzdělávacím fondem, British Council Praha a Nadací Tomáše Bati.\nLibor Witassek je držitelem ocenění Malý delfín v rámci soutěže Marketér roku 2013 a Marketér roku 2014.\nV roce 2013 obržel Libor Witassek ocenění Vynikající manažer malé firmy v soutěži Manažer roku 2012 jako jednatel DC VISION, spol. s r.o. a předseda představentva Allied Consultants Europe. V letech 2015–2016 působil ve vrcholovém managementu jako transformační manažer ve švédské GCE Group a v letech 2016–2017 pracoval v pozici generálního ředitele a předsedy představenstva strojírenského koncernu VÍTKOVICE, a.s.\n\n\n"}
{"id": "1173864", "url": "https://cs.wikipedia.org/wiki?curid=1173864", "title": "Bedřich Pech", "text": "Bedřich Pech\n\nBedřich Pech (1910 – 1977) byl český fotbalista, obránce.\n\nOdchovanec SK Hnidousy, kde hrál v letech 1927–1929. Dále hrál za SK Rozdělov a Slavii Karlovy Vary. V československé lize hrál za Slavii Praha, se kterou získal 3 mistrovské tituly. Kariéru ukončil předčasně v roce 1935 z důvodu zranění. Za amatérskou reprezentaci ČSR nastoupil v roce 1931 v jednom utkání.\n\n\n"}
{"id": "1173865", "url": "https://cs.wikipedia.org/wiki?curid=1173865", "title": "Bombové útoky v Dublinu a Monaghanu 1974", "text": "Bombové útoky v Dublinu a Monaghanu 1974\n\nBombové útoky v Dublinu a Monaghanu 17. května 1974 byly sérii k koordinovaných bombových útoků v Dublinu a Monaghan v Irské republice. Tři bomby explodovaly v Dublinu během dopravní špičky a čtvrtá explodovala v Monaghanu o devadesát minut později. Zabili 33 civilistu, jedno nenarozené dítě a zranili kolem 300 lidí. Bombový útok byl nejsmrtonosnějším v celém konfliktu v Severním Irsku a nejsmrtonosnější v historii Irské republiky. Většinu obětí tvořily mladé ženy ačkoliv se věk obětí lišil od pěti měsíců do 80 let.\n\nSbor ulsterských dobrovolníků (UVF), severoirská loajalistická polovojenská skupina, se v roce 1993 přihlásila k odpovědnosti za útok. Tato skupina vedla teroristickou kampaň proti Irské republice od roku 1969. Existují ověřená obvinění, že elementy britských bezpečnostních složek pomohli UVF zorganizovat tento útok. Některá z těchto obvinění pochází od bývalých členů bezpečnostních složek. Vyšetřovací komise irského parlamentu nazvala útoky aktem mezinárodního terorismu s účastí britských státních složek. Měsíc před útokem britská vláda zrušila zařazení UVF mezi zakázané organizace.\n\nBombové útoky se odehrály během Stávky Ulsterského dělnického výboru. Tato generální stávka byla svolána radikálními loajalisty a unionisty v Severním Irsku, kteří odmítali dohodu ze Sunningdale. Zejména odporovali myšlence sdílení politické síly s irskými nacionalisty, a navrhovanou rolí Irské republiky ve správě Severního Irska. Irská vláda pomohla vytvoření této dohody. Útok způsobil zhroucení Dohody ze Sunningdale a rozpuštění Severoirkého shromáždění 28. května.\n\nZa útok nebyl nikdo nikdy stíhán. Kampaň vedená rodinami obětí vedla irskou vládu ke zřízení vyšetřovací komise. Její zpráva z roku 2003 kritizovala Gardu Síochána za předčasné uzavření jejího vyšetřování. Také kritizovala tehdejší vládu Fine Gael a Labouristické strany kvůli nedostatku aktivity a zájmu ohledně útoků. Zpráva dále tvrdila, že je pravděpodobné, že britské ozbrojené složky byli do konfliktu zapojeny avšak nenašel dostatečné důkazy o tom, že by o přípravě věděli lidé vyšší úrovni veleni. Vyšetřovatelé také poznamenávají nedostatečnou spolupráci ze strany britské vlády, která odmítla vydat požadované dokumenty. Rodiny obětí a další aktivisté požadují po britské vládě vydání příslušných dokumentů.\n"}
{"id": "1173867", "url": "https://cs.wikipedia.org/wiki?curid=1173867", "title": "Vultee V-1", "text": "Vultee V-1\n\nVultee V-1 byl americký jednomotorový celokovový dopravní dolnoplošník se zatahovacím podvozkem ostruhového typu.\n\nV roce 1931 odešel z detroitského oddělení společnosti Lockheed Aircraft Company šéfkonstruktér Gerard Vultee. Firma se vlivem hospodářské krize dostala do úpadku, proto se Vultee společně se svým spolupracovníkem Vancem Breesem rozhodl hledat finanční podporu na vývoj nového šestimístného dopravního letounu jinde.\n\nOba konstruktéři nakonec uspěli u automobilky Cord Erretta L. Corda, který vlastnil rovněž letecké společnosti Stinson a Lycoming a leteckou společnost Century Airlines. Cord svou podporu podmiňoval nutností zajištění zájmu ostatních leteckých přepravců. Podmínku se podařilo splnit předběžnou objednávkou deseti kusů letounů u dopravce American Airlines. 26. ledna 1932 pak byla založena firma Airplane Development Corp. jako dceřiná společnost Cord Corporation pro podnikání v letecké oblasti.\n\nNa jaře 1932 byly zahájeny práce na prototypu označeného V-1 v pronajatém hangáru na letišti Central Field u kalifornského města Glendale. Stavba pokračovala za dozoru techniků American Airlines po celý rok.\n\nPrvní Vultee V-1 (výr. č.1, NR12293) byl zalétán M. Headlem 19. února 1933. Letoun byl po letových testech předán aerolinkám AA na vyhodnocení vlastností a výkonů v běžných provozních podmínkách.\n\nZkoušky prototypu vedly k několika změnám v konstrukci doporučených jak AA, tak i leteckým oddělením federálního úřadu pro dopravu. Jednalo se zejména o úpravu kokpitu, který musel být podle nových předpisů pro dva piloty. Realizovanými změnami vznikl typ Vultee V-1A (NC12293) s jiným tvarem SOP, zesíleným podvozkem a výkonnější hvězdicovou pohonnou jednotkou Wright R-1820-F2 Cyclone o výkonu 540 kW, chlazenou vzduchem. Vrtule byla stavitelná dvoulistá Hamilton-Standard. Přestavěný prototyp byl dodán AA 18. července 1934 a ihned zapojen do pravidelné dopravy.\n\nPrvní sériový V-1A byl předán přepravci AA v červenci 1934. Do konce listopadu téhož roku převzaly AA dalších sedm letounů. Nasazeny byly na linku z Fort Worthu přes St. Louis do Chicaga. Od počátku služby u AA byly V-1A značně oblíbeny, proto došlo k přiobjednání dalších kusů, takže jich jedno období vlastnily 14.\n\nJeden exemplář V-1A (výr. č. 22, NC14256) byl převeden do Cordova vlastnictví jako částečná kompenzace jeho finanční podpory. Později se stroj dostal až do Turecka. V roce 1934 byla výrobní firma přejmenována na Airplane Manufacturing Corp. a Cord začal o leteckou výrobu ztrácet zájem. Krize navíc Corda donutila již v roce 1933 zlikvidovat hlavního potenciálního zákazníka Century Airlines.\n\nV roce 1936 se firma Airplane Manufacturing Corp. přestěhovala z glendalského hangáru do rozlehlých výrobních prostor v kalifornském Downey. V tomto roce také začaly být V-1A stahovány z hlavních linek AA z důvodu bezpečnosti provozu jednomotorových dopravních letounů.\n\nPilot Jimmy Doolittle v lednu 1935 se dvěma dalšími osobami na palubě V-1A přelétl USA z Burbanku do New Yorku za rekordních 11 hod. 59 min. O měsíc později snížil Leland Andrews tento rekord o 26 min.\n\nPrvním zahraničním zákazníkem V-1A (výr. č. 20, NC14254) se v roce 1935 stalo Spojené království. Poslední vyrobený V-1A (výr. č. 27, URSS-N-208) byl zase určen pro SSSR. Stroj byl vybaven dvojicí plováků Edo, kýlovkou o větší ploše, dalšími palivovými nádržemi a upraveným krytem motoru s čelními žaluziemi pro chladnější provozní podmínky. Novým vlastníkům byl předán v červenci 1936 na pláži u Santa Monicy. 5. srpna odstartoval s piloty S. A. Levaněvským a V. I. Levčenkem k etapovému letu přes Aljašku a Sibiř do Moskvy. Cíle dosáhli 13. září po letu dlouhém 16 095 km a oba letci za tento výkon obdrželi vyznamenání Hrdina Sovětského svazu. Jeden z původních letounů AA (výr. č. 16, NC14247) byl prodán do Kanady (CF-AWQ).\n\nDalším rekordním V-1A byl osmý vyrobený letoun (NC13770), který před dokončením zakoupil soukromý pilot Harry Richman pro přelet Atlantiku oběma směry. Stroj dostal sice slabší, ale ekonomičtější motor Pratt & Whitney Wasp. Spolu s druhým pilotem Richardem Merillem letoun pokřtili „Lady Peace“ a vybavili dalšími palivovými nádržemi. Z letiště Floyd Bennett Field u New Yorku odstartovali 2. září 1936 a po 18 hod. 38 min. letu překonali Atlantik. Nad Británií však ztratili orientaci, takže místo v Londýně přistáli u Llwyncelyn ve Walesu. Zpáteční let absolvovali 14. září ze Southport Beach, vzhledem ke klimatickým podmínkám nad mořem však přistáli na Newfoundlandu.\n\nZ celkové produkce 27 letounů nakonec 18 zakoupila španělská republikánská vláda jako lehké bombardéry. Prvních 10 kusů bylo naloděno v New Yorku prostřednictvím firmy Wolf a dopraveny do francouzského Le Havru. Do Španělska se však dostalo pouze pět kusů, kde byly do křídla instalovány dva kulomety ráže 7,7 mm. Stejná zbraň byla na hřbetě trupu a střílela kupředu okruhem vrtule. Další jeden až dva kulomety byly v improvizovaném střelišti na hřbetě trupu a některé V-1A měly kulomety i v zadních okénkách kabiny pasažérů. Pod trup a centroplán byly umístěny závěsníky pro lehké pumy. Španělské V-1A se účastnily bojů na frontě v okolí Bilbaa. Jeden V-1A se následně dostal do Španělska z Mexika, kam byl tajně převezen.\n\nStroj „Lady Peace“ spolu s dalšími šesti V-1A převzala překupnická firma Vimalert s tím, že je lodí dopraví španělskému republikánskému letectvu. Vzhledem k blížícímu se dni vyhlášení embarga na vývoz zbraní do Španělska byla naložena pouze čtveřice V-1A. Zbylé tři zůstaly v USA a byly v roce 1940 prodány do Číny (výr. č. 9, NC13771, 23, NC16000 a 26, NC17326). Loď vezoucí čtyři V-1A byla u španělských břehů zajatá frankistickým námořnictvem a letouny se tak dostaly do výzbroje druhé strany. „Lady Peace“ zde byla překřtěna na „Capitano Haya“ (43•14) na počest Capt. Carlose Hayi, zabitého na počátku občanské války.\n\nNěkolik soukromých V-1A měnilo mnohokrát vlastníky, přičemž byly nakupovány a prodávány překupnickými společnostmi. Osobní modifikace pozdějších majitelů zahrnovaly i výměnu původních pohonných jednotek za výkonnější Cyclone SR-1820-F5A o 570 kW, nebo SR-1820-G2 o výkonu 625 kW. Některé byly zapsány v leteckém rejstříku ještě v roce 1941, ale většina do konce druhé světové války zmizela na šrotištích.\n\nPo dokončení zakázky pro AA nebyl Vultee schopen, kromě prodeje dvou V-1A malému dopravci Bowen Air Lines, prodat letoun dalším společnostem a tak se již na počátku roku 1935 rozhodl o adaptaci základního projektu na novou bitevní a bombardovací verzi Vultee V-11.\n\nÚdaje dle\n\n\n\n"}
