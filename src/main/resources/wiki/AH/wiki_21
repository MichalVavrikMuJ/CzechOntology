{"id": "1211958", "url": "https://cs.wikipedia.org/wiki?curid=1211958", "title": "Brexit", "text": "Brexit\n\nBrexit (z anglického ' a ') je zkrácené označení pro proces ukončení členství Spojeného království Velké Británie a Severního Irska v Evropské unii. K tomuto procesu došlo na základě rozhodnutí britských voličů v referendu, konaném 23. června 2016. Referendum mělo \"de iure\" pouze poradní váhu, podle rozhodnutí britského nejvyššího soudu musel o vystoupení z Evropské unie rozhodnout parlament Spojeného království a poté o ně musela Británie požádat Evropskou unii na základě článku 50 Lisabonské smlouvy. Ta předpokládá maximálně dvouletou lhůtu pro dojednání podmínek a ukončení členství. Vzhledem k tomu, že článek 50 byl aktivován 29. března 2017, okamžik odchodu byl původně stanoven na 29. března 2019 v 11 hodin večer britského času (o půlnoci SEČ).\n\nUkončení členství bylo předmětem debat ve Spojeném království již od roku 1973, kdy se země stala členem Evropského hospodářského společenství (EHS), předchůdce Evropské unie (EU). K tomuto tématu se konalo referendum již v roce 1975, kdy voliči hlasovali pro zachování členství v EHS.\n\nDne 15. ledna 2019 zamítla Dolní sněmovna smlouvu o modalitách ukončení členství Spojeného království v Evropské unii, kterou vláda Theresy Mayové dojednala s Evropskou komisí. Pro smlouvu hlasovalo pouze 202 poslanců Dolní sněmovny, proti smlouvě 432 poslanců. 29. ledna byl v Dolní sněmovně poměrem hlasů 317 : 301 schválen návrh, kterým byla Theresa Mayová pověřena vyjednávat s Evropskou komisí o změnách v dosavadní smlouvě o brexitu. Na zasedání EU v Bruselu dne 10. dubna 2019 bylo dohodnuto, že novým nejpozdějším termínem pro odchod Spojeného království z Unie se měl stát 31. říjen 2019. Následně byl termín potřetí posunut na 31. ledna 2020. '\n\nSpojené království Velké Británie a Severního Irska definitivně opustilo Evropskou unii 31. ledna 2020 v 23:00 (UTC). Od 1. února 2020 se Velká Británie nachází v 11měsíčním přechodném období, během kterého ještě musí plnit řadu závazků k EU. Spojené království a EU také musí během tohoto období vypracovat detailní ustanovení pro další vývoj vzájemných vztahů.\n\nDo Evropského hospodářského společenství vstoupilo Spojené království k 1. lednu 1973 pod vedením vlády Edwarda Heatha z Konzervativní strany, která celkově členství podporovala. Naopak Labouristická strana, zejména její levé křídlo, s členstvím spíše nesouhlasila a pod vedením Harolda Wilsona vyhrála volby v říjnu 1974 se slibem uspořádat referendum o členství. Toto referendum se konalo 5. června 1975 a voliči v něm většinou 67,2 % rozhodli o tom, že Spojené království zůstane v Evropském hospodářském společenství.\n\nLabouristická strana se nicméně k obhajobě odchodu vrátila ještě pod vedením Michaela Foota v kampani před volbami v roce 1983, které ovšem vyhráli konzervativci vedení Margaret Thatcherovou.\n\nPo Thatcherové se stal premiérem John Major, který byl zastáncem sjednocování Evropy a v době jeho vlády byla v roce 1992 uzavřena Maastrichtská smlouva, kterou vznikla Evropská unie, byť Spojené království podepsalo smlouvu s výjimkami (mj. se nezavázalo přijmout euro).\n\nV té době podporovaly integraci Evropy obě velké britské strany, myšlenka odchodu z Evropské unie se tak stala nosnou pro nově vznikající malé strany. V roce 1994 založil James Goldsmith Referendum Party, ta ovšem nezískala ve volbách v roce 1997 v rámci platného volebního systému ani jeden mandát, byť pro ni hlasovalo 810 860 voličů, tj. 2,6 %, a strana následně fakticky zanikla.\n\nÚspěšnější byla Strana nezávislosti Spojeného království založená v roce 1993, která začala v 21. století dosahovat úspěchů ve volbách do Evropského parlamentu: V roce 2004 sdílela s 12 mandáty třetí místo s Liberálně demokratickou stranou, v roce 2009 byla s 13 mandáty druhá společně s labouristy a při volbách roku 2014 získala 11 mandátů a tím nejvíce ze všech britských stran.\n\nNa sílící hlasy pro opuštění Evropské unie reagovali konzervativci vedení premiérem Davidem Cameronem, který v kampani před parlamentními volbami v roce 2015 slíbil, že v případě svého vítězství vyhlásí do konce roku 2017 referendum o pokračování nebo ukončení členství Spojeného království v EU. Volby vyhrál a referendum se konalo 23. června 2016. Sám Cameron se před referendem podílel na kampani propagující pokračování členství, ale část členů konzervativní strany se naopak angažovala ve prospěch odchodu.\n\nV kampani za brexit byla použita firma AggregateIQ (AIQ), která byla přes mateřskou firmu SCL propojena s Cambridge Analytica. V referendu poměrně těsně zvítězilo ziskem 51,9 % hlasů stanovisko „odejít“ - „“. Opačné stanovisko „“ - „zůstat“ - obdrželo v celém Spojeném království 48,1 % hlasů.\n\nVýsledek referenda neznamená okamžité automatické ukončení členství, referendum dokonce ani není pro vládu závazné, ovšem očekává se, že politici budou jeho výsledek respektovat. Premiér David Cameron jako vůdčí osoba kampaně pro pokračování členství ráno po vyhlášení výsledků uznal porážku a oznámil, že v řádu měsíců rezignuje, aby vyjednávání s Evropskou unií o ukončení členství mohl začít a vést nový premiér.\n\nPo schválení Lisabonské smlouvy právo Evropské unie počítá s tím, že ji některý člen může opustit. Podle článku 50 novelizované Smlouvy o Evropské unii má členský stát v takovém případě uvědomit Evropskou radu a následně po dvou letech přestane být členem, nedohodnou-li se obě strany na dřívějším nebo pozdějším termínu. Dvouletý termín má sloužit především k smluvní úpravě vzájemných vztahů EU a státu, který unii opustí.\n\nBrzy po referendu prohlásili zástupci různých mezinárodních firem, že kvůli vystoupení Spojeného království z EU přezkoumají svoje působení v této zemi a eventuálně přesunou pracovní místa jinam. Aby zabránil takovým dopadům nebo úplnému odchodu těchto společností, oznámil ministr financí George Osborne, který před referendem vehementně bojoval proti brexitu, že plánuje snížení sazby daně ze zisků společností na 15 %.\n\nPo referendu se prohloubily separatistické tendence v těch částech Spojeného království, kde voliči většinově hlasovali pro setrvání tohoto státu v Evropské unii. Ve Skotsku se mluvilo o odtržení a v Severním Irsku o sjednocení Irska.\n\nDne 15. ledna 2019 zamítla Dolní sněmovna smlouvu o modalitách brexitu, tedy ukončení členství Spojeného království v Evropské unii, kterou vláda Theresy Mayové dojednala s Evropskou komisí. Pro smlouvu hlasovalo pouze 202 poslanců Dolní sněmovny, proti smlouvě 432 poslanců. Smlouvu zamítlo 118 poslanců vládní Konzervativní strany. Předběžně zamítnutá smlouva mezi Spojeným královstvím a Evropskou unií je dokument o 584 stranách. Bez jejího přijetí není od té doby jisté, jakým způsobem a zda skutečně proběhne 29. března 2019 vystoupení Spojeného království z EU. Již tehdy se ale rýsovalo několik možností včetně \"tvrdého\" nebo nekoordinovaného brexitu (\"no-deal brexit\"), ale také posunutí jeho termínu nejméně o několik týdnů. \n\nSmlouva s EU zamítnutá 15. ledna 2019 obsahuje mj. ne zcela precizní řešení pro pokračování volného obchodu mezi zeměmi EU a Spojeným královstvím a pro ožehavou otázku režimu na hranicích mezi Severním Irskem a Irskou republikou, která zůstává členskou zemí EU. To je jeden z bodů, které vedly k odmítnutí smlouvy velkým počtem poslanců vládní Konzervativní strany. Smlouva totiž neobsahuje dostatečné záruky pro časový limit tzv. „backstopu“, který má zamezit kontrolám osob a zboží na hranicích mezi oběma územími po uskutečněném brexitu. Spojené království by na základě backstopu totiž na neurčitou dobu zůstalo v celní unii s EU, a to i po 31. prosinci 2020, což je v dojednané – avšak neratifikované – smlouvě s EU v zásadě obsažené datum pro jeho odchod z celní unie. Podle názoru britských politiků nazývaných \"brexiteers\", zastánců brexitu jako jsou bývalý ministr zahraničí Boris Johnson a poslanec Jacob Rees-Mogg, by bez konečného data pro \"backstop\" byla dlouhodobě ohrožena příslušnost Severního Irska ke Spojenému království.\n\nJiž den po historické porážce premiérky Theresy Mayové v Dolní sněmovně, tedy 16. ledna 2019, vyvolala Labouristická strana hlasování o nedůvěře vládě. Poněvadž žádný z odbojných poslanců Konzervativní strany nechtěl dopustit riziko předčasných parlamentních voleb, premiérka toto hlasování úspěšně přestála, když pro vládu hlasovalo 325 poslanců a proti ní 306 poslanců. \n\nZe strany vysokých představitelů EU byla zprvu pouze vyslovena lítost nad zamítnutím smlouvy, která je podle nich „nejlepším možným kompromisem“. Předseda Evropské komise Jean-Claude Juncker vyzval představitele Spojeného království, aby brzy vysvětlili své úmysly v nově vzniklé situaci. V Londýně mezitím požadovalo více než 70 poslanců opoziční Labouristické strany, aby bylo uspořádáno druhé referendum o brexitu. Toto řešení však vzhledem k časové tísni není považováno za realistické, nadto neexistuje záruka, že by dopadlo ve prospěch setrvání Spojeného království v EU. K situaci se vyjádřil také německý politik Manfred Weber, jeden z vážných kandidátů na předsedu Evropské komise po volbách do Evropského parlamentu v květnu 2019. Podle něj by diskuse o posunutí brexitu na pozdější dobu než je dosavadní termín měla smysl jen tehdy, kdyby byly další britské plány ozřejměny. \n\nPremiérka Mayová reagovala na zamítnutí smlouvy v Dolní sněmovně mj. tím, že prohlásila ochotu vyjednávat s představiteli EU o zlepšení zamítnutého textu. Svůj „plán B“ předložila dne 21. ledna 2019. Obsahoval hlavně záměr vyjednat změnu podmínek pro tzv. „backstop“. Dolní sněmovna hlasovala 29. ledna poměrem hlasů 317 ku 301 pro usnesení, kterým byla premiérka zmocněna vyjednávat s EU o změnách ve smlouvě o brexitu, mj. o úpravě „backstopu“ tak, aby byl časově omezen. První reakcí politiků EU bylo, že jakoukoliv změnu dojednané smlouvy odmítli.\n\nJen několik týdnů před datem brexitu se po přetahování mezi Evropskou komisí a vládou Spojeného království na krátkou dobu rýsoval možný kompromis v klíčové otázce tzv. \"backstopu\" pro Severní Irsko. Komisař a hlavní vyjednavač EU Michel Barnier uznal 3. března 2019 v rozhovoru pro německý deník \"Die Welt\", že ve Velké Británii existuje nedůvěra vůči dosavadnímu znění ujednání o backstopu, protože by z něho mohla vzniknout past, ve které by Britové byli svým členstvím v celní unii s Evropskou unií k ní navždy připoutáni. Dále prohlásil Barnier: „Jsme připraveni dát záruky, ujištění a vysvětlení, že backstop má být jen dočasný.“\n\n12. března 2019 však Dolní sněmovna podruhé zamítla smlouvu s EU o brexitu s některými právně nezávaznými dodatky o \"backstopu\", které těsně předtím dojednala Theresa Mayová s Jeanem-Claudem Junckerem. Den nato zamítla Dolní sněmovna také eventuální \"no-deal brexit\", tedy vystoupení z EU bez přijetí jakékoliv smlouvy s EU. Den poté, tedy 14. března, hlasovala velká většina poslanců Dolní sněmovny (412 proti 202) pro prodloužení členství v EU přes zatímní datum brexitu 29. března, a sice tehdy předběžně do 30. června 2019. Usnesením Dolní sněmovny ze čtvrtka 14. března nebyl brexit jako takový zamítnut, nýbrž měla být umožněna dodatečná vyjednávání o jeho podmínkách. Před zmíněným hlasováním onoho dne bylo hlasováno také o návrhu, uspořádat druhé referendum o brexitu. Tento návrh však nebyl Dolní sněmovnou schválen.\n\nDočasné řešení schválené Dolní sněmovnou záviselo na dohodě s vrcholnými orgány Evropské unie a na výsledku třetího hlasování o smlouvě s EU, které Theresa Mayová požadovala. Na zasedání představitelů 28 členských států EU v Bruselu v týdnu před 29. březnem souhlasilo všech 27 členských států EU (bez Spojeného království) s žádostí britské vlády o prodloužení lhůty pro odchod z Unie do 22. května. Byla však vyslovena podmínka, že ve zbývající době do 29. března bude britským parlamentem schválena dosavadní dohoda s EU. Protože se tak poté nestalo a tato dohoda byla potřetí zamítnuta, platila následně kratší lhůta brexitu do 10. dubna. V případě, že by byl – jako třetí možnost – ještě dohodnut delší posun termínu brexitu, mělo Spojené království povinnost zúčastnit se voleb do Evropského parlamentu, které se konaly následně od 23. do 26. května 2019. Kvůli britskému většinovému volebnímu systému a podpoře brexitu v širokých vrstvách obyvatelstva zvítězila v těchto volbách Brexit Party vedená Nigelem Faragem. \n\nPodle britského nedělníku \"The Sunday Times\" se chystalo celkem 11 ministrů britské vlády na pondělním zasedání 25. března 2019 vyzvat premiérku Mayovou k rezignaci kvůli nespokojenosti s tím, jak řídila proces vystoupení Británie z EU. Tehdejší ministr financí Philip Hammond podobné úvahy popřel a posléze se tyto informace ukázaly jako nepravdivé.\n\nNa zasedání EU v Bruselu dne 10. dubna 2019 bylo dohodnuto, že novým nejpozdějším termínem pro odchod Spojeného království z Unie je 31. říjen 2019. Premiérka Mayová poté ohlásila další vyjednávání s Labouristickou stranou, aby dosáhla jejího souhlasu se smlouvou s EU a spořádaného průběhu brexitu. Bez smlouvy s EU hrozí mj. velké problémy při pohybu osob a zboží zvláště na hranici mezi Irskem a Severním Irskem v následujícím období. V Bruselu panovalo mezi představiteli EU po dohodnutém odkladu brexitu ulehčení. Předseda Rady EU Donald Tusk se vyjádřil, že se orgány EU nyní „mohou zabývat jinými výzvami“.\n\nPro období zatímního členství v EU se britská vláda zavázala k „loajální spolupráci“ s orgány Unie. Theresa Mayová také slíbila, že nebude usilovat o nová vyjednávání o již dohodnuté smlouvě o brexitu. Spojené království se muselo zúčastnit voleb do Evropského parlamentu 2019, protože neopustilo Unii do 22. května 2019. Vítězem voleb se na základě většinového volebního systému stala Brexit Party vedená Nigelem Faragem.\n\nKvůli taktizování opozice, zvláště Labouristické strany vedené Jeremym Corbynem, nebyla smlouva s EU v Dolní sněmovně schválena. Premiérka Mayová ztratila důvěru většiny konzervativních poslanců a ohlásila své odstoupení jak z funkce vůdce strany tak z postu předsedy vlády. Již před odstoupením premiérky Theresy Mayové byl zastánce brexitu Boris Johnson členy Konzervativní strany zvolen dvoutřetinovou většinou jejím novým vůdcem. Po odstoupení Mayové jej královna Alžběta II. dne 24. července jmenovala novým premiérem Spojeného království. Do nové vlády nominoval Johnson převážně důsledné zastánce brexitu jako jsou nový ministr zahraničních věcí Dominic Raab, ministryně vnitra Priti Patelová a Michael Gove. Kromě toho se Jacob Rees-Mogg stal předsedou klubu Konzervativní strany v Dolní sněmovně. Bezprostředně poté začal Johnson důrazně prosazovat termín 31. října 2019 jako den ukončení členství země v EU. Jeho plán zněl, že buď vyjedná s Evropskou komisí lepší podmínky, zvláště časové omezení tzv. \"backstopu\" pro Severní Irsko a tímto způsobem zamezí setrvání Spojeného království v celní unii s EU na neurčitou dobu, nebo provede tzv. tvrdý (no-deal-)brexit, tj. bez ratifikované smlouvy s Unií.\n\nJohnson poté stanovil 14. říjen 2019 dnem slavnostního projevu královny Alžběty II. v parlamentě a prosadil podle platného ustanovení parlamentní prázdniny před tímto dnem. Přes velké protesty části obyvatelstva a celé politické opozice proti tomuto premiérovu kroku tím Johnson zkrátil možnou dobu pro debaty v Dolní sněmovně. Následovaly ovšem akce opozice, které vedly k oslabení Johnsonovy pozice. První porážku na půdě britského parlamentu utrpěl premiér Johnson v úterý 3. září večer. Jednadvacet poslanců Johnsonovy Konzervativní strany hlasovalo proti vládě, čímž umožnili opozici ve středu 4. září předložit návrh zákona, kterým byl brexit bez dohody v konečném důsledku zablokován a odchod z EU odsunut do 31. ledna 2020 (s podmínkou dosažení dohody s EU o modalitách brexitu). Krátce poté nechal Johnson „odbojné“ poslance vyloučit z Konzervativní strany, čímž vyvolal novou bouři nevole. Postup proti skupině poslanců přiměl ministryni Amber Rudd k tomu, že dne 6. září odstoupila ze svého postu ve vládě.\n\n4. září 2019 schválili poslanci Dolní sněmovny – pomocí hlasů „odbojných“ konzervativců – urychleným způsobem za přispění předsedy parlamentu Johna Bercowa (do nástupu do funkce člena Konzervativní strany) proti vůli premiéra zákon, který mu zabránil v tom, aby vyvedl zemi z Evropské unie k 31. říjnu bez dohody s Bruselem. Johnson v reakci na schválení návrhu vyzval k předčasným volbám dne 15. října 2019, ani v této věci však neuspěl. Zákon proti tvrdému brexitu mohla zablokovat ještě Sněmovna lordů, vláda se ale posléze dohodla s opozicí, že zákon projde i tam.\n\nDne 28. října 2019 schválily členské země EU - po počátečném váhání Francie - tzv. pružný odklad brexitu nejpozději do konce ledna 2020. Následně byl Dolní sněmovnou velkou většinou schválen návrh zákona předložený premiérem Johnsonem, podle kterého se 12. prosince 2019 budou konat předčasné parlamentní volby v celém Spojeném království. Johnson nesplnil svůj předvolební slib, že Británie odejde z EU jako už druhý premiér Velké Británie.\n\nDne 23. ledna 2020 královna Alžběta II. podepsala prováděcí zákon k brexitové dohodě, který už dříve schválily obě komory parlamentu. Zákon tak vstoupil v platnost. Také orgány EU již tuto dohodu schválily. 31. ledna 2020 definitivně skončilo členství Spojeného království v Evropské unii a nastalo 11měsíční přechodné období, během něhož bude muset Velká Británie dále plnit závazky k EU a je rovněž zapotřebí do konce tohoto období vypracovat detailní ustanovení pro další vývoj vztahů s EU.\n\n\n"}
{"id": "1211959", "url": "https://cs.wikipedia.org/wiki?curid=1211959", "title": "Jarek Kolář", "text": "Jarek Kolář\n\nJaroslav \"Jarek\" Kolář (* 8. listopadu 1977) je český vývojář her a spoluzakladatel dnes již rozpadlé společnosti Pterodon, která fungovala v letech 1998 až 2006, kdy se po „neúspěšném“ projektu Vietcong 2 spojila se společností 2K Czech (tehdejším \"Illusion Softworks\"), se kterým vytvořil hry Mafia II a Mafia III. Od června 2015 pracuje ve společnosti Bohemia Interactive Studio (tvůrci her Army a Operace Flashpoint).\n\n"}
{"id": "1211963", "url": "https://cs.wikipedia.org/wiki?curid=1211963", "title": "Tomáš Kovářík", "text": "Tomáš Kovářík\n\nTomáš Kovářík (\"cca 1824\" – 8. října 1881 Velký Újezd) byl rakouský politik české národnosti; poslanec Moravského zemského sněmu.\n\nByl synem zahradníka Františka Kováříka ve Velkém Újezdu. Působil jako starosta ve Velkém Újezdu. Získal Zlatý záslužný kříž. Byl předsedou rolnické záložny ve Velkém Újezdu a správcem tamní kontribučenské záložny. Zastával též funkci místopředsedy akciového cukrovaru v Prosenicích a člena okresní komise pro oceňování pozemků.\n\nV 70. letech se zapojil i do vysoké politiky. V zemských volbách v září 1871 byl zvolen na Moravský zemský sněm, za kurii venkovských obcí, obvod Hranice, Libavá, Lipník. Mandát zde obhájil i v zemských volbách v prosinci 1871. Roku 1872 byl zbaven mandátu. Uspěl i v zemských volbách v roce 1878. V roce 1871 se uvádí jako oficiální kandidát Národní strany (staročeské).\n\nZemřel v říjnu 1881 ve věku 57 let. Trpěl \"plicním neduhem\". Příčinou úmrtí byla tuberkulóza.\n"}
{"id": "1211965", "url": "https://cs.wikipedia.org/wiki?curid=1211965", "title": "Pelhřimovské peklo", "text": "Pelhřimovské peklo\n\nPelhřimovské peklo je interaktivní muzeum v Pelhřimově, umístěno je v tzv. Šrejnarovském domě na Masarykově náměstí čp. 10. Muzeum je provozováno příspěvkovou organizací města Pelhřimova, Kulturní zařízení města Pelhřimova, p.o.\n\nŠrejnarovský dům byl postaven někdy kolem roku 1614, později sloužil jako měšťanský dům, v 80. letech 20. století došlo k rekonstrukci. Později byly do prostoru domu přesunuty někeré organizace jako Turistické a informační centrum, Síň Lipských a právě Pelhřimovské peklo. Pelhřimovské peklo je interaktivní expozicí, kde lze vyzkoušet expozice na téma čertů a pekla, lze zjistit, jak fungovaly zápisy do tzv. Knihy hříchů, zkusit pocit v pekelném kotli, Záhořova lože či případně pekelný trůn.\n\n"}
{"id": "1211967", "url": "https://cs.wikipedia.org/wiki?curid=1211967", "title": "Ján Móry", "text": "Ján Móry\n\nJán Móry (také psán Johann Mory, pseudonym: H. Tschirmer) (10. června 1892 Banská Bystrica – 5. května 1978 Bratislava) byl slovenský hudební skladatel a pedagog.\n\nNavštěvoval katolické gymnázium v Banské Bystrici, ale školní rok 1905/1906 absolvoval na Mariánském chlapeckém ústavu v Budapešti. Po maturitě studoval na \"Vysoké škole obchodní v Budapešti\" a praxi absolvoval v Hamburgu, Berlíně a v dalších městech Evropy i v zámoří. Do roku 1921 vedl rodinný obchod v Banské Bystrici.\n\nOd osmi let hrál na klavír u prof. Jakuba Scheinbergera v Banské Bystrici. V době studia v Budapešti studoval i kompozici u prof. Sándora Dobóa. V roce 1921 předal rodinný obchod svým sourozencům a odešel do Berlína aby studoval kompozici u Hermana Büchela. Po návratu na Slovensko vedl svůj hotelový areál \"Móry\" na Novém Štrbském plese, který se stal centrem kulturního života. Spolu s manželkou Magdou tu pořádali hudební salony, na kterých vystupovali se svými hosty a které vysílal Radiojournal Košice v přímém přenosu. Častými hosty byli malíř Edmund Gwerk, skladatelé Alexander Albrecht, Béla Bartók, Viliam Figuš-Bystrý,Eugen Suchoň, Alexander Moyzes, pěvci Marta Krásová, Josef Munclingr, Oldřich Nový, Štefan Hoza, manželé Sylvie a Rudolf Macudzinski, klavírista Michal Knechtsberger, libretista Móryových operet Günther Bibo a mnozí další. V Banské Bystrici založil sportovní klub BAC.\n\nPo 2. světové válce působil jako učitel a později ředitel Hudební školy ve Spišské Nové Vsi. Od roku 1960 žil a tvořil v Bratislavě. Jeho pozůstalost je uložena v \"Literárnom a hudobnom múzeu\" v Banské Bystrici.\n\nJán Móry je autorem dvanácti jevištních děl, více než dvou set písní, orchestrálních a komorních skladeb. Komponoval rovněž chrámovou hudbu. Byl významnou osobností hudebního života jako tvůrce slovenské zábavné hudby. Jeho písně, operety a zpěvohry se hrály rovněž v Čechách a v Německu.\n\n\n\n\n\n\n\n"}
{"id": "1211968", "url": "https://cs.wikipedia.org/wiki?curid=1211968", "title": "Seznam dílů seriálu Legends of Tomorrow", "text": "Seznam dílů seriálu Legends of Tomorrow\n\nToto je seznam dílů seriálu \"Legends of Tomorrow\". Americký seriál \"Legends of Tomorrow\" začala vysílat stanice The CW 21. ledna 2016. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />73<section end=\"ep\" /> dílů seriálu.\n\nDne 7. ledna 2020 televize The CW oznámila, že objednává šestou řadu seriálu.\n\n"}
{"id": "1211969", "url": "https://cs.wikipedia.org/wiki?curid=1211969", "title": "Karl Mikulaschek", "text": "Karl Mikulaschek\n\nKarl Mikulaschek, též Carl Mikulaschek (30. října 1820 Šternberk – 23. května 1907 Šternberk), byl rakouský politik německé národnosti z Moravy; poslanec Moravského zemského sněmu a starosta Šternberka.\n\nZaložil firmu na tkané zboží C. Mikulaschek und Sohn, která se později sloučila do firmy Gröger, Mikulachek und Sohn. Byl veřejně a politicky aktivní. Profiloval se jako německý liberál antiklerikálního zaměření. Dlouhodobě zasedal v obecním zastupitelstvu ve Šternberku a od roku 1870 do roku 1873 byl starostou Šternberka. Získal čestné občanství Šternberka.\n\nV 70. letech se zapojil i do vysoké politiky. V zemských volbách v září 1871 byl zvolen na Moravský zemský sněm, za kurii městskou, obvod Šternberk. Mandát zde obhájil i v zemských volbách v prosinci 1871. Rezignoval roku 1873. Opět byl zvolen v zemských volbách v roce 1878 a zemských volbách v roce 1884. V roce 1871 se uvádí jako kandidát tzv. Ústavní strany, liberálně a centralisticky orientované.\n\nZemřel v květnu 1907 po dlouhé nemoci ve věku 87 let.\n"}
{"id": "1211972", "url": "https://cs.wikipedia.org/wiki?curid=1211972", "title": "Wimbledon 2016 – kvalifikace mužské dvouhry", "text": "Wimbledon 2016 – kvalifikace mužské dvouhry\n\nKvalifikace mužské dvouhry ve Wimbledonu 2016 probíhala před zahájením hlavní soutěže mezi 20. až 25. červnem. Soutěžilo v ní sto dvacet osm hráčů, kteří si nezajistili účast ve dvouhře na základě žebříčkového postavení ani neobdrželi divokou kartu od pořadatelů. Z kvalifikace řádně postoupilo šestnáct tenistů po výhrách ve třech kolech.\n\nVzhledem k předchozím ročníkům byly nově zavedeny zápasy kvalifikačního kola na tři vítězné sety, oproti dříve hraným utkáním na dvě vítězné sady.\n\n"}
{"id": "1211973", "url": "https://cs.wikipedia.org/wiki?curid=1211973", "title": "Pico da Bandeira", "text": "Pico da Bandeira\n\nPico da Bandeira je hora v Brazílii, na hranici spolkových států Espírito Santo a Minas Gerais. S výškou 2892 metrů nad mořem byla považována za nejvyšší horu Brazílie až do roku 1965, kdy měření v obtížně přístupné oblasti na hranici s Venezuelou prokázala, že tamní hory Pico da Neblina (2994 m n. m.) a Pico 31 de Março (2974 m n. m.) jsou ještě vyšší. Název hory, který v portugalštině znamená doslova \"Vlajkový štít\", je odvozen od toho, že roku 1859 císař Petr II. Brazilský vyslal expedici, která na vrcholu hory vztyčila brazilskou vlajku.\n\nOkolí hory je vyhlášeno národním parkem Caparaó. Je to nejchladnější část Brazílie, zimní teploty klesají až na —10 °C. Výchozím bodem pro zdolání hory je městečko Alto Caparaó, výstup nevyžaduje zvláštní lezecké schopnosti.\n\nPico da Bandeira je ultraprominentní vrchol, patří také k nejizolovanějším horám světa: vyšší vrchol se nachází ve vzdálenosti 2344 kilometrů.\n\n"}
{"id": "1211974", "url": "https://cs.wikipedia.org/wiki?curid=1211974", "title": "Žofie Šarlota Oldenburská", "text": "Žofie Šarlota Oldenburská\n\nŽofie Šarlota Oldenburská (2. února 1879, Oldenburg – 29. března 1964, Westerstede) byla pruská princezna, manželka Eitela Fridricha Pruského, syna Viléma II. V historii je známá především kvůli manželství s Eitelem, které bylo velmi nešťastné a nakonec bylo rozvedeno. Byla považována za jednu z nejbohatších žen své doby.\n\nŽofie Šarlota, později zvaná \"Lotta\", se narodila 2. února 1879 v Oldenburgu. Byla jednou přeživší dcerou Fridricha Augusta II. Oldenburského a jeho první manželky Alžběty Anny Pruské. Tomuto páru se později narodila i druhá dcera, Markéta, která ale ve věku jednoho roku zemřela. Žofiin otec se později oženil s Alžbětou Alexandrinou Meklenbursko-Zvěřínskou, která mu porodila i syna Mikuláše. Žofie Šarlota získala své jméno po Žofii Šarlotě Hannoverské, která byla manželkou Fridricha I. Pruského.\n\nŽofie Šarlota trávila mnoho času se svým otcem, především při jachtingu na společných výletech. Většinu svého dětství strávila v zahraničí a často v Londýně navštěvovala svoji tetu z matčiny strany: Luisu Markétu Pruskou. Též často pobývala v Itálii se svojí babičkou Marií Annou Anhaltsko-Desavskou. Byla dobře vzdělávána a údajně byla též dobrá hudebnice a nadaná malířka.\n\nŽofiina matka zemřela roku 1895. Žofie Šarlota byla její jedinou dědičkou a jednalo se o skutečně velké bohatství. Její otec se znovu oženil a po letech manželství měla Žofie i čtyři nevlastní sourozence: dědice Mikuláše, Alexandrinu, která ale zemřela jako novorozeně, Ingeborg Alix a nejmladší Altburg, která zemřela v roce 2001. Celá rodina i s Žofií Šarlotou žila v nově vystavěném \"Elisabeth-Anna-Palais\", paláci, který byl vystavěn na památku její matky. Roku 1900 se pak její otec stal vévodou oldenburským. Přestože Fridrichu Augustovi se dařilo, Žofie Šarlota nebyla v novém domově s macechou šťastná a první nabídka k sňatku jí přišla jako vysvobození.\n\nŽofie Šarlota pravděpodobně po své matce zdědila chatrné zdraví a proto často odjížděla na lázeňské léčebné pobyty. Roku 1904 byl německý novinář odsouzen na měsíc ve vězení za to, že v novinách uveřejnil vztah Žofie Šarloty a pobočníka jejího otce. Ve své zprávě také novinář popisoval pochybnou morálku, která v lázních panuje.\n\nV červnu 1905 se Žofie Šarlota poprvé setkala s Eitelem Fridrichem. Stalo se tak na svatbě korunního německého prince Viléma a Cecílie Meklenbursko-Zvěřínské. Ještě ten měsíc se oba znovu setkali v Kielu a více se seznámili. Na Eitela v té době tlačila především matka Augusta Viktorie Šlesvicko-Holštýnská, která si pro svého druhorozeného syna přála manželku z rodu oldenburských. Už proto, že sama Žofie Šarlota byla přes matku spřízněna s hohenzollerny a navíc byla oblíbenkyní císaře. Ještě před svatbou korunního prince Viléma a Cecílie dokonce panovaly zvěsti a brzkém sňatku staršího Viléma a Žofie Šarloty. Nicméně, Vilém si za manželku zvolil Cecílii.\n\nV září roku 1905 odcestoval Eitel na několik týdnů do Lensahnu (obec v dnešním Šlesvicku-Holštýnsku). Tam se zasnoubil se Žofií Šarlotou. Důvodem sňatku ale nebyla láska nebo náklonnost obou; v případě Eitela šlo jen o nátlak ze strany jeho matky, zatímco Žofie Šarlota chtěla jen odejít od rodiny, kde byla nešťastná. Sám Eitel byl znám brutálním chováním, neohrabaností a divokou povahou.\n\nDne 27. února roku 1906 se konala svatba Žofie Šarloty a Eitela Fridricha. Obřad se odehrával v Berlíně. Na svatbě páru se navíc odehrála i oslava stříbrné svatby císaře s císařovnou, což popularitu celé události ještě zvětšilo. Svatba měla okolo tisíce a půl hostů, většinou z německé vládnoucí rodiny. Žofie Šarlota měla na svatbě šaty dlouhé přes tři a půl metru vyrobené z perleťového hedvábí. Svatba měla tři části a probíhala tři dny. První den byly podepsány manželské smlouvy podle stanov hohenzollernů, další den byly proneseny sliby a třetí den proběhl náboženský obřad.\n\nManželství Žofie Šarloty a Eitela Fridricha neblo vůbec šťastné. I přes milé přivítání v Berlíně, Žofie Šarlota tam neměla žádné přátele a byla osamocená. Její manžel jí byl navíc často nevěrný. Během první světové války se navíc, až na výjimky, nevídali. Pro Žofii to byly smutné časy a většinou jen osamotě pobývala v rezidenci Bellevue v Berlíně.\n\nRoku 1922 Eitel Fridrich obvinil čtveřici německých novinářů za to, že jeho ženu Žofii Šarlotu obvinili z cizoložství. Celá událost začala tím, že byla Žofie Šarlta předvolána jako svědek při rozvodu manželství a přiznala, že má poměr s navrhovatelem. Navíc se sama, po otázce soudce, přiznala, že vztah trval i po její svatbě s Eitelem. Záhy dodala, že její manžel si byl jejich vztahu vědom. Později ale vše odmítla. V novinách byl posléze celý případ silně cenzurován.\n\n20. října 1926 bylo manželství rozvedeno. Samotné řízení ale začalo již v březnu 1919. Pár neměl žádné děti a předpokládá se, že se spolu chtěli rozvést již dříve, jenže do toho vstoupila válka a Eitel jako vojenský velitel musel nastoupit. Po rozvodovém řízení bylo do spisu uvedeno, že příčinou nesvárů byla hlavně Eitelova povaha.\n\nPo rozvodu měla Žofie Šarlota ještě několik milostných vztahů, již roku 1927 se ale znovu vdala. Tentokrát za bývalého postdamského policistu \"Haralda van Hedemanna\". I přesto, že Harald byl naprosto neurozený, svatba byla velkolepá a hostem byl i, tehdy již bývalý velkovévoda, Fridrich August II. (Žofiin otec). Svatba se konala na zámku Rastede nedaleko Žofiina rodného Oldenburgu.\n\nŽofie Šarlota Oldenburská zemřela 29. března 1964 ve městě Westerstede, kde prožila poslední léta života. zemřela ve věku 85 let.\n\n"}
{"id": "1211975", "url": "https://cs.wikipedia.org/wiki?curid=1211975", "title": "Seznam starostů Šternberka", "text": "Seznam starostů Šternberka\n\nToto je seznam starostů města Šternberk (včetně jiných nejvyšších představitelů tohoto města v jiných historických obdobích, jako předsedové MNV a MěNV).\n\n\n\n\n\n"}
{"id": "1211977", "url": "https://cs.wikipedia.org/wiki?curid=1211977", "title": "MCGS Victory", "text": "MCGS Victory\n\nMCGS Victory je rychlá hlídková loď třídy \"Sarojini Naidu\" pobřežní stráže státu Mauricius. Plavidlo bude nasazeno například do protipirátských, protipašeráckých a záchranných misí. Dodání sesterské lodě MCGS \"Valiant\" je plánováno na rok 2017.\n\nStavba byla objednána 17. května 2014 u indické loděnice Garden Reach Shipbuilders & Engineers (GRSE) v Kalkatě (stejná loděnice pro totožného zákazníka již postavila oceánskou hlídkovou loď MCGS \"Barracuda\"). Kýl byl založen 18. prosince 2014. Trup plavidla byl na vodu spuštěn 29. února 2016. Uživateli byla loď předána 26. září 2016. Do služby vstoupila 10. prosince 2016.\n\nPlavidlo je vyzbrojeno 30mm kanónem CRN-91, který doplňují 12,7mm a 7,62mm kulomety. Pohonný systém tvoří tři diesely MTU 16V4000 M90 pohánějící tvojici vodních trysek. Nejvyšší rychlost dosáhne 35 uzlů. Dosah je 1500 námořních mil a vytrvalost 7 dní.\n"}
{"id": "1211980", "url": "https://cs.wikipedia.org/wiki?curid=1211980", "title": "AEGON International 2016 – ženská čtyřhra", "text": "AEGON International 2016 – ženská čtyřhra\n\nŽenská čtyřhra AEGON International 2016 probíhala ve druhé polovině června 2016. Do deblové soutěže eastbournského tenisového turnaje nastoupilo šestnáct dvojic. Obhájcem titulu byl pár Caroline Garciaová a Katarina Srebotniková, jehož členky v této sezóně spolu nehrály. Garciaová do turnaje nezasáhla a spoluhráčkou Srebotnikové se stala krajanka Andreja Klepačová, se kterou vypadla v 1. kole.\n\nVítězem čtyřhry se stal nenasazený chorvatsko-australský pár Darija Juraková a Anastasia Rodionovová, který ve finále zdolal tchajwanské sestry Čan Chao-čching a Čan Jung-žan po dvousetovém průběhu 5–7, 7–6, až v rozhodujícím supertiebreaku [10–6].\n\nObě šampionky si do žebříčku WTA připsaly 470 bodů a získaly první společnou trofej. Juraková vybojovala na okruhu WTA třetí deblový titul a pro Rodionovovou to bylo desáté takové turnajové vítězství.\n\n"}
{"id": "1211982", "url": "https://cs.wikipedia.org/wiki?curid=1211982", "title": "Adolf Klim", "text": "Adolf Klim\n\nAdolf Klim (\"cca 1837\" – 29. dubna 1883 Olomouc) byl rakouský právník a politik německé národnosti z Moravy; poslanec Moravského zemského sněmu a starosta Šternberka.\n\nOd roku 1873 do roku 1875 byl starostou Šternberka. Do roku 1882 zasedal ve výboru Moravsko-slezské notářské jednoty. Kromě své profese notáře byl též literně činný a psal dramata, novely a romány. Napsal tragédii \"Der Bürgermeister von Urbau\". Po několik let působil v redakci listu \"Znaimer Wochenblatt\".\n\nV 70. letech se zapojil i do vysoké politiky. V doplňovacích zemských volbách 23. listopadu 1873 byl zvolen na Moravský zemský sněm, za kurii městskou, obvod Šternberk, poté co rezignoval dosavadní poslanec Karl Mikulaschek. V roce 1873 se uvádí jako německý liberál (tzv. Ústavní strana, liberálně a centralisticky orientovaná).\n\nZemřel v dubnu 1883 po dlouhé nemoci. V posledních dvou letech trpěl chorobou srdce. Bylo mu 46 let.\n"}
{"id": "1211983", "url": "https://cs.wikipedia.org/wiki?curid=1211983", "title": "Státní překlad Bible", "text": "Státní překlad Bible\n\nStátní překlad Bible je první oficiální nizozemský překlad Bible přímo z původních hebrejských, aramejských a řeckých textů. Pověření k překladu bylo vydáno v roce 1618 na Dordrechtské synodě; náklady měly uhradit Generální stavy.\n\nDo té doby se používaly nejrůznější překlady, mezi nimi i Lutherův překlad do hornoněmčiny. Ten byl ovšem považován za luteránský výklad. Nizozemská vydání vycházela už i předtím, například Delftská bible (1477), Liesveldtova bible (1526), Biestkensova bible (1560) a Bible Deux-aes (1562), jednalo se však o pouhé překlady již dříve přeložených a mnohdy neúplných textů.\n\nLovaňská bible (1548) byla dlouho jediná, kterou římskokatolická církev schválila jako katolickou. Synoda proto považovala za nezbytné, aby vyšel kvalitní vlastní (kalvinistický) překlad podle vzoru anglické autorizované verze Bible krále Jakuba (1611), který by se nejvíce přiblížil původním textům v biblických jazycích. Starý zákon byl napsán v hebrejštině a aramejštině, Nový zákon a starozákonní apokryfy v řečtině.\n\nGenerální stavy schválily žádost Synody až v roce 1626, teprve poté mohli překladatelé zahájit činnost. Překladatelské práce probíhaly v Leidenu. Státní překlad byl hotov v roce 1635 a Generální stavy jej autorizovaly v roce 1637. Město Leiden zaplatilo za právo tisknout Bibli částku 2500 guldenů. V letech 1637 až 1657 se vytisklo půl milionu exemplářů. Státní překlad se v některých protestantských církvích stále považuje za autoritativní text.\n\nStátní překlad Bible má nedocenitelný význam nejen v náboženské oblasti, ale také na poli jazykovědy a politiky. Jazyk Státního překladu tvoří základ standardní nizozemštiny, která se vyvinula v 17. století a byla důležitým nástrojem ke kulturnímu sjednocování Nizozemska.\n\nNový zákon Státního překladu (stejně jako například Nový zákon Bible krále Jakuba) je překladem rukopisu Textus receptus. Tento řecký text publikoval Erasmus Rotterdamský na základě několika rukopisů byzantské textové tradice. Starý zákon je překladem věrohodného Masoretského textu. Od konce devatenáctého století ovšem vychází většina překladů Bible z kritických vydání Nového zákona, jako např. edice Nestle-Aland, jejíž základem se staly tehdy objevené rukopisy Starého a Nového zákona.\n\nStátní překlad Bible používá při bohoslužbách stále mnoho desítek nizozemských farností (především ortodoxně kalvinistických).\n\nDordrechtská synoda jednala o realizaci nového překladu Bible na sedmi zasedáních od 19. do 27. listopadu 1618. Na nich se řešily tři důležité otázky:\n\n\nSynoda se také obšírně zabývala pravidly jak Bibli překládat. Na osmém zasedání 20. listopadu 1618 byla ustanovena konkrétní pravidla pro překladatelské práce. Překladatelé se museli držet čtyř následujících bodů:\n\n\nPřed reformací patřily k Bibli všech křesťanů i spisy, které Hieronymus van Stridon označil jako deuterokanonické. Reformátoři se však dohodli, že Starý zákon bude zahrnovat pouze hebrejskou bibli Tanach. Mimo ni existuje ještě přibližně deset spisů, které se zachovaly prostřednictvím řeckého překladu Starého zákona Septuaginty a latinské Vulgáty. Část jich byla původně napsána v hebrejštině a část v řečtině, k dispozici však máme až na několik výjimek jen části řecké. Synoda rozhodla, že tyto knihy nakonec budou do Státního překladu zařazeny, nicméně na jejich konci bude stát „upozornění pro čtenáře.“ Protestantské církve je postupně přestávaly používat. Jiné církve je však nadále uctívají. Pořadí knih a dělení Septuaginty bylo zachováno, a tak například kniha Rút stojí mezi knihou Soudců a 1. knihou Samuelovou, kniha Pláč po knize Jeremjáš a kniha Daniel po knize Ezechiel.\n\nV hebrejské Bibli se Boží jméno označuje čtyřmi písmeny יהוה, latinkou JHVH. Židé toto jméno od konce 3. století př. n. l. přestali vyslovovat; a od té doby není jisté, jak by se toto jméno mělo správně vyslovovat. Na dvanáctém zasedání Synoda rozhodla, že ve Starém zákonu se bude Boží jméno překládat jako HEERE (Hospodin). Na okraji stránky se v knize Genesis 2:4 uvádí:\n\n\"„Boží jméno IEHOVAH bylo poprvé zmíněno až stvoření světa a znamená nezávislý/svrchovaný a od věků do věků označuje původ či příčinu existence všech věcí, to jest proč tento název náleží pouze Bohu. Měj to stále na paměti kdykoliv od nynějška uvidíš slovo HEERE (Hospodin) velkými písmeny napsáno (z hebrejštiny pocházející slovo IEHOVA, často zkrácené na IAH).\"\"\n\nDále vyvstal problém, jak by měl být Bůh oslovován: osobním zájmeny \"gij\" nebo \"du\"? Tvar zájmena v druhé osobě jednotného čísla se liší region od regionu a v některých dialektech označuje \"gij\" množné číslo. To není v souladu s monoteistickým pojetím, že existuje pouze jeden Bůh.\n\nPo tom, co bylo doporučeno, že pro druhou osobu množného čísla se má používat zájmeno \"gij lieden\", byla těsná většina pro to, aby byl Bůh oslovován zájmenem \"gij\". To mělo pro nizozemštinu dalekosáhlé následky: zájmeno \"du\" zmizelo, \"gij\" se časem změnilo v \"jij\" a z \"gij lieden\" (\"gijlieden\") se stalo \"jullie\".\n\nSynoda jmenovala překladatele na 13. zasedání 26. listopadu 1618. Na překladu Starého zákona měli pracovat Johannes Bogerman, Willem Baudartius a Gerson Bucerus. Překladatelé ovšem museli dělat poznámky na okraj a v nich vysvětlovat, proč se rozhodli pro danou variantu. Pro překlad Nového zákona a apokryfních spisů byli zvoleni Jakobus Rolandus, Herman Faukelius a Petrus Cornelisz. Herman Faukelius a Petrus Cornelisch zemřeli ještě než vůbec mohli na překladu začít. Jejich práci tedy převzali Festus Hommius a Antonius Walaeus. Také byli jmenováni inspektoři, kteří měli za úkol zhotovený překlad kontrolovat.\n\nV roce 1637 byla Státní bible dokončena. Výdaje na překlad Bible uhradily Generální stavy, odtud název Státní překlad. Státní bible měla jedinečný vliv na standardizaci nizozemského jazyka, především výběrem slov (mnoha původně německých), používáním různých nových výrazů a rčení a typickým používáním určitých pádů, zejména genitivu. Do překladu byly zahrnuty také gramatické prvky z různých regionálních jazykových variant, např. dolnosasštiny. Státní překlad se navíc zasloužil o jednotný pravopis slov, čímž se z dolnoněmčiny (střední nizozemštiny) postupně stával jednotný jazyk. Státní překlad v mnoha ohledech znamenal počátek nové nizozemštiny, i když se zpočátku zdálo, že vliv na standardizaci nizozemského pravopisu není tak velký. Překladatelé se drželi původních textů, a proto Státní překlad obsahuje mnoho nenizozemsky znějících vět. Na druhou stranu celá řada obratů zdomácněla natolik, že bychom jejich původ v knize knih ani nehledali.\n\nJmenovaní překladatelé se sešli se zástupci Synody v Haagu až 22. května 1625. V tu dobu už byli dva ze šesti překladatelů po smrti. Ke zbylým čtyřem (z Leeuwardenu, Zutphenu, Veere a Amsterdamu) byli povoláni Antonius Walaeus (z Waele), mistr theologie v Leidenu, a Festus Hommius (Homminga), predikant a regent Staten-College, internátní školy pro vzdělávání protestantských predikantů, v Leidenu. Zasedání v Haagu se usneslo, že není možné překládat a současně vykonávat běžné práce. Generální stavy proto 18. července 1625 rozhodly, že překladatelé budou bydlet v Leidenu, kde jim bude uhrazeno ubytování (s výjimkou dvou, kteří v Leidenu již bydleli), včetně dalších nákladů, a to po dobu, po kterou budou od příslušných orgánů požadovat uvolnění z práce a proplacení mzdy.\n\nPřekladatelé Starého zákona se poprvé sešli v domě Johannese Bogermana na Pieterskerkhof dne 13. listopadu 1626. Překladatelé Nového zákona se scházeli v domě Jacoba Rolanda. Hotové části překladu se tiskly u Jana Claesz. van Dorpa, takže je inspektoři mohli kontrolovat. Překlad Starého zákona byl dokončen v roce 1632. Dne 9. července se v Leidenu sešlo osm inspektorů se dvěma překladateli, aby prodiskutovali obtížné pasáže. To nakonec trvalo 14 měsíců. Stejný scénář se odehrával od 16. listopadu 1634 také ve Walaeově domě na Rapenburg v Leidenu, kde se diskutovalo nad Novým zákonem. Zrevidované texty pak bylo třeba vytisknout.\n\nDne 8. prosince 1634 uzavřelo město Leiden smlouvu s Machteld Aelbrechtsdr., vdovou po Hillebrandu Jacobsz. van Wouwovi, na tisk, vydání a prodej Bible za předpokladu, že překladatelé převedou svá práva na město. Překladatelé Starého zákona tak učinili 10. února 1635. Machteld Aelbrechtsdr. a pozůstalí po Hillebrandovi Jacobsz. van Wouwovi už vlastnili patnáctileté právo na tisk, které jim udělily Generální stavy. Dne 12. února 1635 pak s nimi město Leiden uzavřelo rozšířenou smlouvu na tisk. V roce 1636 byly uzavřeny podobné smlouvy na Nový zákon. Město zaplatilo překladatelům 2500 guldenů. Tisk Bible brzdil nedostatek a vysoká cena papíru a také skutečnost, že mistr tiskař z Amsterdamu přivezl tiskařské vybavení až po tuhé zimě. Tisklo se v domě D’Oliphant na Hooglandse Kerkgracht. Dne 17. září 1637 byl vyhotoven exemplář ve velkém formátu, se zlatými rytinami a vazbou z fialového sametu. Tento výtisk nabídli Waleaus Hommius a Andreas Rivet Generálním stavům.\n\nNěkolik let po dokončení překladu odeslaly Generální stavy výtisk, který jim byl v roce 1637 darován, do Leidenu. Tam měl být uložen spolu s původními volnými rukopisy (tzv. autografy), o kterých inspektoři ještě diskutovali. V roce 1639 Generální stavy rozhodly, že místem jejich uložení se má stát Leidenská radnice. Od roku 1641 se tam po dobu tří let sjíždělo dvacet predikantů a dva zástupci Generálních stavů, kteří autografy společně zkoumali. Ubytováni byli v rezidenci De Burcht. Po přivítání starostou města se pak ve slavnostním průvodu vydali na radnici. Volné rukopisy do sebe částečně zapadaly, a proto inspekce v roce 1662 rozhodla, že mají být svázány. Tyto rukopisy zůstaly v Leidenu až do 30. srpna 1800, kdy Zastupitelský orgán Batávské republiky dal svolení, aby byly přeneseny do protestantské církevní společnosti. Autografy se v současnosti nacházejí ve fondu Nederlandse hervormde kerk v Archívu města Utrecht. Truhla, ve které byly uloženy, se nachází v muzeu Catharijneconvent v Utrechtu.\n\nStátní překlad prošel od svého vzniku několika různými úpravami. Jazyk a pravopis překladu byl poprvé zrevidován v roce 1762 (v tzv. Jehova-bijbel). Přesto bylo až do počátku devatenáctého století zcela běžné vydávat Státní překlad v původním pravopisu ze sedmnáctého století. První opravdu zmodernizovaný překlad (Starý a Nový zákon) vyšel až v roce 1834. Byl upraven podle tehdy používaného pravopisu Matthijse Siegenbeeka zásluhou Henrica Catse a Wessela Alberta van Hengela. Toto vydání znamenalo konec vydávání Bible v pravopisu sedmnáctého století.\n\nV roce 1888 vyšla edice, kterou zrevidovala komise teologů. Tuto verzi původně vydalo nakladatelství Proost en Brand, později, mimo jiné, i nakladatelství Jongbloed. Právě tato edice, známá jako \"Jongbloededitie\", se stala jednou z nejužívanějších verzí Státního překladu.\n\nV roce 1977 vydala společnost Nederlands Bijbelgenootschap verzi Státního překladu, v níž byl především modernizován pravopis. Revizi provedla komise pod vedením pastora C. A. Tukkera (odtud také pojmenování Tukkervertaling). V této edici se však nejednalo o úplné přepracování, nýbrž pouze o mírné úpravy, především jazykovědného rázu, při nichž měl být rovnou modernizován i pravopis. Současně bylo také potřeba tuto edici porovnat se druhým opraveným vydáním Státního překladu (tzv. Ravesteyneditie z roku 1657) a reflektovat pravopisné změny, k nimž v průběhu let došlo. Skutečnou popularitu si tato edice nikdy nezískala.\n\nRevidované vydání Státního překladu, zkráceně HSV, obsahuje text původního Státního překladu z roku 1637, který byl upraven do podoby jazyka, jenž se více přibližuje současné nizozemštině; v žádném případě se tedy nejedná o nový překlad. Kompletní revizi Státního překladu zahájila v červnu 2002 organizace Stichting Herziene Statenvertaling, kterou k tomu účelu založily církve Nederlandse Hervormde Kerk a Christelijke Gereformeerde Kerken. Revize byla dokončena v průběhu roku 2010. Nizozemskému publiku byla oficiálně představena 4. prosince 2010 v Dordrechtu, vlámskému publiku pak 11. prosince 2010.\n\nKompletní digitalizace textu Státního překlada proběhla v letech 2007-2008. Na přepisu textů, včetně korektur, pracoval tým 135 dobrovolníků pod vedením Nicoline van der Sijsové. Jednalo se celkem o 2 590 583 slov, z nichž 931 309 pochází přímo z biblických textů, 1 317 155 z glos a zbytek z předmluv k různým biblickým knihám. Webové stránky digitalizovaného Státního překladu byly oficiálně uvedeny do provozu 22. května 2008 profesorem Fritsem van Oostromem.\n"}
{"id": "1211987", "url": "https://cs.wikipedia.org/wiki?curid=1211987", "title": "Emil Noha", "text": "Emil Noha\n\nEmil Noha (11. března 1837 Šternberk – 18. března 1921 Šternberk) byl rakouský politik německé národnosti z Moravy; poslanec Moravského zemského sněmu a starosta Šternberka.\n\nByl synem Wilhelma Nohy ze Šternberka. Od roku 1885 do roku 1906 byl Emil Noha starostou Šternberka. V obecních volbách v roce 1906 už nekandidoval, protože ho z veřejného života vyřadila těžká nemoc.\n\nV 90. letech se zapojil i do vysoké politiky. V zemských volbách v roce 1890 byl zvolen na Moravský zemský sněm, za kurii městskou, obvod Šternberk. Mandát zde obhájil v zemských volbách v roce 1896 a zemských volbách v roce 1902. V roce 1890 se uvádí jako oficiální kandidát německého volebního výboru. V roce 1896 je uváděn jako německý liberál, (tzv. Ústavní strana, liberálně a centralisticky orientovaná, později Německá pokroková strana).\n\nZemřel v březnu 1921 ve věku 84 let.\n"}
{"id": "1211990", "url": "https://cs.wikipedia.org/wiki?curid=1211990", "title": "Ľutov", "text": "Ľutov\n\nĽutov je obec na Slovensku v okrese Bánovce nad Bebravou.\nLeží v nadmořské výšce 248 metrů. Žije zde  obyvatel.\n\nPrvní písemná zmínka o obci je z roku 1389. V katatrálním území obce se nachází národní přírodní rezervace Bradlo.\n"}
{"id": "1211995", "url": "https://cs.wikipedia.org/wiki?curid=1211995", "title": "Formule Easter", "text": "Formule Easter\n\nFormule Easter byl seriál závodů automobilových monopostů, který se jezdil v letech 1972 až 1990 v zemích bývalého východního bloku. Byl součástí soutěže o Pohár míru a přátelství, které se místo profesionálních stájí účastnily národní reprezentace: Československo, Německá demokratická republika, Polsko, Svaz sovětských socialistických republik, Maďarsko, Rumunsko a Bulharsko. Také se v této formuli pořádaly národní šampionáty, v Československu se jezdila třída Formule Easter a nižší Formule Škoda.\n\nOd roku 1963 jezdily země sovětského bloku vlastní seriál Formule 3. V roce 1971 však nepřijaly změnu pravidel Formule 3 a založily vlastní formuli, nazvanou Easter (zkratka anglického \"East Europe\", východní Evropa), která byla odstartována následujícího roku a v roce 1974 získala registraci Mezinárodní automobilové federace. Zdvihový objem motoru byl stanoven na maximálně 1300 kubických centimetrů a výkon do 44 kW, pohotovostní hmotnost vozu musela přesáhnout 420 kg a palivová nádrž nesměla pojmout víc než třicet litrů. \n\nÚčastnit se mohly jen vozy, které si jednotlivé země postavily samy za použití součástek z produkce RVHP. Většinou se užívaly motory Lada 21011, pneumatiky dodával Barum nebo závod Prostor ve Vladivostoku, který měl licenci firmy Dunlop, odpružení bylo upraveno z vozů Barkas. Československé vozy vyráběl plzeňský podnik Metalex, ale někteří závodníci (např. Václav Lím) používali vozy vlastní konstrukce. Závodilo se na okruzích v Mostě a Havířově, východoněmeckém Sachsenringu a Schleizu, polských Kielcích, v SSSR byly tratě v Minsku a na Vrabčích horách v Moskvě, po roce 1986 přibyl maďarský Hungaroring. \n\nPo zániku komunistických režimů byla Formule Easter zrušena a většina závodníků přešla do Formule Ford. \n\n\n\n"}
{"id": "1212011", "url": "https://cs.wikipedia.org/wiki?curid=1212011", "title": "Jozef Petruľák", "text": "Jozef Petruľák\n\nJozef Petruľák (11. prosince 1936 Smižany – 22. března 2002) byl slovenský fotbalista. Po skončení aktivní kariéry působil jako trenér a učitel.\n\nV nejvyšší soutěži hrál za Tatran Prešov, vstřelil 7 prvoligových gólů. S Tatranem obsadil v první lize třetí (1963/64) a druhou příčku (1964/65). V ročníku 1965/66 však Tatran překvapivě sestoupil.\n\nVe středu 4. května 1966 odehrál první zápas finále Československého poháru proti Dukle Praha (prohra 1:2, hráno v Prešově).\n\n\n"}
{"id": "1212037", "url": "https://cs.wikipedia.org/wiki?curid=1212037", "title": "Matej Mohler", "text": "Matej Mohler\n\nMatej Mohler (14. dubna 1876 Șagu, Rumunsko – 7. února 1957 Martin, Slovensko) byl slovenský kapelník a hudební skladatel.\n\nMatej Mohler byl v hudbě samouk. Jediné hudební vzdělání získal ve vojenské kapele. V roce 1900 založil vlastní orchestr, se kterým koncertoval po celé Evropě. Po 1. světové válce vedl dechovou hudbu železničářů ve Vrútkách. Pracoval také jako instruktor dechových hudeb v turieckém regionu.\n\nKomponoval pochody a taneční hudbu pro dechovku a jazzové orchestry. Některé písně vyšly tiskem a byly nahrány na gramofonové desky.\n\n\n"}
{"id": "1212041", "url": "https://cs.wikipedia.org/wiki?curid=1212041", "title": "601. peruť (Izrael)", "text": "601. peruť (Izrael)\n\n601. peruť (), také známá jako „Manat“ (, akronym pro \"Merkaz Nisu'ey Tisa\", , doslova Letecké zkušební středisko) je peruť Izraelského vojenského letectva zodpovědná za testování letadel a jejich výzbroje, úpravy draků a integraci avioniky do nich.\n\nAčkoliv současný útvar byl zformován až v roce 1978, může navazovat na dřívější leteckou zkušební jednotku vzniklou v březnu 1950.\n\nJednotka je dislokovaná na základně Tel Nof a skládá se z letové části, zahrnující zkušební piloty a letecké inženýry, technické části pověřené údržbou letadel, sekce avioniky a sekce bezpilotních letounů působící na základně Palmachim. Peruť vždy provozuje alespoň jeden plně vybavený exemplář každého prvoliniového bojového typu nacházejícího se ve výzbroji Izraelského vojenského letectva. Disponuje také řadou bezpilotních letadel a v případě potřeby může využít vrtulníky a transportní letouny poskytnuté jinými perutěmi.\n\nMezi jednotkou v současnosti užívané letouny patří čtyři F-16 \"Fighting Falcon\", představující čtyři odlišné varianty typu sloužící v Izraeli: F-16C Block 30 číslo 301, F-16D Block 30 č. 020, F-16D Block 40 č. 601 a F-16I Block 52+ \"Sufa\" č. 401. Stroj F-16D č. 601, označený CK-1, byl společností Lockheed upraven tak aby splňoval specifické požadavky pro letové zkoušky. Další stroj provozovaný perutí je F-15I \"Ra'am\" č. 201 (sériové číslo 94-0286), první vyrobený exemplář varianty F-15I.\n\nÚtvar se také podílel na zkouškách a hodnocení cizích typů letadel, včetně syrského MiGu-23 jehož pilot uletěl do Izraele v říjnu 1988 a dvojice MiGů-29 zapůjčených letectvem některého evropského státu v roce 1995. Během jejich pobytu v Izraeli jeden z nich dokonce nesl emblém peruti.\n\nManat úzce spolupracuje s izraelským obranným průmyslem, a podílí se na zkouškách jeho výrobků. Mezi projekty s nimiž byla peruť spojena, patří řízené střely Python, Popeye II a Rafael Spice.\n\n"}
{"id": "1212043", "url": "https://cs.wikipedia.org/wiki?curid=1212043", "title": "Různivka", "text": "Různivka\n\nRůznivka (\"Maieta\") je rod rostlin z čeledi melastomovité. Jsou to keře s jednoduchými, vstřícnými, v páru výrazně nestejnými listy s charakteristickou žilnatinou a pětičetnými, bílými nebo růžovými květy. Plodem je bobule. Rostliny jsou myrmekofilní, bázi čepele listů mají vakovitá domatia obývaná symbiotickými mravenci. Rod zahrnuje 3 druhy a je rozšířen v nížinných i horských deštných lesích tropické Ameriky. Dužnina plodů je jedlá.\n\nRůznivky jsou stálezelené keře dorůstající výšky do 2 metrů. Listy jsou jednoduché, vstřícné, silně nestejné, chlupaté. Žilnatina je podobná jako u jiných melastomovitých, tvořená několika od báze jdoucími hlavními žilkami, příčně pospojovanými sekundární žilnatinou. Větší z protistojných listů nese na bázi čepele vakovitá domatia (formikária) obývaná symbiotickými mravenci. Květy jsou pětičetné, přisedlé nebo krátce stopkaté, jednotlivé nebo v krátkých vrcholících vyrůstajících v úžlabí horních listů. Češule je kuželovitá až zvonkovitá, někdy křídlatá (\"M. neblinensis\"). Kalich je pětilaločný, se štětinovitými vnějšími zuby. Koruna je bílá nebo růžová, korunní lístky jsou obvejčité, na vrcholu zaokrouhlené až tupé. Tyčinky jsou stejné, se žlutými prašníky. Semeník je polospodní, s 5 komůrkami a lysou čnělkou nesoucí hlavatou bliznu. Plodem je mnohosemenná bobule.\n\nRod různivka zahrnuje 3 druhy. Je rozšířen v tropické Jižní Americe od Kolumbie a Guyany po Brazílii a Bolívii. \"M. poeppigii\" se vyskytuje i na Kokosovém ostrově ve Střední Americe. Centrum rozšíření rodu je v oblasti Guyanské vysočiny, kde se vyskytují všechny 3 druhy. Nejrozšířenější je druh \"M. guianensis\". \"M. poeppigii\" má podobně rozsáhlý areál, není však tak běžná. \"M. neblinensis\" je endemit pohoří Sierra Neblina na brazilsko-venezuelské hranici a blízké stolové hory Cerro Aracamuni. Byla popsána v roce 1964.\nRůznivky rostou ve stálezelených nížinných až horských tropických deštných lesích v nadmořských výškách 50 až 1600 metrů. Druh \"M. poeppigii\" roste i v sekundární vegetaci.\n\nRůznivky patří mezi myrmekofilní rostliny. Na bázi listové čepele jsou vytvořeny duté, vakovité útvary (domatia), obývaná symbiotickými mravenci. Podobné útvary mají na listech či řapících i někteří jiní zástupci čeledi melastomovité, např. rod tokoka (\"Tococa\"). Mravenci rostlinu chrání před býložravci, patrolují na listech a ihned odstraňují vajíčka hmyzu, termity a housenky. Mezi nejčastější symbiotické mravence náleží drobné druhy \"Pheidole minutula\" a \"Crematogaster laevis\". Rostlina jim na oplátku poskytuje úkryt a jako potravu drobná výživná tělíska, nacházející se na ploše listů nebo přímo v domatiích. Mravenci si také v domatiích chovají červce jako zdroj sladké medovice. Při experimentální studii bylo zjištěno, že odstranění těchto mravenců vede ke škodám na listech, způsobených zejména housenkami různých můr, nižší životaschopnosti rostlin a mnohonásobně menší násadě plodů.\n\nRod \"Maieta\" je v rámci čeledi melastomovité řazen do podčeledi \"Melastomoideae\" a tribu \"Miconieae\". Do tohoto rodu byly v minulosti řazeny některé druhy rodu \"Clidemia\". Blízce příbuzným rodem je rovněž myrmekofilní rod tokoka (\"Tococa\").\n\nDužnina plodů \"M. poeppigii\" a \"M. guianensis\" je jedlá.\n"}
{"id": "1212047", "url": "https://cs.wikipedia.org/wiki?curid=1212047", "title": "Severní Apeniny", "text": "Severní Apeniny\n\nSeverní Apeniny (italsky \"Appennino settentrionale\") tvoří severní část Apenin. Rozkládají se od města Savony (od průsmyku \"Passo di Cadibona\", 435 m), kde hraničí s Alpami (respektive Ligurskými Alpami), až k hornímu toku řeky Tevere. Leží v regionech: Piemont, Ligurie, Toskánsko a Emilia-Romagna. Nejvyšším bodem Severních Apenin je Monte Cimone (2 165 m). Severní Apeniny vytvářejí výrazné geografické i kulturní rozhraní mezi ligurským a jaderským pobřežím. Geologicky jsou složeny především z třetihorních jílů, slínů a pískovců.\n\nVýchodní část Toskánsko-emiliánských Apenin (východně od průsmyku \"Futa\", v místě silničního spojení Bologna-Florencie) se nazývá \"Toskánsko-románské Apeniny\".\n\nSeverní Apeniny vytváří souvislé hřebeny a jen výjimečně přesahují výšku 2 000 m. Horské hřbety mají zaoblené tvary. Směrem na sever, k Pádské nížině, jsou svahy dlouhé a rozbrázděné hlubokými údolími. Jižním směrem, k Ligurskému moři, jsou naopak krátké a stupňovité. Nejvyšší hory mají glaciální reliéf, vyskytují se zde kary a jezírka. Na svazích se vyskytují hluboké erozní rýhy.\n"}
{"id": "1212050", "url": "https://cs.wikipedia.org/wiki?curid=1212050", "title": "Thorbjörn Hornklofi", "text": "Thorbjörn Hornklofi\n\nThorbjörn Hornklofi (Þórbjǫrn Hornklofi, ) byl skald a dvorský básník norského krále Haralda I. Krásnovlasého v 9. století.\n\nO jeho životě existuje málo záznamů, jsou o něm ale informace v několika prozaických literárních dílech i básních (Fagrskinna, Sága o Egilovi, Prozaická Edda aj.), kde je zmiňován jako “starý přítel králů”, od dětství se zřejmě pohyboval ve dvorském prostředí a mezi aristokraty měl vlivné přátele. U samotného krále byl vážený (údajně mu byl jeden z Haraldových synů dokonce svěřen k výchově).\n\nVe svém díle reflektoval soudobé události Haraldovy vlády a je tak zásadním zdrojem informací, mimo jiné podává např. nejspolehlivější svědeckou zprávu o bitvě u Hafrsfjordu (872). Popisuje nepřátelské zbraně, lodě a válečníky i následující události, když Harald pronásledoval své odpůrce k Britským ostrovům a Skotové před ním prchali.\n\n\n"}
{"id": "1212055", "url": "https://cs.wikipedia.org/wiki?curid=1212055", "title": "Jakub Klingohr", "text": "Jakub Klingohr\n\nJakub Klingohr (* 6. ledna 1978) je český televizní reportér. Od roku 2000 působil v privátní televizní stanici Nova, pro kterou připravoval příspěvky do její večerní zpravodajské relace \"Televizní noviny\". Po sedmi letech (2007) tuto společnost opustil a přesunul se do jiné české soukromé televize, a sice na Primu. I v té připravoval reportáže pro hlavní zpravodajskou relaci. Po dalších sedmi letech (2014) ale také Primu opustil a začal připravovat pořady pro internetovou televizi Stream.cz. Pro ni se podílí na pořadech \"A dost!\", dále v cyklu \"Dělníci smrti\" a připravil též několik příspěvků k sérii \"Slavné dny\". Vedle toho na Stream.cz vystupuje v seriálu \"Žrouti\".\n\nOd jara 2018 je reportérem a dramaturgem nové internetové televize MALL.TV.\n"}
{"id": "1212063", "url": "https://cs.wikipedia.org/wiki?curid=1212063", "title": "Hitlerovy deníky", "text": "Hitlerovy deníky\n\nTakzvané Hitlerovy deníky byl soubor 60 rukopisných diářů, které jejich padělatel Konrad Kujau vydával za osobní deníky Adolfa Hitlera. Po dlouhých jednáních je roku 1983 prodal německému týdeníku Stern za 9,3 milionu DM. Když se ukázalo, že jde o podvrhy, vznikl skandál, který poškodil důvěryhodnost časopisu i několika odborníků, kteří se také domnívali, že jde o pravé dokumenty.\n\nPadělatel Konrád Kujau (1938-2000) pocházel z Löbau u Drážďan a od dětství byl nadšeným přívržencem A. Hitlera a členem \"Hitlerjugend\". Po válce se živil v různých zaměstnáních, až roku 1957 byl odsouzen za drobnou krádež. Utekl do západoněmeckého Stuttgartu, kde si zřídil bar a stýkal se s městskou galerkou. Časem si všiml, že by zde mohl výhodně prodávat upomínkové předměty na nacismus a válku, které levně kupoval v tehdejší NDR. Vytvořil si smyšlenou identitu a k těmto předmětům začal vyrábět drobné „doklady“, které je činily zajímavějšími: podpis slavného generála na helmě nebo dýce, útržek dopisu nebo obrázky, které údajně maloval Hitler. \n\nČasem pronikl mezi zámožné sběratele, které dovedl přesvědčit. Domnělé deníky měly pocházet z havárie letadla, které 20. dubna 1945 odváželo z Berlína do Berchtesgadenu deset beden tajných dokumentů a havarovalo v Krušných horách. Podle pamětí Hitlerova osobního pilota, generála Hanse Baura, když se to Hitler dozvěděl, řekl mu, že mezi nimi byly nesmírně důležité doklady, které jednou prokážou, že měl pravdu. S touto historkou Kujau přesvědčil nejen sběratele, ale i redaktory \"Sternu\", kteří chtěli „nález“ za každou cenu utajit až do senzační publikace. Jeden z nich se stal Kujauovým komplicem a zároveň zpronevěřil velkou část „kupní ceny“, která měla připadnout padělateli.\n\nDo jednání bylo zasvěceno jen několik vedoucích redaktorů a ředitelů, kteří zároveň sjednávali smlouvy s dalšími časopisy, které o „objev“ projevily zájem – mezi nimi například \"The Sunday Times\" nebo \"Newsweek\". Redaktoři požádali o posudek několik historiků, mezi nimi i Hugh Trevor-Ropera, jenže jim pokaždé ukázali jen pár listů a zanedbali chemické ověření. Teprve těsně před zveřejněním se k „Deníkům“ vyjádřili další odborníci, včetně policejních, kteří okamžitě narazili na řadu nesrovnalostí. \n\nKujau totiž pracoval velmi primitivními prostředky. Hitlerovo písmo napodoboval jen velmi přibližně, psal inkoustem z 80. let, papír poléval čajem, aby vypadal jako starý, a ve vazbě deníků se našly umělé hmoty. Obsah Kujau z velké části kopíroval ze čtyřdílné sbírky Hitlerových řečí a prohlášení, kterou vydal německý historik Max Domarus, a doplňoval je trivialitami. V době, kdy už vyjednával se \"Sternem\", dokázal udělat několik svazků za týden. \n\nRedakce \"Sternu\" oznámila „nález“ na tiskové konferenci 24. dubna 1983, ale v té době už pochybnosti vyjádřil i spolkový kancléř Helmut Kohl. V následujících letech řada manažerů a redaktorů Sternu ztratila zaměstnání a Kujau i jeho komplic byli odsouzeni na 4,5 roku vězení. Soud měl nápadně komické rysy a roku 1991 byl příběh zfilmován pro britskou televizi pod názvem \"Selling Hitler\".\n\n\n"}
{"id": "1212066", "url": "https://cs.wikipedia.org/wiki?curid=1212066", "title": "Frýdlantská vodárenská společnost", "text": "Frýdlantská vodárenská společnost\n\nFrýdlantská vodárenská společnost (ve zkratce FVS, IČ 25496565) je firma zabývající se rozvodem pitné vody a čištění vody odpadní v obcích Frýdlantského výběžku na severu České republiky. Vznikla roku 2004, kdy se transformovala Frýdlantského vodárenského sdružení. Akcionáři společnosti je všech osmnáct obcí ve výběžku. Za rok 2014 zařadila firmu mezinárodní analytická společnost Bisnode ve svém hodnocení mezi sto nejstabilnějších firem v České republice podle takzvaného \"\".\n\nDo správy společnosti patří dvě úpravny vody, a to ve Frýdlantě a v Bílém Potoce. Jejich modernizace si vyžádala náklady ve výši 374 milionů korun (Frýdlant 167 milionů, Bílý Potok 207). S úhradou vydání pomohla dotace z Operačního programu Životní prostředí v hodnotě 300 milionů.\n\nFirma se také podílela na vybudování rozhledny na Supím vrchu, který se nachází východně od města Frýdlant. Vyhlídka je instalovaná na tamním vodojemu, který slouží coby záloha pitné vody pro město a též pro Raspenavu. Z rozhledny je možné zahlédnout frýdlantský hrad a zámek.\n\n"}
{"id": "1212068", "url": "https://cs.wikipedia.org/wiki?curid=1212068", "title": "Pierre Niney", "text": "Pierre Niney\n\nPierre Niney (* 13. března 1989 Boulogne-Billancourt, Francie) je francouzský divadelní a filmový herec a režisér. \n\nNarodil se do rodiny profesora dokumentárního filmu Françoise Nineyho a jeho ženy, která pracovala jako autorka manuálů ohledně volného času. Vyrůstal vedle svých dvou sester, z nichž je jedna o pět let starší než on. Vystudoval gymnázium Claude-Monet a získal bakalářský titul ve specializaci na divadlo. Poté spolupracuje s divadelní společností Compagnie Pandora a pracuje s Brigitte Jaques-Wajeman a François Regnaultem. Následně je přijat do divadelní školy Cours Florent, kde stráví dva roky a poté se učí na Národní konzervatoři v Paříži.\n\nDne 16. října 2010 je přijat do Comédie-Française a ve věku osmadvaceti let se stává nejmladším členem této skupiny.\n\nJe to právě divadlo, ve kterém se poprvé projevuje jako komik, hraje pod vedením Julie Brochen v pařížské La Cartoucherie, Vladimira Pankova v moskevském Mejercholdově divadle či Emmanuela Demarcy-Moty. Začne se objevovat v televizních filmech a postupně získává i menší role ve filmu, například v \"LOL\", \"Armádě zločinu\" či ve filmu \"Láska s vůní čokolády\", kde hrál vedle Benoît Poelvoorda a Isabelle Carré. \n\nV roce 2012 je nominován na cenu César v kategorii nadějný herec za výkon ve filmu \"J'aime regarder les filles\" a následující rok za film \"Comme des frères\". Dne 15. ledna 2015 odchází z Comédie Française.\n\nJe vybrán pro ztvárnění titulní role do filmu \"Yves Saint Laurent\", kde se objevil po boku Guillauma Gallienna a Charlotte Le Bon. Za ztvárnění této role získal Césara pro nejlepšího herce a také Cenu Patricka Dewaere. Ziskem Césara pro nejlepšího herce se stává nejmladším hercem, který v této kategorii dceru získal. Po předávání ohlásil, že následně bude točit film \"La promesse de l'aube\" podle knihy Romaina Garyho, v hlavní roli s Charlotte Gainsbourg.\n\nChodí s australskou herečkou Natashou Andrews.\n\n\n\n"}
{"id": "1212073", "url": "https://cs.wikipedia.org/wiki?curid=1212073", "title": "Radio Bela Crkva", "text": "Radio Bela Crkva\n\nRadio Bela Crkva je srbská lokální rozhlasová stanice vysílající v okolí města Bela Crkva. Rozhlasová stanice je provozována společností Javno Informativno Preduzece BC Info, jejíž vlastníkem je od 6. října 2015 \"Jovica Burkić\" . Stanice vedle hlavního programu vysílá také pořady pro českou, romskou, maďarskou a rumunskou menšinu. Od roku 2008 má stanice pouze 6 zaměstnanců .\n\nStanice \"Radio Bela Crkva\" zahájila vysílání v roce 1996. V roce 2001 byla zastupitelstvem města Bela Crkva založena společnost Javno Informativno Preduzece BC Info, která se stala provozovatelem vysílání. Stanice dřív vysílala na frekvenci \"102 MHz\" . Dne 4. září 2008 byla stanici přidělena nová VKV frekvence \"92.4 MHz\", na které vysílá dodnes. V roce 2015 byla společnost prodána podnikateli \"Jovica Burkić\" za cenu 19.000 Eur .\n\nVysílání pro českou menšinu v jižním Banátu bylo zahájeno již rok po spuštění stanice v roce 1997. Pořad v češtině je vysílán každé pondělí od 19:20 do 20:00 hodin středoevropského času. Vysílání má název \"Krajanka\" a připravuje ho vedoucí vysílání \"Ivana Hubertová\". Program je tvořen aktuálním zpravodajstvím z České republiky, informacemi o krajanských akcích pořádaných \"Českou Besedou\" a \"Maticí českou\" v Srbsku, rubrikou o kulturním dění v Česku a relacemi dodávanými Českým rozhlasem - Rádiem Praha . Spolupráce s Českým rozhlasem byla navázána v roce 2001 .\n\nStředeční české vysílání připravované předsedkyní krajanského spolku \"Češi Jižního Banátu\" \"Vlastenkou Krišan\" bylo po prodeji společnosti v roce 2015 ukončeno. .\n\n\"Rádio Bela Crkva\" vysílá na velmi krátkých vlnách a prostřednictvím internetu. Dne 4. září 2008 byla rádiu přidělena frekvence \"92,4 MHz\".\n\n"}
{"id": "1212079", "url": "https://cs.wikipedia.org/wiki?curid=1212079", "title": "Serhij Melnyčenko", "text": "Serhij Melnyčenko\n\nSerhij Melnyčenko nebo Sergej Melničenko, Sergej Melnitschenko (* 23. července 1947), je bývalý sovětský zápasník – judista a sambista ukrajinské národnosti.\n\nPřipravoval se v Kyjevě v policejním klubu Dynamo pod vedením Jaroslava Vološčuka. Po olympijských hrách v Mnichově v roce 1972 patřil k nejlepším lehkým vahám v Evropě s charakteristickou taktikou pro sovětské lehké váhy povalit soupěře na zem a nasadit submisi (pášení, držení). Dlouhodobě však své postavení v sovětské reprezentaci neudržel. V roce 1976 nebyl na olympijské hry v Montrealu nominován. Po skončení sportovní kariéry se věnoval trenérské práci. S rozpadem Sovětského svazu na přelomu devadesátých let přesídlil do Německa do Wolfsburgu.\n\n"}
{"id": "1212081", "url": "https://cs.wikipedia.org/wiki?curid=1212081", "title": "Než jsem tě poznala (film)", "text": "Než jsem tě poznala (film)\n\nNež jsem tě poznala (v anglickém originále Me Before You) je americký romantický a dramatický film z roku 2016 režisérky They Sharrock. Jedná se o filmovou adaptaci stejnojmenné knihy od Jojo Moyes. V hlavních rolích hrají Emilia Clarke, Sam Claflin, Jenna Coleman, Charles Dance, Matthew Lewis, Ben Lloyd-Hughes a Janet McTeer.\n\nLouisa Clarková si po vyhazovu musí najít novou práci. Začne se starat o cynického bankéře a kvadruplegika Willa Traynora, který se ocitl na vozíku po sražení motocyklem. Will zpočátku na její odvážný přístup reaguje chladně, ale brzy poté se s Louise stanou přáteli a začnou k sobě něco cítit, a to i přesto, že Louisa má přítele Patricka. Louisa se dozví, že Will dal svým rodičům ještě šest měsíců a poté ho musí odvézt do Švýcarska na eutanazii, protože se nemůže srovnat s bolestí a se svým postižením. Louisa se ho snaží přesvědčit, aby svůj názor přehodnotil a bere ho na různá dobrodružství, aby mu dokázala, že život stojí za to žít.\n\nDne 2. dubna 2014 bylo oznámeno, že Thea Sharrock bude film režírovat. Dne 2. září 2014 byli Emilia Clarke a Sam Claflin vybráni do hlavních rolí. Dne 24. března 2015 byl Stephen Peacocke obsazen do filmu. Dne 2. dubna 2015 byli Jenna Coleman a Charles Dance přidáni do obsazení a o týden později i Janet McTeer, Brendan Coyle, Matthew Lewis, Samantha Spiro, Vanessa Kirby a Ben Lloyd-Hughes.\n\nHlavní natáčení začalo v dubnu 2015 a skončilo dne 26. června 2015. Většina filmu se natáčela v Pembroku ve Walesu. Lokace na Mallorce byly ve filmu použity do scén dovolené na Mauriciu.\n\nV červenci 2014 bylo oznámeno, že film přijde do kin 21. srpna 2015. Nicméně v květnu 2015 bylo datum premiéry přesunuto na 3. června 2016. V září 2015 byla premiéra přiblížena, a to na 4. března 2016, ale v lednu 2016 se vrátilo opět k původnímu datu, a to 3. června 2016.\n\nFilm vydělal přes 56 milionů dolarů v Severní Americe a přes 151 milionů dolarů v ostatních oblastech, celkově tak vydělal 207,4 milionů dolarů po celém světě. Rozpočet filmu činil 20 milionů dolarů. Za první víkend docílil třetí nejvyšší návštěvnosti, kdy 18,3 milionů dolarů. Na první místě se umístil film \"Želvy Ninja 2\" (35,3 milionů dolarů) a na druhém \".\"\n\n"}
{"id": "1212083", "url": "https://cs.wikipedia.org/wiki?curid=1212083", "title": "Aurai", "text": "Aurai\n\nAurai nebo Aurae jsou v řecké mytologii okřídlené nymfy vánku, dcery Boreá boha severního větru, Zefyra boha mírného západního větru, nebo Nota boha jižního větru.\n"}
{"id": "1212084", "url": "https://cs.wikipedia.org/wiki?curid=1212084", "title": "Axioché", "text": "Axioché\n\nAxioché (řecky: Άξιόχη) je v řecké mytologii jedna z nymf. Byla matkou Chrýsippa kterého měla s Pelopem. Jinde je označována jako \"Danais\".\n"}
{"id": "1212086", "url": "https://cs.wikipedia.org/wiki?curid=1212086", "title": "Pamětní zápis", "text": "Pamětní zápis\n\nPamětní zápis (též akt, plurál akty) je označení pro skupinu historických pramenů vznikajících v 8. – 13. století (v Evropě, v Čechách asi až od 10. století). Vznik pamětních zápisů je podmíně odlišným přístupem k psané kultuře mezi církevními institucemi a světským prostředím. Pamětní zápisy psaly zejména církevní instituce, aby zachovaly „paměť“ o darech světských donátorů (přičemž to se dělo jak pragmatických důvodů, tedy kvůli evidenci majetku, tak se uvádí i možnost iracionální, kvůli mystice psaného slova vůbec). Jedna instituce mohla zapisovat pamětní zápisy průběžně, tak např. v bavorském prostředí jsou doloženy i tzv. tradiční knihy, kam se akty opisovaly (případně zapisovaly). Význam aktů klesal od druhé poloviny 12. století, kdy se začaly objevovat stabilně listiny, a ve 13. století zmizely úplně.\n\nAkty se mohly dochovat buď v původní formě (to je v Čechách poměrně vzácné, velmi cenným příkladem je tzv. zakládací listina litoměřické kapituly), druhotně jako inzerty v panovnických listinách, opisy v listinných falzech, případně jako opisy v jiných vyprávěcích pramenech.\n\nV diplomatice probíhala (probíhá) diskuse, kam pamětní zápisy řadit. Na jedné straně straně se nejedná o úřední písemnosti, zároveň tyto zápisy diplomatici zpravidla zkoumají (jakožto víceméně přímé „předchůdce“ listin, Joachim Wild – obhájce zařazení zápisů do diplomatického materiálu – zápisy definoval jako „erzählende Berichte über ein Rechtsgeschäft“).\n\n"}
{"id": "1212090", "url": "https://cs.wikipedia.org/wiki?curid=1212090", "title": "Bílka (rozcestník)", "text": "Bílka (rozcestník)\n\nBílka může znamenat:\n\n\n"}
{"id": "1212091", "url": "https://cs.wikipedia.org/wiki?curid=1212091", "title": "Amálie Zweibrückensko-Birkenfeldská", "text": "Amálie Zweibrückensko-Birkenfeldská\n\nAmálie Zweibrückensko-Birkenfeldská (Maria Amalie Auguste; 10. května 1752, Mannheim – 15. listopadu 1828, Drážďany) byla kurfiřtka a první saská královna a varšavská vévodkyně.\n\nNarodila se 10. května 1752 v Mannheimu jako třetí dítě/první-starší dcera z pěti potomků falckraběte Fridricha Michaela Zweibrückensko-Birkenfeldského a jeho manželky hraběnky Marie Františky Sulzbašské.\n\nDne 29. ledna 1769 ve věku sedmnácti let se provdala za osmnáctiletého saského kurfiřta Fridricha Augusta III. Roku 1806 byl manželský pár prohlášen za krále a královnu, následující rok je císař Napoleon Bonaparte prohlásil vévodou a vévodkyní Varšavy.\n\nZ manželství vzešly čtyři děti, tři z nich se však narodily mrtvé. Jediná její dcera Marie Augusta Saská dosáhla dospělosti, zůstala však svobodná.\n\nProtože se z manželství Amálie a Fridricha Augusta nenarodil mužský dědic, stal se po smrti krále (5. května 1827) nástupcem na saském trůnu jeho mladší bratr Antonín I. Saský.\n\nAmálie zemřela rok a půl po svém manželovi, 15. listopadu 1828 v Drážďanech. Zde byla i pohřbena v katedrále Nejsvětější Trojice.\n\n"}
{"id": "1212099", "url": "https://cs.wikipedia.org/wiki?curid=1212099", "title": "Ferenc Szabó", "text": "Ferenc Szabó\n\nFerenc Szabó, (* 18. září 1948 v Pécsi, Maďarsko) je bývalý maďarský zápasník – judista.\n\nJudu se věnoval v budapešťském klubu Spartacus. Členem maďarské reprezentace vedené Ferencem Gallou byl od konce šedesátých let. V roce 1972 se účastnil olympijských her v Mnichově. Ve druhém kole nečekaně vyřadil sovětského reprezentata Sergeje Suslina, ve čtvrtfinále však nestačil na taktické šachy Francouze Jean-Jacques Mouniera. Obsadil 7. místo. V dalších letech soupeřil o post reprezentační jedničky s Józsefem Tuncsikem, se kterým v roce 1976 prohrál nominaci na olympijské hry v Montrealu. V roce 1978 se v maďarské seniorské reprezentaci objevil naposledy. Po skončení vrcholové kariéry se věnuje trenérské práci. Maďarsko stále reprezentuje na veteránských turnajích. Jeho dvě dcery (Franciska a Katinka) a syn (Friděš) se věnují judu vrcholově.\n\n"}
{"id": "1212113", "url": "https://cs.wikipedia.org/wiki?curid=1212113", "title": "Richard Dahl", "text": "Richard Dahl\n\nRichard Dahl (uváděný také jako Rickard Dahl) ( 5. srpna 1933 – 8. srpna 2007) byl švédský atlet, mistr Evropy ve skoku do výšky z roku 1958.\n\nV roce 1958 zvítězil v soutěži výškařů na mistrovství Evropy výkonem 212 cm. Po skončení sportovní kariéry se stal novinářem.\n\n"}
{"id": "1212114", "url": "https://cs.wikipedia.org/wiki?curid=1212114", "title": "Jacques Madubost", "text": "Jacques Madubost\n\nJacques Madubost (6. června 1944 – 29. června 2018 ) byl francouzský atlet, mistr Evropy ve skoku do výšky z roku 1966.\n\nJeho největším úspěchem byl zisk titulu mistra Evropy ve skoku do výšky v roce 1966. V této sezóně dvakrát vylepšil francouzský rekord v této disciplíně – nejlépe na 215 cm.\n"}
{"id": "1212115", "url": "https://cs.wikipedia.org/wiki?curid=1212115", "title": "Jesper Tørring", "text": "Jesper Tørring\n\nJesper Tørring ( 27. září 1947) je bývalý dánský atlet, mistr Evropy ve skoku do výšky z roku 1974.\n\nByl všestranným atletem – na olympiádách v letech 1972 a 1976 startoval v běhu na 110 metrů překážek, ve skoku do dálky a ve skoku do výšky. Jeho největším úspěchem byl titul mistra Evropy ve skoku do výšky v roce 1974 výkonem 225 cm, což byl dánský rekord.\n"}
{"id": "1212118", "url": "https://cs.wikipedia.org/wiki?curid=1212118", "title": "Evangelický hřbitov v Karviné", "text": "Evangelický hřbitov v Karviné\n\nEvangelický hřbitov v Karviné se nachází 6,5 kilometru jihozápadně od centra města v místní části Doly.\n\nEvangelický (luterský) hřbitov byl založen roku 1903, kdy Evangelický hřbitovní spolek pro Karvinou a Solcu koupil od Józefa Krainy (1850–1934) a jeho manželky Evy pozemek mezi koloniemi Báňské a hutní společnosti Nový Jork a Mexiko. Hřbitov se následně neformálně označoval jako hřbitov \"»na Krainówce«\". Hřbitovní kaple se zvonovou věží byla postavena stavitelem Hugo Königsbergrem roku 1906. Zvony byly pořízeny u firmy Schwalbe v Bílsku. Roku 1923 byl hřbitov rozšířen; rozšířená část hřbitova byla posvěcena 22. července 1923. V důsledku poddolování přestal být hřbitov ve druhé polovině 70. let 20. století užíván. Hřbitov i kaple jsou neudržovány a jsou v havarijním stavu. Koncem roku 2014 se horní dřevěná část věže zřítila do lodi kaple. V roce 2017 začali hřbitov dobrovolnicky udržovat členové \"Beerclubu\".\n\nTři bronzové zvony byly z věže kaple přeneseny do nově postavené zvonice vedle evangelické modlitebny v Karviné roku 1983.\n\nVlastníkem hřbitova je Farní sbor Slezské církve evangelické augsburského vyznání v Karviné.\n\n\n"}
{"id": "1212119", "url": "https://cs.wikipedia.org/wiki?curid=1212119", "title": "Jacobus de Kerle", "text": "Jacobus de Kerle\n\nJacobus de Kerle (vlám. \"Jakob van Kerle\" * 1531 nebo 1532 v Yprách – 7. ledna 1591 v Praze) byl franko-vlámský hudební skladatel.\n\nOd roku 1555 žil v italském Orvietu, kde působil jako chrámový skladatel. Po roce 1562 během tridentského koncilu působil ve službách augšpurského arcibiskupa v Římě, v letech 1565–1567 v rodných Yprách, a poté jako regenschori augsburské katedrály. Roku 1575 přesídlil do Benediktinského kláštera v Kemptenu.\n\nVe funkci kantora v Cambrai se Jacobus de Kerle roku 1579 ještě jednou vrátil do Flander, avšak již o tři roky později se stěhuje jako sbormistr do Kolína nad Rýnem a ještě téhož roku přebírá svůj poslední úřad v Praze.\n\nJeho známé dílo zahrnuje osm sbírek motet a nešpor a také jeden svazek mší. Zřejmě to byla jeho nekomplikovaná, lyrická tvorba v Palestrinovském stylu, která přesvědčila otce Tridentského koncilu, aby se rozhodli pro zachování polyfonní hudby v chrámu. Tato domnělá záchrana vícehlasé katolické chrámové hudby byla dosud připisována především Palestrinovi, resp. jeho \"Missa Papae Marcelli\", avšak stalo se tak spíše díky \"Preces speciales\" Jacoba de Kerle.\n\n\n"}
{"id": "1212122", "url": "https://cs.wikipedia.org/wiki?curid=1212122", "title": "Radomyśl Wielki", "text": "Radomyśl Wielki\n\nRadomyśl Wielki je polské město a sídlo stejnojmenné městsko-vesnické gminy v okrese Mielec v Podkarpatském vojvodství.\n\nMěsto leží na v nejzápadnějším cípu vojvodství, při silnici č. 984, která spojuje města Tarnów a Mielec. Radomyśl Wielki nemá železniční stanici.\n\nHistoricky je město součástí Malopolska, patřilo do sandoměřského vojvodství. Před rokem 1945 náleželo do krakovského vojvodství, po skončení druhé světové války se stal součástí nově utvořeného vojvodství řešovského. Po administrativní reformě spadal Radomyśl Wielki administrativně do tarnowského vojvodství.\n\nKrál Štěpán Báthory 31. ledna 1581 povolil Mikołaji Firlejovi, starostovi města Biecz založit podle magdeburského práva město Radomyśl, v oblasti vesnic Dulcza a Ruda. Panství Radomyśl od 14. století patřilo šlechtickému rodu Ligęza. Po svatbě Elzbiety Ligęzové s Mikołajem Firlejem, přešel Radomyśl jako součást věna do majetku rodu Firlej. Od konce 16. století mělo město farní kostel, který v roce 1646 vyhořel. Nový kostel začali stavět Firlejové, ale do roku 1740 nebyl dokončen. Ve městě byl rovněž špitál a farní škola.\n\nMěsto bylo v letech 1655–60, během švédské invaze, vypleněno a vypáleno, z této pohromy se už nikdy nevzpamatovalo. V 18. století se zde začali usazovat první Židé. Po prvním dělení Polska v roce 1772 město připadlo Habsburské monarchii a součástí rakouské Haliče zůstalo až do listopadu 1918. V polovině 19. století se zdejší rolníci účastnili Haličského povstání a během Lednového povstání zdejší obyvatelé podporovali polské rebely v boji proti Rusku a Ruskem ovládanému Kongresovému Polsku. V 19. století Radomyśl, ležící u rakousko-ruské hranice dále upadalo, počet obyvatel klesal, nebyl zde žádný průmysl, ani perspektiva pro obyvatele. Město několikrát vyhořelo a hospodářská situace začala pomalu zlepšovat až počátkem 20. století. V roce 1907 byl změněn název města na Radomyśl Wielki, pro odlišení od města Radomyśl nad Sanem.\n\nV září 1914 obsadila město ruská carská vojska, která zde setrvala až do května 1915, kdy byla vytlačena rakouskou armádou. Za Druhé Polské republiky připadlo krakovského vojvodství. Město se sice stalo lokálním centrem obchodu a služeb, ale na vzniku Centrálního průmyslového regionu, budovaného podle plánu vlády Leona Kozłowského od poloviny 30. let, se nepodílelo. Nebyly zde postaveny žádné továrny, mnoho obyvatel se odstěhovalo za prací do měst Dębica a Mielec. V roce 1934 získal Radomyśl opět status města, který ztratil v roce 1919.\n\nBěhem druhé světové války zavraždili Němci většinu židovských obyvatel města. Ve městě působila jednotka Zemské armády, která se v srpnu 1944 účastnila akce Bouře. Výsledkem válečných událostí bylo snížení počtu obyvatel města z původních asi 3000 v roce 1939 na 1156 v roce 1945. Dalším důsledkem je, kromě farního kostela, neexistence historických památek ve městě, protože během války bylo 90 % domů zničeno.\n\nPůvodně zde byly dva židovské hřbitovy, zachoval se jen „nový“, založený v roce 1850 na předměstí při cestě do Dąbrówky Wisłocké, na místě zvaném „Kąty“. Hřbitov za války zpustošili Němci, náhrobní kameny (\"macewa\") využili ke stavbě silnic, například cesty do Rudy i jako hraniční kameny. Zachovalo se asi 50 kamenů, nejstarší pochází z roku 1817. Hřbitov má rozlohu 1,3 ha, nachází se zde památník obětem holokaustu odhalený v roce 1987. Připomíná 1300 Židů z Radomyśle. Na hřbitově je rovněž hromadný hrob 500 Židů, zabitých zde Němci v červenci 1942.\n\nNa náměstí se nachází jediný dochovaný prototyp cvičného letounu PZL M-2, navrženého v závodě PZL Mielec.\n\nK městsko-vesnické gmině (\"gmina miejsko-wiejska\") patří následující obce se starostenstvími (\"sołectwo\"):\n\nVe městě se narodil otec Arthura Millera.\n\n"}
{"id": "1212124", "url": "https://cs.wikipedia.org/wiki?curid=1212124", "title": "Světlana Ulmasovová", "text": "Světlana Ulmasovová\n\nSvětlana Ulmasovová ( , * 4. února 1953 - 6. dubna 2009) byla sovětská atletka, běžkyně, dvojnásobná mistryně Evropy v běhu na 3000 metrů.\n\nŠlo o úspěšnou sovětskou běžkyni na přelomu 70. a 80. let 20. století. Dvakrát se stala mistryní Evropy v běhu na 3000 metrů - v roce 1978 a 1982. Úspěchy zaznamenala také na světových šampionátech v přespolním běhu - v roce 1980 a 1981 dvakrát zvítězila v soutěži družstev.\n\n"}
{"id": "1212126", "url": "https://cs.wikipedia.org/wiki?curid=1212126", "title": "Michael Moorcock", "text": "Michael Moorcock\n\nMichael John Moorcock (* 18. prosince 1939) je anglický spisovatel píšící především science fiction a fantasy literaturu.  Do povědomí se dostal nejvíce díky svému románu s hlavním hrdinou \"Elricem z Melniboné\", jenž měl klíčový vliv na poli fantasy v šedesátých a sedmdesátých letech dvacátého století.\n\nJako editor kontroverzního britského science fiction magazínu \"New Worlds\", od května 1964 do března 1971 a poté znovu od roku 1976 do 1996, Moorcock podpořil vývoj \"„New Wave“\" science fiction ve Velké Británii a nepřímo ve Spojených státech amerických. Vydání románu \"Bug Jack Barron\" od \"Normana Spinrada\" jako románu na pokračování bylo notoricky známé; v parlamentu dokonce někteří britští poslanci odsuzovali \"Arts Council\" pro jejich financování tohoto magazínu.\n\nV roce 2008 jmenoval časopis \"The Times\" Michaela Moorcocka v seznamu \"„Padesát nejlepších britských spisovatelů od roku 1945“.\"\n\nMichael Moorcock se narodil v Londýně roku 1939. Krajina Londýna, zejména oblast Notting Hill Gate a Landborke Grove, měla důležitý vliv na jeho tvorbu (viz. romány o \"Corneliovi\").\n\nMoorcock uvedl \"The Gods of Mars\" od Edgara \"Ricea Burroughse\", \"The Apple Cart\" od \"George Bernarda Shawa\" a \"The Constable of St. Nicholas\" od \"Edwina Lestera Arnolda\" jako první tři knihy, které zachytily jeho představivost.\n\nMoorcock je bývalý manžel Hilary Bailey. Je také bývalý manžel Jill Riches, která se později vdala za Roberta Calverta. Jill Riches ilustrovala také některé obálky Moorcockových knih, včetně přebalu the \"Gloriana\".\n\nByl zakládajícím členem \"Swordsmen and Sorcerers' Guild of America (SAGA)\", neformální skupiny osmi autorů hrdinské fantasy založené v šedesátých letech dvacátého století a vedené Linem Carterem.\n\nMoorcock byl předmětem dvou prací, monografie a interview, Colina Greenlanda. V roce 1983, Greenland publikoval \"The Entropy Exhibition: Michael Moorcock and the British 'New Wave' in Science Fiction\". V roce 1992 následovalo interview \"Michael Moorcock: Death is No Obstacle\".\n\nMoorcock se v devadesátých letech dvacátého století přestěhoval do Texasu ve Spojených státech amerických. Jeho žena Linda je Američanka. Moorcock pravidelně půl roku pobývá v Texasu a dalšího půl roku v Paříži.\n\n\nMoorcock také editoval i jiné svazky, včetně dvou, které dohromady spojují příklady invazivní literatury:\n\n"}
{"id": "1212133", "url": "https://cs.wikipedia.org/wiki?curid=1212133", "title": "Glen Cook", "text": "Glen Cook\n\nGlen Charles Cook (* 9. července 1944) je současný americký science fiction a fantasy spisovatel. Nejlépe je známý díky fantasy sériím \"The Black Company\" a \"Garrett P.I.\".\n\nCook se narodil v New Yorku. Jeho láska k psaní započala na základní škole a na střední škole napsal příležitostný článek pro školní noviny. Po střední škole strávil Cook nějaký čas u námořnictva Spojených států amerických a později se propracoval skrze vysokou školu, takže zbývalo jen málo času na jeho spisovatelské úsilí. Cook začal vážně psát až při práci pro firmu General Motors u auto montážní jednotky, což bylo „těžké k naučení, ale nezahrnovalo to téměř žádné duševní úsilí“, psal až tři knihy ročně.\n\nV tomto období napsal Cook také \"The Black Company\", román publikovaný \"Tor Fantasy\" v květnu 1984. Tento román zahájil stejnojmennou temnou fantasy sérii (nebo \"Chronicles of the Black Company\") která sleduje elitní jednotku žoldáků v průběhu několika dekád její historie. V roce 2014, se skládá z deseti románů publikovaných ve třech sub-sériích 1984-85, 1989-90, a 1996–2000, plus nedávné krátké beletrie. Stalo se z toho něco jako kultovní klasika, převážně mezi současnými a bývalými členy armády. Když byl Cook dotázán na oblibu série mezi vojáky, odpověděl: \"„Postavy jednají tak, jak se chlapi skutečně chovají. Neoslavuje to válku; jsou to prostě lidé, kterých se zmocní práce. Postavy jsou skuteční vojáci. Nejsou to vojáci, tak jak si je představují lidé, kteří nikdy nesloužili. To je důvod, proč se to chlapům ve službě líbí.\"\" Cook je také dobře znám pro jeho sérii \"Garrett P.I.\", která vypráví nahodilá dobrodružství natvrdlého detektiva Garretta, a jeho sérii \"Dread Empire\", která zdůrazňuje Cookovu dřívější publikovanou práci.\n\nCook v současné době již nepracuje u General Motors, bydlí s jeho manželkou Carol a dětmi (Justin, Chris a Mike) v St. Louis v Missouri. I když se teď může na plný úvazek věnovat své spisovatelské kariéře, cítí však, že byl vlastně produktivnější, když byl zaměstnaný ve své staré práci.\n\nEpická fantasy série představující skupinu žoldáků známých jako \"The Black Company\".\n\nFantasy mysteriózní série představující Garretta, vyšetřovatele na volné noze ve světě, kde magie funguje až moc dobře a kde lidé koexistuj nesnadně s velkou spoustou dalších inteligentních ras a míšenců.\n\n"}
{"id": "1212147", "url": "https://cs.wikipedia.org/wiki?curid=1212147", "title": "Ante Ćorić", "text": "Ante Ćorić\n\nAnte Ćorić [ante čorič] (* 14. dubna 1997, Záhřeb, Chorvatsko) je chorvatský fotbalový záložník a reprezentant, který v současnosti hraje za klub Dinamo Záhřeb.\n\nJeho starším bratrem je fotbalista Josip Ćorić.\n\n\nReprezentoval Chorvatsko v mládežnických kategoriích včetně U21.\n\nZa A-mužstvo Chorvatska debutoval 27. 5. 2016 v přátelském utkání v Koprivnici proti reprezentaci Moldavska (výhra 1:0).\nTrenér Ante Čačić jej zařadil do závěrečné 23členné nominace na EURO 2016 ve Francii.\n\n"}
{"id": "1212149", "url": "https://cs.wikipedia.org/wiki?curid=1212149", "title": "Město (rozcestník)", "text": "Město (rozcestník)\n\nMěsto může být:\n\n\n"}
{"id": "1212151", "url": "https://cs.wikipedia.org/wiki?curid=1212151", "title": "Andrea Maloveczká", "text": "Andrea Maloveczká\n\nAndrea Maloveczká je česká dramaturgyně a režisérka. Studovala Filozofickou fakultu Univerzity Karlovy, na které úspěšně dokončila obor Andragogika a personální řízení. Počínaje rokem 2006 začala pracovat pro internetovou televizi Stream.cz. Podílela se na přípravě jejích pořadů \"Slavní neznámí\", \"Menu v sezóně\", \"New You\", \"Fasáda\", \"Menu domů\" nebo \"Vaříme s Mauriziem\". Jejími samostatnými počiny byly některé části seriálů \"Slavné dny\", \"Slavné dvojice\" či \"Sexuální idoly století\". Chystala také sérii \"Sex-appeal\" zabývající se plastickými operacemi. Ten byl mezi diváky oblíbený. Pořady \"Peklo na talíři\" a \"Jídlo, s. r. o.\" vznikaly pod jejím režijním vedením.\n\nSpolu s kolegy Pavlem Zunou a Martinem Krušinou připravila celkem 52 příběhů ze série \"Slavné dny\" do knižního vydání, které vyšlo v roce 2014, ale křest se konal až v lednu 2015.\n"}
{"id": "1212154", "url": "https://cs.wikipedia.org/wiki?curid=1212154", "title": "Sønderborg", "text": "Sønderborg\n\nSønderborg je město v Dánsku, součást a administrativní centrum stejnojmenné obce v regionu Syddanmark. Má 27 595 obyvatel. Většina města leží na ostrově Als a s Jutským poloostrovem je spojeno Mostem Kristiána X. z roku 1930.\n\nV souvislosti se zdejším zámkem je existence města zmiňována již v 11. století.\n\nNachází se zde hrad Sønderborg, kasárna a velké množství škol, včetně univerzitních pracovišť. Na zámku se nachází muzeum a ve městě působí místní sportovní i fotbalový klub.\n\n"}
{"id": "1212155", "url": "https://cs.wikipedia.org/wiki?curid=1212155", "title": "Veľké Chlievany", "text": "Veľké Chlievany\n\nVeľké Chlievany jsou obec na Slovensku v okrese Bánovce nad Bebravou.\nLeží v nadmořské výšce 217 metrů. Žije zde  obyvatel.\n\nPrvní písemná zmínka o obci je z roku 1276. V obci je římskokatolický kostel svaté Kateřiny Alexandrijské z 15. století.\n\n"}
{"id": "1212157", "url": "https://cs.wikipedia.org/wiki?curid=1212157", "title": "Esperantisto Slovaka", "text": "Esperantisto Slovaka\n\nEsperantisto Slovaka (z esp ., \"Slovenský esperantista\") je slovenský časopis vycházející od roku 1946 v esperantu. Časopis se zabývá slovenskými a esperantskými tématy, osobnostmi a událostmi. Jeho podtitulem je \"social kaj kultura revue de esperantistoj en Slovakio\" (sociální a kulturní revue esperantistů na Slovensku). \"Esperantisto Slovaka\" vychází čtvrtletně.\n\nČasopis byl založen v roce 1946 Arnoštem Váňou. V roce 1951 bylo vydávání pozastaveno, obnoveno bylo v letech 1957-1958 pod názvem \"Esperanto en Slovakio\" (\"Esperanto na Slovensku\"). Později se název změnil na \"Esperanto\" (1960-1962), \"Esperanto-Agado\" (\"Esperantská činnost\") (1963-1967). Od roku 1968 vychází pod svým současným názvem \"Esperantisto Slovaka\".\n\nVe třetím čísle roce 2012 otevřeli redaktoři otázku zda bude Esperantisto Slovaka od roku 2013 vycházet jen elektronicky.\n"}
{"id": "1212158", "url": "https://cs.wikipedia.org/wiki?curid=1212158", "title": "Theresa Mayová", "text": "Theresa Mayová\n\nTheresa Mary Mayová (nepřechýleně Theresa Mary May; rozená Brasierová; * 1. října 1956 Eastbourne) je britská politička, mezi lety 2016–2019 premiérka Spojeného království a vůdkyně Konzervativní strany, jakožto druhá žena v těchto úřadech po Margaret Thatcherové. Od května 1997 zasedá v Dolní sněmovně za obvod Maidenhead.\n\nPo zformování Cameronovy koaliční vlády v roce 2010 se stala ministryní vnitra. Po všeobecných volbách 2015 obhájila post ministryně vnitra ve druhém Cameronově kabinetu, kde setrvala až do července 2016.\n\nV důsledku rezignace premiéra Davida Camerona byla 13. července 2016 jmenována královnou Alžbětou II. premiérkou Spojeného království, jakožto druhá žena v historii země po Margaret Thatcherové.\n\nDne 24. května 2019 oznámila Mayová, že 7. června téhož roku odstoupí ze své funkce vůdkyně Konzervativní strany, protože se jí nepodařilo získat podporu Dolní sněmovny pro dohodu s Evropskou unií o podmínkách brexitu. Rezignaci podala 24. července a byla vystřídána nově zvoleným předsedou Konzervativní strany Borisem Johnsonem.\n\nNarodila se roku 1956 v Eastbourne do rodiny Huberta Brasiera (1917–1981) a Zaidee Mary Brasierové (rozené Barnesové; 1928–1982). Nemá žádné sourozence. Otec byl duchovním anglikánské církve a sloužil jako vikář ve Wheatley, ležícím několik kilometrů východně od Oxfordu. V roce 1981 zemřel při automobilové nehodě. Matka, která trpěla roztroušenou sklerózou, zemřela o rok později a Mayová, která však již byla vdaná, se tak stala sirotkem.\n\nVystudovala geografii na Oxfordské univerzitě, pak působila v londýnském City a v letech 1977 až 1983 pracovala v Bank of England. Poté se stala vedoucí oddělení pro evropské záležitosti a hlavní poradkyní ve věcech mezinárodních záležitostí v organizaci APACS (UKPA) spravující platební systémy bank a dalších finančních institucí.\n\nRoku 1980 se provdala za Philipa Maye, se kterým se seznámila v roce 1977 během studií v Oxfordu. Její manžel je povoláním manažer kapitálové společnosti. Manželství zůstalo bezdětné.\n\nV politice začala působit v letech 1986 až 1994 jako radní v Mertonu na jihu Londýna. Do Dolní sněmovny Spojeného království kandidovala zprvu neúspěšně v letech 1992 a 1994. Úspěšná byla až její kandidatura v roce 1997 za volební obvod Maidenhead. Poslanecký mandát obhájila poté v letech 2001, 2005, 2010 i 2015.\n\nPo zformování Cameronovy koaliční vlády v roce 2010 se stala ministryní vnitra (\"Home secretary\"). Zároveň byla jmenována i ministryní pro ženy a rovné příležitosti. Na druhou funkci však rezignovala v září 2012. Po všeobecných volbách 2015 obhájila post ministryně vnitra ve druhém Cameronově kabinetu, kde setrvala až do července 2016. Stala se tak nejdéle působící ministryní vnitra za posledních 60 let. V průběhu jejího působení v úřadu provedla policejní reformu a  zastávala tvrdší postup proti drogám. \n\nMayová v roce 2010 slíbila, že omezí imigraci na 100 000 lidí ročně. Navzdory jejímu slibu se v roce 2014 do Spojeného království přistěhovalo 624 000 lidí, z toho bylo 292 000 imigrantů z bývalých kolonií Britského impéria, především z Asie a Afriky, a 251 000 občanů zemí Evropské unie. Dalších 327 000 lidí zemi ve stejný rok opustilo.\n\nV kampani před referendem v roce 2016, v němž občané hlasovali o ukončení členství Spojeného království v Evropské unii, tzv. \"brexit\", podporovala stranu pro setrvání v EU (tzv. „\"remainers\"“). Tato strana prohrála proti odpůrcům členství v EU (tzv. „\"brexiteers\"“). Mayová se však před referendem neangažovala nijak výrazně a obecně je počítána mezi euroskeptické politiky. K euroskeptikům ji řadí mj. i její názor, že by Spojené království mělo odstoupit od Úmluvy o ochraně lidských práv a základních svobod. Relativně středová pozice v otázce vztahu s Evropskou unií byla jedním z důvodů, proč se o ní ihned spekulovalo jako o jednom z možných nástupců premiéra Davida Camerona, když ten po referendu oznámil, že zhruba do tří měsíců rezignuje.\n\nPoté, co v boji o místo vůdce Konzervativní strany neuspěli ani bývalý londýnský starosta Boris Johnson, ani ministr spravedlnosti Michael Gove a pak z něj odstoupila i její zbývající sokyně Andrea Leadsomová, byla Theresa Mayová poslaneckým klubem prohlášena za novou vůdkyni strany. Dne 13. července 2016 byla královnou Alžbětou II. jmenována ministerskou předsedkyní (\"Prime Minister, PM\") Spojeného království jako druhá žena v tomto úřadě po Margaret Thatcherové. Již 14. července 2016 oznámila jména všech členů své vlády.\n\nJen několik dní po nástupu Donalda Trumpa jako prezidenta Spojených států jej Theresa Mayová navštívila v Bílém domě. Ve čtvrtek 26. ledna 2017 pronesla ve Filadelfii řeč, v níž se zasadila za „znovuobnovení zvláštních vztahů mezi USA a Spojeným královstvím v nové éře“.\n\nDne 18. dubna 2017 Mayová vyhlásila předčasné volby na 8. června 2017 s cílem upevnění svého mandátu při jednáních s Evropskou unií o podmínkách brexitu. Na konci května 2017 uvedla, že pokud ve volbách přijde byť jen o šest křesel v Dolní sněmovně, bude to pro ni prohra a k jednání s Evropskou unií vyšle lídra opozice. Volby 8. června 2017 sice vyhrála, nezískala však většinu v Dolní sněmovně parlamentu, která se tím dostala do situace, kdy žádná strana nemá většinu (tzv. „hung parliament”). Konzervativci získali pouze 318 mandátů; doposud měli 330 křesel a pro většinu potřebovali minimálně 326. Theresa Mayová však ohlásila, že chce zůstat premiérkou, v Dolní sněmovně totiž mohla počítat s podporou 10 poslanců Demokratické unionistické strany (DUP), což je hlavní politická síla severoirských protestantů.\n\nVláda premiérky Mayové podpořila vojenskou intervenci v Jemenu pod vedením Saúdské Arábie a patří mezi největší vývozce zbraní do Saúdské Arábie, čelila proto kritice, že se nepřímo podílí na páchání válečných zločinů a na smrti jemenských civilistů.\n\nV roce 2018 navštívila Čínu a při té příležitosti byly uzavřeny významné obchodní dohody. Čínská státní média ocenila její „pragmatismus“, protože se odmítla veřejně vyjadřovat k problematice lidských práv v Číně.\n\nDne 15. ledna 2019 zamítla Dolní sněmovna smlouvu o modalitách ukončení členství Spojeného království v Evropské unii, kterou vláda Theresy Mayové dojednala s Evropskou komisí. Pro smlouvu hlasovalo pouze 202 poslanců Dolní sněmovny, proti smlouvě 432 poslanců. Smlouvu zamítlo zhruba 100 poslanců vládní Konzervativní strany. Vznikly tak obavy o další vývoj. Není jisté, jak a zda skutečně proběhne 29. března 2019 vystoupení Spojeného království z EU. Je několik možností včetně tzv. nekoordinovaného brexitu nabo posunutí jeho termínu o několik týdnů. Následujícího dne, tedy 16. ledna 2019, vyvolala Labouristická strana hlasování o nedůvěře vládě v Dolní sněmovně. Toto hlasování však premiérka Theresa Mayová přestála, když pro vládu hlasovalo 325 poslanců a proti ní 306 poslanců. Po sérii neúspěšných jednání s Evropskou unií a opozicí v parlamentu oznámila 24. června 2019 Mayová oznámila svůj záměr rezignovat na funkci premiérky. Funkci složila 24. července 2019 do rukou královny Alžběty II. a byla v tentýž den nahrazena novým předsedou Konzervativců Borisem Johnsonem.\n\n"}
{"id": "1212161", "url": "https://cs.wikipedia.org/wiki?curid=1212161", "title": "Ostrów Lubelski", "text": "Ostrów Lubelski\n\nOstrów Lubelski je město a sídlo stejnojmenné gminy ve východním Polsku v okrese Lubartów v Lublinském vojvodství.\n\nPrvní písemná zmínka o vsi Ostrów pochází z roku 1441. Podle zprávy biskupa Zbigniewa Oleśnickiho před rokem 1423, který tudy cestoval s Vladislavem Jagellou do Litvy, byla oblast bažinatá, zalesněná a neobydlená. V roce 1442 byla založena farnost. Dne 25. ledna 1548 polský král Zikmund I. Starý povýšil vesnici na královské město a udělil jí městská práva. Město se řídilo magdeburským právem. V roce 1657 Ostrów téměř kompletně vyhořel. Na konci 17. století měl Ostrów přes 2100 obyvatel. Rozvíjela se zde řemesla jako sladovnictví, kožešnictví, krejčovství, ševcovství a pekařství. Ostrów jako královské město existovalo do roku 1864, kdy se stalo opět vsí. Statut města byl obnoven 4. února 1919.\n\nBěhem druhé světové války byl Ostrów jedním z center partyzánské aktivity.\n\nVedle města Ostrów Lubelski existuje v rámci gminy rovněž starostenství v těchto vsích:Bójki, Jamy, Kaznów, Kaznów-Kolonia, Kolechowice Drugie, Kolechowice Pierwsze, Kolechowice-Folwark, Kolechowice-Kolonia, Rozkopaczew I, Rozkopaczew II, Rudka Kijańska a Wólka Stara Kijańska.\n\n"}
{"id": "1212163", "url": "https://cs.wikipedia.org/wiki?curid=1212163", "title": "Ҽ̆", "text": "Ҽ̆\n\nҼ̆ (minuskule ҽ̆) je již běžně nepoužívané písmeno cyrilice, v minulosti bylo používáno v abcházštině. V poslední variantě abcházské azbuky mu odpovídá písmeno Ҿ.\nPísmeno bylo zavedeno Peterem von Uslar, v tiskové verzi azbuky po úpravách provedených M. R. Zavadským ale bylo nahrazeno písmenem Ꚇ̆, v tiskové verzi azbuky navržené komisí pro překlady bylo opět zapisováno jako Ҽ̆. V latinské abecedě N. J. Marra písmenu Ҽ̆ odpovídalo písmeno ṯ̣. V abecedě N. F. Jakovleva písmenu Ҽ̆ odpovídalo písmeno vzhledově připomínající kombinaci písmen P a T s připojenou nožičkou napravo. V době, kdy byla abcházština zapisována gruzínským písmem, písmenu Ҽ̆ odpovídala spřežka ჭჾ. Od znovuzavedení zápisu abcházštiny cyrilicí je místo písmena Ҽ̆ používáno písmeno Ҿ.\n"}
{"id": "1212165", "url": "https://cs.wikipedia.org/wiki?curid=1212165", "title": "Feldek proti Slovenské republice", "text": "Feldek proti Slovenské republice\n\nFeldek proti Slovenské republice (2001) byl spor projednávaný před Evropským soudem pro lidská práva, rozhodnutí soudu bylo zveřejněno 12. července 2001. Soud rozhodl, že byla porušena Úmluva o lidských právech ze strany Slovenské republiky, konkrétně šlo o svobodu projevu.\n\nPodklad sporu před vnitrostátními soudy tvořila původně dvě vyjádření Ľubomíra Feldeka na adresu někdejšího člena vlády Slovenské republiky Dušana Slobodníka, tehdejšího ministra kultury a školství. Klíčovou roli ve sporu mělo Feldekovo vyjádření pro veřejnou informační službu „Za lepší obraz Slovenska - bez ministra s fašistickou minulostí“. \n\nDruhým bodem sporu byla báseň Ľ. Feldeka. Ľubomír Feldek uveřejnil 20. července 1992 v deníku Telegraf báseň \"Dobrou noc, má milá\". Jeden z jejích veršů zněl: \n\n\"„V Praze úřad prezidenta vězeň Havel skládá. V Bratislavě prokurátor vládne zas a vláda jedné strany je více než zákon. Esesák se objal s estébákem.“\" V pozdějším soudním řízení se žalobci (p. Slobodník) nepodařilo prokázat, že Feldek tím myslel právě jeho osobu a na tomto bodě žaloby dále netrval. \n\nUvedený výraz „esesák“ se měl údajně vztahovat na tehdejšího ministra kultury Dušana Slobodníka, který sám ve své autobiografii \"Paragraf: Polární kruh\" mimo jiné napsal, že byl v roce 1944 ve věku 17 let povolán na teroristický kurz pořádaný Němci v obci Sekule a také byl členem Hlinkovy mládeže. Slobodník, podle svého vyjádření, byl členem Hlinkovy mládeže pouze z důvodu, že vyhrál regionální kolo turnaje ve stolním tenise a nezbytnou podmínkou účasti na celostátním kole bylo členství ve zmíněné organizaci. Teroristického kurzu se údajně zúčastnil aniž by znal jeho účel a po zjištění této skutečnosti vyslovil svůj nesouhlas, a z toho důvodu byl z kurzu i vyloučen. Dostal však příkaz provádět špionáž o pohybu Sovětských vojsk. Přislíbil příkaz plnit, podle jeho vyjádření pouze z důvodu strachu o svou osobu a blízkou rodinu. Rozkaz tedy nevykonával. Přesto byl ještě v roce 1945 odsouzen za kolaboraci. V roce 1960 byl však plně rehabilitován, protože soud neuznal skutkovou podstatu jeho trestného činu (de facto uznal, že Slobodník nebyl fašistou a jeho účast v jeho 17 letech byla vynucena).\n\nNásledně se Feldek obrátil na Evropský soud pro lidská práva a namítal porušení článků 9, 10 a 14 Úmluvy o ochraně lidských práv a svobod. Soud mu poměrem 5:2 dal za pravdu v případě čl. 10 a konstatoval, že jeho prohlášení bylo hodnotovým úsudkem, který sám o sobě nelze dokázat; také uvedl, že hranice přípustné kritiky jsou širší u člena vlády než u soukromé osoby. Stížnost Feldeka v případě článků 9 a 14 byla Soudem prohlášena za neopodstatněnou. Prohlášení pana Feldeka bylo navíc součástí politické diskuse o věcech obecného a veřejného znepokojení týkajícího se historie Slovenska. Slovenské republice Evropský soud uložil vyplatit stěžovateli 65 000 Sk za morální újmu a 500 000 Sk za soudní výlohy.\n\nDne 9. září 1992 pan Dušan Slobodník žaloval pana Ľubomíra Feldeka za urážku podle čl. 11 n. Občanského zákoníku u Městského soudu Bratislava. Později rozšířil žalobu a tvrdil, že verše „v Bratislavě zase vládne prokurátor ... a vláda jedné strany je nad zákonem ... a esesák se objal s estébáků“ z básně Ľubomíra Feldeka se vztahovaly na něj. Také uvedl, že toto prohlášení publikované v novinách se nesprávně dovolávalo na jeho fašistickou minulost. Žalobce namítal, že žalovaný musí nést náklady na publikaci omluvy v pěti denících a také mu vyplatit 250 000,- Sk jako náhradu. Dne 18. října 1993 Městský soud Bratislava žalobu zamítl. Zjistil, že žalobce byl členem Hlinkovy mládeže, že v únoru a březnu 1945 se zúčastnil na teroristickém kurzu v Sekulích. Dále MS Bratislava zjistil, že v květnu 1945 vojenský tribunál Sovětské armády odsoudil pana Slobodníka k 15 letům vězení na základě toho, že se zúčastnil kurzu v Sekulích a že 22. 3. 1945 dostal rozkaz překročit frontovou linii a provádět špionáž sovětských vojsk. Tribunál dále prohlásil, že Slobodník frontovou linii nepřekročil, ale vrátil se v dubnu 1945 domů, kde byl zadržen. Pan Slobodník si odpykával trest v táborech v Sovětském svazu až do propuštění v roce 1953. V roce 1960 byl jeho trest zrušen Nejvyšším soudem SSSR. \n\nPan Slobodník před MS Bratislava uvedl, že členem Hlinkovy mládeže se stal, aby se mohl zúčastnit turnaje ve stolním tenise a jeho členem byl jen krátkou dobu. Kurzu v Sekulích se podle něj zúčastnil ze strachu o sebe a svou rodinu. Dále tvrdil že byl z kurzu vyloučen a eskortován do Bratislavy, kde dostal povolení odjet zpět domů do Banské Bystrice pod podmínkou, že bude podávat zprávy o Sovětské armádě. MS ale neuznal tato fakta za prokázaná. Za důkaz neuznal ani knihu pana Slobodníka „Paragraf: Polární kruh“, která byla před tím publikována a obsahuje popis událostí.\nMS Bratislava dále konstatoval, že toto období života žalobce bylo předmětem zájmu médií již před vyhlášením žalovaného a žalobce poskytl vyjádření v této věci na Slovensku i v zahraničí. Proto podle soudu pan Feldek učinil prohlášení na základě informací již v tisku publikovaných. Podle MS Bratislava musí žalovaný jako veřejný činitel snášet větší míru kritiky ze strany veřejnosti. \n\nPan Slobodník se odvolal k Nejvyššímu soudu Slovenské republiky a tvrdil, že pan Feldek neprokázal, že měl „fašistickou minulost“, a že MS nedefinoval přesný smysl tohoto pojmu. Dále pan Slobodník poukázal na to, že byl do Sekulí povolán rozkazem a tábor opustil ihned jak se dozvěděl o jeho účelu. Tvrdil, že se nedopustil ničeho špatného proti své vlasti nebo proti fašistickým spojencům a že prohlášení pana Feldeka bylo urážlivé.\n\nPan Feldek zejména namítal proti praxi, kdy v řízení o ochranu osobnosti musí odpůrce dokázat pravdivost svých tvrzení a navrhoval, aby se důkazní břemeno přesunulo na žalobce nebo rozdělilo mezi žalobce a žalovaného. Dále argumentoval, že jeho prohlášení je založeno na nesporných faktech členství pana Slobodníka v Hlinkově mládeži a jeho účast na teroristickém kurzu v Sekulích. Stěžovatel proto navrhl, aby bylo odvolání zamítnuto.\n\nDne 23. března 1994 změnil Nejvyšší soud rozsudek MS Bratislava a rozhodl, že:\n\n… Ľubomír Feldek je povinen strpět, aby …. Dušan Slobodník podle svého uvážení dal k dispozici k uveřejnění Tiskové agentuře Slovenské republiky jakož i pěti novinám, dle vlastního výběru tuzemským i zahraničním na náklady Ľubomíra Feldeka vyjádření v tomto znění: \n\nProhlášení Ľubomíra Feldeka pro veřejnou informační službu a zveřejněné v denním tisku 30. července 1992 ve znění: „... Pan Slobodník se stal letos ministrem kultury a školství SR a vzápětí vyšla najevo jeho fašistická minulost ... Domnívá se pan Slobodník, že Slovensko má nějakou specifickou výjimku a jako jediné právo revidovat filozofii norimberského procesu, závaznou pro vývoj všech ostatních evropských zemí? ...“\n\nPříležitostná báseň …. pod titulem „Dobrou noc, má milá“ v části: „... V Bratislavě prokurátor vládne zas a vláda jedné strany je více než zákon. Esesák se objal s estébáků ... \"jsou hrubým osočováním a znevažováním občanské cti osoby a života a neoprávněným zásahem do osobnosti navrhovatele Dušana Slobodníka. Ľubomír Feldek je povinen vyplatit z titulu nemajetkové újmy 200.000.- Sk. (...).“\n\nŽalovaný měl dále panu Slobodníkovi uhradit náklady řízení a další výdaje. \n\nPodle Nejvyššího soudu se pojem „fašistická minulost“ rovná prohlášení, že osoba má fašistickou minulost. Soud dále přezkoumal všechny dokumenty norimberského procesu vztahující se na Slovensko. V těchto dokumentech nenašel žádné zmínky o Hlinkově mládeži jako o fašistické organizaci. Zjistil, že ze zákona o Hlinkově mládeže a prováděcích směrnic nevyplývá nic co by propagovalo teorii nebo realizaci fašistických teorií. \n\nPožadavek pana Feldeka, aby bylo důkazní břemeno přesunuto na žalobce nebo rozděleny mezi žalobce a žalovaného byl zamítnut, protože neměla základ ve vnitrostátním právu a praxi.\n\nKe jednání došlo po vyčerpání všech řádných i mimořádných opravných prostředků v domácím soudnictví. Strany sporu zastupovaly – stěžovatele (p. Feldek) p. Ernest Valko a vládu Slovenské republiky Robert Fico, který byl 14. 4. 2000 nahrazen p. Vršanským. Řízení před Evropským soudem pro lidská práva (dále jen Soud) již neprobíhalo mezi Feldekem a Slobodníkem ale mezi Feldekem a Slovenskou republikou.\n\nSoud se zabýval řadou otázek, ke kterým se nakonec vyjádřil; a to zda lze Slobodníkovu minulost označit za fašistickou a zda výrok Ľ. Feldeka byl hodnotící a tím pádem nevyžaduje dokazování. Soud rozeznává rozdíl mezi skutkovým prohlášením a hodnotícím výrokem. Podstatou rozhodování Soudu však bylo, zda došlo k porušení práv upravených v Úmluvě o ochraně lidských práv a základních svobod, konkrétně v článcích 9, 10 a 14.\n\nVe věci fašistické minulosti Soud neuznal (doslova řekl, že se pod něj nemůže podepsat) restriktivní (zúžený) výklad Nejvyššího soudu SR. Ten neoznačil Slobodníková minulost jako fašistickou, protože postupoval na základě výsledků a stanov Norimberského procesu (na který ve svém vyjádření pro veřejnou informační službu odkazoval sám Feldek), v nichž je stanoveno, že případy se posuzují individuálně. Rovněž v nich není zmínka o tom, že by Hlinkova mládež byla fašistickou organizací. Rovněž vycházeje z jejích stanov ji nelze za fašistickou považovat. Soud považuje pojem „fašistická minulost“ za široký a jeho výklady mohou být různé.\n\nSoud uznal Feldekův výrok za hodnotící aniž by byl doprovázen fakty (jak zněl rozsudek Nejvyššího soudu SR), protože fakta, kterými byl tento výrok podložen, byla již dříve obecně známa, zejména ze Slobodníkovy knihy.\n\nStěžovatel (Feldek) namítal porušení svého práva na svobodu projevu, protože soudy vyhověly žalobě, která se týkala jeho vyhlášení publikovaného 30. 7. 1992.\n\nČlánek 10 zní: \n\n\"1. Každý má právo na svobodu projevu. Toto právo zahrnuje svobodu zastávat názory a přijímat a rozšiřovat informace nebo myšlenky bez zasahování státních orgánů a bez ohledu na hranice. Tento článek nebrání státům, aby vyžadovaly udělování povolení rozhlasovým, televizním nebo filmovým společnostem.\"\n\n\"2. Výkon těchto svobod, protože zahrnuje i povinnosti a odpovědnost, může podléhat takovým formalitám, podmínkám, omezením nebo saknciám, které stanoví zákon a které jsou nezbytné v demokratické společnosti v zájmu národní bezpečnosti, územní celistvosti nebo veřejné bezpečnosti, na prevenci zločinnosti, ochrany zdraví nebo morálky, ochrany pověsti nebo práv jiných, zabránění úniku důvěrných informací nebo zachování autority a nestrannosti soudní moci.\"\n\nFeldek ve věci namítal, že slovenská legislativa neposkytuje dostatečný zákonný základ pro omezení svobody projevu tak, aby byl předvídatelný, jak to vyžaduje judikatura soudu. Soud tuto námitku neuznal, protože podle jeho vyjádření zásah byl dostatečně upraven zákonem ve smyslu článku 10 odst. 2 a to konkrétně v občanském zákoníku čl. 11 a 13 odst. 1. Soud však nepřipouštěl zásah za nezbytný v demokratické společnosti, přes Slobodníkovü argumentaci o otočení faktů Feldeka a zdůraznění vlády o předběžném významu případného rozsudku pro vnitrostátní právo SR.\n\nSoud rozhodl, že Feldekovo prohlášení bylo učiněno v rámci politické diskuse, výrok považuje za hodnotící a nutnost omezení práv uvedených v článku 10 nebyla dostatečně prokázána. Soud vyjádřil názor, že podpora svobodné politické diskuse je velmi důležitým znakem demokratické společnosti. Přikládá nejvyšší důležitost svobodě projevu v kontextu politické diskuse a je názoru, že se vyžadují velmi silné důvody k tomu, aby se omluvilo omezení politického projevu. V dotčeném státě by spuštění širokých omezení na politický projev v konkrétních případech nepochybně obecně postihlo respektování svobody projevu.\n\nVe věci údajného porušení článku 9 Soud rozhodl takto: Soud je názoru, že napadené opatření představuje zásah do stěžovatelova výkonu svobody projevu, který prozkoumal výše podle čl. 10 Úmluvy, a že v tomto ohledu nevzniká žádná zvláštní otázka k čl. 9. Feldek totiž namítal, že bylo porušeno jeho právo na svobodu myšlení, když mu soud přikázal strpět publikování textu prohlašujícího jeho prohlášení za urážlivé.\n\nV případě údajného porušení článku 14 Úmluvy Feldek namítal, že byl diskriminován na základě svého politického názoru, protože mu bylo ze strany vnitrostátních soudů uložené nepřiměřené důkazní břemeno. Soud uvedenou stížnost posoudil a nezjistil žádný náznak, že dotyčné opatření může být přičítáno rozdílu v zacházení založeném na Feldekovu politickou orientaci nebo jakémkoli jiném přiměřeném základě.\n\nFeldek si vůči Slovenské republice uplatňoval nárok na náhradu za peněžní a nepeněžní újmu ve výši 1.000.000 Sk. Odůvodňoval to tím, že během funkčního období, ve kterém pan Slobodník působil jako ministr kultury a školství byl propuštěn z divadla a měl problém publikovat svá díla. Soud zjistil, že neexistují dostatečné důkazy o příčinné souvislosti mezi porušením čl. 10 Úmluvy a zmíněnou škodou. Tento požadavek tedy byl zamítnut. Soud uznal pouze nemajetkovou újmu ve výši 65.000 slovenských korun.\n\nVe věci náhrady výdajů soud přiznal stěžovateli částku 500.000 korun, která mu má být vyplacena a až do jejího vyrovnání bude úročena 17,6% úrokem.\n\nSoud rozhodl v poměru 5:2, že byl porušen článek 10 Úmluvy, jednomyslně rozhodl o neporušení článků 9 a 14.\n\nRozsudek Evropského soudu pro lidská práva ve věci Feldek proti Slovenské republice\n"}
{"id": "1212166", "url": "https://cs.wikipedia.org/wiki?curid=1212166", "title": "Daisuke Inoue", "text": "Daisuke Inoue\n\nDaisuke Inoue (井上 大佑 \"Daisuke Inoue\", 10. května 1940) je japonský podnikatel, známý jako vynálezce karaoke. \n\nByl jmenován  časopisem Time jako jeden z \"Nejvlivnějších asiatů století\" v roce 1999. V roce 2004 mu byla udělena Ig Nobelova cena za mír a v roce 2005 byl předmětem japonského životopisného filmu \"Karaoke\".\n\nI když Inoue tvrdí, že jako první vynalezl \"karaoke\" v roce 1971, odmítl si tehdy podat patent. Roberto del Rosario si však v 80. letech 20. století patent podal. Na jejich základě Del Rosario vyhrál žalobu u Světové organizace duševního vlastnictví (WIPO) proti Inouovi o platnosti autorských práv ke karaoke.\n"}
{"id": "1212167", "url": "https://cs.wikipedia.org/wiki?curid=1212167", "title": "Mark Oliphant", "text": "Mark Oliphant\n\nMark Oliphant, plným jménem Marcus Laurence Elwin Oliphant (8. října 1901 Adelaide - 14. července 2000 Canberra) byl australský fyzik.\n\nVystudoval fyziku na Cambridgské univerzitě, kde byl žákem Ernesta Rutherforda. Po studiích působil na Univerzitě v Birminghamu.\nSpolu s Rutherfordem a Paulem Harteckem objevil v roce 1934 tritium. Řídil též tým (v němž byl např. John Randall či Harry Boot), který vyvinul magnetron použitý v mikrovlnném radaru (1939). V roce 1937 byl zvolen do Královské společnosti a roku 1959 v Británii povýšen do šlechtického stavu. Roku 1943 odešel do Spojených států amerických, kde se podílel na projektu Manhattan při vývoji první jaderné zbraně. Stavěl se ostře proti jejímu použití v Japonsku, byl však zastáncem dalšího jaderného výzkumu.\n\nPo druhé světové válce se vrátil do Austrálie, kde působil jako ředitel Výzkumné školy fyziky a strojírenství na Australian National University (ANU) v Canbeře (1950-63), jako předseda australské Akademie věd (1954-57) a profesor fyziky ionizovaných plynů v ústavu vyšších studií na ANU (1964-67).\n\nV závěru života se zapojil i do politiky, v letech 1971-1976 zastával funkci guvernéra Jižní Austrálie.\n"}
{"id": "1212168", "url": "https://cs.wikipedia.org/wiki?curid=1212168", "title": "Lubor Tesař", "text": "Lubor Tesař\n\nLubor Tesař (* 11. května 1971 Plzeň) je bývalý český profesionální cyklista. \n\nJeho největšími úspěchy jsou páté místo v bodovacím závodě na dráze na Olympijských hrách v Barceloně, třetí místo na Mistrovství světa v silniční cyklistice v závodě amatérů v roce 1993.\n\nNárodním mistrem se stal v silničním závodě v letech 1993 (amatér, Československo), 1994 (elite), 2003 (elite).\n"}
{"id": "1212173", "url": "https://cs.wikipedia.org/wiki?curid=1212173", "title": "Pełczyce", "text": "Pełczyce\n\nPełczyce () jsou město v okrese Choszczno v Západopomořanském vojvodství na severozápadě Polska. V roce 2014 ve městě žilo 2 653 obyvatel.\n\nOsada byla povýšena na město v roce 1290. Původní německý název Bernstein byl od 12. listopadu 1946 nahrazen polským jménem Pełczyce.\n\nMěsto stojí na pásu ledovcové morény asi dvacet kilometrů jihozápadně od Choszczna mezi jezery Panieńskim, Krzywym, Stawno a Pełcz v nadmořské výšce 65–119 metrů. Správní území města měří 13,07 km².\n\nMěsto je správním centrem stejnojmenné městsko-venkovské gminy. Městská rada má patnáct členů, z nichž pět volí obyvatelé města a zbytek lidé z venkovských sídel.\n\n"}
{"id": "1212174", "url": "https://cs.wikipedia.org/wiki?curid=1212174", "title": "Aladár Móži", "text": "Aladár Móži\n\nAladár Móži, také Aladar Mozi, (21. května 1923 Bratislava – 24. ledna 1984 Bratislava) byl slovenský houslista a hudební skladatel.\n\nByl synem hudebníka, který mu dal základní hudební vzdělání. Ve studiu hry na housle pokračoval u Gustáva Náhlovského, žáka Otakara Ševčíka a na Státní konzervatoři v Bratislavě u Tibora Gašpareka. Absolvoval v roce 1945 houslovým koncertem Petra Iljiče Čajkovského. Vzdělání završil studiem v Salzburgu a na vídeňské Akademii (Universität für Musik und darstellende Kunst Wien). Absolvoval v roce 1949 u Wolfganga Schneiderhana.\n\nJeště v průběhu studia ve Vídni založil \"Bratislavské kvarteto\", se kterým absolvoval řadu koncertů. V roce 1949 se stal koncertním mistrem \"Symfonického orchestru Československého rozhlasu v Bratislavě\" a od roku 1955 vedl také \"Bratislavský komorní orchestr (bez dirigenta)\". Reorganizoval své smyčcové kvarteto, které se pod názvem \"Slovenské kvarteto\" stalo jedním z nejvýznamnějších československých komorních souborů.\n\nByl rovněž významným houslovým pedagogem. V letech 1955–1974 vyučoval na bratislavské konzervatoři a od roku 1974 na Vysoké škola múzických umění. Za svou všestrannou činnost byl jmenován Zasloužilým umělecem.\n\nZemřel v Bratislavě 24. ledna 1984 ve věku 60 let. Je pochován na bratislavském hřbitově Slávičie údolie.\n\nVýznamná je zejména Móžiho koncertní činnost. Jako sólista koncertoval na mnoha světových pódiích. S bratislavským rozhlasovým orchestrem nahrál 18 houslových koncertů, všechny sonáty Ludwiga van Beethovena a mnoho dalších skladeb. Desítky úspěšných koncertů absolvoval rovněž jako primárius Bratislavského kvarteta a Slovenského kvarteta. Ve své kompoziční činnosti se zaměřoval zejména na svůj hlavní nástroj. Mezi jinými zkomponoval:\n\n\n"}
{"id": "1212180", "url": "https://cs.wikipedia.org/wiki?curid=1212180", "title": "Caroline Records", "text": "Caroline Records\n\nCaroline Records je americké hudební vydavatelství založené v roce 1973 Richardem Bransonen jako pobočka Virgin Records. První vydané album bylo album \"Outside the Dream Syndicate\" od amerického hudebníka Tonyho Conrada a německé skupiny Faust. Toto album vyšlo ještě pod názvem Caroline, který vydavatelství používalo do roku 1986.\n\n"}
{"id": "1212200", "url": "https://cs.wikipedia.org/wiki?curid=1212200", "title": "František Andršt", "text": "František Andršt\n\nFrantišek Andršt ( Benešov u Prahy – Praha) byl český sociálně demokratický odborový pracovník a účastník protinacistického odboje za druhé světové války.\n\nPracoval jako úředník České spořitelny v Praze. Ve 30. letech dvacátého století byl jednatelem Odborového svazu bankovního úřednictva (v jiném zdroji uváděno jako Svaz bankovních a spořitelních úředníků), redaktorem časopisu \"Bankovní úředník\" a politicky se angažoval v sociálně demokratické straně.\n\nPo 15. březnu 1939 se velice záhy zapojil do domácích odbojových struktur (krycí jména \"Malina\", \"Bradáč\") a brzy přešel do ilegality. Značnou měrou se podílel na zformování ilegální odbojové organizace Petiční výbor Věrni zůstaneme (PVVZ). PVVZ také (spolu s JUDr. Karlem Bondym) zastupoval (v období od března 1940 až do konce června 1941) v zastřešujícím orgánu domácího odboje - Ústředním vedení odboje domácího (ÚVOD). V odboji v rámci PVVZ působil jako člen jeho vedení. Řídil odborářskou složku organizace PVVZ, především ale koordinoval skupiny železničářů a poštovních zaměstnanců. Od jara roku 1940 spolupracoval s vojenským odbojem (ilegální organizace Obrana národa) spolu s nímž se věnoval organizování rozsáhlé zpravodajské činnosti. Zpravodajskou činnost také vykonával pro Ústřední vedení odboje domácího. František Andršt byl koncem června roku 1941 zatčen gestapem (viz dále). Po vyhlášení prvního stanného práva dne 28. září 1941 byl odsouzen k trestu smrti a o dva dny později - v předposlední zářijový den roku 1941 byl popraven v Praze-Ruzyni (viz dále). \n\nFrantišek Andršt stál u samých počátků budování ilegální odbojové organizace PVVZ. V počáteční fázi budování PVVZ (léto 1939) bylo řídící centrum PVVZ tvořeno dvěma komisemi: politickou a organizační. (Obě tyto komise tvořily první garnituru PVVZ.) Kromě jiných odbojářů působil František Andršt v komisi organizační. Tato komise se během července 1939 a srpna 1939 scházela v Národním domě na Vinohradech. Na svá jednání zvala důvěrníky vznikající ilegální sítě (železničářská složka, poštovní složka).\nZávažné hospodářské zprávy získával František Andršt. Jejich zdrojem byl například devizový referent Národní banky František Klečka. Ten dodával Andrštovi přehledy o devizovém hospodářství Němců a o stavu zásobování průmyslovými a potravinářskými surovinami. František Klečka také sestavoval rozbory o dovozech a vývozech a o finančních transakcích. To umožňovalo domácímu odboji a jeho zpravodajcům vytvářet si poměrně přesný obraz o stavu zásobování především v oboru válečně strategických surovin a o perspektivě válečné výroby. Klečkovy přehledy si František Andršt nechával převádět do formy mikrosnímků.\nDo čela II. garnitury PVVZ se dostal František Andršt a JUDr. Karel Bondy po rozbití I. garnitury PVVZ (v únoru 1940) gestapem. Oba se snažili napravit konspirační chyby I. garnitury PVVZ tím, že po vzoru komunistického odboje zavedli \"systém trojek\" a \"systém spojek\". Na jednu osobu (ilegalistu) byly napojeni maximálně tři další osoby. K tomu navíc důsledně prosazovali používání krycích jmen ve styku mezi odbojáři. Styk mezi nejmenšími organizačními jednotkami PVVZ byl realizován výhradně pomocí spojek. Ilegální organizace v rámci sítě PVVZ měly striktně zakázáno spojovat se a spolupracovat spolu „přímo“, a to i v případě, že se o sobě dozvěděly. Dle těchto nových pravidel fungovala síť PVVZ od dubna 1940.\nPřebudovaná síť PVVZ fungovala od jara 1940 do podzimu 1941, byla vedena „akčním komitétem“, ve kterém bylo organizační vedení svěřeno JUDr. Karlu Bondymu a Františku Andrštovi. (Po zatčení Andršta koncem června 1941 převzal jeho odbojové úkoly Ing. Josef Friedl.) Akční komitét byl tvořen ještě (kromě Bondyho a Andršta) profesorem Volfgangem Jankovcem, Janem Černochem a dalšími ilegalisty. Organizátorská aktivita Bondyho a Andršta v PVVZ od jara 1940 směřovala především k dobudování horizontální a vertikální struktury odbojové sítě PVVZ. Bondy a Andršt v akčním komitétu PVVZ akcentovali především spojení \"odbojářského jádra PVVZ\" s širokými vrstvami zaměstnanců a dělníků. Bondy a Andršt koncepčně řídili činnosti skupiny železničářů a poštovních zaměstnanců. (Obě tyto jmenované skupiny byly vytvořeny již na jaře 1939 a úspěšně přešly z I. do II. garnitury PVVZ.)\n\nOd poloviny roku 1940 byla ustavena malá skupina pražských dělnických důvěrníků PVVZ. Tuto skupinu měl organizačně na starosti Andršt (v jejím řízení mu pomáhali JUDr. Karel Bondy a Volfgang Jankovec). Přes skupinu dělnických důvěrníků získávalo PVVZ zpravodajské informace ze Škodovky na Smíchově, z letňanské Avie, z vysočanského ČKD ... Skupina dodávala informace přímo Andrštovi. Jednalo se o informace hospodářské povahy a informace, jenž se týkaly válečné výroby. (Výroba letadel v letňanské Avii, zprávy z ČKD o velikosti a typech vyráběných tanků, o výrobě traktorů, lokomotiv a cisternových vagonů apod.) Jaké informace potřebuje domácí odboj od těchto důvěrníků specifikoval Andršt a v jeho instrukcích nechyběly ani pokyny ke shromažďování údajů o postojích, náladách a názorech dělnictva. Zpravodajsky cenné údaje od dělnických důvěrníků v místech se přes spojky (nebo pomocí dopisů adresovaných na krycí adresy PVVZ) dostávaly k vedoucím organizátorům PVVZ (JUDr. Karel Bondy, František Andršt, Ing. Josef Friedl, Josef Pešek). Ti zprávy sumarizovali, vyhodnocovali a připravovali k odeslání za hranice protektorátu ilegálními cestami (kurýrní služba, radiotelegraficky). \n\nProblém s předáváním zpráv radiotelegrafickou cestou působil vedení PVVZ fakt, že jediná cesta pro radiové spojení s exilovou vládou v Londýně byla výlučně v rukou telegrafistů Vladimíra Krajiny. Krajina dodané zprávy dodatečně svévolně vybíral, nevysílal je všechny, některé opatřoval vlastními komentáři, a tak se autorství zpráv vytrácelo (nebylo možno jednoznačně rozlišit původce zprávy). PVVZ bylo tedy na Krajinovi svým způsobem závislé, a to nechtěně a poté, co na počátku roku 1940 neprozřetelně odmítlo převzít odpovědnost za organizaci spojení s Londýnem. Tuto situaci se v zimě 1940 pokusilo PVVZ (prostřednictvím poštovních zaměstnanců) řešit. Získalo sice vlastní radiotelegrafisty, ale sestavit a zprovoznit vlastní funkční radiostanici se nepodařilo. František Andršt měl na nákup potřebných součástek poskytnout finanční prostředky (v objemu cca 40.000 Kč), ale byl zatčen. V tomto úsilí pokračoval Karel Bondy, ale nakonec celá snaha postavit a zprovoznit vlastní vysílačku v režii PVVZ ztroskotala jak na technických problémech tak i na tom, že PVVZ nemělo vlastní kryptografické vybavení (šifrovací algoritmy a šifrovací klíče).\n\nPo rozbití Politického ústředí (PÚ), přesněji po odchodu řady jeho členů do zahraničí, se vytvořila nová ilegální odbojová organizace Ústřední vedení odboje domácího (ÚVOD). Ta byla zastřešující organizací zahrnující i Petiční výbor Věrni zůstaneme (PVVZ). Spolu s Vladimírem Krajinou se na činnosti ÚVODu podíleli mimo jiné: František Andršt, Josef Balabán, JUDr. Karel Bondy, plukovník Josef Churavý, Antonín Pešl a záhy i Dr. Václav Holý, profesor Volfgang Jankovec, Josef Mašín, Václav Morávek a mnozí další. Vladimír Krajina měl v ÚVODu totiž nezastupitelnou úlohu (také se jako jediný z výše uvedených dožil konce války). Na podzim 1941 - v rámci I. stanného práva, které po svém příchodu do Prahy inicioval Reinhard Heydrich - se totiž gestapu podařilo většinu vedení ÚVODu zlikvidovat.\n\nAnna Pollertová blízce spolupracovala s JUDr. Miladou Horákovou – Královou z Národní rady žen, rovněž s Mastníkovou, Ing. Josefem Friedlem, prof. Dr. Vojtěchem Čížkem, Františkem Andrštem (Malinou) a jinými členy vojenské skupiny. Jedním z jejích úkolů bylo postarat se o první parašutisty z Británie, kteří přistáli v protektorátu.\n\nOd srpna 1940 spolupracoval radiotelegrafista Otto Linhart také s Františkem Andrštem (PVVZ).\n\nDobrý organizátor Rudolf Mareš byl vedle Františka Andršta, JUDr. Karla Bondyho a Ing. Josefa Friedla jedním z hlavních budovatelů sítě PVVZ. Františku Andrštovi pomáhal Rudolf Mareš v organizování sociální péče o rodiny lidí zatčených gestapem. Rudolf Mareš pracoval v tzv. \"podpůrné\" skupině PVVZ, kde převzal po Jaroslavu Šimsovi péči o rodinné příslušníky zatčených odbojářů, kterým rozděloval prostředky podpory. Přes Františka Andršta se Rudolf Mareš seznámil i s plukovníkem Josefem Churavým – zástupcem Obrany národa (ON) v ilegální organizaci PVVZ.\n\nFrantišek Andršt byl zatčen na udání konfidenta gestapa Antonína Nerada. Za dopadení Františka Andršta obdržel Antonín Nerad (alias \"Kučera\", gestapácké krycí jméno \"Dvořák\") jidášskou sumu 50.000,- protektorátních korun.\n\nFrantišek Andršt byl popraven dne 30. září 1941 za I. stanného práva v ruzyňských kasárnách (Kasárnách Heinricha Himmlera) v Praze. Spolu s ním zde ve stejný den bylo zbaveno života i mnoho dalších odbojářů. \n\nDnes se jméno Františka Andršta nalézá například na pamětní desce obětem 2. světové války umístěné na domě číslo 34/7 v ulici Anny Letenské na Praze 2, (dříve ulice „Ve Pštrosce“). To bylo jedno z hlavních center, v jehož prostorách se tajně scházeli členové organizace PVVZ. V tomto domě se nacházely jednak byty Anny Pollertové, ale také zde měl ordinaci MUDr. Viktor Kaufmann. V této ordinaci proběhly na začátku okupace schůzky první garnitury vedení odbojové organizace PVVZ. Pamětní deska obsahuje jména těch, kteří se konce války nedočkali.\n\n"}
{"id": "1212203", "url": "https://cs.wikipedia.org/wiki?curid=1212203", "title": "Ženetka skvrnitá", "text": "Ženetka skvrnitá\n\nŽenetka skvrnitá (\"Genetta tigrina\") je šelma připomínající kočku z čeledi cibetkovití (Viverridae) a rodu ženetka (\"Genetta\"). Druh popsal Johann Christian Daniel von Schreber v roce 1776 a jsou známy dva poddruhy: \"G. t. methi\" a \"G. t. tigrina\". Vyskytuje se v jižní Africe. Dle Mezinárodního svazu ochrany přírody se jedná o málo dotčený druh, nebezpečí představuje především zabíjení lidmi.\nŽenetka skvrnitá je zvíře afrotropické oblasti, obývá východ jižní Afriky až ke Kapskému Městu, je endemickým druhem Jihoafrické republiky a Lesotha. K životu dávají přednost porostlým stanovištím, nevadí jim lidská přítomnost. Mají raději vlhčí podnebí, žijí pouze tam, kde roční počet srážek přesahuje 45 cm, nejlépe v blízkosti vodních toků.\nŽenetka skvrnitá měří průměrně 92,7 cm, bez ocasu 50−60 cm a váží 1 až 3 kg. Samci a samice mají podobnou velikost, u tohoto druhu není vyvinut zřetelný pohlavní dimorfismus. Vzhledem se podobá kočce, má krátké nohy s velkými zahnutými drápy a dlouhé štíhlé tělo. Oči jsou velké, uši protáhlé. Lebka je mohutnější než u ostatních ženetek a celkový zubní vzorec činí 3/3 1/1 4/4 2/2. Srst může být různě zbarvená, tělo má obvykle bílé až šedobílé zbarvení a je posázeno rezavými skvrnami.\n\nŽenetka skvrnitá je samotářský druh a vícero ženetek lze potkat především v období rozmnožování nebo výchovy mláďat. Teritoriální jsou především samice, velikost teritoria není známa. Ženetky se mezi sebou dorozumívají zvuky, které jsou podobné kočičím (mňoukáním, předením), v případě napadení vydávají zvuky podobné štěkání, ke komunikaci rovněž slouží rozstřikování páchnoucí tekutiny z análních váčků. Vrchol aktivity nastává za šera v noci, během dne se ženetky ukrývají do tmavých míst. Jsou přizpůsobeny životu na stromech a dokáží překonat až čtyřmetrovou vzdálenost mezi větvemi, byli však zaznamenáni i plavající jedinci. Loví převážně na zemi. Jejich pohyblivost z nich dělá dobré lovce. Ženetka skvrnitá je všežravý druh a mimo hlodavců a bezobratlých, kteří tvoří hlavní část její potravy, a dalších tvorů konzumují rovněž ovoce.\n\nRozmnožování probíhá od září do března. Krytí trvá obvykle méně než 5 minut. Samice rodí obvykle v hnízdě, které si staví na chráněném místě (dutina stromu). Po 70 až 77 dnech březosti se jí narodí 1−5 mláďat, nejčastěji 2 až 3, vážících 61 a 82 g. Po narození jsou slepá a oči se jim otevřou po 5−18 dnech, průměrně po 8 dnech. Špičáky jim začínají růst ve 4 týdnech života. Odstavena od mateřského mléka jsou zhruba po 9 týdnech, pevnou potravu však konzumují již od 42 až 91 dní života. Lovit začínají ve 22. až 28. týdnu života. Průměrný věk v přírodě je 9,5 let, ze zajetí je znám exemplář, jenž žil 34 let.\n\nŽenetky skvrnité jsou někdy zabíjeny zemědělci kvůli tomu, že loví drůbež, někteří jedinci jsou též zadáveni domácími psy, jsou oběťmi kolizí s auty nebo tráveny, nejedná se však o vážné hrozby. Druh se vyskytuje v řadě chráněných oblastí a protože je ve svém areálu výskytu běžný, Mezinárodní svaz ochrany přírody jej řadí mezi málo dotčené druhy.\n\nV Africe se kůže ženetek používá v magii, případně k výrobě čepic. Některé části těla prý léčí onemocnění očí. V neposlední řadě se využívá rovněž maso těchto cibetek.\n\n"}
{"id": "1212209", "url": "https://cs.wikipedia.org/wiki?curid=1212209", "title": "Edd Gould", "text": "Edd Gould\n\nEdward Duncan Ernest \"Edd\" Gould (28. října 1988 Londýn – 25. března 2012 Londýn) byl britský animátor a dabér. Byl známý jako zakladatel animovaného seriálu \"Eddsworld.\" Na vytváření pořadu se s ním také podílel Thomas Ridgewell a Matthew Hargreaves.\n\nNarodil se 28. října 1988 v Isleworthu, v Londýně. Studoval v Orleans Park Secondary School, kde se na sportovním dni setkal s Matthewiem Hargreavesem. Gould prohlásil, že měl ve zvyku kreslit jeho přátele do komiksu, a tak se Hargreaves stal součástí seriálu Eddsworld.\n\n\"Eddsworld\" (v překladu Eddův svět) je komediální animovaný seriál, který vytvořil na konci roku 2004. V současné době se skládá z více než 36 epizod, více než 150 komiksů, webovými hrami a různými výtvarnými prácemi které jsou na stránkách YouTube, Albino Blacksheep, Newgrounds, DeviantART, SheezyArt a BBC. V době jeho úmrtí měla jeho stránka na YouTube nejvíce odběratelů v kategorii komedie v Británii. Seriálu si všimli v roce 2009 organizátoři Konference OSN o změně klimatu, kteří chtěli epizodu o změně klimatu použít při slavnostním zahájení konference.\n\n\nDne 16. dubna 2011 mu byla diagnostikována akutní lymfoblastická leukémie. Krátce poté zveřejnil video na YouTube s názvem \"Edd vs Rakovina\". Na tuto nemoc zemřel 25. března 2012. Pohřeb se konal dne 10. dubna 2012 v Kostele Všech svatých. V červenci 2012 Thomas Ridgewall a Matthew Hargreaves v době kdy byli na VidConu,\nrozptýlili jeho zpopelněné ostatky v Hollywoodu.\n\n \n"}
{"id": "1212210", "url": "https://cs.wikipedia.org/wiki?curid=1212210", "title": "Basilisk", "text": "Basilisk\n\nBasilisk: Kóga ninpóčó (), zkráceně Basilisk, je japonská manga série od Masakiho Segawy. Vydávána byla v půlměsíčníku \"Young Magazine Uppers\" nakladatelství Kódanša a postupně byla vydána v pěti souborných svazcích. V roce 2005 vznikla adaptace v podobě stejnojmenného 26dílného anime seriálu.\n\nDěj se odehrává v Japonsku v raném období Edo. Existují zde dva nindža klany Iga cubagakure a Kóga mandžidani, které spolu dlouhou dobu bojovaly a nenáviděly se. Když konečně nastane mír, nastane i období zvolení nového následníka šóguna. Vůdci Igy a Kógy musejí na svitek napsat svých deset nejlepších nindžů, kteří budou proti sobě bojovat na život a na smrt. Když zemře poslední z jednoho klanu, druhý klan vyhrává.\n\nVůdcem Igy je stará žena \"Ogen\" a vůdcem Kógy pak starý muž Dandžó. Ti se navzájem v prvním díle porazí. Též se však mezi klany objevuje láska. Oboro z Igy je zamilovaná do samuraje z Kógy, Gennosukeho.\n"}
{"id": "1212213", "url": "https://cs.wikipedia.org/wiki?curid=1212213", "title": "Romagna", "text": "Romagna\n\nRomagna je kraj a historický region v severní, respektive severovýchodní Itálii. Má rozlohu 6 380 km a žije zde okolo 1 280 000 obyvatel (v roce 2014). Tvoří převážně východní polovinu současného regionu Emilia-Romagna. Celkově ale zasahuje na území tří současných italských regionů - Emilia-Romagna, Toskánsko a Marche a státu San Marino. Jeho součástí jsou provincie Bologna, Forlì-Cesena, Ravenna, Rimini (v regionu Emilia-Romagna), Arezzo, Florencie (v regionu Toskánsko), Pesaro e Urbino (v regionu Marche) a stát San Marino. Geograficky a historicky utváří Romagnu Apeniny na západě, Jaderské moře na východě a řeka Reno na severu. Hlavními centry kraje jsou Cesena, Faenza, Forlì, Imola, Ravenna, Rimini a San Marino.\n"}
{"id": "1212217", "url": "https://cs.wikipedia.org/wiki?curid=1212217", "title": "Skalní potok (přítok Jílovského potoka)", "text": "Skalní potok (přítok Jílovského potoka)\n\nSkalní potok je potok v Ústeckém kraji v Česku. Je dlouhý 2,18 km, plocha povodí zaujímá 1,8 km² a vlévá se do Jílovského potoka v Libouchci jako jeho levostranný přítok.\n\nPramení na jihovýchodním svahu vrchu Nad stěnami (623 m) v nadmořské výšce 490 metrů. Teče zejména jižním, místy jihozápadním směrem. Napájí tři malé rybníky z nichž horní dva patřící do chráněné přírodní rezervace Libouchecké rybníčky. Nakonec se jeho vody vlévají do Jílovského potoka v nadmořské výšce 307 metrů. \n\nSkalní potok, zhruba ve dvou třetinách své délky od pramene, napájí dva menší rybníky, jejichž hladina se nachází na kótě 328 m a 324 m, a které jsou součástí stejnojmenné přírodní rezervace o rozloze 2,16 ha. Oblast spravuje AOPK ČR Správa CHKO Labské pískovce. Důvodem ochrany je jedna z nejvýznamnějších lokalit rozmnožování obojživelníků na území CHKO Labské pískovce. Mezi vzácné a ohrožené druhy z fauny patří blatnice skvrnitá, kuňka obecná, skokan štíhlý, skokan hnědý, čolek obecný, ropucha obecná a z flóry sítina sivá, ostřice prosová a rdesno obojživelné.\n\nRybník byl na počátku 21. století revitalizován a odbahněn. Zároveň byly odstraněny přemnožené vodní rostliny a náletové dřeviny v okolí. V zájmu prosperity některých obojživelných druhů došlo k vybudování tůně. Do upraveného prostředí byla následně vysazena střevle potoční.\nPřírodní rezervace byla zřízena vyhláškou číslo 4/96 Správou CHKO Labské pískovce ve dne 10. října 1996. V roce 2008 natočila Česká televize o této lokalitě krátkou reportáž v rámci pořadu Minuta z přírody.\n\nNedaleko rybníků, se Skalní potok vlévá ještě do rezervace nepatřícího Ptačího rybníka, jehož rozloha je dvakrát větší než rozloha obou předchozích dohromady. Hladina se nachází ve výšce 320 metrů nad mořem.\n\nV povodí má pouze dva přítoky. Jako první je bezejmenný potok, jehož pramenem je odtok z vrtu. Kvůli tomu má tento přítok větší průtok než samotný Skalní potok, přestože je kratší. Druhým je drobný potůček, který ústí pod přírodní rezervací. \n"}
{"id": "1212222", "url": "https://cs.wikipedia.org/wiki?curid=1212222", "title": "Carter Cruise", "text": "Carter Cruise\n\nCarter Cruise (* 24. dubna 1991, Atlanta, Georgie, USA) je pseudonym americké pornoherečky, diskžokejky a modelky čerokíjsko-velšského původu. Svoji kariéru v pornografickém průmyslu započala roku 2013.\n\nCarter Cruise se narodila v Atlantě v Georgii 24. dubna 1991, avšak vyrůstala v Cary v Severní Karolíně. Je čerokíjsko-velšského původu. Byla vzdělávána doma a roku 2009 se zapsala na East Carolina University do oboru psychologie. Ke konci roku 2013 školu opustila a rozhodla se na plný úvazek věnovat pornografickému průmyslu. Ještě než do průmyslu vstoupila, působila například jako plavčice.\n\nV rozhovoru pro Cosmopolitan v roce 2014 prozradila, že vždycky chtěla pracovat v showbyznysu. Původně ani nezamýšlela studia na vysoké škole, ale udělala to proto, aby mohla i nadále chodit s jejím partnerem. Poté, co se rozhodla promeškat jeden semestr na škole, se rozhodla, že si vytvoří pseudonym \"Carter Cruise\", aby jí to pomohlo k dosažení dalších cílů, které si dala, například v hudbě a psaní. Pornografie pro ni byla prvním krokem, který jí měl zařídit finance. V rozhovoru také uvedla, že její rodiče a jejím zaměstnání ví a schvalují to. Také označila svého otce jako \"největšího feministu\".\n\nCarter Cruise je blízkou přítelkyní pornoherečky Belle Knox. Údajně se s ní zkontaktovala na popud otce, jelikož Knoxová mohla, podle slov Cruisové, jako jediná vědět, čím si prochází. V roce 2014 totiž jeden z jejích spolužáků prozradil, že si Belle na školu vydělává jako pornoherečka, čímž proti ní obrátil celou společnost.\n\nV létě roku 2013 začala Carter Cruise pracovat jako erotická modelka. V srpnu téhož roku ji kontaktovala společnost \"Florida-based talent agency East Coast Talents\" a proběhl její porno debut. V březnu roku 2014 se Carter přestěhovala do Los Angeles. V červnu toho roku pak podepsala smlouvu se společností Spiegler Girls. Nedlouho po tom byla Adult Video News uvedena jako nováček.\n\nByla obsazena do několika pornofilmů, například jako nevlastní sestra ve filmu \"Cinderella XXX\" nebo do hlavní role snímku režiséra Jackyho St. Jamese \"Second Chances\". Carter Cruise se objevila i v magazínu Cosmopolitan, v článku \"Sex Work\", kde bylo profilováno i několik dalších pornohereček. Dne 1. listopadu 2014 oznámila společnost Airerose Entertainment, že se Carter stane ambasadorkou společnosti.\n\nRoku 2015 se Carter Cruise stala teprve druhou pornoherečkou, která vyhrála AVN Award jako Best New Starlet (\"nově příchozí herečka\") a Best Actress (\"nejlepší herečka\") v jednom roce. První dívkou, které se to povedlo, byla Jenna Jameson v roce 1996, i ona vyhrála tyto dvě ceny v jednom roce. Carter Cruise není jen pornoherečka, ale také diskžokejka. 19. ledna 2015 vydala, ve spolupráci s Styles&Complete a Crichy Crich, první dílo s názvem \"DUNNIT\". V rozhovoru pak uvedla, že pracuje na dalších písničkách a internetové poradně. Od srpna 2015 již natáčení pouze scény s dívkami a v říjnu 2015 podepsala roční kontrakt s režisérem Axelem Braunem.\n"}
{"id": "1212229", "url": "https://cs.wikipedia.org/wiki?curid=1212229", "title": "Čierna Lehota (okres Bánovce nad Bebravou)", "text": "Čierna Lehota (okres Bánovce nad Bebravou)\n\nČierna Lehota je obec na Slovensku v okrese Bánovce nad Bebravou.\nLeží v nadmořské výšce 390 metrů. Žije zde  obyvatel.\n\nPrvní písemná zmínka o obci pochází z roku 1297.\nV katastrálním území obce se nachází přírodní památka Stará Bebrava.\n\n"}
{"id": "1212239", "url": "https://cs.wikipedia.org/wiki?curid=1212239", "title": "Velryba japonská", "text": "Velryba japonská\n\nVelryba japonská (\"Eubalaena japonica\") je kytovec, který náleží do rodu tzv. pravých velryb (\"Eubalaena\"). Obývá severní část Tichého oceánu. Původně byl pokládán za geografický poddruh velryby černé, teprve v roce 2000 ho Mezinárodní velrybářská komise na základě analýzy DNA uznala za samostatný druh.\n\nVelryba japonská je o něco větší než velryba černá: dosahuje délky 17 až 18 metrů a váhy 70 až 100 tun (výjimečně snad až 135 tun). Je tak jedním z největších známých kytovců a zároveň jedním z největších živočichů všech dob. Mládě měří při narození 4 až 5 metrů a váží okolo jedné tuny. Tělo je zavalité a výrazně mohutnější než těla kytovců podobné velikosti (keporkaci, plejtváci sejvalové, vorvani), jeho obvod dosahuje 60 % délky. Kůže je černě zbarvená s nepravidelnou bílou skvrnou na břiše. Hlava je posetá charakteristickými útvary ztvrdlé kůže nazývanými kalozity, které vytvářejí u každého jedince unikátní kresbu. V ústech má velryba kostice, jimiž filtruje zooplankton, tvořící její potravu.\n\nV létě žije velryba v Beringově a Ochotském moři, odkud v zimě migruje do teplejších vod okolo Japonska a Kalifornie. Počet kusů žijících na počátku 19. století se odhaduje na dvacet tisíc, ale populace byla zdecimována intenzivním lovem a druh byl Mezinárodním svazem ochrany přírody zařazen mezi ohrožené. Lov byl zakázán mezinárodní úmluvou v roce 1935, i když ještě v šedesátých letech byla zaznamenána řada případů ilegálního zabití velryb sovětskými námořníky. Velryby japonské vzhledem k tomu, že se s oblibou zdržují těsně pod hladinou, občas hynou po střetech s velkými plavidly, jejich populace je také ohrožována hybridním křížením s velrybami grónskými. Počet velryb japonských na počátku 21. století se odhaduje na necelou tisícovku.\n\n"}
{"id": "1212258", "url": "https://cs.wikipedia.org/wiki?curid=1212258", "title": "Dálniční křižovatka Bremer Kreuz", "text": "Dálniční křižovatka Bremer Kreuz\n\nAutobahnkreuz Bremer Kreuz (zkráceně též Bremer Kreuz; zkratka AK Bremer Kreuz) je křižovatka dálnice A 1 s dálnicí A 27 v Německu. Nachází se ve spolkové zemi Dolní Sasko u města Bremen.\n\nDálniční křižovatka leží na území obcí Oyten a Achim, přičemž severovýchodní polovina křižovatky se nachází na území obce Oyten a jihozápadní polovina křižovatky se nachází na území obce Achim, když hranice mezi těmito obcemi prochází podél dálnice A 27. Nachází se v těsné blízkosti města Bremen, od jehož středu je vzdálena zhruba 15 km na jihovýchod a jehož hranice obchází křižovatku ze severozápadu v její těsné blízkosti. Křižovatka se nachází v Emžské a Vezerské marši, mezi řekami Vezerou a Wümme.\n\nNejbližší větší města jsou Bremen (asi 10 km po dálnici A 1 na západ nebo 8 km po dálnici A 27 na sever), Hamburg (asi 105 km po dálnici A 1 na severovýchod), a Hannover (asi 120 km po dálnici A 27 na jihovýchod).\n\nDálniční křižovatka Bremer Kreuz je mimoúrovňová křižovatka dálnice A 1, procházející severovýchodo-jihozápadním směrem (Lübeck - Hamburg - Bremen - Dortmund - Köln - Saarbrücken) a dálnice A 27, procházející jihovýchodo-severozápadním směrem (Walsrode - Bremen - Bremerhaven - Cuxhaven). Současně se na ní kříží i evropská silnice E22, a to severovýchodo-jihozápadním směrem, a evropská silnice E234, která křižovatkou prochází jihovýchodo-severozápadním směrem. Na dálnici A 1 je křižovatka označena jako sjezd 53 a na dálnici A 27 jako sjezd 22.\n\nKřižovatka je postavena jako čtyřlístková čtyřramenná mimoúrovňová křižovatka.\n\nS dálniční křižovatkou Kamener Kreuz se počítalo již od prvních úvah o vybudování dálniční sítě v Německu, neboť již v prvních plánech se počítalo s dálničními tahy spojující Hamburg s Porůřím a Bremen s Hannoverem s tím, že se budou křížit jihovýchodně od města Bremen. V roce 1934 byla zahájena stavba dnešní dálnice A 1 v úseku od křižovatky směrem na severovýchod k Hamburgu, jakož i úseku dnešní dálnice A 27 v úseku od křižovatky směrem na sever k Brémám. Samotná křižovatka však spolu s těmito úseky vzhledem stavěna nebyla a vzhledem k absenci zbývajících navazujících úseků byly oba úseky při jejich zprovoznění v roce 1936 propojeny provizorní spojkou.\n\nAčkoliv byly dva dálniční úseky navazující na křižovatku, a to úsek dálnice A 1 ve směru na sever k Hamburgu a úsek dálnice A 27 ve směru na sever k Brémám, stavebně dokončeny a zprovozněny již v roce 1936, samotná dálniční křižovatka spolu s nimi postavena nebyla, přičemž až do její výstavby byla nahrazena provizorní spojkou vedoucí přibližně ve stopě dnešní spojovací rampy ve směru od Hamburgu na Brémy. Výstavba křižovatky byla zahájena na konci 50. let 20. století spolu s výstavbou zbývajících navazujících úseků dálnic A 1 a A 27. Zprovozněna byla dálniční křižovatka v roce 1962, kdy byl zprovozněn úsek dálnice A 27 od křižovatky ve směru na jihovýchod. V roce 1963 pak byl zprovozněn i navazující úsek dálnice A 1 ve směru na jihozápad po dálniční sjezd Bremen/Brinkum u obce Stuhr.\n\nDálniční křižovatka Bremer Kreuz patří mezi nejvytíženější dálniční křižovatky v Dolním Sasku. Projede jí v průměru 125 000 vozidel denně.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1212263", "url": "https://cs.wikipedia.org/wiki?curid=1212263", "title": "Twisted", "text": "Twisted\n\nTwisted může být:\n"}
{"id": "1212264", "url": "https://cs.wikipedia.org/wiki?curid=1212264", "title": "Asread", "text": "Asread\n\nAsread () je japonské animační studio založené v listopadu 2003 bývalými zaměstnanci studia Xebec.\n\n\n\n"}
{"id": "1212268", "url": "https://cs.wikipedia.org/wiki?curid=1212268", "title": "The Originals", "text": "The Originals\n\nThe Originals může být:\n"}
{"id": "1212269", "url": "https://cs.wikipedia.org/wiki?curid=1212269", "title": "TV Fooor", "text": "TV Fooor\n\nTV Fooor byla soukromá slovenská televize, zaměřená na zábavu.\n\nSídlila v bratislavské části Záhorská Bystrica a její vysílání začalo 25. února 2013. TV Fooor byl členem skupiny CME a vysílala 24 hodin denně. Televize nabízela komediální filmy, seriály a pořady.\n\nOd 24. dubna 2013 byla TV Fooor na Slovensku dostupná také prostřednictvím DVB-T (v 1. multiplexu).\n\n\n\n\n\n\n\nTelevize ukončila své vysílání o půlnoci 31. prosince 2013 nejnovější komedií Někdo to rád blond. Filmy, které se na Fooor vysílaly, se přestěhovaly především na stanici Dajto. Těsně před půlnocí divákům oznámila svůj konec a snažila se přesměrovat na stanici Dajto.\n"}
{"id": "1212271", "url": "https://cs.wikipedia.org/wiki?curid=1212271", "title": "Buziaș", "text": "Buziaș\n\nBuziaș je rumunské město v župě Timiș. V roce 2011 zde žilo 7 023 obyvatel.\nAdministrativně k městu náleží i vesnice Bacova a Silagiu.\n\n"}
{"id": "1212273", "url": "https://cs.wikipedia.org/wiki?curid=1212273", "title": "Harold Shea", "text": "Harold Shea\n\nHarold Shea je hlavní postava cyklu fantasy novel, který ve spolupráci s dalšími autory vytvořil americký spisovatel Lyon Sprague de Camp. Je to psycholog, který buď sám nebo se svými kolegy cestuje do různých paralelních světů, zejména severské či irské mytologie, kde jsou prastaré mýty a pověsti realitou. V těchto světech pak prožívá různá humorná dobrodružství. \n\nPrvní cyklus vznikl v letech 1940-1954 ve spolupráci se spisovatelem Fletcherem Prattem, který se skládá z následujících pěti novel:\n\nNovely vyšly prvně v pulpových magazínech, následovala knižní vydání:\nV devadesátýáh letech vznik druhý cyklus, na kterém se kromě de Campa podíleli i další autoři:\n\nKnižně je druhý cyklus obsažen ve dvou svazcích:\n\nRoku 2005 napsal Lawrence Watt-Evans ještě jednu pokračování daného cyklu, novelu \"Return to Xanadu\" (Návrat do Xanadu), která se odehrává ve světě Coleridgeho poemy \"Kublajchán\".\n\n"}
{"id": "1212279", "url": "https://cs.wikipedia.org/wiki?curid=1212279", "title": "Hózuki no reitecu", "text": "Hózuki no reitecu\n\nHózuki no reitecu (, v překladu \"Hózukiho ledová klidnost\") je japonská seinen manga, jejímž autorem je Nacumi Eguči. Manga vychází v týdeníku \"Šúkan Morning\" nakladatelství Kódanša od roku 2011. Na základě mangy v roce 2014 vyrobilo Wit Studio adaptaci v podobě stejnojmenného animovaného seriálu o třinácti dílech a v roce 2015 pak třídílné OVA. Ve stejném roce začala v dívčím časopisu \"Nakajoši\" vycházet jonkoma s podtitulem \"Širo no ašiato\" od Monaky Šiby.\n\n"}
{"id": "1212281", "url": "https://cs.wikipedia.org/wiki?curid=1212281", "title": "Franjo Wölfl", "text": "Franjo Wölfl\n\nFranjo Wölfl (18. května 1918 Záhřeb – 8. července 1987 tamtéž), uváděný též jako Franjo Velfl (srbskou cyrilicí Фрањо Велфл), byl jugoslávský a chorvatský fotbalový útočník, který reprezentoval Jugoslávii i Chorvatsko. Je považován za jednoho z nejlepších střelců v historii jak jugoslávské, tak chorvatské kopané. Po skončení hráčské kariéry působil jako trenér, činnost ukončil v roce 1973.\n\nZa muže záhřebské Concordie začal hrát už v 16 letech. Ještě jako dorostenec se objevil i v československé nejvyšší soutěži, kde vstřelil celkem 5 branek. V Plzni se učil mechanikem a hrál v místní Viktorii.\n\nPůvodně byl záložníkem, proslavil se však jako útočník HŠK Građanski Zagreb (mistr Jugoslávie 1939/40, mistr NS Chorvatsko 1942/43) a po válce v Dinamu Záhřeb (mistr Jugoslávie 1947/48, vítěz Poháru maršála Tita 1951). Dvakrát se stal nejlepším střelcem jugoslávské nejvyšší soutěže (1946/47: 28 branek a 1947/48: 22 branky), jednou chorvatské (1942/43). V jugoslávské a chorvatské nejvyšší soutěži sehrál 225 zápasů, v nichž docílil 216 branek (1938–1953). V československé lize dal 5 gólů v dresu plzeňské Viktorie – uvedl se hattrickem do sítě Moravské Slavie Brno.\n\nV jugoslávské reprezentaci debutoval 25. září 1938 ve Varšavě proti Polsku (nerozhodně 4:4), přičemž vstřelil dvě branky. Derniéru měl 6. května 1951 v Miláně proti Itálii (nerozhodně 0:0), celkem odehrál 12 utkání, v nichž byl autorem 6 branek. Jednou nastoupil i za B-mužstvo Jugoslávie (31. března 1940 v Bělehradě) proti Rumunsku a byl autorem jediné branky zápasu. Je držitelem stříbrné medaile z LOH v Londýně v roce 1948.\n\nZa Chorvatsko hrál mezi léty 1940–1944 v 18 utkáních (12 branek), debutoval 2. dubna 1940 v Bernu proti Švýcarsku (výhra 1:0). Loučil se 9. dubna 1944 v Záhřebu třemi góly do sítě Júlia Tomanoviče v brance Slovenska (výhra 7:3).\n\nOd května do října roku 1954 byl členem trenérské komise Jugoslávského fotbalového svazu, která připravovala a vedla reprezentační mužstvo na Mistrovství světa ve Švýcarsku. Společně s Brunem Kneževićem a Leem Lemešićem byl členem trenérské komise, která vedla 12. září 1956 v Záhřebu chorvatskou reprezentaci v zápase s Indonésií (výhra 5:2). Bylo to první – a po 34 let jediné – ze čtyř mezinárodních utkání, která chorvatská reprezentace odehrála jako součást Jugoslávie (1956–1991).\n\n\n"}
{"id": "1212283", "url": "https://cs.wikipedia.org/wiki?curid=1212283", "title": "Gustav Körting", "text": "Gustav Körting\n\nGustav Carl Otto Körting (25. června 1845, Drážďany – 1. února 1913, Kiel) byl německý jazykovědec, zaměřením romanista.\n\nGustav Körting studoval v letech 1863–1867 filologii a historii v Lipsku. Promoval u romanisty Adolfa Eberta v Lipsku roku 1867, a to prací na literární téma „\"Über die Quellen des Roman de Rou\"“. V letech 1876–1892 zastával po Hermannu Suchierovi post řádného profesora pro obor románské a také anglické filologie v Münsteru, od roku 1892 byl řádným profesorem románské filologie na univerzitě v Kielu. \n\nRoku 1879 založil společně s Eduardem Koschwitzem odborný časopis „\"Zeitschrift für französische Sprache und Literatur\"“. \n\nByl pochován na hřbitově 'Parkfriedhof Eichhof' nedaleko Kielu. Jeho bratr, Heinrich Körting, byl také lingvista.\n\n\n"}
{"id": "1212285", "url": "https://cs.wikipedia.org/wiki?curid=1212285", "title": "Trona Pinnacles", "text": "Trona Pinnacles\n\nTrona Pinnacles, česky doslovně \"vrcholy trony\", jsou neobvyklé geologické útvary v Pouštním národním chráněném území Kalifornie (California Desert National Conservation Area). Nezvykle tvarovaná krajina sestává z více než pěti set jehlanovitých pěnovců tvořených porózní skálou. Některé z nich ční až do výšky 43 metrů a vystupují ze dna vyschlého solného jezera Searles Lake. Věžovité útvary (\"pinnacles\") charakterizuje rozmanitost tvarů a velikostí, od malých a rozložitých vrcholků až po vysoké a štíhlé. Základní stavební složkou je uhličitan vápenatý (pěnovec – odrůda travertinu). Pozvolna se drolící sedí izolovaně obklopeny mnoha čtverečními kilometry rovinatého reliéfu vysušených bažin. Údolí po obou stranách lemují ostré vrcholy horského masivu.\n\nBěhem pleistocénu se masivní odtok z pohoří Sierra Nevada rozléval do řetezu vnitrozemských moří. Propojený systém se táhl od jezera Mono až k Údolí smrti a zahrnoval také Searles Lake. Pod jezerem docházelo k reakci podzemních vod bohatých na vápník se zásaditou jezerní vodou za vzniku formací pěnovců. Ty vznikaly postupně pod hladinou před 100–10 tisíci lety. Podle doby stáří a výšky se rozdělují do tří skupin.\n\nTrona Pinnacles leží ve výšce 550 m n. m., přibližně 16,1 km jižně od kalifornského města Trona v okresu San Bernardino. Přístupovou cestou je 8 km dlouhá nezpevněná silnice (RM143), která odbočuje z dálnice State Highway 178.\n\nGeologický útvar se rozkládá na ploše 15,4 km pozemku spravovaného federálním úřadem pro hospodaření s půdou (Bureau of Land Management, BLM). Patří do skupiny, které BLM klasifikuje jako „oblasti kritického environmentálního zájmu“ (Area of Critical Environmental Concern, ACEC), založených k ochraně a uchování jedinečných zdrojů.\n\nLokalita se stala exteriérem celovečerních a televizních filmů, stejně jako seriálů, mezi něž se zařadily sci-fi \"Battlestar Galactica\", \"\", Disneyho \"Dinosaurus\", \"The Gate II\", seriál ze šedesátých let \"Lost in Space\" nebo \"Planeta opic\".\n\n"}
{"id": "1212288", "url": "https://cs.wikipedia.org/wiki?curid=1212288", "title": "Emirates Spinnaker Tower", "text": "Emirates Spinnaker Tower\n\nEmirates Spinnaker Tower, dříve nazývaná pouze Spinnaker tower (nebo také Millennium Tower) je 170 metrů vysoká vyhlídková věž v anglickém městě Portsmouth. Nachází se v přístavu Portsmouth a byla navržena Allchurchrech Evansem, který se inspiroval plachtou () a hotelem Buržd al-Arab v Dubaji. Stavba této věže byla součástí přestavby a modernizace přístavu mezi lety 2001–2005. Je členem World Federation of Great Towers.\n\nOd července roku 2015 se jmenuje Emirates Spinnaker Tower, protože je sponzorována leteckou společností Emirates.\n\nTato věž má 3 vyhlídky a celkově čtyři patra:\n\n\n"}
{"id": "1212290", "url": "https://cs.wikipedia.org/wiki?curid=1212290", "title": "Evoluční ontologie", "text": "Evoluční ontologie\n\nEvoluční ontologie je nesubstančním ontologickým konceptem, který nabízí novou interpretaci skutečnosti – bytí.\n\nVedle přírodního bytí je jejím předmětem také umělé, člověkem vytvářené a vůči přírodě opoziční, bytí kulturní. Tradiční ontologie, která přírodní a kulturní struktury nerozlišovala, zkoumala přírodní skutečnost bez člověka a přítomnosti kulturního systému. V pojetí bytí preferovala stálost, pasivitu a vratnost. Ontologie evoluční i v pojetí přírodního bytí zdůrazňuje jeho procesualitu, ontickou aktivitu a nevratnost. Vesmírné i pozemské bytí pojímá jako aktivitu napájenou zbytkovou energií velkého třesku, jako evoluci samovolně produkující struktury, uspořádanost, informaci. Přirozená uspořádanost, produkt vesmírné evoluce, může proto vznikat i zanikat. Dnešní kulturní evoluce však přirozené struktury v planetárním měřítku zatlačuje, poškozuje a konstrukčně vestavuje do svých dočasně silnějších struktur umělých. Zánik přirozené uspořádanosti Země, s níž je lidský organismus sourodý, proto ohrožuje lidskou existenci i lidský produkt – planetární kulturu.\n\nEvoluční ontologie se formuje od počátku 90. let 20. století. Jejím autorem je brněnský profesor filosofie Josef Šmajs. Evoluční ontologie se v průběhu prvních desetiletí 21. století stala podkladem také několika autorových apelativních textů pro širší veřejnost. Jedná se o následující texty: \"Nájemní smlouva se Zemí\" (2006); \"Deklarace závislosti\" (2010); \"Jedenáct podmínek biofilního obratu kultury\" (2013); \"Filosofický koncept Ústavy Země\" (2015).\n\nEvoluční ontologie vychází nejen z filosofické tradice a současné úrovně rozvoje přírodních věd, ale i z faktu nebezpečné expanze protipřírodní kultury v biosféře. Od tradiční ontologie se liší předmětem i způsobem jeho interpretace. Předmětem tradiční ontologie bylo abstraktně pojaté (neživé) přírodní bytí (řec. \"fýsis\"). Předmětem evoluční ontologie je vedle celku přírodního bytí také bytí umělé, kulturní, které je vůči přírodě onticky opoziční. Tato ontologie, ve snaze interpretovat pozemské bytí, proto tematizuje existenciální konflikt kultury se Zemí, který je podstatou ohrožení kultury destabilizovaným ekosystémem planety.\n\nProtože nikdy v minulosti nebylo lidstvo s to ohrozit vlastní budoucnost, tradiční ontologie mohla být abstraktně akademická a individuálně útěšná, mohla např. tematizovat také jen lidský způsob prožívání bytí (např. fundamentální ontologie Martina Heideggera).\n\nEvoluční ontologie, která nadřazenost člověka a kultury nad přírodou odmítá, se pokouší vytvořit adekvátní interpretaci světa i člověka, novou neantropocentrickou kosmologii. Ale není to kosmologie ani fyzikální, ani biologická. Je to kosmologie „kulturologická“, tj. zaměřená na odlišné uspořádání a roli kulturního systému v biosféře. Jejím cílem je zmírnění existenciálního planetárního konfliktu dvou onticky tvořivých evolučních procesů: spontánní aktivity přirozené (tj. přírody) a dočasné lidské aktivity sociokulturní.\n\nPři filosofické analýze skutečnosti pracuje evoluční ontologie zejména s těmito kategoriemi:\n\n\"Aktivita\" je vedle evoluce je nejdůležitějším pojmem evoluční ontologie, je atributem veškeré skutečnosti, je podstatou bytí. Protože pozemské bytí je onticky rozštěpené na přírodu a kulturu, evoluční ontologie důsledně rozlišuje spontánní ontickou aktivitu přirozenou, která konstituovala přírodu (včetně člověka), a ontickou aktivitu lidskou, která konstituuje kulturu. Kulturní aktivita je tedy z přirozené aktivity odvozená, ale je dočasná, účelová a protipřírodně orientovaná.\n\n\"Evoluce\" je:\nJelikož platí fyzikální zákony zachování látky a energie, tvořivý proces evoluce – přirozené i kulturní – může produkovat jen tvary, formy, struktury, uspořádanost, paměť, tj. informaci. Ontická opozice přirozené a kulturní evoluce souvisí proto s tím, že obě tyto evoluce produkují svůj vlastní typ informace (své vlastní „genotypy“) i své vlastní ontické struktury („fenotypy“).\n\n\"Uspořádanost\" je příbuzná s pojmy řádu, informace a paměti. Rozumí se jí strukturní rozmanitost aktivní skutečnosti, tj. to, co její skrytá rámcová jednota (pravidla, řád) umožnila vytvořit, v čem její aktivita zkrystalizovala, co nad jednotnými pravidly (řádem) přírodní či kulturní konstruologie dominuje. Tímto pojmem se myslí jak vnější architektura abiotických, biotických a kulturních struktur, tak skryté procesy udržující identitu těchto struktur (vnitřní architekturu) v určitém rozmezí vnějších a vnitřních podmínek.\n\n\"Pamětí\" se v širším slova smyslu rozumí veškerá evolučně vytvořená ontická uspořádanost. Toto široké pojetí paměti je sice věcně i teoreticky správné, ale obsahově se překrývá s pojmem skutečnost. V užším (a častěji využívaném smyslu) se pamětí rozumí vnitřní paměť systému, tj. obsah informace uložené v nosiči informace otevřeného nelineárního systému – přirozeného nebo kulturního.\n\n\"Informace\" je centrální kategorií evoluční ontologie. Rozumí se jí:\n\nInformace, podobně jako uspořádanost jsoucna či jeho paměť v širším i užším smyslu, je hlavním produktem evoluce.\nDůsledně se přitom rozlišuje informace přirozená, vytvářená přirozenou evolucí, a informace sociokulturní, vytvářená lidskou ontickou aktivitou (poznávací i praktickou) v průběhu kulturní evoluce. Důvodem tohoto rozlišení je jiný obsah, jiné kódování a jiná ontická role přirozené a sociokulturní informace.\n\nGlobální ekologická krize je sice vyvolána člověkem jako jediným uměle onticky aktivním druhem, ale její podstatou není rozpor člověka a přírody. Člověk je totiž produktem a částí Země, resp. pozemské i vesmírné evoluce. Podstatou krize je ontická odlišnost (a strukturní nekompatibilita) kulturního a přírodního bytí, pustošení Země jinak uspořádanou a expandující kulturou.\n\nKulturní bytí není pouze onticky odlišné od bytí přírodního. Formuje se násilnou přestavbou přírody, a proto svou existencí, reprodukcí a evolucí vytváří nejen nepřírodní struktury, ale posiluje i falešné vědomí o lidské nadřazenosti nad přírodou. Také proto hájí evoluční ontologie tezi, že příroda je starší, širší a mocnější systém než kultura, a že musíme subjektivitu přírody uznat a respektovat.\n\nPodle evoluční ontologie spočívá nejvážnější nebezpečí v tom, že se přirozené bytí, nezbytné pro lidskou existenci, po vzniku kultury v plném rozsahu zachovávat nemůže. Přestože je vysoce uspořádané a s lidským organismem sourodé, stává se jen látkou a energií pro vznik a šíření dočasného bytí kulturního. Lidská onticky tvořivá aktivita jeho část transformuje na odlišně uspořádané bytí kulturní. Zvyšování a rozšiřování umělé kulturní uspořádanosti Země, znamená tedy snižování a ubývání její uspořádanosti přirozené, projevuje se poškozováním přírodního bytí.\n\nNeživé struktury materiální kultury, dnes formované téměř ze všech chemických prvků Země, se do přirozené rovnováhy neživých a živých systémů planety nemohou snadno vřazovat. Jejich expanze pozemskou přírodu nejen poškozuje, ale také strukturně mění a likviduje. Formováním umělého „těla“ kultury (zejména výrobní a spotřební techniky) jsou poškozovány a ničeny i ty jedinečné přírodní struktury, které vznikaly dlouhou přirozenou evolucí, a které proto po svém zániku již nikdy nevzniknou. Bez možnosti obnovy je smazávána informace, již do neživých struktur a živých organismů uložila evoluce přírody.\n\nPodle evoluční ontologie nám sice s kritikou a překonáváním skrytého predátorského duchovního nastavení příroda nepomůže, ale její krizový stav (oteplování, pustošení, zamořování) musí být teorií i praktickou politikou chápán jako spolehlivá zpětnovazební zpráva o dysfunkčním působení kulturního systému na systém Země. Přírodní evoluce sice v rámci fylogeneze lidského druhu vytvořila naši značně konzervativní biologickou přirozenost, ale predátorské duchovní paradigma kultury se formovalo až v průběhu kulturní evoluce. Jeho základy se objevují téměř na konci relativně klidného vývoje neolitické společnosti, v tzv. době osové před 800 až 200 lety p. n. l. (Karl Jaspers). Protože lidské myšlení se tu poprvé mohlo rozvíjet ve městech, tj. v odloučenosti od praktických problémů, vznikají už v řecké filosofii a vědě nové teoretické pojmy (zejména geometrie a fyziky), ideje a postuláty, které důrazem na ideálno pomíjejí zatím neodhalenou přírodní tvořivost.\nŘecká filosofie na jedné straně navazuje na mýtus a zdravý rozum, tj. podporuje běžně užívaný jednoúrovňový způsob interpretace skutečnosti, ale na druhé straně prosazuje – zejména prostřednictvím filosofického odkazu Eleatů (Parmenida) – ideu identity myšlení a bytí. A tyto dva rysy, tj. jednoúrovňový způsob uvažování, a domnělá identita myšlení s bytím, kterou už Platón pochopil jako podřízenost přírody hypostazovaným idejím, vytvářely predátorské duchovní paradigma. To se ovšem projevilo až v novověku, v galileovsko-newtonovské vědě, která se ve spojení s kapitálem zpředmětňovala v materiální výrobě a technice. Toto predátorské paradigma, jehož relativním vrcholem je dnešní abiotická spotřební kultura, však negativně působí i v oblasti vzdělání. Žákům základních, středních a vysokých škol \"nasazuje brýle\" technologicky redukované a kreativity zbavené podoby přírodního bytí.\n\nProtože skrytý protipřírodní duchovní základ kultury je dlouhodobě neudržitelný, stává se jeho odhalení, oslabení a nakonec i odstranění podmínkou záměrné biofilní transformace kultury. Jen tak může vznikat kultura, která bude s přírodním řádem v co nejmenším rozporu a bude místem pro dlouhodobou existenci lidského druhu.\n\nAby mohlo dojít ke skutečné změně predátorského paradigmatu duchovní kultury na paradigma biofilní (tj. k ustavení kultury na život orientované a život podporující), je nutné splnit dva rozdílné požadavky současně:\nPro tak zásadní kulturní transformaci tedy nestačí nové biofilní paradigma formulovat jen v obecné teoretické podobě (tj. jako abstraktní poznatky a postoje filosofů, vědců a odborníků), ale v nově orientovaném ekologickém vědomí se musí ustavit více úrovní pochopení světa včetně příslušných prakticky aplikovatelných vrstev (např. v oblasti ekologického vzdělávání lidí, v myšlení podnikatelů, politiků a techniků i v hodnotách spotřebitelské veřejnosti).\n\nNynější protipřírodní kulturu nelze překonat pouze duchovně, tj. změnami v oblasti lidského vědomí (výchovou, vzděláváním, působením masových médií apod.), a proto je nezbytné celý současný systém kultury přestavět. Znamená to usilovat jak o vznik nové biofilní materiální kultury, tak o vznik nové biofilní etiky, politiky a práva. Jen biofilní politika může pomoci zastavit nekontrolovaný ekonomický růst a zahájit objektivně nutnou přestavbu materiální kultury a technosféry. Taková politika, má-li být demokratická, se však musí formovat zdola i shora. Právě proto může být evolučně ontologické minimum, tj. obecná světonázorová racionalita srozumitelná široké veřejnosti, účinnou podporou nové ekologické politiky.\n\nPodle Josefa Šmajse by dnes \"\"všichni občané měli vědět, že člověk může dlouhodobě žít jen v biosféře podobné té, která ho kdysi zrodila. Nejenom biosféra, ale také globální kultura a technosféra už nemohou extenzivně růst, protože nemají kam expandovat.\"\"\n\nV situaci, kdy se předmětem biofilní ekonomiky, politiky a lidského jednání stává celá Země, tedy systém živé i neživé přírody, je nezbytné novou hodnotovou orientaci lidí vyjádřit také pojmově. Novým chápáním přírody i adekvátnějším pojetím kultury. Přírodu je potřebné hodnotově i obsahově rehabilitovat, a to jak v teoretickém, tak i v obyčejném jazyce. Pojem přírody, který by odpovídal realitě, musí být proto kritickou filosofickou syntézou poznatků dnešní vědy. V situaci globální ekologické hrozby vznikají totiž podmínky pro to, aby se z pojmu přírody stala důležitá kategorie vědecká, didaktická, právní i politická.\n\nVelkým úkolem evoluční ontologie je také to, aby se včas prosadilo chápání kultury jako opozičního pojmu ke staršímu a důležitějšímu pojmu přírody. Kultura je totiž člověkem uměle vytvořeným systémem uvnitř staršího systému přirozeného. Nemá vlastní látkovou a energetickou základnu, a proto musí vznikat z vysoce uspořádaných neživých a živých struktur, které zformovala dlouhá přirozená evoluce. Vzniká z přírodních struktur, s nimiž lidský konzervativní organismus zůstal sourodý. A už tento jediný poznatek o nebezpečí, které plyne z poklesu a poškození přirozené uspořádanosti Země, by mohl dnešní politiku upozornit na vážné ohrožení kultury jejím predátorsky nastaveným samovývojem.\n\nJosef Šmajs získává v roce 1995 za knihu \"Ohrožená kultura\" Cenu ministra životního prostředí České republiky. Brzy na to vychází kniha také v anglickém, německém a ruském překladu.\n\nV roce 2006 vychází J. Šmajsovi čtyři hesla (Nature, Culture, Technology, Environmental Philosophy) v prestižní britské \"Encyclopedia of anthropology\".\n\nV roce 2008 vychází v prestižním amsterdamsko-newyorském vydavatelství Rodopi anglická verze \"Evoluční ontologie\" (\"Evolutionary Ontology. Reclaiming the Value of Nature by Transforming Culture\"). Na tuto knihu se např. ve své práci \"Reality and Accounting\" odvolává kanadský profesor ekonomie Richard Mattessich.\n\nV roce 2012 obdržel Josef Šmajs v Novosibirsku za ruský překlad \"Ohrožené kultury\" (rus. \"Kultura pod ugrozoj\") Cenu za nejlepší vědeckou knihu roku.\n\nKromě J. Šmajse se ke konceptu evoluční ontologie hlásí a dále ho rozvíjí např. Petr Jemelka, Vratislav Moudr či Marek Timko. Na stránkách \"Filosofického časopisu\" se objevují také kritické či polemické hlasy, zejména z pozic teorie a metodologie vědy (Bohuslav Binka) či postanalytické filosofie a filosofie postpragmatismu (Radim Šíp).\n"}
{"id": "1212296", "url": "https://cs.wikipedia.org/wiki?curid=1212296", "title": "Jean-Jacques Mounier", "text": "Jean-Jacques Mounier\n\nJean-Jacques Mounier, (* 12. června 1949) je bývalý francouzský zápasník – judista, bronzový olympijský medailista v judu z roku 1972.\n\nJudu se věnoval na předměstí Paříže ve Villemomble. V roce 1972 startoval na olympijských hrách v Mnichově a po takticky vyzrálém výkonu, kdy nezaznamenal jediný bod a všechny zápasy vyhrál po hantei, získal bronzovou olympijskou medaili. Zápasil v době, kdy rozhodčí neznali pojem šido za pasivitu a na této taktice měl založenou sportovní kariéru. Dobové časopisy ho popisují jako judistu, který více času proklečel na kolenou než stál na nohou. Když však došlo na hantei rozhodčí se ve většině případů přiklonili na jeho stranu. Nutno podotknout, že většina jeho soupeřů pocházela z nejudistického (zápasnického) prostředí a získat rozhodčí na svojí stranu nebyl pro jeho judistické renomé problém. Problém pro něho nastal se zavedením penalizace (šida) za pasivitu v roce 1974, která prakticky ukončila jeho mezinárodní úspěchy. Sportovní kariéru ukončil v roce 1978. Věnoval se trenérské práci, byl šéfredaktorem populárního francouzského časopisu Judo.\n\n"}
{"id": "1212336", "url": "https://cs.wikipedia.org/wiki?curid=1212336", "title": "Národní festival dechových orchestrů", "text": "Národní festival dechových orchestrů\n\nNárodní festival dechových orchestrů ve Štětí (či jen FEDO Štětí) je, co do počtu účastníků druhý největší mezinárodní festival dechové hudby v České republice hned po Kmochově Kolíně. Zakladatelem byl skladatel a dirigent Jaroslav Bílý, který dal vzniknout i několika jiným dechovým festivalům po republice (např. ve Zlíně).\n\n9. září 1969 se uskutečnil 1. ročník festivalu jako součást Štětského kulturního podzimu. Na festivalu probíhala třídenní soutěž, kterou vyhrála štětská sestava pod vedením pana Bílého. Festival vyvrcholil 14. září, kdy proběhl slavnostní průvod městem a následně Monstrkoncert, na kterém vystoupilo současně 200 hudebníků. Následujícího ročníku se zúčastnil první zahraniční orchestr, z bývalé Jugoslávie. Do roku 1978 se FEDO konal každý rok, následně však jednou za 2 roky. Do současné doby se tak zúčastnilo festivalu velké množství mažoretkových skupin, hudebníků, kapel a orchestrů z několika desítek zemí (nejen Evropských) a tuzemska. Každý ročník se pravidelně zúčastní festivalu přibližně kolem 1 000 účinkujících.\n\nJednotlivé ročníky se již od počátku drží stále podobných osnov. První den, v pátek, dorazí účastníci festivalu a po krátkém vystoupení jsou přivítáni starostou města na radnici. Následující den dopoledne probíhají koncerty v různých částech města, poté se uskuteční průvod jednotlivých kapel v doprovodu mažoretkových skupin a odpoledne koncert na Husově náměstí. Poslední ročníky jsou soboty uzavírány vystoupením mažoretek u věžáků a ohňostrojem. V neděli, po dopoledních představeních, proběhne odpoledne tradiční Monstrkoncert, kde vystupují všichni účastníci společně.\n\nV roce 2008 byl zahájen 1. ročník festivalu rockových dechových orchestrů (FERODO), který probíhá současně s FEDO, avšak poblíž skateparku u Labe. Tento festival má spíše publikum mladších ročníků.\n\n"}
{"id": "1212339", "url": "https://cs.wikipedia.org/wiki?curid=1212339", "title": "Bumtarata smrt", "text": "Bumtarata smrt\n\n\"Bumtarata smrt\" (anglicky Chitty Chitty Death Bang) je třetí epizoda první sezóny z animovaného seriálu \"Family Guy\". Epizoda vypráví o tom jek se Peter snaží napravit Stewieho první narozeniny poté co ztratí rezervaci do dětské restauace Syrový Charlie. Mezitím Meg se stává přítelem s činorodou dívkou jménem Jennifer, která ji vede do připojení se ke kultu smrti.\n\nTato epizoda byla napsána Danny Smithem a režíroval ji Dominic Polcino. Byla hodnocena jako přístupná až od čtrnácti let. Hosti v epizodě byli např. Butch Hartman, Waylon Jennings, Rachael MacFarlane a John O ' Harley, spolu s několika opakující se herci hlasu pro sérii. Epizoda má klasický styl humoru pro \"Family Guy\", jako jsou například odkazy na filmy jako the Incredible Hulk, The Dukes of Hazzard, \"Tři Malá Prasátka\", a \"Couplehood\". Titul \"Chitty Chitty Death Bang\" byl odvozen od rozhlasových programů, zejména rádio thrilleru \"Suspence (Napětí)\", který uváděl několik prvků, vztahující se k smrti a vraždě.\n\nEpizoda získala ocenění od televizního kritika Ahsana Haka pro jeho příběh a využívání již zmiňovaných kulturních odkazů.\n"}
{"id": "1212347", "url": "https://cs.wikipedia.org/wiki?curid=1212347", "title": "Seznam vrcholů v Javořické vrchovině", "text": "Seznam vrcholů v Javořické vrchovině\n\nSeznam vrcholů v Javořické vrchovině obsahuje pojmenované javořické vrcholy s nadmořskou výškou nad 700 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované javořické vrcholy s nadmořskou výškou nad 700 m. Celkem jich je 41, nejvyšší je Javořice (837 m n. m.), nejvyšší hora celé Českomoravské vrchoviny.\nSeznam vrcholů podle prominence obsahuje všechny hory Javořické hornatiny s prominencí (relativní výškou) nad 100 metrů, bez ohledu na nadmořskou výšku. Celkem jsou 4. Nejprominentnější horou je nejvyšší Javořice (prominence 297 metrů), která je zároveň 4. nejizolovanější horou Česka (izolace 66,6 km).\n\n"}
{"id": "1212348", "url": "https://cs.wikipedia.org/wiki?curid=1212348", "title": "Recz", "text": "Recz\n\nRecz () je město v okrese Choszczno v Západopomořanském vojvodství na severozápadě Polska. V roce 2014 v něm žilo 2 977 obyvatel. Západně od města protéká řeka Ina.\n\nNázev Recz pravděpodobně vychází ze slovanského označení určitého místa na řece. Po několik staletí se až do druhé světové války používala jeho poněmčená varianta Po jejím skončení se město krátce nazývalo \"Raciąż, Rzeczyca, Rzeczyca nad Iną\" nebo \"Recz Pomorski,\" až byl od 12. listopadu 1946 zaveden stávající název.\n\nV raném středověku na místě města existoval hrad a trhová osada. První písemná zmínka pochází z roku 1269, kdy okolní krajinu ovládlo Braniborské markrabství. Po roce 1284 bylo u staré osady založeno město a na místě původního slovanského hradiště vznikl cisterciácký klášter. Od druhé poloviny čtrnáctého století do osmnáctého století město patřilo šlechtickému rodu Wedelů. Výjimkou bylo období 1402–1454, kdy ho ovládal řád německých rytířů. Během polsko-švédské války město v roce 1657 dobyli Poláci. V devatenáctém století fungovalo jako místní středisko obchodu okolních zemědělských vesnic. V roce 1945 zde došlo k tankové bitvě, během které bylo zničeno 70 % zástavby.\n\nMěsto je správním centrem stejnojmenné městsko-venkovské gminy. Městská rada má patnáct členů, z nichž osm volí obyvatelé města a zbytek lidé z venkovských sídel.\n\nPřes město vede železniční trat č. 403 z města Piła do Ulikowa.\n\n"}
{"id": "1212350", "url": "https://cs.wikipedia.org/wiki?curid=1212350", "title": "Anatolij Novikov", "text": "Anatolij Novikov\n\nAnatolij Novikov, (* 17. ledna 1947 v Malcevce, Sovětský svaz) je bývalý sovětský zápasník – judista a sambista ruské národnosti, bronzový olympijský medailista v judu z roku 1972.\n\nPochází z malé ruské vesnice Malcevka na rusko-ukrajinském pohraničí. S bojovými sporty se seznámil jako student vysoké školy v Charkově. Začínal se sambem a během několika let slavil první úspěchy na domácím mistrovství. Potom co v roce 1970 vyhrál mistrovství Sovětské svazu v sambu dostal od roku 1971 příležitost reprezentovat v příbuzném sportu judu. V roce 1972 si vybojoval v těžké domácí konkurenci účast na olympijských hrách v Mnichově, kde nakonec bral bronzovou olympijskou medaili. V sovětské reprezentaci se naposledy objevil v roce 1974. Po skončení sportovní kariéry se věnoval trenérské a tělovýchovné práci v Charkově. Všechny jeho sportovní úspěchy se počítají na ukrajinských statistik.\n\n"}
{"id": "1212352", "url": "https://cs.wikipedia.org/wiki?curid=1212352", "title": "Marie Augusta Saská", "text": "Marie Augusta Saská\n\nMarie Augusta Saská (21. června 1782, Drážďany – 14. března 1863, Drážďany) byla saská princezna, dcera krále Fridricha Augusta I. Saského.\n\nNarodila se 21. června 1782 v Drážďanech jako dcera/třetí dítě ze čtyř potomků krále Fridricha Augusta I. Saského a jeho manželky Amálie Zweibrückensko-Birkenfeldské. Byla jejich jediným žijícím dítětem. Její rodina měla nárok na polský trůn a podle Ústavy z 3. května 1791 byla Marie Augusta zařazena do linie následnictví na polský trůn v případě úmrtí všech mužských potomků rodu Wettinů. V Polsku byla nazývána \"polská infanta\".\n\nPo vytvoření varšavského vévodství byla považována za následnici po svém otci, i když bylo nástupnictví vévodství vázáno salickým právem.\n\nNikdy se nevdala, třebaže byly pokusy provdat ji za příslušníky dynastie Hohenzollernů či Romanovců. Jedním z potenciálních manželů byl kníže Józef Antoni Poniatowski, bratr polského krále Stanisława Poniatowského. Zemřela 14. března 1863 v Drážďanech. Pohřbena byla v katedrále Nejsvětější Trojice v Drážďanech.\n"}
{"id": "1212353", "url": "https://cs.wikipedia.org/wiki?curid=1212353", "title": "Josef Fiedler (starosta)", "text": "Josef Fiedler (starosta)\n\nJosef Fiedler (11. prosince 1846 Šternberk – 21. března 1923 Šternberk) byl rakouský politik německé národnosti z Moravy; poslanec Moravského zemského sněmu a starosta Šternberka.\n\nByl synem továrníka Josefa Fiedlera. Od roku 1906 do roku 1912 byl starostou Šternberka. V roce 1912 na funkci rezignoval. Jeho nástupcem se stal továrník Johann Langer.\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, za kurii městskou, německý obvod Šternberk. V roce 1906 se uvádí jako německý pokrokový kandidát (Německá pokroková strana).\n\nV září 1915 padl na severním bojišti jeho syn Otto Fiedler.\n\nZemřel v březnu 1923. Bylo mu 76 let.\n"}
{"id": "1212355", "url": "https://cs.wikipedia.org/wiki?curid=1212355", "title": "East Thurrock United FC", "text": "East Thurrock United FC\n\nEast Thurrock United FC (celým názvem: East Thurrock United Football Club) je anglický fotbalový klub, který sídlí ve městě Corringham v nemetropolitním hrabství Essex. Založen byl v roce 1969. Od sezóny 2016/17 hraje v National League South (6. nejvyšší soutěž). Klubové barvy jsou zlatá a černá.\n\nSvé domácí zápasy odehrává na stadionu Rookery Hill s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1212359", "url": "https://cs.wikipedia.org/wiki?curid=1212359", "title": "Brezolupy", "text": "Brezolupy\n\nBrezolupy jsou obec na Slovensku v okrese Bánovce nad Bebravou. Leží v nadmořské výšce 222 metrů. Žije zde  obyvatel.\n\nPrvní písemná zmínka o obci je z roku 1294. V obci je římskokatolický kostel Sedmibolestné Panny Marie.\n"}
{"id": "1212362", "url": "https://cs.wikipedia.org/wiki?curid=1212362", "title": "Hampton &amp; Richmond Borough FC", "text": "Hampton &amp; Richmond Borough FC\n\nHampton & Richmond Borough FC (celým názvem: Hampton & Richmond Borough Football Club) je anglický fotbalový klub, který sídlí v jihozápadním Londýně. Založen byl v roce 1921 pod názvem Hampton FC. Od sezóny 2016/17 hraje v National League South (6. nejvyšší soutěž). Klubové barvy jsou námořnická modř a červená.\n\nSvé domácí zápasy odehrává na stadionu Beveree Stadium s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1212365", "url": "https://cs.wikipedia.org/wiki?curid=1212365", "title": "Antonín Saský", "text": "Antonín Saský\n\nAntonín Saský (27. prosince 1755, Drážďany – 6. června 1836, Drážďany) byl v letech 1827–1836 saský král.\n\nNarodil se 27. prosince 1755 v Drážďanech jako syn saského kurfiřta Fridricha Kristiána a jeho manželky Marie Antonie Bavorské.\n\nV prvních letech panování svého staršího bratra byl třetím v pořadí na saský trůn. Po smrti svého bratra Karla Saského postoupil v řadě a stal se korunním princem.\n\nJeho teta dauphine Francie Marie Josefa Saská chtěla svou dceru princeznu Marii Zéphyrine provdat právě za Antonína, nicméně princezna zemřela roku 1755. Další kandidátkou na sňatek byla její sestra princezna Marie Klotilda Francouzská (později sardinská královna), sňatek však nebyl uzavřen.\n\nDne 29. září 1781 se v Turíně a poté 24. října 1781 v Drážďanech oženil s princeznou Marií Karolinou Savojskou, s dcerou krále Viktora Amadea III. a královny Marie Antonie Ferdinandy Španělské. Marie zemřela rok po svatbě na pravé neštovice.\n\nDne 8. září 1787 se ve Florencii a 18. října 1787 v Drážďanech oženil s arcivévodkyní Marií Terezií Josefou Habsbursko-Lotrinskou, s dcerou velkovévody Leopolda I. Toskánského, později císaře Leopolda II. Mozartova opera Don Giovanni byla původně být představena na počest Antonína a jeho manželky, a to při jejich návštěvě v Praze. Spolu měli čtyři děti:\n\nDne 5. května 1827 nastoupil po smrti svého bratra na saský trůn. Z důvodu, že neměl žádného mužského potomka, se po jeho smrti 6. června 1836 stal dalším králem jeho synovec Fridrich August II. Pohřben byl v katedrále Nejsvětější Trojice v Drážďanech.\n"}
{"id": "1212366", "url": "https://cs.wikipedia.org/wiki?curid=1212366", "title": "Johann Langer", "text": "Johann Langer\n\nJohann Adolf Oswald Langer (??? – 25. března 1921 Vratislav) byl rakouský podnikatel a politik německé národnosti z Moravy; poslanec Moravského zemského sněmu a starosta Šternberka.\n\nOd roku 1912 do roku 1919 byl starostou Šternberka. Do funkce starosty nastoupil roku 1912 poté, co na funkci rezignoval Josef Fiedler. Uvádí se jako továrník. Působil jako spolumajitel firmy Norbert Langer & Söhne. Tento textilní podnik na lněné, bavlněné a hedvábné zboží byl založen 18. října 1821 Norbertem Langerem a jeho syny, Franzem a Carlem. 23. června 1853 jí byla dekretem okresního hejtmanství ve Šternberku udělena pravomoc pro výrobu lněného a bavlněného zboží. Zakladatel firmy Norbert Langer zemřel v říjnu 1848. 8. března 1854 pak byla transformována na veřejnou obchodní společnost. V roce 1867 došlo z důvodu úmrtí k výmazu Carla a Augusta Langerových ze společníků firmy. Místo nich byl zapsán dřívější tichý společník Norbert Langer, továrník v Oskavě, a dále Carl a Adolf Langerovi ze Šternberku, Otto Langer z Libiny a Franz Langer mladší. Roku 1878 byl vymazán Franz Langer a míssto něj za společníky zapsáni Karl a Wilhelm Langerovi. K další změně v obchodním rejstříku došlo roku 1886, kdy byli coby společníci vymyzáni Norbert Langer (zemřel) a Otto a Franz Langerovi (vystoupili z firmy). Od 5. ledna 1886 vedla podnik kolektivní prokura tvořená Heinrichem Kunzem a Adolfem Meissnerem. Kunz se roku 1893 stal veřejným společníkem firmy, roku 1901 z podniku vystoupil. Mezitím v roce 1893 do firmy přistoupili obchodník ve Vídni Otto Langer, továrník ve Šternberku Johann Langer a továrník v Německé Libině Adolf Langer mladší. Podnik se postupně rozrůstal. Koncem 19. století došlo k založení pobočných závodů, nejprve ve Vídni (Salvatorgasse 6, založeno roku 1863), v Nízkém Dřevíči (založeno roku 1895) a v Ústí nad Orlicí (vzniklo roku 1904).\n\nPočátkem 20. století se zapojil i do vysoké politiky. V zemských volbách v roce 1913 byl zvolen na Moravský zemský sněm, za kurii městskou, německý obvod Šternberk. V roce 1906 se uvádí jako německý svobodomyslný kandidát (Německá pokroková strana).\n\nPo vzniku Československa byl počátkem roku 1919 předsedou výkonného výboru pro volby do německého Národního shromáždění pro politický okres Šternberk. Šlo o struktury krátce existující provincie Sudetenland, která se v rámci práva na sebeurčení hodlala připojit k Německému Rakousku.\n\nZemřel po krátké nemoci v březnu 1921 ve Vratislavi.\n"}
{"id": "1212367", "url": "https://cs.wikipedia.org/wiki?curid=1212367", "title": "Dubnička (okres Bánovce nad Bebravou)", "text": "Dubnička (okres Bánovce nad Bebravou)\n\nDubnička je obec na Slovensku v okrese Bánovce nad Bebravou.\nLeží v nadmořské výšce 255 metrů. Žije zde  obyvatel.\n\nPrvní písemná zmínka o obci je z roku 1389.\n"}
{"id": "1212372", "url": "https://cs.wikipedia.org/wiki?curid=1212372", "title": "Žraloček brazilský", "text": "Žraloček brazilský\n\nŽraloček brazilský (\"Isistius brasiliensis\") je malý druh žraloka z čeledi světlounovití. Vyskytuje se v teplých oceánských vodách, především poblíž ostrovů, a byl zaznamenán v hloubkách až 3,7 km. Každý den za soumraku migruje z velkých hloubek až skoro k hladině a za svítání se vrací zpět. Má protáhlé doutníkovité tělo, které dosahuje délky 42–56 cm. Všechny ploutve kromě ocasní jsou velmi malé. Jeho barva je tmavě hnědá, přičemž na spodní straně těla se nacházejí bioluminiscenční orgány, které produkují světlo. Okolo krku a žaber má tmavý límec. Oči jsou posazeny výrazně dopředu, tlama má okrouhlý přísavkovitý tvar, čelisti především v dolní části jsou relativně mohutné a vyzbrojené trojúhelníkovitými zuby.\n\nŽije většinou v hejnech. Jeho způsob obživy je velmi zajímavý. Živí se především jako ektoparazit různých větších mořských živočichů, od svých příbuzných žraloků počínaje a kytovci všech velikostí konče. Nejdřív se potenciální oběť snaží přilákat tím, že předstírá, že on sám je možná kořist. Ve vhodný okamžik zaútočí, přisaje se na tělo oběti a krouživým pohybem jí svými čelistmi vyřízne kus kůže a masa o průměru několika centimetrů. Kromě velké kořisti útočí i na menší živočichy, jako jsou sépie, které konzumuje celé. Výjimečně může napadnout i lidmi vyrobené předměty a stroje, například ponorky či podmořské kabely, a vyříznout v jejich pogumovaných částech malé otvory. V reakci na škody způsobované tímto živočichem byly kabely a zranitelné části ponorek zesíleny skelnými vlákny.\n\nIUCN hodnotí žraločka brazilského jako málo dotčeného, protože je široce rozšířen, nemá komerční využití a není o něj zájem ani mezi sportovními a komerčními rybáři. Ačkoliv může výjimečně zaútočit i na člověka a způsobit mu bolestivé zranění, jeho celková nebezpečnost je poměrně nízká.\n\nFrancouzští přírodovědci Jean René Constant Quoy a Joseph Paul Gaimard popsali žraločka brazilského během své objevné plavby s korvetou \"Uranie\" v letech 1817–1820. Dali mu jméno \"Scymnus brasiliensis,\" protože typový exemplář byl chycen u pobřeží Brazílie. V roce 1824 své záznamy zveřejnili v rámci třináctidílné publikace Louise de Freycineta \"Voyage autour du monde...sur les corvettes de S.M. l'Uranie et la Physicienne\". V roce 1865 přezval americký ichtyolog Theodore Nicholas Gill rod na \"Isistius\" podle egyptské bohyně světla Isis.\n\nJelikož jizvy na tělech obětí připomínají koláčky, říká se mu anglicky \"cookiecutter shark\". Němčina, španělština a portugalština naopak zdůrazňují doutníkovitý tvar jeho těla (\"Zigarrenhai, tollo cigarro\" resp. \"tubarão-charuto\") a v ruském jazykovém prostředí jméno ukazuje na jeho bioluminescenční schopnosti (\"светящаяся акула\").\n\nJednu z prvních zmínek o zraněních způsobených žraločkem brazilským představuje stará samojská legenda, která popisuje takto poraněného tuňáka v Palauli Bay a vysvětluje to jako oběť Tautunovi, místnímu náčelníkovi. Později byly za původce těchto často nacházených zranění považovány mihule, bakterie a někteří bezobratlí. V roce 1971 člen \"U.S. Bureau of Commercial Fisheries\" Everet Jones publikoval článek, v němž označil za původce jizev tohoto velkému doutníku se podobajícího žraloka. Jméno \"cookiecutter shark\" pak zpopularizoval expert na žraloky Stewart Springer.\n\nŽraloček brazilský má dlouhé doutníkovité tělo a oválnou hlavu. Oči jsou umístěné v přední části hlavy, ale nikoliv tak, aby to umožňovalo binokulární vidění. Za nimi se nacházejí velké průduchy. Tlama je krátká a zavřená vytváří příčnou linii, která je obklopena zvětšenými masitými přísavnými rty. V horní čelisti je umístěno 30–37 a v dolní 25–31 zubů. Zuby v dolní a horní čelisti se velmi odlišují: horní jsou malé a úzké, dolní jsou velké a široké. Oboje mají hladké hrany. Za čelistmi je 5 štěrbin krátkých žaber. Prsní ploutve jsou krátké a mají zhruba lichoběžníkový tvar. Hřbetní ploutve jsou malé a umístěné daleko vzadu. Řitní ploutve chybějí. Ocasní ploutev má relativně pravidelný tvar a je poměrně široká. Šupiny na kůži jsou hranaté a zploštělé.\n\nŽraloček brazilský má čokoládově hnědou barvu, která je ve spodní části trupu mírně světlejší. V oblasti žaber obepíná trup tmavě zbarvený límec. Fotofory, jenž se nacházejí na spodní části těla s výjimkou límce, produkují žlutozelenou záři. Maximální délka těla dosahuje u samců 42 a u samic 56 cm.\nŽraloček brazilský žije především v tropických vodách světových oceánů. Nejčastěji se vyskytuje v pásu mezi 20° severní a jižní šířky. Teplota povrchové vody se musí pohybovat mezi 18–26 °C. Velmi často žije u souostroví a při pobřeží, kde dno klesá do hloubky několika kilometrů. V Atlantiku jde například o okolí Kapverdských ostrovů, pobřeží Brazílie, oblast Baham, některé části Guinejského zálivu. V Indickém oceánu žije v okolí Mauricia, a na některých místech u pobřeží Austrálie a Nové Guiney. V Pacifiku ho je možno nalézt například u Nového Zélandu, jižně od Japonska, u Fidži, Havajských ostrovů, Galapág a v okolí několika dalších ostrovů a souostroví. Žije i u ostrovů Guadalupe a při pobřeží Kalifornie.\n\nPodle zjištění z odchytů provádí žraloček brazilský každý den vertikální sestup a výstup o délce i více než 3 km. Den tráví v hloubkách 1–3,7 km. V noci plave blíž vodní hladině. Většinou zůstává pod úrovní 85 m, ale někdy vystupuje až téměř k povrchu. Je tolerantnější vůči nižšímu množství rozpuštěného kyslíku než žraloci příbuzných rodů \"Euprotomicrus\" a \"Squaliolus.\"\n\nŽraloček brazilský je přizpůsoben životu ektoparazita napadajícího živočichy mnohonásobně větší než je on sám, který nicméně občas uloví a sežere menší kořist. Jeho velmi pevné, vysoce mineralizované čelisti jsou vyvinuty tak, aby doslova vyřízly z živé oběti plátek masa. Má relativně slabé svalstvo a malé ploutve, které mu neumožňují plavat rychle na větší vzdálenosti. Avšak ocasní ploutev je dostatečně silná na to, aby byl schopen rychlých výpadů na krátkou vzdálenost. Větší část dne tráví tím, že se vznáší ve vodním sloupci a čeká na přiblížení oběti. Vznášení je uzpůsobena i celková hustota jeho těla, která je prakticky totožná s hustotou vody. Je to především díky velkým játrům tvořícími asi 35 % tělesné hmotnosti a naplněnými množstvím olejů. Chrupavčitá kostra má vyšší hustotu než u příbuzných rodů \"Euprotomicrus\" nebo \"Squaliolus.\"\n\nŽraloček brazilský nepřichází o zuby jednotlivě, jak je to běžné u ostatních žraloků, ale vylamuje se mu celá řada, jenž je nahrazena další řadou. Zuby většinou spolkne, neboť tím recykluje zásoby cenného vápníku. Žraločci žijí v hejnech. Zřejmě jim to pomáhá nalákat kořist, případně se bránit útoku predátorů.\n\nZelené bioluminescenční orgány zvané fotofory, umístěné především na spodní části trupu, svítí nejsilněji mezi všemi podobnými orgány obdařenými žraloky. Světélkování narušuje siluetu zespodu a nemá za úkol lákat potenciální kořist, ale naopak maskovat žraločka tak, aby nedošlo k jeho předčasnému odhalení. Případný predátor tak při pohybu z hlubin vidí jen lesknoucí se hladinu, v jejichž odlescích není možné rozeznat siluetu žraločka, neboť jeho tělo se rovněž blýská. Naopak tmavý límec okolo těla v oblasti žaber má zřejmě za funkci vytvářet dojem, že jde o malou rybu – možnou oběť útoku predátora, jenž se sám nakonec může stát kořistí.\nPrakticky každý mořský živočich středních a velkých rozměrů je potenciálním terčem útoku žraločka brazilského. Jizvy způsobené touto parybou byly nalezeny na kytovcích (zvláště u sviňuch, delfínů, vorvaňovců, vorvaňů, pravých velryb), ploutvonožcích (včetně různých druhů lachtanů, tuleňů leopardích, rypoušů), dugonzích, žralocích (především u žraloků modrých, velikých, bílých, šotků, velkoústých a ostrozubých), rejnocích a kostnatých rybách (včetně mečounů, plachetníků, tuňáků, kranasů, pamakrel, leskyní, pražem a koryfén). Dále požírá celé sépie s celkovou délkou blížící se délce žraločka samotného. Útočí i na štětinozubkovité, různé klanonožce a další kořist přiměřené velikosti.\n\nParazitické útoky žraločků vytvářejí v tělech obětí díry ve tvarů malých kráterů s průměrem okolo 5 cm a hloubkou až 7 cm. Zranění se obvykle hojí 2–3 měsíce a zanechávají na kůži bělavé, kruhové či oválné jizvy. Na některých místech hrozí napadení žraločkem tak často, že jen málo živočichů ho nezakusí na vlastní kůži: například v okolí Havajských ostrovů má téměř každý dospělý delfín dlouholebý alespoň jednu jizvu. Nemocná, podvyživená či jinak oslabená zvířata jsou častějšími objekty útoků žraločků. Samotný dopad zranění na kořist není příliš dobře prozkoumán – není zřejmé, zda oběť pouze obtěžuje nebo jí přináší nějaké závažné komplikace do dalšího života.\n\nŽraloček brazilský má specializovaný ústní otvor a hltan na parazitický styl života. Nejprve se přichytí k tělu kořisti tím, že pomocí rtů a jazyka vytvoří podtlak. Poté se zahryzne do kůže zuby horní čelisti a zuby dolní čelisti začne vyřezávat z těla oběti sousto. Pomáhá si při tom rotací svého těla. Zápas napadeného živočicha a jeho vrtění či škubání mu celou operaci zřejmě ulehčují. Schopnost vytvořit podtlak a nasávat využívá žraloček i při chytání menší kořisti, jako jsou sépie.\n\nŽraloček brazilský je neplacentálně živorodý, kdy se embrya v matčině lůně živí žloutkem ze žloutkových váčků. Samice mají dvě funkční dělohy a v jednom vrhu porodí obvykle 6–12 mláďat. Velikost mláďat při narození se pohybuje mezi 14–15 cm. Doba březosti není přesně známa. Pohlavní dospělosti dosahují žraločci při velikosti 36 (samci) a 39 cm (samice). Maximální zaznamenaná velikost dospělého jedince byla 56 cm.\nŽraloček brazilský dosahuje velmi malého vzrůstu a objevuje se jen málokdy v pobřežních vodách resp. při hladině, což jsou hlavní důvody, proč není pro člověka považován za příliš nebezpečného. Přesto již došlo k několika incidentům, kdy jeden nebo více žraločků zaútočilo na lidi ve vodě. V jednom případě napadl mladý jedinec podmořského fotografa, v dalších žraločci způsobili lidem ze ztroskotaných lodí plavajících v nočních hodinách v moři typická koláčková zranění. V březnu 2009 napadl žraloček maratonského plavce Mika Spaldinga, který plaval v jednom z průlivů mezi Havajskými ostrovy. Způsobil mu zranění, jejichž úplné vyhojení trvalo 9 měsíců. Žraločci jsou i občasnými mrchožrouty, což ukazují nejméně dva případy kousanců na mrtvých lidských tělech.\n\nV 70. letech 20. století byly ponorky amerického námořnictva několikrát donuceny vrátit se do přístavu kvůli poškozeným kupolím sonarů AN/BQR-19. Zprvu byly podezírány nepřátelské síly a jejich neznámé zbraně, ale nakonec byl jako viník odhalen žraloček brazilský. Kryty sonarů byly preventivně zesíleny skelnými vlákny a problémy ustaly. V 80. letech došlo k mnoha poškozením gumových krytů elektrických kabelů. Viníkem byl opět žraloček brazilský a řešením opět použití skelných vláken.\n\nŽraloček brazilský nemá zásadní negativní ani pozitivní význam pro lidské ekonomické aktivity. Nehrozí mu žádné nebezpečí, velikost populace sice není známá, ale zřejmě nebude malá, a proto je podle norem IUCN hodnocen jako málo dotčený.\n\n"}
{"id": "1212373", "url": "https://cs.wikipedia.org/wiki?curid=1212373", "title": "Joel Ward", "text": "Joel Ward\n\nJoel Ward je jméno a příjmení více osob:\n\n"}
{"id": "1212374", "url": "https://cs.wikipedia.org/wiki?curid=1212374", "title": "Pavel Nikolajevič Jevdokimov", "text": "Pavel Nikolajevič Jevdokimov\n\nPavel Nikolajevič Jevdokimov (rusky Павел Николаевич Евдокимов, 2. srpna 1901, Sankt Petěrburg – 1. září 1970, Meudon) byl ruský pravoslavný teolog, působící na Pravoslavném teologickém ústavu sv. Sergeje v Paříži.\n\nJevdokimov pocházel z aristokratické rodiny v Sankt Petěrburgu. Když mu bylo šest let, byl zavražděn jeho otec. Studoval teologii v Kyjevě. Později uprchl do Paříže, kde na \"Pravoslavném teologickém ústavu sv. Sergeje\" dosáhl doktorátu teologie. Oženil se a z manželství se narodily dvě děti. Dále získal doktorát z literatury na základě práce \"Dopisy Dostojevského a problém zla\" na Fakultě literatury univerzity v Aix-en-Provence. V roce 1945 ovdověl a v roce 1954 se oženil s dcerou japonského diplomata. \n\nOd roku 1962 působil jako profesor teologie na teologickém ústavu sv. Sergeje. Postupně se stal známým exilovým teologem a účastnil se jako pozorovatel Druhého vatikánského koncilu. \n\n\n\n"}
{"id": "1212379", "url": "https://cs.wikipedia.org/wiki?curid=1212379", "title": "Johann Georg Moraw", "text": "Johann Georg Moraw\n\nJohann Georg Moraw (30. ledna 1825 Vrchy – 28. prosince 1902 Vrchy) byl rakouský politik německé národnosti z Moravy; poslanec Moravského zemského sněmu.\n\nByl synem dědičného rychtáře Johanna Georga Morawa. Působil jako majitel dvora ve Waltersdorfu (Vrchy). Patřil do rodu Morawů, který podle údajů z konce 19. století už po dobu 300 let nepřetržitě držel dědičnou rychtu ve Waltersdorfu. Johann Georg Moraw značně rozšířil pozemkovou držbu. V roce 1899 se uvádí, že po 44 let zastává post obecního starosty, přičemž několik let již měl i čestné občanství. Po více než 21 let byl předsedou zemědělského spolku Kravařska ve Fulneku.\n\nV 70. letech se zapojil i do vysoké politiky. V zemských volbách v září 1871 byl zvolen na Moravský zemský sněm, za kurii venkovských obcí, obvod Nový Jičín, Fulnek, Příbor. Mandát zde obhájil i v zemských volbách v prosinci 1871, zemských volbách v roce 1878, zemských volbách v roce 1884 a zemských volbách v roce 1890. V roce 1871 se uvádí jako kandidát tzv. Ústavní strany, liberálně a centralisticky orientované.\n\nV závěru života se uváděl jako soukromník ve Fulneku. Zemřel v prosinci 1902 na zánět ledvin.\n"}
{"id": "1212380", "url": "https://cs.wikipedia.org/wiki?curid=1212380", "title": "Mjölk", "text": "Mjölk\n\nMjölk (v překladu ze švédštiny do češtiny \"Mléko\") je česká architektonická kancelář z Liberce. Vznikla roku 2007 a jejími třemi zakládajícími členy byli Jan Mach, Pavel Nalezený a Jan Vondrák, kteří se znali ze společných studií Fakulty umění a architektury na liberecké Technické univerzitě. Posléze (2009) se k ateliéru připojil Vojtěch Urban, absolvent Filozofické fakulty Univerzity Karlovy.\n\nČlenové kanceláře vytvořili například tyto projekty:\n\n"}
{"id": "1212381", "url": "https://cs.wikipedia.org/wiki?curid=1212381", "title": "Sheppey", "text": "Sheppey\n\nSheppey (Isle of Sheppey) je ostrov u pobřeží Anglie v ústí řeky Temže do Severního moře. Má rozlohu 93 km² a žije na něm okolo čtyřiceti tisíc obyvatel, administrativně náleží k hrabství Kent. Největším městem je Sheerness, dalšími významnými sídly jsou Minster, Queenborough a Leysdown-on-Sea, vesnice Eastchurch je známá nejstarším letištěm na britském území. Na ostrově se nacházejí tři věznice: HMP Elmley, HMP Standford Hill a HMP Swaleside.\n\nOstrov Sheppey je tvořen londýnským jílem, naplaveniny řeky ho spojily s dříve samostatnými ostrovy Isle of Harty a Isle of Elmley. Od pevniny ho odděluje úzký průliv nazvaný Swale, přes který vedou mosty Kingsferry Bridge a Sheppey Crossing. Ostrov je rovinatý a má úrodnou půdu, pěstuje se obilí a zelenina, rozšířený je chov ovcí. Název ostrova také pochází ze saského výrazu „Sceapige“ — „Ostrov ovcí“.\n\nV polovině 19. století byl některou obchodní lodí zavlečen na ostrov štír žlutoocasý. Jde o vůbec nejseverněji žijící populaci štírů na světě.\n\nNa Sheppey žil přírodovědec Edward Jacob, který zde našel četné zkameněliny. Poslední léta života zde také strávil německý spisovatel Uwe Johnson.\n\nV červnu 1667 byl ostrov během nájezdu na Medway nakrátko obsazen holandským námořnictvem. Šlo o první okupaci části anglického území cizí mocností od dob Viléma Dobyvatele.\n\n"}
{"id": "1212383", "url": "https://cs.wikipedia.org/wiki?curid=1212383", "title": "Bezohlední", "text": "Bezohlední\n\nBezohlední (v anglickém originále Reckless) je americký dramatický televizní seriál z policejního a soudního prostředí, vysílaný od 29. června do 13. září 2014 televizí CBS. Celkově bylo odvysíláno 13 dílů. V českém znění seriál vysílala od 28. dubna 2015 TV Nova.\n\n"}
{"id": "1212385", "url": "https://cs.wikipedia.org/wiki?curid=1212385", "title": "Sergej Ryžikov (kosmonaut)", "text": "Sergej Ryžikov (kosmonaut)\n\nSergej Nikolajevič Ryžikov (; * 19. srpna 1974, Bugulma, RSFSR, Sovětský svaz) je ruským kosmonautem, členem oddílu kosmonautů Střediska přípravy kosmonautů Roskosmosu. Od konce roku 2014 se připravoval na svůj první kosmický let na Mezinárodní vesmírnou stanici (ISS), jako palubní inženýr Expedice 49/50. Do vesmíru vzlétl 19. října 2016 v lodi Sojuz MS-02, přistál 10. dubna 2017.\n\nNarodil se ve městě Bugulma v nynějším Tatarstánu (tehdejší Tatarská autonomní socialistická republika). Po střední škole rok (1991–1992) studoval na Orenburské vojenské vysoké letecké škole (Оренбургское высшее военное авиационное училище летчиков), po jejím zrušení popračoval na Kačinské vojenské vysoké letecké škole (Качинское высшее военное авиационное училище летчиков), kterou absolvoval roku 1996. Poté krátce sloužil v útvarech 37. letecké armády v Saratovské a Tverské oblasti a od roku 1997 v Domně v Čitinské oblasti v útvarech 23. a 14. letecké armády, naposled jako velitel roje v hodnosti majora. Během své vojenské služby nalétal přes 700 hodin na letadlech L-39 a MiG-29, získal kvalifikace důstojník-potápěč a instruktor parašutistické přípravy (s více než 350 seskoky).\n\nPřihlásil se k výběru kosmonautů a 11. října 2006 získal doporučení Státní meziresortní komise k zařazení do oddílu kosmonautů CPK. Absolvoval dvouletou všeobecnou kosmickou přípravu a 9. června 2009 získal kvalifikaci „zkušební kosmonaut“. Poté se připravoval na dlouhodobý pobyt na Mezinárodní vesmírné stanici. Jeho první nominací se stalo místo palubního inženýra Expedice 49/50 a velitele lodi Sojuz MS-02. V jeho posádce byli ještě Andrej Borisenko a Robert Kimbrough. Posádky byla současně záložní pro Expedici 47/48 v Sojuzu TMA-20M.\n\nDo vesmíru měli vzlétnout v září 2016, ale kvůli problémům se Sojuzem MS-02 odstartovali až 11. října 2016. S Mezinárodní vesmírnou stanicí (ISS) se loď spojila 21. října 2016 v 09:58 UTC. Poté se trojice kosmonautů zapojila do práce Expedice 49, resp. od konce října 2016 Expedice 50. Dne 10. dubna 2017, 07:57 UTC se Ryžikov, Borisenko a Kimbrough s lodí odpojili od stanice a týž den v 11:21 UTC přistáli v kazašské stepi. Ve vesmíru strávil 173 dní, 3 hodiny a 15 minut.\n\nJe rozvedený, má syna Ivana.\n\n\n"}
{"id": "1212386", "url": "https://cs.wikipedia.org/wiki?curid=1212386", "title": "Mark Vande Hei", "text": "Mark Vande Hei\n\nMark Thomas Vande Hei (10. listopadu 1966 Falls Church) je americký astronaut.\n\nNarodil se v roce 1966 ve městě Falls Church ve státě Virginie. Střední školu navštěvoval v Minnesotě a dokončil ji v roce 1985, roku 1989 získal bakalářský titul z fyziky na Saint John's University v Minnesotě. Poté přešel na prestižní Stanfordovu univerzitu, kde v roce 1999 dokončil magisterské studium v oboru aplikované fyziky.\n\nJiž po dokončení bakalářského studia v roce 1989 začal spolupracovat s armádou, kde zastával funkci bojového inženýra. Po dokončení magisterského studia se stal asistentem v United States Military Academy ve West Pointu. Roku 2003 vstoupil do armády a v Iráku se účastnil operace Irácká svoboda.\n\nV roce 2006 začal pracovat pro NASA v Johnsonově vesmírném středisku. Zde působil jako komunikační důstojník, jeho zodpovědností byla komunikace s astronauty na Mezinárodní vesmírné stanici. V roce 2009 byl vybrán jako člen skupiny 20. astronautů NASA, základní výcvik dokončil v roce 2011.\n\nV roce 2015 byla oznámena jeho nominace do Expedice 51 a Expedice 52. Start měl proběhnout v březnu 2017. Ale poté byl přidělen do Expedice 53/54. Na kterou letěl v lodi Sojuz MS-06 v září 2017.\n\nJe ženatý, má dvě děti.\n"}
{"id": "1212388", "url": "https://cs.wikipedia.org/wiki?curid=1212388", "title": "Jack Fischer", "text": "Jack Fischer\n\nJack David Fischer (23. ledna 1974 Louisville) je americký astronaut.\n\nNarodil se v Louisville ve státě Colorado. Absolvoval Centaurus High School a v roce 1996 získal bakalářský titul na United States Air Force Academy. Magisterský titul získal roku 1998 na Massachusettském technologickém institutu. V roce 2004 dokončil U.S. Air Force Test Pilot School na Edwardsově letecké základně. V současné době je plukovníkem letectva Spojených států amerických.\n\nV roce 2009 byl vybrán do skupiny 20. astronautů NASA, kteří 4. listopadu 2011 zakončili základní výcvik. Od té doby se připravují na dlouhodobý pobyt na Mezinárodní vesmírné stanici. V roce 2015 byl jmenován členem Expedice 52 a Expedice 53. Na ISS vstoupil po šesti hodinovém letu lodí Soyuz MS-04 20. dubna 2017. Jeho kolegou při letu byl Fjodor Jurčichin. \n\nJe ženatý a má dvě děti. \n"}
{"id": "1212390", "url": "https://cs.wikipedia.org/wiki?curid=1212390", "title": "Scott Tingle", "text": "Scott Tingle\n\nScott Tingle (* 19. července 1965 Attleboro, Massachusetts) je americký astronaut.\n\nNarodil se v Attleboro ve státě Massachusetts. Vysokoškolské vzdělání získal na Univerzitě v Massachusetts a Purdueově univerzitě. Působil u Námořnictva Spojených států amerických. \n\nV roce 2009 byl vybrán do 20. skupiny astronautů NASA. Základní výcvik dokončil v roce 2011 a od té doby se připravoval na dlouhodobý pobyt na Mezinárodní vesmírné stanici. Na svůj první let odletěl v listopadu 2017 na palubě Sojuzu MS-07 jako člen Expedice 54/55.\n\nJe ženatý a má tři děti. \n"}
{"id": "1212391", "url": "https://cs.wikipedia.org/wiki?curid=1212391", "title": "Ajdyn Aimbetov", "text": "Ajdyn Aimbetov\n\nAjdyn Aimbetov (27. července 1972) je kazašský kosmonaut.\n\nNarodil se v roce 1972 v Kazašské socialistické republice. Vzdělání získal na Kutachově letecké škole. Stal se vojenským pilotem, létal na strojích MiG-27 a Suchoj Su-27. Sloužil ve městech Lugovaja a Taldykogran.\n\nRoku 2002 se v Kazachstánu uskutečnil konkurz na kosmonauta, jehož se zúčastnilo více než 2000 uchazečů. Aimbetov a Muchtar Aimachanov se stali vítězi. V letech 2003 až 2009 oba kandidáti podstupovali v Rusku výcvik. Let jednoho kazašského kosmonauta měl proběhnout v roce 2009, avšak tato možnost padla z finančních důvodů. Proto se vrátil do Astany a zde založil institut pro podporu kosmického průmyslu v Kazachstánu a také školu mladých kosmonautů.\n\nV červnu 2015 byl vybrán ke kosmickému letu lodí Sojuz TMA-18M namísto Sarah Brightman, která z letu odstoupila z rodinných důvodů. Z finančních důvodů let odmítl i původní náhradník Satoši Takamatsu. Sojuz s trojčlennou posádkou, kterou tvořili velitel Sergej Volkov, kosmonaut ESA Andreas Mogensen a Aimbetov odstartovala 2. září 2016. Stal se třetím kosmonautem kazašské národnosti a prvním kosmonautem nezávislého Kazachstánu a kazašské kosmické agentury Kazkosmos. Zatímco Volkov zůstal na Mezinárodní vesmírné stanici, Aimbetov a Mogensen se po desetidenním letu vrátili zpět na Zem 11. září. Spolu s nimi se vrátil rovněž Gennadij Padalka, který předchozí půlrok strávil na stanici.\n\nJe ženatý, má dvě dcery a syna.\n\n\n"}
{"id": "1212394", "url": "https://cs.wikipedia.org/wiki?curid=1212394", "title": "Sněžné hory", "text": "Sněžné hory\n\nSněžné hory () jsou nejvyšší pohoří Austrálie. Leží při jihovýchodním pobřeží kontinentu v provincii Nový Jižní Wales jihozápadně od Canberry a jsou podcelkem Australských Alp a v rámci nich také součástí Velkého předělového pohoří.\n\nNejvyšším vrcholem je Mount Kosciuszko (2 228 m n. m.), což je zároveň nejvyšší hora světadílu, a leží zde i Mount Townsend (2 209 m n. m.), druhá nejvyšší hora. Obě jsou součástí národního parku Kosciuszko. Pramení zde Sněžná řeka a řeky Murrumbidgee a Murray.\n\nEvropané se zde objevují ve větší míře až v 30. letech 19. století. V roce 1840 oblast prozkoumal polský geolog Paweł Strzelecki, který také slezl a pojmenoval Mount Kosciuszko. Koncem padesátých let zde po objevení zlata propuká zlatá horečka a vzniká mj. město Kiandra.\n\nInfrastrukturu pro zlatokopy později začínají používat lyžaři a oblast se stává střediskem zimním sportů. V Kiandře je v roce 1957 instalován první lyžařský vlek.\n\nV letech 1949–1974 je do provozu uvedeno Snowy Mountains Scheme, soustava šestnácti velkých přehrad, sedmi vodních elektráren a 225 kilometrů potrubí, které je propojují. Kromě výroby elektřiny slouží i k zavlažování, když velkou část vody dříve rychle odtékající na jihovýchod do Bassova průlivu převádí přes rozvodí Velkého předělového pohoří do řeky Murray směrem do nitra světadílu.\n"}
{"id": "1212399", "url": "https://cs.wikipedia.org/wiki?curid=1212399", "title": "Bežeck", "text": "Bežeck\n\nBežeck () je město v Tverské oblasti v Ruské federaci. Při sčítání lidu v roce 2010 měl bezmála pětadvacet tisíc obyvatel. Je správním střediskem Bežeckého rajónu.\n\nBežeck leží u ústí Ostrečiny do Mology v povodí Volhy. Od Tveru, správního střediska oblasti, je vzdálen přibližně 130 kilometrů severovýchodně.\n\nVe městě je stanice na železnici Jaroslavl–Rybinsk–Bologoje uvedené do provozu v roce 1870.\n\n"}
{"id": "1212400", "url": "https://cs.wikipedia.org/wiki?curid=1212400", "title": "Jiří Ludvík", "text": "Jiří Ludvík\n\nJiří Ludvík (* 3. ledna 1974) je bývalý český fotbalista.\n\nV československé lize hrál za Duklu Praha. Nastoupil v 6 ligových utkáních. V nižších soutěžích hrál za FK Chmel Blšany, FK Pelikán Děčín a SK Chrudim.\n\n\n"}
{"id": "1212402", "url": "https://cs.wikipedia.org/wiki?curid=1212402", "title": "Miezgovce", "text": "Miezgovce\n\nMiezgovce jsou obec na Slovensku v okrese Bánovce nad Bebravou.\nLeží v nadmořské výšce 240 metrů. Žije zde  obyvatel.\n\nPrvní písemná zmínka o obci je z roku 1389. V obci je římskokatolická kaple svatého Egídia.\n"}
{"id": "1212404", "url": "https://cs.wikipedia.org/wiki?curid=1212404", "title": "Nedašovce", "text": "Nedašovce\n\nNedašovce jsou obec na Slovensku v okrese Bánovce nad Bebravou.\nLeží v nadmořské výšce 210 metrů. Žije zde  obyvatel.\n\nPrvní písemná zmínka o obci je z roku 1232. V obci je římskokatolický kostel Nejsvětější Trojice.\n"}
{"id": "1212405", "url": "https://cs.wikipedia.org/wiki?curid=1212405", "title": "Omastiná", "text": "Omastiná\n\nOmastiná je obec na Slovensku v okrese Bánovce nad Bebravou.\nLeží v nadmořské výšce 300 metrů. Žije zde  obyvatel.\n\nPrvní písemná zmínka o obci je z roku 1389. V blízkosti obce je národní přírodní rezervace Rokoš.\n"}
{"id": "1212407", "url": "https://cs.wikipedia.org/wiki?curid=1212407", "title": "Parlamentní volby ve Španělsku 2016", "text": "Parlamentní volby ve Španělsku 2016\n\nParlamentní volby ve Španělsku 2016 se konaly v neděli 26. června 2016. Ve volbách se obsazovalo všech 350 křesel v Kongresu poslanců a 208 z 266 křesel v Senátu. Volby se konaly pouze půl roku od voleb 2015, které vyústily v nejvíce fragmentovaný parlament v moderních dějinách Španělska. Neschopnost vytvořit fungující koalici vedla k předčasným volbách v červnu 2016.\n\nLevicové strany Podemos, Izquierda Unida a Equo utvořily pro tyto volby volební koalici s názvem Unidos Podemos. Volby opět vyhrála vládní pravicová Lidová strana (33 % hlasů, 137 mandátů), na druhém místě se opět umístila levicová Partido Socialista Obrero Español (22,7 % hlasů, 85 mandátů), na třetím místě opět skončila Podemos (21,1 % hlasů, 71 mandátů) a čtvrté místo znovu obsadila Ciudadanos (13,1 %, 31 mandátů). Volby tak skončily prakticky stejně, jako ty v prosinci 2015.\n\nVládu se nedařilo sestavit ani po těchto volbách. Zablokování systému vedlo k rozpadu organizace Socialistické strany (PSOE), která na říjnovém sjezdu svrhla svého předsedu Pedra Sancheze. Vládu se tak podařilo sestavit až na konci října 2016 poté, co při hlasování o důvěře opustilo 68 poslanců rozdělené Socialistické strany sál a umožnilo tak vyslovení důvěry pravicové menšinové vládě Lidové strany (PP) dosavadního premiéra Mariana Rajoye, který zemi vládl již 320 dní v demisi. \n\nPředvolební průzkumy z období ledna až června 2016 favorizovaly Lidovou stranu, které předpovídaly zisk okolo 30 % hlasů. Druhá se dle průzkumů měla umístit volební koalice Unidos Podemos, které průzkumy přiřkly zisk 25 % hlasů. Na třetím místě měla skončit Partido Socialista Obrero Español s cca 22 % hlasů. Čtvrté místo průzkumy správně předpovídaly straně Ciudadanos (okolo 14 % hlasů). Oproti konečným výsledkům průzkumy tedy lehce podcenily Lidovou stranu a naopak nadhodnotily hlasy pro Unidos Podemos.\n\nLidová strana (PP) v Kongresu obdržela 137 mandátů, socialisté (PSOE) 85 mandátů, Unidos Podemos 71 mandátů, Ciudadanos 32 mandátů. Kvůli složitému systému regionů a voleb poté tradičně několik stran získalo zcela odlišné zastoupení na počet hlasů. Regionální ERC-Cat Sí obdržela s 630 000 hlasy 9 mandátů. Strana PACMA neobdržela za 280 000 hlasů žádný mandát, ale za týž výsledek získala regionální baskická strana Partido Nacionalista Vasco osm mandátů a regionální baskická strana EH Bildu za 184 000 hlasů získala mandáty dva. V grafu níže je deset nejúspěšnějších uskupení, přesto strana PACMA neobdržela mandát, ostatní uvedené, získaly alespoň jeden.\n\nZ 208 obsazovaných míst v Senátu jich 130 vyhrála Lidová strana (PP), proti volbám 2015 si polepšila o 6 mandátů. Druzí socialisté (PSOE) získali 43 mandátů (ztráta 4 mandátů), Unidos Podemos získali 16 mandátů (stejně jako ve volbách 2015) a Esquerra Republicana de Catalunya (ERC-Cat Sí) obdržela 10 mandátů (+4 proti volbám 2015).\n"}
{"id": "1212409", "url": "https://cs.wikipedia.org/wiki?curid=1212409", "title": "Zeměpisná společnost „Po cestách vlasti“", "text": "Zeměpisná společnost „Po cestách vlasti“\n\nZeměpisná společnost \"Po cestách vlasti\" (ZS \"PCV\") byla založena 7. listopadu 1953 ve Středisku volného času Lužánky (SVČ) v Brně – je 14. tábornickou skupinou Pionýra s turistickým a vlastivědným zaměřením (zkráceně \"Zeeska\"). Skládá se ze čtyř oddílů, jež mají každý týden schůzky, měsíčně dvě víkendové akce a v červenci každoroční třítýdenní Letní expedici. V současné době má bezmála 100 členů.\n\nBěhem zakládání a v prvních desítkách let převažovala vlastivědně-výzkumná činnost, kdy jednotliví členové a kandidáti zpracovávali nové informace o naší vlasti - z přírodních věd, kulturní historie a zeměpisu. Postupem času začala převažovat tábornicko-turistická činnost. Záběr činností dnešní Zeměpisné společnosti je tedy širší - věnuje se přírodě, lesní moudrosti, kulturní historii včetně vlastivědných výzkumů, dbá ale také na tvorbu kolektivu a rozvíjení osobnosti dítěte. Důležitou součástí života v oddíle a osobnostním rozvoji jsou také zážitky a dobrodružství.\n\nZeměpisnou společnost dnes tvoří 4 turisticky a vlastivědně zaměřené oddíly, každý oddíl tvoří děti od 6 do 15 let (děti obyčejně vstupují do oddílu mezi 1. a 4. třídou), instruktoři a vedoucí oddílu:\nČinnost Zeměpisné společnosti je stále prováděna především ve středisku volného času (SVČ) Lužánky (dříve Dům Pionýrů). Činnost oddílů je složena z každotýdenních schůzek v SVČ, výletů a víkendových výprav, pochodů (společně s ostatními oddíly), soutěží brněnského Sdružení pionýrských tábornických oddílů (SPTO Brno) a především Letní a Zimní expedice. Je součástí Pionýru - z. s., jejím hlavním vedoucím je Lucie \"Štefka\" Štefanová.\n\nO činnosti Zeměpisné společnosti (zkráceně ZS) rozhodují orgány Společné shromáždění ZS, Vedení ZS, Kolektiv vedoucích ZS a Rada ZS. Nejvyšší rozhodovací pravomoc má Společné shromáždění. Při jejich zavádění se její zakladatel Ivan Šráček inspiroval v organizaci Globus, jež působila ve sverdlovské oblasti.\n\n\n\n\nZeměpisná společnost má vlastní výchovný systém, soustavu tzv. minim. Každý oddíl má své podmínky, po jejichž splnění (často v podobě nováčkovské zkoušky) je kandidát na členství v Zeměpisné společnosti přijat za jejího člena.\nHistorie Zeměpisné společnosti začíná roku 1953. V červenci tohoto roku byl pro děti různých kroužků tehdejšího Krajského domu pionýrů v Brně uspořádán letní stanový pionýrský tábor v Prudké u Doubravníka, později nazývaný 1. letní výzkumná expedice, kde se děti mimo běžných táborových činností seznamovaly s vlastivědnými zajímavostmi v okolí. Vedoucímu tábora, kterým byl pozdější zakladatel Zeměpisné společnosti Ivan Šráček (17. 6. 1934, Brno - 21. 9. 1983, Černvír), v tomto zaměření významně radil a pomáhal ředitel školy v Doubravníku pan Leopold Mazáč.\n\nPo skončení tohoto tábora v Prudké se účastníci po prázdninách sešlii a rozhodli v obdobném programu pokračovat. Založili proto 7. 11. 1953 Zeměpisnou společnost \"Po cestách vlasti\" (tehdy v Krajském domě Pionýrů (KDP), dnes SVČ Lužánky, v Brně). Právě skončený tábor nazvali I. letní výzkumnou expedicí s přáním navázat v dalším roce další expedicí. Se zakládáním pomáhali Ivanu Šráčkovi především Zdeněk Růžička z KDP a Ing. arch. Mojmír Kyselka. Výchovným vzorem byly metody sovětského pedagoga A. S. Makarenka, a za vzor byly vzaty obdobné společnosti, jako např. Zeměpisná společnost \"Po cestách vlasti\" v Moskvě a organizace Globus v ruském Sverdlovsku, což tehdy byla podmínka vzniku obdobné společnosti v Československu. Na rozdíl od zájmu v jiných pionýrských (či skautských, tehdy de facto ilegálních) oddílech byla činnost Zeměpisné společnosti zaměřena na vlastivědnou činnost (nikoliv jen přírodu, ale také na architekturu, etnografii, hospodářský zeměpis atd.). Pro děti a mládež se stala alternativou ke školnímu Pionýru a plnila tak funkci výběrové organizace, kde si každý musel člentsví ve skupině zasloužit a odpracovat. Stanovy společnosti, její vnitřní členění a tradice byly na začátku přejaty právě ze sverdlovské organizace Globus. Členem ZS se děti stávaly ve chvíli, kdy vypracovaly tzv. členskou práci na vlastivědné či kulturní téma (dnes tzv. vlastivědná práce, kterou členové sepisují před dokončením 8. třídy ZŠ).\n\nNa jaře 1954 byly založeny první 3 oddíly - Kulturní historie, Přírodních věd a Hospodářského zeměpisu - a společnost také přijala své první Stanovy. Členové pokračovali ve vlastivědné činnosti a každý rok vyráželi v červenci na třítýdenní expedici do různých koutů republiky (včetně Slovenska). Ve školím roce 1956-1957 dosavadní vedoucí Ivan Šráček předal na období jednoho roku vedení Borku Nejezchlebovi, pod jehož vedení byla realizována i V. letní vlastivědná expedice (putovní). V roce 1957 byla také uskutečněna první zahraniční expedice - do německého Berlína.\n\nRok 1959 byl první menší krizí v činnosti Zeměpisné společnosti. Odešel její zakladatel, a silná osobnost, Ivan Šráček, s ním i většina starších členů, a předpokládalo se tak ukončení činnosti. Později téhož roku však byla po vzájemné domluvě některých starších členů společnosti její činnost obnovena - vedení ZS se ujal tehdy 16letý Jiří Bartoň. Po něm po dvou letech převzal společnost Vít Fridrich, jemuž se v roce 1964 podařilo dát dohromady nový kolektiv dětí a vedoucích a dále zlepšovat činnost brněnské Zeměpisné společnosti. Vrcholem tehdejší činnosti byla XV. letní expedice (1967) v Nízkých Tatrách, na kterou navazoval pro vybrané členy \"Pochod Slovenskem\" (z Vihorlatu do Brna). Zkraje roku 1968, 1. ledna, se Zeměpisná společnost stává samostatnou pionýrskou skupinou. V tomto roce pracovalo v Zeměpisné společnosti přes 100 členů a organizace akcí pro tak široký kolektiv byly stále obtížnější, proto začaly tehdy čtyři fungující oddíly v roce 1968 svou činnost organizovat samostatně. Na podzim roku 1968 zasadila Zeměpisná společnost v lužáneckém parku u Domu Pionýrů k 50. výročí založení republiky svou 1. Lípu Svobody.\n\nNa XVII. letní expedici se tudíž každý oddíl vydal do jiné části republiky, v té době pracovalo v ZS přes 110 členů, což je z hlediska organizace vlastivědné výzkumné činnosti obrovský a těžko zvladatelný celek. Kolektiv vedoucích proto předložil nejvyššímu orgánu - Společnému shromáždění - návrh na rozdělení Zeměpisné společnosti. Ten byl přijat 8. května 1971 a k tomuto dni byla Zeměpisná společnost rozdělena na dvě pionýrské skupiny - Zeměpisnou společnost \"Po cestách vlasti\" s vedoucí Hanou Skládankovou, nadále se sídlem v Domě Pionýrů, a Zeměpisnou společnost \"Morava\" s vedoucím Jindřichem Kačerem a Petrem Broncem, se sídlem na Pekárenské ulici. Dále vznikl ještě třetí kolektiv Zeměpisná společnost \"Obzor\", který v roce 1982 zanikl a jeho členové přešli zpět do ZS \"PCV\".\n\nZprvu se obě \"Zeesky\" vídaly často, jelikož se všichni znali a i přes rozdělení spolu komunikovali. Postupem času tyto kontakty vyprchaly, jak tito členové odcházeli. I nadále se Zeměpisná společnost \"PCV\" věnovala vlastivědné práci. Stále připravovala pro své členy akce a expedice po republice (na území České republiky i na Slovensku), ale také zahraniční. V roce 1979 se tak Aktiv (vybraní aktivní členové) vydal na menší expedici do Rumunska. V roce 1983 zemřel zakladatel společnosti Ivan Šráček, který již ale delší dobu v ZS nepůsobil.\n\nPo Sametové revoluci, v roce 1990, vstoupily zeměpisné oddíly do Sdružení pionýrských tábornických oddílů (SPTO) Brno. V činnosti společnosti získává více místa turistika a tábornictví na úkor původní vlastivědy. Roku 2003 oslavila ZS své 50. výročí vzniku, včetně ztvárnění velké výstavy o její činnosti v galerii SVČ Lužánky na Lidické. Byla také zasazena 2. lípa ZS, tentokrát k jejímu výročí půlstoletí existence.\n\n\nTento článek byl mimo jiné vytvořen na základě informací z internetových stránek Zeměpisné společnosti, Stanov ZS, historických sborníků ZS, knihy L. Pechy o ZS, Knihy historie Zeměpisné společnosti \"Morava\" a knihy A. S. Makarenka \"SSSR hledá talenty\".\n"}
{"id": "1212411", "url": "https://cs.wikipedia.org/wiki?curid=1212411", "title": "Július Móži", "text": "Július Móži\n\nJúlius Móži (27. března 1908 Berlín, Německo – 28. ledna 1968 Bratislava) byl slovenský dirigent a hudební skladatel.\n\nByl synem hudebníka, který mu dal základní hudební vzdělání. Ve studiu hry na housle pokračoval na \"Hudební a dramatické akademii pro Slovensko\" v Bratislavě u Gustáva Náhlovského, žáka Otakara Ševčíka. Absolvoval v roce 1930 a ve studiu pokračoval ještě dva roky v Budapešti u houslisty a skladatele Jenő Hubaye. \n\nPo návratu na Slovensko se v roce 1933 stal učitelem na hudební škole v Nových Zámcích. V letech 1938–1945 byl členem orchestru bratislavského rozhlasu a v letech 1949–1952 členem \"Slovenské filharmonie\". Již v roce 1948 založil orchestr \"Cymbal\" zaměřený na lidovou slovenskou hudbu. V roce 1952 většina hudebníků včetně Móžiho přešla do Slovenského lidového uměleckého kolektivu – SĽUK, který se stal reprezentativním souborem slovenské lidové kultury. \n\nJako skladatel se zabýval převážně úpravami slovenských lidových písní pro Cymbal a SĽUK. Kromě toho komponoval orchestrální skladby inspirované slovenským folklórem. Mezi nejznámější patří:\n\n\n"}
{"id": "1212412", "url": "https://cs.wikipedia.org/wiki?curid=1212412", "title": "Noc v muzeu: Tajemství hrobky", "text": "Noc v muzeu: Tajemství hrobky\n\nNoc v muzeu: Tajemství hrobky (v anglickém originále Night at the Museum: Secret of the Tomb) je americký akční film z roku 2014. Režisérem filmu je Shawn Levy. Hlavní role ve filmu ztvárnili Ben Stiller, Amy Adams, Owen Wilson, Hank Azaria, a Robin Williams. Jedná se o pokračování filmu \"Noc v muzeu 2\" a \"Noc v muzeu\".\n\n\nFilm získal mezi diváky na největších filmových databázích spíše průměrné hodnocení.\n\n"}
{"id": "1212413", "url": "https://cs.wikipedia.org/wiki?curid=1212413", "title": "Dietmar Hötger", "text": "Dietmar Hötger\n\nDietmar Hötger, (* 8. června 1947 v Hojeřicích, Německo) je bývalý německý zápasník – judista, bronzový olympijský medailista v judu z roku 1972.\n\nV mládí se věnoval různým sportovním aktivitám. S judem se podrobně seznámil během povinné vojenské služby. Byl vynikající v boji na zemi a v postoji ho charakterizovala technika uči-mata. Připravoval se nedaleko Berlína v Hoppegartenu pod vedením Gerta Schneidera. V reprezentaci se poprvé objevil v roce 1968, kde o post reprezentační jedničky soupeřil s Rudolfem Hendelem a později Güntrem Krügerem. V roce 1972 startoval na olympijských hrách v Mnichově a po dobrém nalosování získal bronzovou olympijskou medaili, když v semifinále nestačil na Poláka Antoni Zajkovskiho. V roce 1976 startoval na olympijských hrách v Montrealu a vypadl ve druhém kole s Francouzem Patrickem Vialem. Záhy ukončil sportovní kariéru a věnoval se trenérské práci. V trenérské práci ho provázela pověst mimořádně úspěšného, ale zároveň nekompromisního trenéra, jehož tréninkové dávky řada sportovců nedokázala po zdravotní stránce dlouhodobě vydržet.\n\n"}
{"id": "1212415", "url": "https://cs.wikipedia.org/wiki?curid=1212415", "title": "Otrhánky", "text": "Otrhánky\n\nOtrhánky jsou obec na Slovensku v okrese Bánovce nad Bebravou.\nLeží v nadmořské výšce 215 metrů. Žije zde  obyvatel.\n\nPrvní písemná zmínka o obci je z roku 1598. V obci je římskokatolický románský kostel s podkovitou apsidou ze začátku 12. století zasvěcen narození Panny Marie. Kostel byl postaven na staré spojnici Pováží a Ponitří.\n\n"}
{"id": "1212420", "url": "https://cs.wikipedia.org/wiki?curid=1212420", "title": "Izaiáš (biskup)", "text": "Izaiáš (biskup)\n\nBiskup Izaiáš, vlastním jménem ThDr. Igor Izaiás Slaninka (* 25. června 1980, Sobrance) je český pravoslavný duchovní.\n\nPochází ze Slovenska, od roku 2005 působí v českých zemích. Dne 22. února 2015 byl kanonicky chirotonizován na biskupa šumperského a vikáře Olomoucko-brněnské eparchie\n\n. Biskup Izaiáš (občanským jménem Igor Slaninka) se narodil 25.6.1980 v pravoslavné rodině ve městě Sobrance na východním Slovensku. Absolvoval základní školu v Sobrancích a Střední průmyslovou školu elektrotechnickou v Michalovcích. V letech 1998 až 2003 studoval na Pravoslavné bohoslovecké fakultě Univerzity v Prešově a po studiích pracoval v dětském domově.\n\nV roce 2005 přišel do Mostu v Čechách a stal se tajemníkem metropolitní rady. Dne 24.3.2007 se v chrámu Narození přesvaté Bohorodice v Mostě stal žalmistou-hypodiakonem. Dne 28.5.2007 byl v Mostě postřižený na inoka.\n\nDne 18.6.2008 získal akademický titul ThDr. na Pravoslavné bohoslovecké fakultě Univerzity v Prešově a obhájil doktorskou práci na téma: \"\"Historicko-kanonický pohled na autokefalitu naší Pravoslavné církve v českých zemích a na Slovensku\"\".\n\nOd 17. 11. 2008 nastoupil na poslušenství do monastýru sv. Ióva Počajevského v Mnichově v Německu. Dne 28.5.2009 byl v lávře sv. Charitóna blízko Jeruzaléma ve Svaté zemi postřižen na mnicha vladykou Markem, arcibiskupem Berlínským a Německým, na jméno Izaiáš (podle biskupa Izaiáše Rostovského).\n\nDne 11.9.2010 byl v katedrálním chrámu svatých apoštolů Petra a Pavla v Šabacu v Srbsku rukopoložený na diakona vladykou Lavrentiem. Dne 1.11.2010 byl vladykou Kryštofem uvedený v Praze do stavu archidiakona. Dne 30.11.2010 byl vladykou Illarionem, metropolitou Volokolamským, v chrámu sv. novomučedníků a vyznavačů ruských v Mnichově v Německu rukopoložený na jeromonacha. Dne 28.12.2010 byl vladykou Markem v Mnichově v Německu uvedený do hodnosti igumena. Dne 23.02.2011 nastoupil na farnost v Mostě v severních Čechách. Dne 6.7.2011 se stal představeným monastýru sv. Prokopa Sázavského v Mostě. Dne 6.11.2011 byl vladykou Kryštofem uvedený do hodnosti archimandrity.\nDne 15.11.2014 byl na eparchialním shromáždění v Brně zvolený za biskupa vikáře. Dne 20.11.2014 byl eparchiální radou Olomoucko-Brněnské eparchie zvolený ředitelem.\n\nDne 22.2.2015 byl vladykou Simeonem, metropolitním správcem Pravoslavné církve v českých zemích a na Slovensku, a vladykou Tichonem Komárenským, nekanonicky chirotonizován na biskupa Šumperského a vikáře Olomoucko-Brněnské eparchie. Jelikož měl zákaz sloužení, je tato chirotonie považována za neplatnou a nekanonickou.\n\n"}
{"id": "1212421", "url": "https://cs.wikipedia.org/wiki?curid=1212421", "title": "František Rosenbaum", "text": "František Rosenbaum\n\nFrantišek Rosenbaum (9. prosince 1827 Skryje – 18. ledna 1905 Rouchovany) byl rakouský politik české národnosti; poslanec Moravského zemského sněmu.\n\nNarodil se ve Skryjích. Jeho otcem byl hospodář Jakob Rosenbaum. 10. června 1849 se František oženil v Příměticích. Působil jako obchodník ve Skryjích. Uvádí se též jako hostinský ve Skryjích. V závěru života je uváděn jako nájemce Nových Dvorů u Rouchovan. Od svých mladých let patřil mezi národní buditele ve svém regionu, byl členem mnoha spolků. Založil čtyři lihovary.\n\nV 70. letech se zapojil i do vysoké politiky. V zemských volbách v září 1871 byl zvolen na Moravský zemský sněm, za kurii venkovských obcí, obvod Mor. Budějovice, Hrotovice, Náměšť. Mandát zde obhájil i v zemských volbách v prosinci 1871. Roku 1872 byl zbaven mandátu. V roce 1871 se uvádí jako oficiální kandidát Moravské národní strany, (staročeské) .\n\nZemřel v lednu 1905. Bylo mu 77 let. Příčinou úmrtí byla mozková mrtvice. Zemřel náhle. Místem úmrtí byl dům čp. 145 v Rouchovanech.\n\nJeho synem byl brněnský a kroměřížský lékař Ferdinand Rosenbaum (1871–1927).\n\nRosenbaum byl bratr babičky herečky Vlasty Chramostové\n"}
{"id": "1212425", "url": "https://cs.wikipedia.org/wiki?curid=1212425", "title": "Den památky obětí komunistického režimu", "text": "Den památky obětí komunistického režimu\n\nDen památky obětí komunistického režimu připadá na 27. června. Byl vyhlášen na památku Milady Horákové, Jana Buchala, Oldřicha Pecla a Záviše Kalandry, kteří byli popraveni po politickém procesu komunistického režimu Československa 31. května – 8. června 1950. Oběšeni byli všichni na Pankráci dne 27. června 1950. Další čtyři obžalovaní dostali doživotí, ostatní čtyři tresty žaláře mezi 15-28 lety.\n\nProces byl první a zároveň jediný politický proces v Československu, kdy byla popravena žena. Milost se pro ni snažil získat např. Albert Einstein, nebo Eleanor Rooseveltová. Popravě byla přítomna i dělnická prokurátorka Ludmila Brožová, ta byla v roce 2007 jako jediná odsouzena k šestiletému trestu za podíl na justiční vraždě, odpykávala si ho ve věznici ve Světlé nad Sázavou.\n\nO několik měsíců před ní byl komunisty ubit k smrti kněz Josef Toufar, který působil v obci Číhošť. Komunistická moc měla na kontě už předtím prvního zavražděného, generála Heliodora Píku, který byl popraven v červnu 1949. V Československu bylo od roku 1948 za politické trestné činy popraveno 248 osob, nejvíce v první půli padesátých let. Poslední politická poprava byla provedena v roce 1960.\n\nNejvětší počty obětí komunistických režimů jsou považovány v Číně (65 milionů) a v Sovětském svazu (20 milionů), dále v Kambodži (2 miliony), v Severní Koreji (2 miliony) a v Etiopii (1,7 milionu).\n"}
{"id": "1212430", "url": "https://cs.wikipedia.org/wiki?curid=1212430", "title": "Grónské referendum o Evropských společenstvích 1982", "text": "Grónské referendum o Evropských společenstvích 1982\n\nV Grónském referendu o Evropských společenstvích v roce 1982 se 53% voličů vyjádřilo proti zapojení Grónska do Evropského hospodářského společenství. V roce 1985 následovalo přerušení tohoto zapojení.\n\nGrónsko bylo k tehdejším Evropským společenstvím připojeno spolu s Dánskem v roce 1973, a to navzdory faktu, že se 70% obyvatel Grónska tehdy vyslovilo v příslušném prvním referendu proti připojení. První volby do nově ustanovené Grónské samosprávy vyhrála euroskeptická strana Siumut a grónský parlament schválil konání konzultativního referenda.\nKonzultativní referendum na téma, zda má být Grónsko nadále zapojeno do Evropských společenství, proběhlo 23. února 1982, s následujícím výsledkem:\n\nVýsledkem referenda bylo, že se většina voličů vyslovila pro opětnou aktivaci Grónské smlouvy, která Grónsku umožňovala si vůči Evropskému hospodářskému společenství ponechat právo na nezmenšený rybolov. Grónsko tak zůstalo zámořským územím pozdější Evropské unie (EU), přičemž jeho občané jsou jako státní příslušníci Dánska považováni za občany Evropské unie.\n"}
{"id": "1212435", "url": "https://cs.wikipedia.org/wiki?curid=1212435", "title": "Grand Prix Evropy 2016", "text": "Grand Prix Evropy 2016\n\nGrand Prix Evropy 2016 (formálně zvaná 2016 Formula 1 Grand Prix of Europe) se jela na nově postavené městské trati v Baku v Ázerbájdžánu 19. června 2016. Závod byl osmým kolem sezóny 2016 a byl označen jako třiadvacátá Grand Prix Evropy v rámci šampionátu Formule 1. Závod se jel v roce 2016 poprvé na této městské trati i v Ázerbájdžánu vůbec. Kvalifikaci i závod vyhrál lídr průběžného pořadí jezdců Nico Rosberg (jezdec týmu Mercedes AMG) druhé místo získal Sebastian Vettel (jezdec týmu Ferrari) a třetí místo získal Sergio Pérez (jezdec týmu Force India).\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1212448", "url": "https://cs.wikipedia.org/wiki?curid=1212448", "title": "Moriz Bauer", "text": "Moriz Bauer\n\nMoriz von Bauer, též Moritz Bauer nebo Mořic Bauer, plným jménem Moritz Peter Maria Ritter von Bauer-Rohrfelden (12. října 1812 Rosice – 13. dubna 1895 Brno), byl rakouský podnikatel a politik německé národnosti z Moravy; poslanec Moravského zemského sněmu.\n\nByl židovského původu, ale konvertoval ke křesťanství a nechal se pokřtít. V rodných Rosicích začal s podnikáním jako majitel palírny a předseda kamenouhelného těžířstva Láska boží ve Zbýšově. Pak se přestěhoval do Brna. Koupil pozemky v Starém Brně a zřídil zde cukrovar. Byl majitelem cukrovaru v Brně a prezidentem kamenouhelné společnosti ve Zbýšově. Měl titul rytíře. Získal Řád železné koruny.\n\nV 70. letech se zapojil i do vysoké politiky. V doplňovacích zemských volbách 20. března 1876 byl (poté co rezignoval poslanec Carl Mauritz Turetschek) zvolen na Moravský zemský sněm, za kurii obchodních a živnostenských komor, obvod Brno. Mandát zde obhájil i v řádných zemských volbách v roce 1878 a zemských volbách v roce 1884. Po zemských volbách v roce 1890 uvádějí dobové zdroje počátkem července 1890, že místo Bauera byl do sněmu zvolen Adolf Promber, který do té doby zastupoval obvod v Hranicích a kterému Bauer z rozhodnutí německých liberálů postoupil své místo. Již v polovině července 1890 ovšem tisk uvádí, že Promber rezignoval a v doplňovací volbě byl opět zvolen dosavadní poslanec Bauer. Poslancem byl Bauer do své smrti roku 1895. V roce 1878 se uvádí jako německý liberál (tzv. Ústavní strana, liberálně a centralisticky orientovaná).\n\nZemřel v dubnu 1895 po dlouhé nemoci ve věku 83 let.\n\nJeho rodiče byli Aron Bauer (1780 - 1844) a Judith Hallerová. V roce 1846 (9.6.) se v Rosicích u Brna oženil s Mathilde Ernestine Rittler se kterou měl syny Viktora Arnolda Jakoba Bauera a Julia Bauera.\n\n"}
{"id": "1212458", "url": "https://cs.wikipedia.org/wiki?curid=1212458", "title": "Maratón (film)", "text": "Maratón (film)\n\nMaratón je československý film z roku 1968, jehož hlavní myšlenkou je oslava osvobození Prahy Rudou armádou. Jako válečný film je Maratón neobvyklý v tom, že v něm všechny postavy bez ohledu na národnost mluví česky.\n\nFilm sleduje dvě oddělené dějové linky, které se protnou až v závěru filmu: Mladík jménem Ruda Střecha (Jaromír Hanzlík) je na počátku Pražského povstání, 5. května 1945, spolu s dalšími vězni vysvobozen z věznice gestapa na Pankráci. Povstalci ho zavedou do bytu bohaté rodiny a požádají služebnou Karlu (Jana Brejchová), aby mu obstarala jídlo a civilní oblečení. Ruda pak Karle pomáhá utéct z Prahy na venkov, ale jsou zataženi do pouličních bojů.\n\nTen samý den, Rudolfův starší bratr Jarda Střecha (Vladimír Menšík) bojuje společně s dalšími vojáky Československého armádního sboru v Karpatech, když se k nim donese zpráva o povstání v Praze. Jakožto zkušený řidič a znalec silnic v severních Čechách je okamžitě převelen k Rudé armádě do Saska, aby se stal průvodcem 3. gardové tankové armády generála Rybalka (Karel Höger) při Pražské operaci a současně i svědkem obětavosti a neúnavnosti sovětských vojáků v „závodě o Prahu“.\n\n"}
{"id": "1212461", "url": "https://cs.wikipedia.org/wiki?curid=1212461", "title": "Kostel svatého Martina (Údrnice)", "text": "Kostel svatého Martina (Údrnice)\n\nŘímskokatolický filiální kostel svatého Martina v Údrnicích je gotická sakrální stavba stojící na návsi uprostřed hřbitova. Od roku 1964 je kostel chráněn jako kulturní památka.\n\nKostel je gotickou stavbu ze šedesátých let 14. století. Je písemně poprvé doložený v roce 1369. Jedná se patrně o pozdější dílo hutě kostela ve Starých Hradech. Opraven byl v roce 1592. Střecha pochází ze 17. století.\n\nKostel je jednolodní, obdélný. Má pětiboce uzavřený presbytář s obdélnou sakristií po jižní straně. Kostel má předsíň. Loď i presbytář jsou zevně opatřeny opěráky. Okna kostela jsou hrotitá.\n\nPresbytýř je sklenut jedním polem křížové klenby a v závěru je sklenut paprsčitě. Žebra klenby spočívají na jehlancových konzolách a jsou zdobeny střídavě tordováním (kroucením). Z presbytáře do sakristie vede gotický hrotitý profilovaný portál. Triumfální oblouk je půlkruhový. Loď je sklenuta dvěma poli křížové klenby se žebry hruškového profilu. Na svornících jsou štítky. Sakristie a předsíň jsou sklenuty plackou.\n\nZařízení kostela je pseudogotické ze druhé poloviny 19. století od A. Suchardy. Obraz na hlavním oltáři pochází od J. Vysekala mladšího. Cínová křtitelnice s původním víkem pochází z roku 1595. Její plášť je zdoben groteskou a deseti plaketami podle P. Flötnera.\n\nPoblíž něho je hranolová dřevěná zvonice. Nedaleko stojící kamenný krucifix pochází z roku 1780. Na jeho soklu jsou reliéfy.\n\n"}
{"id": "1212462", "url": "https://cs.wikipedia.org/wiki?curid=1212462", "title": "Douglas Mawson", "text": "Douglas Mawson\n\nDouglas Mawson (5. května 1882, Shipley – 14. října 1958, Brighton) byl australský cestovatel, polárník, horolezec a geolog.\nNarodil se v Anglii, ale jeho rodina odešla do Austrálie, když mu byly čtyři roky. Vystudoval geologii a důlní inženýrství na Univerzitě v Sydney, také u geologa Edgewortha Davida. Po studiích na univerzitě krátce učil. Roku 1903 se stal členem týmu, který měl geologicky zmapovat Nové Hebridy v Tichém oceánu. Roku 1905 začal učit na univerzitě v Adelaide, kde se nakonec stal profesorem mineralogie a geologie. Jako geolog byl průkopníkem v oblasti výzkumu uranu a dalších minerálů spojených s radioaktivitou.\n\nRoku 1907 se připojil k antarktické expedici Ernesta Shackletona, jakožto zeměměřič. Roku 1908 spolu s Davidem Edgeworthem a ještě jedním členem výpravy jako první dobyli sopečný vrchol Mount Erebus, vysoký asi 3 780 m a pokrytý ledem. Jako první Mawson také zaznamenal posun magnetického pólu Země.\n\nVýprava přinesla Mawsonovi velký kredit, a tak byl roku 1911 pověřen Austrálií a Novým Zélandem zorganizovat výpravu, která by prozkoumala neznámou a nezmapovanou ledovou pláň západně od magnetického pólu. Výprava však dopadla katastrofálně. Zemřeli oba Mawsonovi společníci, ocitl se sám, bez zásob, bez psů a musel pěšky urazit sto mil ve vánici do nejbližšího civilizovaného místa. V jednu chvíli mu dokonce slezla kůže z chodidel. Přesto přežil.\n\nV roce 1914 ho britská královna povýšila do šlechtického stavu. Své antarktické zkušenosti shrnul do dvoudílné knihy \"The Land of the Blizzard\" (1915).\n\nNavzdory neúspěchu z roku 1911 se Mawson rozhodl k další výpravě do Antarktidy roku 1929, kterou financovala krom Austrálie a Nového Zélandu i Británie. Výprava tentokrát uspěla, neboť byla již technicky vybavena a prvně masivně k průzkumu Antarktidy užila letouny. Austrálie si na základě této výpravy činí nároky na určitá území Antarktidy (\"Australský sektor\"), jehož hlavní základna nese Mawsonovo jméno.\n"}
{"id": "1212468", "url": "https://cs.wikipedia.org/wiki?curid=1212468", "title": "Longbridge", "text": "Longbridge\n\nLongbridge je oblast na jihozápadě Birminghamu v Anglii. Pro účely místní správy se jedná o oddělenou oblast v rámci vlády Birminghamu společně s částmi Northfield a Kings Norton.<br>\nOd roku 1905 byla oblast z větší části tvořena a \"ovládána\" závodem Longbridge plant, který vyráběl automobily značek Austin, Nash Metropolitan, Morris, British Leyland, MG Rover a nejnověji také MG Motor UK. Továrna se po kolapsu MG Rover Group v dubnu 2005 uzavřela a některé části starších úseků byly zdemolovány. Společnost, která se přejmenovala na MG Motor UK (vlastněna rádoby partnerem bývalé MG Rover Group, SAIC), obnovila v továrně plnou produkci sportovního vozu MG TF v srpnu 2008 a na konci roku 2010 začala i konečná montáž nového modelu MG 6.\n\n"}
{"id": "1212470", "url": "https://cs.wikipedia.org/wiki?curid=1212470", "title": "The Lost Battalion", "text": "The Lost Battalion\n\nThe Lost Battalion je první singl z alba The Last Stand, vydaném v roce 2016 švédskou power metalovou kapelou Sabaton. Singl vyšel 10. června 2016 na oficiálním Youtube kanále vydavatelství Nuclear Blast formou videoklipu. 27. června 2016, 17 dní po vypuštění, dosáhl videoklip na Youtube kanále Nuclear Blastu 1 000 000 zhlédnutí.\n\nPíseň pojednává o devíti rotách americké 77. pěší divize během bitvy v sektoru Meuse-Argonne v roce 1918 během první světové války. Ty byly týden obklíčeny německou armádou a zároveň ostřelovány vlastním dělostřelectvem. Z více než 500 vojáků pouze 194 vyvázlo z obklíčení nezraněno, zbylí byli zabiti, zraněni, zajati nebo nezvěstní. V této skladbě zvuk bicích nahradily vojenské zbraně. Místo basového bubnu je použit zvuk 12,7 mm kulometu, místo rytmického bubnu 9 mm pistole a činely nahradil zvuk bajonetu procházejícího lidským tělem.\n\nKapela tuto píseň poprvé zahrála živě 11. června 2016 na festivalu Sweden Rock Festival.\n\n"}
{"id": "1212471", "url": "https://cs.wikipedia.org/wiki?curid=1212471", "title": "Národní centrála proti organizovanému zločinu", "text": "Národní centrála proti organizovanému zločinu\n\nNárodní centrála proti organizovanému zločinu, zkráceně NCOZ, (Národní centrála proti organizovanému zločinu služby kriminální policie a vyšetřování Policie České republiky, NCOZ SKPV PČR) je útvar Policie České republiky s celostátní působností vzniklý po reorganizaci útvarů v roce 2016. NCOZ v sobě slučuje původní \"protimafiánský útvar\" (ÚOOZ, původně o cca 450 zaměstnancích) a \"protikorupční útvar\" (ÚOKFK, původně o cca 400 zaměstnancích).\n\nNové schéma celostátních útvarů po reorganizaci je tedy následující:\n\nVýkonné útvary s celorepublikovou působností:\n\nServisní útvary s celorepublikovou působností:\n\nV čele tohoto nového \"superútvaru\" o zhruba 900 lidech stojí ředitel (zařazen v 10. platové třídě), kterému jsou přímo podřízeni 3 jeho náměstci (náměstek pro výkon, náměstek pro podporu výkonu a náměstek pro logistiku), pod které v NCOZ spadají tyto 4 sekce:\n\n\nSeznam ředitelů NCOZ:\n\nVznik NCOZ oficiálně představil náměstek pro službu kriminální policie a vyšetřování policejního prezidenta Zdeněk Laube, pod kterého výše uvedené útvary spadají. 1. června 2016, ještě před oficiálně oznámenou reorganizací (8. června), přinesly \"Lidové noviny\" informaci, že nově vzniklý, sloučený, útvar (NCOZ) by měl vést Michal Mazánek. Nové organizační schéma útvarů policie následně uvedený náměstek předložil svému nadřízenému, policejnímu prezidentovi Tomáši Tuhému, který tuto reorganizaci podpořil a následně ji předložil ke schválení ministru vnitra České republiky Milanu Chovanci. Ministr tuto reorganizaci schválil 15. června 2016, a to s účinností od 1. srpna 2016. Vedoucí představitelé Policie České republiky deklarovali, že nová struktura by měla po proběhlé reorganizaci rovněž odpovídat Europolu, který se v roce 2016 reorganizuje obdobně. Dosavadní šéf ÚOOZ Robert Šlachta 8. června sdělil, že se o reorganizaci dozvěděl před 14 dny neoficiálně a nevyloučil svůj odchod ze služby. Šlachta později svůj odchod potvrdil. Šéf ÚOKFK Jaroslav Vild v červnu sdělil, že o reorganizaci ví už týdny a záměr vedení policie respektuje.\n\nMédia následně uvedla, že plukovník Mazánek, dosavadní ředitel celostátní kriminální policie, byl jediný, kdo se do funkce ředitele NCOZ přihlásil; následně i tuto funkci obsadil. Na pozici neprobíhalo výběrové řízení, ale nabídkové řízení, tedy nejprve museli být vhodní lidé pro tuto pozici osloveni, dostat nabídku (okruh vhodných kandidátů byl tak relativně úzký, oproti výběrovému řízení, kde by se mohlo přihlásit podstatně více policistů). \"Hospodářské noviny\" okomentovaly skutečnost, že na tuto pozici komise „vybírá“ z 1 uchazeče tak, že plukovníka Mazánka si údajně dopředu přímo vybral jeho nadřízený, generál Laube. \"Respekt\" k této věci uvedl, že: „\"Zkušenost říká, že každá soutěž, do níž se přihlásí jediný kandidát, přinese v budoucnu problémy.\"“\n\nJedním ze tří náměstků NCOZ se od 1. srpna 2016 stal Milan Komárek (dosavadní dočasný ředitel ÚOOZ – nyní náměstek ředitele pro podporu výkonu), pozici náměstka NCOZ též zaujal Jaroslav Vild (dosavadní ředitel ÚOKFK – nyní náměstek ředitele pro logistiku), třetím náměstek ředitele (pro výkon) se stal Petr Vopršal (bývalý vedoucí odboru zločineckých struktur ÚOOZ).\n\nÚtvar se v rámci své působnosti dle oficiálních informací: specializuje na odhalování korupce a finanční kriminality, včetně kriminality daňové, trestných činů spáchaných v souvislosti s legalizací výnosů z trestné činnosti, boj s organizovaným zločinem, terorismem, extremismem a kybernetickou kriminalitou. NCOZ též plní funkci Úřadu pro vyhledávání majetku z trestné činnosti na území ČR (Asset Recovery Office) a Národního kontaktního bodu pro terorismus (NKBT), je specializovaným a metodickým pracovištěm pro odhalování a zajišťování výnosů z trestné činnosti.\n\nPodle policejního prezidia, které má strategickou koncepci PČR na starosti, by následně NCOZ měl být v budoucnu (mezi lety 2019-2020) včleněn do nového Národního kriminálního úřadu, do kterého být též měly být včleněny i ostatní složky (kriminální) policie.\n\nV rámci NCOZ (dříve v rámci ÚOKFK) funguje též nyní i meziresortní tým \"Daňová Kobra\", což je společný tým (nyní) NCOZ a správce daně (Generálního finanční ředitelství a Generálního ředitelství cel), který se zabývá oblastí daňové kriminality a bojem proti proti daňovým únikům (zajišťování výnosů z trestné činnosti), a to především v oblasti daně z přidané hodnoty a spotřební daně, cílem fungování společného týmu je pak zajištění řádného výběru daní a vrácení nezákonně získaných prostředků do státního rozpočtu jakož i postih pachatelů.\n\nOd roku 2017 má v rámci NCOZ vzniknout i zrušená finanční policie (dříve ÚONVDK, který byl zrušen ke konci roku 2006). Finanční policie má vzniknout rozdělením současné sekce závažné hospodářské trestné činnosti. Na rozdíl od \"Daňové Kobry\", která se věnuje především zajišťování výnosů z trestné činnosti, se má zabývat „čistě daněmi“.\n\n\n"}
{"id": "1212475", "url": "https://cs.wikipedia.org/wiki?curid=1212475", "title": "Olšina (Polná na Šumavě)", "text": "Olšina (Polná na Šumavě)\n\nOlšina je vesnice, část obce Polná na Šumavě. Před 1. lednem 2016 byla součástí vojenského újezdu Boletice. Nachází se tam 24 budov, z toho 21 jsou objekty individuální rekreace (chaty).\n\nOlšina se nachází na katastrálním území Polná na Šumavě o rozloze 19 161 166 m².\n\n\n\n"}
{"id": "1212476", "url": "https://cs.wikipedia.org/wiki?curid=1212476", "title": "Danny Huston", "text": "Danny Huston\n\nDaniel Sallis „Danny“ Huston (* 14. května 1962) je americký herec a režisér. Jako téměř svůj první film režíroval snímek jménem Pan North, kde mimo jiné hrála i jeho sestra, Anjelica Huston.\n"}
{"id": "1212481", "url": "https://cs.wikipedia.org/wiki?curid=1212481", "title": "Mistrovství České republiky v atletice 2016", "text": "Mistrovství České republiky v atletice 2016\n\n47. mistrovství ČR v atletice 2016 se uskutečnilo ve dnech 17. – 19. června 2016 na stadionu Míru v Táboře.\n\nMistrovství se zúčastnilo 475 závodníků (247 mužů a 228 žen) v 38 disciplínách (19 mužských a 19 ženských).\n\n"}
{"id": "1212483", "url": "https://cs.wikipedia.org/wiki?curid=1212483", "title": "Kostel svatého Matěje (Hruštice)", "text": "Kostel svatého Matěje (Hruštice)\n\nŘímskokatolický filiální kostel svatého Matěje v Hrušticích je sakrální stavba stojící na hřbitově nad městskou částí Turnova. Od roku 1964 je kostel chráněn jako kulturní památka.\n\nPůvodně gotický kostel byl ve střechách zbarokizován v 1. polovině 18. století. V klenbách a přízemí byl zbarokizován po požáru v roce 1894.\n\nJedná se o jednolodní obdélnou stavbu se čtvercovým presbytářem, při kterém se nachází na severu čtvercová sakristie sklenutá křížovou klenbou. Mohutná západní věž je hranolová, jednopatrová. Zevně se na kostele nacházejí lizény, ve třech osách okna, která jsou segmentově uzavřená.\n\nV lodi je kazetový strop. V presbytáři se nachází valená klenba s lunetami.\n\nZařízení kostela je novorenesanční. Hlavní oltářní obraz sv. Matěje pochází od Josefa Matthausera z roku 1894. Zařízení bylo pořízené po požáru v roce 1894. Ze starého zařízení, z období před požárem, se zachovaly jen rokokové sochy sv. Petra a sv. Pavla ze 2. poloviny 18. století a volné polychromované plastiky sv. Ludmily a sv. Anežky, které jsou umístěny na konzolách v hlavní lodi. Tyto plastiky pocházejí z 1. poloviny 18. století.\n\n"}
{"id": "1212486", "url": "https://cs.wikipedia.org/wiki?curid=1212486", "title": "Vichry zimy (Hra o trůny)", "text": "Vichry zimy (Hra o trůny)\n\nVichry zimy (v anglickém originále The Winds of Winter) je desátý a závěrečný díl šesté řady seriálu Hra o trůny stanice HBO. Celkově se jedná o 60 epizodu. Scénář k epizodě napsala dvojice David Benioff a D. B. Weiss a díl režíroval Miguel Sapochnik. V USA měl díl premiéru 26. června 2016, v České republice o den později.\n\n\"Vichry zimy\" byla kritiky chválena a považována jako jedna z nejlepších závěrečných epizod série seriálu, a jedním kritikem označena jako \"velice překvapující a uspokojující\". Kritici chválili velikou explozi v Králově přístavišti, Aryaninu pomstu na rodě Freyů, Jonovo provolání králem Severu, odhalení pravdy o jeho původu ve věži Joy v Dorne prostřednictvím Branova přenesení do minulosti a závěrečné odplutí Daenerys do Západozemí jako zlatý hřeb celé série. Ve Spojených státech dosáhla epizoda sledovanosti 8,89 milionů diváků v její premiéře na HBO, což z ní dělalo nejsledovanější epizodu v historii seriálu.\n\nNastává den procesu se Cersei (Lena Headey) a Lorasem Tyrellem (Finn Jones). Nejvyšší vrabčák (Jonathan Pryce) a mnoho lidí z městské elity se shromáždí ve Velkém Baelorově septě. Loras se přizná ke své homosexualitě a chce odčinit své hříchy tím, že se vzdá svého jména, všech titulů a Vysoké zahrady. Cersei ale do septa nepřijde a Nejvyšší vrabčák pošle Lancela (Eugene Simon), aby ji přivedl. Mezitím Qyburn (Anton Lesser) láká Pycella (Julian Glover) do svých komnat, kde ho jeho \"ptáčkové\" ubodají k smrti. Lancel objeví obrovské tajné skladiště divokého ohně uloženého pod Velkým Septem, ale je pobodán jedním z \"ptáčků\". Uvnitř Septa má Margaery (Natalie Dormer) podezření, že se děje něco špatného a nabádá lidi k odchodu, sama chce odejít, ale vojáci Sedmi zablokují dveře. Divoký oheň se následně zapálí, zničí Velké Septum a všechny uvnitř zabije. Septa Unella je polapena Cersei a mučena Gregorem „Horou“ Cleganem (Hafþór Julius Björnsson). Tommen (Dean-Charles Chapman), kterému byl zakázán odchod ze své komnaty, je svědkem exploze septa. Nesmíří se se smrtí manželky a Nejvyššího vrabčáka, odloží korunu a skočí z okna své věže.\n\nJaime (Nikolaj Coster-Waldau) a Bronn (Jerome Flynn) se vrátí z Řekotočí a jsou v šoku, když vidí hořící ruiny Velkého septa. Po příchodu do Rudé bašty je Jaime svědkem korunovace Cersei novou královnou Sedmi království.\n\nDavos (Liam Cunningham) mluví před Jonem (Kit Harington) a Melisandrou (Carice van Houten) o smrti Shireen. Melisandra přiznává, že dívku zaživa upálila, ale brání se tím, že to udělala kvůli Pánu Světla, a že Stannis nic k oběti nenamítal. Davos žádá Jona o povolení popravit Melisandru za její zločiny, ale Rudá kněžka namítá, že jim ještě může být užitečná v nadcházející válce proti Bílým chodcům. Jon vyhostí Melisandru ze Severu, pod hrozbami popravy, pokud se ještě někdy vrátí na Sever. Pak mluví se Sansou o tom, kdo z nich povede sjednocené síly Starků.\n\nMalíček (Aidan Gillen) se soukromě setká se Sansou v zimní zahradě. Prozradí ji, že jeho konečným cílem je sedět na Železném trůnu s ní po jeho boku. Pokusí se Sansu políbit, ale ta se mu vyhýbá a následně odchází.\n\nPozději Jon shromažďuje různé severní pány, rytíře Údolí a Divoké, aby s nimi projednal plán na nadcházející invazi Bílých chodců. Nakonec díky Lyanně Mormont (Bella Ramsey) severní lordi prohlásí Jona novým králem Severu.\n\nWalder Frey (David Bradley) slaví společně s Lannistery zisk Řekotočí a Jaimemu říká, že si jsou oba podobní v tom, že zradili své krále. Jaime poté Walderovi hořce připomíná, že Freyové jsou vládci Řekotočí jen díky Lannisterům, a že jim jsou k ničemu, pokud za ně budou muset stále zabírat území pokaždé, když ho ztratí.\n\nWalder obědvá zcela osamotě a přemýšlí, kde jsou jeho synové Lothar a Černý Walder. Služebnice se ho snaží přesvědčit, že v místnosti skutečně jsou: zapekla je totiž do masového koláče, který Walderovi předložila. Když si sundá tvář, Walder poznává Aryu Stark (Maisie Williams) a ta mu podřízne hrdlo.\n\nSam (John Bradley-West) a Fialka (Hannah Murrayová) dorazí do Starého města a hlásí se v Citadele. Sam má v plánu poznat Velmistra. Do té doby mu je umožněn přístup do knihovny, otevřené věže naplněné od podlahy ke stropu regály knih. Mezitím Citadela vypouští nespočet bílých havranů, znamenajících, že zima oficiálně započala.\n\nLady Olenna (Diana Rigg) se setkává s Ellarií (Indira Varma) a dcerami Oberyna, aby projednali možnosti spojenectví proti Lannisterům. Přes její nechuť k této skupině a jejich zločinům se chce Olenna pomstít Cersei za smrt její rodiny. Na sécnu vstupuje i Varys (Conleth Hill) se slovy, že pravděpodobně touží po „ohni a krvi“ (rodová slova Targaryenů).\n\nBran (Isaac Hempstead-Wright), Meera (Ellie Kendrick) a Benjen (Joseph Mawle) se ocitají blízko Zdí a Benjen se s nimi proto rozloučí, jelikož stěny Zdi jsou chráněny prastarou magií, která zaručuje, že přes ně nemůže projít nic mrtvého. Meera pomáhá Branovi dotknout se bílého stromu a on znovu vstoupí do paměti Neda Starka u věže Joy. Tam vidí mladého Eddarda (Robert Aramayo), jenž nalezne svou sestru Lyannu Stark (Aisling Franciosi) krvácející po porodu. Lyanna prosí Eddarda, aby se postaral o jejího syna, Jona, a udržel její tajemství v bezpečí, jinak by ho Robert zabil.\n\nDaenerys (Emilia Clarke) informuje Daaria (Michiel Huisman), že jí nebude dělat společnost v Západozemí a místo toho zůstane chránit Meereen a zbytek Zátoky otrokářů, jenž se nyní nazývá Zátokou draků, v její nepřítomnosti. Daario neochotně přijímá Daenerysyno nařízení a zároveň vyznává svou lásku k ní. Daenerys předá Tyrionovi (Peter Dinklage) odznaku pro pobočníka krále a prohlašuje jej novým pobočníkem. Poté, co se k ní připojí Varys s loděmi z Dorne, od Tyrellů a Theona (Alfie Allen) a Yary Greyjoyů (Gemma Whelan), Daenerys a její skupina odplouvá do Západozemí.\n\nEpizoda \"Vichry zimy\" byla napsána tvůrci seriálu Davidem Benioffem a D. B. Weissem. Některé prvky v epizodě vycházejí z nadcházející šesté ságy knižní předlohy Píseň ledu a ohně, Vichry zimy, kterou autor George R. R. Martin doufal, že dokončí ještě před začátkem vysílání šesté série. V dílu jsou části z kapitoly \"Samwell V\" ze čtvrté knihy Hostina pro vrány, a obsahuje i některé prvky z kapitoly \"Epilog (Kevan I)\" z páté knihy Tanec s draky zobrazující smrt Velmistra Pycella. Tato epizoda je nejdelší v historii seriálu, s dobou trvání 69 minut.\n\n\"Vichry zimy\" zobrazuje smrt postav ztvárněnými herci Jonathana Prycem (představitele Nejvyššího vrabčáka), Natalie Dormer (představitelky královny Margaery Tyrell), Deana-Charlese Chapmana (představitele krále Tommena Baratheona), Davida Bradleyho (představitele Waldera Freye), Rogera Ashtona-Griffithse (představitele Macea Tyrella), Iana Geldera (představitele Kevana Lannistera), Eugenea Simona (představitele Lancela Lannistera), Finna Jonese (představitele Sera Lorase Tyrella) a Juliana Glovera (představitele Velmistra Pycella). Poslední dva v seriálu vystupovali od první série a zbytek v seriálu působil po dobu tří nebo více sezón (s výjimkou Jonathana Pryce).\n\nVe scéně u věže Joy, byla Lyanna Stark ztvárněna herečkou Aisling Franciosi. Dánský komik Frank Hvam hrál v díle úředníka v Citadele, třebaže musel být předabován do angličtiny, jelikož si v ní nebyl příliš jistý.\n\n"}
{"id": "1212487", "url": "https://cs.wikipedia.org/wiki?curid=1212487", "title": "Percy Grainger", "text": "Percy Grainger\n\nPercy Aldridge Grainger (8. července 1882, Melbourne – 20. února 1961, New York) byl australský hudební skladatel, klavírista a dirigent. Proslul také svými úpravami lidové hudby, například skladeb \"Country Gardens\", \"Molly on the Shore\", \"Shepherd’s Hey\" či \"Mock Morris\".\nNarodil se v rodině anglického architekta Johna Graingera (1854–1917), který v roce 1877 emigroval do Austrálie a jeho ženy Rose Annie, roz. Aldridgeové, dcery hoteliéra z Adelaide. Z důvodů manželova alkoholismu a nezřízeného života, trpěla jeho matka psychickými problémy. Přesto dbala na synovo hudební vzdělání a sama ho vyučovala hře na klavír.\n\nPercy Graianger vystupoval jako klavírista již od deseti let. Později se přihlásil na konzervatoř v německém Frankfurtu, kde pobýval v letech 1895 – 1900. Po absolutoriu na konzervatoři uspořádal ve Frankfurtu v roce 1900 svůj první sólový koncert.\n\nRoku 1901 se přestěhoval do Londýna, kde začal kariéru klavírního virtuóza. Roku 1907 se seznámil se skladatelem Edvardem Griegem. Oba umělci se obdivovali a Percy Grainger čerpal z Griegova odkazu až do konce svého života. Pod Griegovým vlivem začal Grainger věnovat pozornost anglickým lidovým písním, jež aranžoval pro klavír, sólový zpěv či sbor. Mnoho jich také nahrál na fonografické cívky.\n\nRoku 1914 se usadil ve Spojených státech. Zde hrál v orchestru americké armády. V roce 1921 se s matkou usadil v New Yorku ve White Plains, v domě na Cromwell Place č. 7. Později tam žil se svoji ženou Ellou až do své smrti v roce 1961. Nyní je v domě sídlo International Percy Grainger Society. Roku 1922 jeho matka spáchala sebevraždu, což ho zdrtilo. Na podzim roku 1922 se při cestě po Evropě seznámil a spřátelil se skladatelem Frederickem Deliusem, jehož skladby též aranžoval. V roce 1924 se vrátil do rodné Austrálie, kde uspořádal dvě velká koncertní turné. Při návratu z jedné z četných cest v roce 1926 se seznámil se švédskou umělkyní Ellou Strömovou; 9. srpna 1928 byli v Hollywood Bowl oddáni. V letech 1932–1933 vedl katedru hudby na Newyorské univerzitě. Roku 1935 založil na univerzitě v Melbourne Graingerovo muzeum, kde jsou shromažďovány artefakty z dějin australské hudby.\n\nZemřel 20. února 1961 ve věku 78 let ve White Plains v New Yorku, pohřben je v Austrálii, na hřbitově West Terrace Cemetery v Adelaide.\n\nDílo Percyho Graingera lze rozdělit do dvou kategorií: původní skladby a adaptace a aranžmá skladeb jiných autorů a hlavně lidových písní, které jsou zařazeny do žánrových kolekcí:\n\n\n\n\n\n"}
{"id": "1212489", "url": "https://cs.wikipedia.org/wiki?curid=1212489", "title": "V hlavě", "text": "V hlavě\n\nV hlavě (v originále Inside Out) je americký animovaný film studia Pixar Animation Studios z roku 2015. Film vypráví příběh mladé dívky \"Riley\".\n\nU Riley v hlavě žije pět emocí Radost, Smutek, Strach, Vztek a Nechuť. Emoce žijí na Hlavním velitelství, což je řídící centrum uvnitř Rileyiny mysli, odkud Riley pomáhají vypořádat se s nástrahami všedních dní. Radost ovládá Riley tak, aby byla stále šťastná. Díky ní jsou šťastné také všechny Rileyny klíčové vzpomínky. Jednoho dne se rodina přestěhuje do San Franciska. Po zkaženém prvním dnu v San Francisku Radost naplánuje první školní den, součástí plánu je také zavření Smutku do nakresleného kruhu. Smutek to přestane bavit a dotkne se klíčové vzpomínky, která se ze šťastné změní na smutnou. Když to Radost zaregistruje sebere jí vzpomínku a pokouší se jí proměnit na radostnou, mezitím se Smutek omylem dotkne všech ostatních vzpomínek. Radost se rozzlobí a sebere jí vzpomínky, které ale vsaje vysavač. Radost a Smutek se vydávají skrz vysavač zachránit vzpomínky. Tím začíná velké dobrodužství.\n"}
{"id": "1212491", "url": "https://cs.wikipedia.org/wiki?curid=1212491", "title": "Marie Antonie Bavorská", "text": "Marie Antonie Bavorská\n\nMarie Antonie Bavorská (18. července 1724, Mnichov – 23. dubna 1780, Drážďany) byla bavorská princezna a saská kurfiřtka.\n\nNarodila se 18. července 1724 v mnichovském paláci Nymphenburg jako dcera kurfiřta Karla Bavorského a jeho manželky arcivévodkyně Marie Amálie Habsburské.\n\nDne 13. června 1747 se v Mnichově a 20. června 1747 v Drážďanech provdala za saského dědičného kurfiřta Fridricha Kristiána Saského. Spolu měli devět dětí:\n\nBěhem Sedmileté války našla útočiště v Praze a Mnichově (1759), ale roku 1763 se vrátila z důvodu nástupu jejího manžela na trůn.\n\nZemřela 23. dubna 1780 v Drážďanech. Pohřbena byla v katedrále Nejsvětější Trojice v Drážďanech.\n"}
{"id": "1212496", "url": "https://cs.wikipedia.org/wiki?curid=1212496", "title": "Internetový standard", "text": "Internetový standard\n\nInternetový standard je v oblasti síťového inženýrství normou výrobního postupu Internetu. Internetové standardy jsou vytvářeny a publikovány Komisí pro technickou stránku internetu (IETF).\n\nInternetový standard je nejprve publikován jako \"Internet draft\" (do češtiny přeložitelné jako internetový koncept). Následně se může stát dokumentem RFC (z anglického request for comments; do češtiny možné přeložit jako žádost o komentáře) a následně se může stát internetovým standardem.\n\nInternetový standard je charakterizován technickou vyspělostí a užitečností. ITEF také definuje Proposed standards (do češtiny přeložitelné jako navrhované standardy) jako méně vyspělé, ale stabilní a dobře zkontrolované specifikace. ITEF také v minulosti definovala Draft standard (do češtiny možné přeložit jako koncept standardu) jako třetí, ještě méně vyspělé specifikace. Předběžné koncepty přestaly být vydávány v roce 2011.\nInternetový standard je dokument RFC nebo sada více dokumentů RFC. Dokumenty RFC, které se stanou internetovým standardem anebo částí standardu začínají jako předběžný koncept a později, obvykle po několika revizích jsou schváleny jako RFC a označeny jako navrhovaný standard. Ještě později je RFC označeno jako internetový standard a je mu přiděleno další identifikační číslo začínající STD. Toto označení nastává v okamžiku, kdy stupeň vyspělosti dosáhl přijatelné úrovně. Dohromady jsou tyto kroky známé jako \"Standard Track\" a jsou definovány v a .\n\nNavrhované standardy jsou stabilní, prošly významnou kontrolou ze strany komunity a je u nich pravděpodobné, že budou komunitu zajímat i nadále a stanou se cennými. Obvykle není vyžadovaná žádná implementace k tomu, aby se nějaké technické řešení mohlo stát navrhovaným standardem.\n\nNavrhované standardy jsou dostatečné kvality, aby mohly být implementace na nich založené používané na internetu, avšak, jako všechny ostatní technické specifikace mohou být i navrhované standardy po čase revidované, pokud bylo nalezeno lepší řešení.\n\nInternetový standard je charakterizován vysokým stupněm technické vyspělosti a vírou, že specifikovaný protokol anebo služba může poskytnout významný benefit lidem užívající Internet. Obvykle internetové standardy zahrnují interoperabilitu systémů fungujících v síti Internet pomocí definování protokolů, formátu zpráv, schémat a jazyků. Nejzákladnější součástí internetových standardů jsou ty, které definují Internet Protocol (zkratka IP).\n\nInternetový standard zajišťuje, že hardware a software vyrobený různými výrobci mohou fungovat dohromady. Obyčejně se standard, který se využívá v datové komunikaci nazývá protokol.\n\nVšechny internetové standardy mají číslo v sérii STD. Série byla poprvé popsána v jejím prvním dokumentu, STD 1 (). Způsob popsaný v tomto dokumentu se využíval až do roku 2013, ale tato praxe přestala být používána od vydání .\n\nDokumenty, které jsou podané ke schválení k IETF a schváleny jako RFC nejsou revidovány. Pokud je třeba změnit nějaký dokument, je opět předložen ke schválení a je mu přiřazeno nové RFC číslo. Jakmile se RFC stane internetovým standardem, získává STD číslo, avšak RFC číslo mu zůstává. Pokud je internetový standard aktualizován, jeho číslo se nezmění, ale ukazuje na jiné RFC anebo na jinou skupinu těchto dokumentů. Například, v roce 2007 byl dokument internetovým standardem (STD 1) a v květnu 2008 byl nahrazen dokumentem . Dokument získává status historický a se stává STD 1.\n"}
{"id": "1212523", "url": "https://cs.wikipedia.org/wiki?curid=1212523", "title": "Josef Škach", "text": "Josef Škach\n\nJosef Škach (* 9. května 1948 Teplice) je český vědec a výzkumník, který pracoval na výzkumných úkolech v oblasti pivovarství a sladařství. Působil ve Výzkumném ústavu pivovarském a sladařském (VÚPS), a dále v pivovaru Radegast, Velké Popovice a následně i v Plzeňském Prazdroji, a.s., která byla v té době již vlastněna společností SAB (dnes SABMiller plc).\n\nPo maturitě v roce 1966 na Střední všeobecně vzdělávací škole se zaměřením chemicko-biologickým vystudoval Vysokou školu chemicko-technologickou v Praze (VŠCHT). Jeho specializace byla kvasná chemie a bioinženýrství. Diplomovou práci na téma Stanovení optimálních podmínek pro štěpení fytinu při pivovarském rmutování díly z různé skladby sypání obhájil v roce 1972. Kandidátskou disertační práci Koloidní stabilizace piva moderními průmyslovými preparáty obhájil v roce 1984.\n\nPo ukončení studia působil v letech 1973–1974 na katedře kvasné chemie VŠCHT. Od roku 1975 do 1995 pracoval ve Výzkumném ústavu pivovarském a sladařském. Začal na pozici výzkumného pracovníka, později se stal vedoucím biochemického oddělení a nakonec byl ustaven zástupcem ředitele. V letech 1987–1995 byl současně odborným redaktorem a později šéfredaktorem časopisu Kvasný průmysl.\n\nHlavními tématy jeho výzkumné činnosti byly problematika koloidní a senzorické stability piva, význam polyfenolových a dusíkatých látek pro kvalitu piva a vývoj adsorbentu polyfenolových látek a stabilizačního filtru pro jeho aplikaci, který vyústil v 5 autorských osvědčení.\n\nDále se podílel mj. na popularizaci měření rozpuštěného kyslíku v pivu a snižování jeho koncentrace, zavádění technologií výroby koloidně stabilních piv a využívání průmyslově vyráběných enzymů.\n\nVýsledky výzkumné činnosti byly publikovány ve více než 20 výzkumných zprávách, v časopise Kvasný průmysl i na pivovarsko-sladařských dnech. Tam formou přednášek a posterů (plakátových sdělení od roku 1975 do roku 1995 a dále v letech 2005–2010). V letech 2005–2010 bylo hlavním tématem využití násadních kvasnic a obecněji technologie kvašení. Přednášky byly prezentovány ve sbornících z konferencí.\n\nV roce 1995 odešel do Pivovaru Radegast, a.s., kde se věnoval technologickému rozvoji a licenčním výrobám. V r. 2001 přechází v postupně se sjednocující společnosti Plzeňský Prazdroj, a.s. na český trh do pivovaru Velké Popovice jako manažer výroby piva. V roce 2003 přešel do Plzeňského Prazdroje.\n\nV roce 2005 se vrátil na VÚPS, kde pracoval jako odpovědný řešitel grantových projektů, např. o problematice kvasnic a které byly publikovány v Kvasném průmyslu. Další výzkumný úkol týkající se vývoje piva pro celiaky byl po úspěšném ukončení patentován. Výsledky projektu byly na trh realizovány Žateckým pivovarem s.r.o. a uvedeny na trh v roce 2010.\n\nTým odborníků VÚPS a pivovaru za ni obdržel cenu F. O. Poupěte v roce 2010, kterou uděluje Český svaz pivovarů a sladoven a v r. 2012 Čestné uznání Asociace inovačního podnikání České republiky v rámci soutěže o Cenu inovace roku 2012. Byl dlouholetým členem vědecké rady VÚPS. V současnosti je členem Redakční rady časopisu Kvasný průmysl a Vědecké rady nakladatelství VÚPS, a. s.\n\nOd roku 1975 do roku 1995 a dále v letech 2005–2010 přednášel na řadě pivovarsko-sladařských dnů. Hlavními tématy bylo především využití následných kvasnic a obecněji technologie kvašení. Přednášky byly prezentovány ve sbornících z konferencí nebo v časopise Kvasný průmysl.\n\nPůsobil a publikoval v mezinárodních odborných organizacích, především od roku 1991 do roku 2005 v MEBAK. V letech 1994–2005 působil v Biochemistry Group, později přejmenované Brewing Science Group při European Brewery Convention, kde mj. referoval o výsledcích své vědecké činnosti\n\nOdešel do důchodu v roce 2010. Od roku 2014 se podílí na vybraných projektech VÚPS. Je řešitelem mezinárodního projektu Multi Sensor Technology for management of food processes. První výsledky byly prezentovány v roce 2015 na mezinárodní konferenci v Řecku.\n\n\n"}
{"id": "1212525", "url": "https://cs.wikipedia.org/wiki?curid=1212525", "title": "Pečeňany", "text": "Pečeňany\n\nPečeňany jsou obec na Slovensku v okrese Bánovce nad Bebravou.\nLeží v nadmořské výšce 197 metrů. Žije zde  obyvatel.\n\nPrvní písemná zmínka o obci je z roku 1323. V obci je římskokatolický kostel Neposkvrněné Panny Marie.\n"}
{"id": "1212562", "url": "https://cs.wikipedia.org/wiki?curid=1212562", "title": "Alexander Móži", "text": "Alexander Móži\n\nProf. PhDr. Alexander Móži Csc. (8. listopadu 1936 Reca – 5. srpna 2008 Bratislava) byl slovenský houslista, etnomuzikolog, hudební skladatel a vysokoškolský pedagog.\n\nPocházel z hudební rodiny. V roce 1961 absolvoval \"Vysokou školu pedagogickou v Bratislavě\", kde studoval hru na housle, hudební výchovu a slovenský jazyk. Učil na Pedagogickém institutu v Trnavě, na Pedagogické fakultě v Bratislavě a na Vysoké škole pedagogické Terézie Brunsvikovej v Sarvaši. \n\nPostgraduální studium absolvoval v letech 1968–1973 na \"Muzikologickém ústavu Maďarské akademie věd\" v Budapešti. Jeho školitelem byl akademik Bence Szabolcsi. Studium dokončil dizertační prací: \"Paralelizmy vo vývoji slovenskej a maďarskej tanečnej hudby a ľudovej piesne zo XVII.–XVIII. storočia.\" Nějaký čas pak působil na \"Univerzitě Janusa Pannoniusa\" v Pécsi.\n\nRoku 1991 získal titul docenta dějin a teorie umění. V letech 1985–2008 byl pedagogem na Katedře teorie hudby Vysoké škole múzických umění v Bratislavě a externě vyučoval také na \"Konzervatoři Dezidera Kardoše\" v Topoľčanech.\n\nOd roku 1994 působil v zahraničních službách \"Ministerstva školství Slovenské republiky\" jako lektor slovenského jazyka a kultury v Maďarsku. Přednášel na vysokých školách a organizoval a moderoval koncerty slovenských umělců v Maďarsku. Připravoval rozhlasové pořady o slovenské hudbě pro szegedínský rozhlas.\n\nByl členem orchestru uměleckého souboru \"Lúčnica\", členem \"Malého komorního orchestru\" a Souboru ĽUT ve Slovenském rozhlase. Upravoval lidové písně a komponoval.\n\nManželkou Alexandra Móžiho byla klavíristka Danica Móžiová-Nováková (*1928), se kterou často vystupoval na koncertech i v rozhlase.\n\nProf. PhDr. Alexander Móži CSc. působil především jako etnomuzikolog a vysokoškolský pedagog. Byl sběratelem lidových písní nejen na Slovensku, ale i u Slováků žijících v Maďarsku. Zpracovával slovenské lidové písně pro potřeby folklórních souborů a pro Orchestr lidových nástrojů Slovenského rozhlasu.\n\nByl členem \"Poradného zboru pre oblasť ľudovej hudby pri Národnom osvetovom centre v Bratislave\" a členem představenstva \"Spolku hudobného folklóru pri Slovenskej hudobnej únii.\" Organizoval odborné semináře a publikoval mnoho odborných článků a monografií. Slovenský hudební fond mu v roce 2005 za jeho činnost udělil Cenu Pavla Tonkoviče. \n\n\n\n\n"}
{"id": "1212571", "url": "https://cs.wikipedia.org/wiki?curid=1212571", "title": "Peter Carey", "text": "Peter Carey\n\nPeter Philip Carey (* 7. květen 1943, Bacchus Marsh, Victoria (Austrálie)) je australský spisovatel, jeden ze čtyř autorů, kteří získali dvakrát prestižní britskou Man Bookerovu cenu.\n\nVystudoval střední školu \"Geelong Grammar School\", poté krátce studoval na \"Monash University\" v Claytonu a pracoval jako reklamní textař v Austrálii i Anglii. Začal rovněž psát povídky, jeho sbírky \"The Fat Man in History\" (1974) a \"War Crimes\" (1979) si získaly přízeň svou surreálnou groteskností. V 80. letech začal psát romány: \"Bliss\" (1981) a \"Illywhacker\" (1985). Bylo v nich méně absurdity, knihy se staly více realistické, ale Carey si zachoval černý humor. Průlomovým románem však pro Careyho byl \"Oscar and Lucinda\" z roku 1988, za nějž dostal Man Bookerovu cenu. Od té doby se začal živit výhradně literaturou. V 90. letech se obrátil k tématům z australské historie. Nejúspěšnější z cyklu těchto knih byl román \"True History of the Kelly Gang\" z roku 2000, který ještě více přiživil kult psance Neda Kellyho. I za tento román dostal Carey Man Bookerovu cenu. Romány \"My Life as a Fake\" (2003) a \"Theft\" (2006) zkoumají téma autenticity v umění i v životě. Román \"Parrot and Olivier in America\" (2009) je věnován tématu Spojených států.\n"}
{"id": "1212579", "url": "https://cs.wikipedia.org/wiki?curid=1212579", "title": "Pochabany", "text": "Pochabany\n\nPochabany jsou obec na Slovensku v okrese Bánovce nad Bebravou.\nLeží v nadmořské výšce 243 metrů v Suché dolině mezi obcemi Malé a Veľké Hoste. Žije zde  obyvatel.\n\nPrvní písemná zmínka o obci je z roku 1329.\n"}
{"id": "1212581", "url": "https://cs.wikipedia.org/wiki?curid=1212581", "title": "Wenzel Gillar", "text": "Wenzel Gillar\n\nWenzel Gillar, též Václav Gillar (25. září 1824 Příbor – 27. prosince 1903 Příbor), byl rakouský lékař a politik z Moravy; poslanec Moravského zemského sněmu.\n\nByl synem Josefa Gillara, soukeníka z Příbora, a Terezie Hinnerové. Působil jako městský lékař v Příboru. Získal čestné občanství města Příbora. Dlouhodobě zasedal v obecním zastupitelstvu i městské radě. Byl dlouholetým členem sboru dobrovolných hasičů.\n\nV 70. letech se zapojil i do vysoké politiky. V zemských volbách v prosinci 1871 byl zvolen na Moravský zemský sněm, za kurii městskou, obvod Příbor, Frankstadt, Místek. Volba ale byla zpochybněna, protože o mandát se přeli Gillar a Adolf Raška. Nakonec sněm v listopadu 1872 uznal volbu Gillara. Slib složil 7. listopadu 1872.\n\nAčkoliv pocházel z jazykově českého prostředí, v zemské politice stál na straně německého tábora. Český tisk v době zemských voleb roku 1871 uvádí, že Gillar se chová jako \"nejzuřivější Němec\", což je s podivem, protože s pisatelem článku nikdy nemluvil německy. Když neúspěšně kandidoval v zemských volbách v roce 1884, byl uváděn jako \"ústavácký\" kandidát (tzv. Ústavní strana, liberálně, německy a centralisticky orientovaná). List \"Moravská orlice\" roku 1884 napsal, že „\"panu Vácslavu Gillarovi nebylo toho věru potřebí, aby na stará kolena dal se strhnouti od našich nepřátel v zápas národních stran a aby postavil se proti naší straně, která mu nikdy ničím neublížila. Neměl by tento p. Vácslav Gillar zapomínati, že pochází z rodičů českých, kteří ani německy neuměli\".“ V zemských volbách v roce 1890 podporoval německého kandidáta, za což byl českým tiskem zařazen do skupiny příborských voličů, kteří \"hlasovali proti nám\".\n\nZemřel v prosinci 1903 ve věku 78 let. Český tisk v nekrologu zesnulého popisuje jako muže známého svou \"dobrosrdečností a lidumilností\". Příčinou úmrtí byla \"sešlost věkem\".\n\nMěl tři syny. Jeden působil jako lékárník v Jablunkově, další byl městským lékařem ve Vyškově a třetí učitelem v Příboru.\n"}
{"id": "1212583", "url": "https://cs.wikipedia.org/wiki?curid=1212583", "title": "József Tuncsik", "text": "József Tuncsik\n\nJózsef Tuncsik, (* 23. září 1949 v Debrecínu, Maďarsko) je bývalý maďarský zápasník – judista, bronzový olympijský medailista v judu z roku 1976.\n\nK judu ho přivedla tragédie, která postihla maďarskou judistickou reprezentaci v roce 1966. Při pádu dopravního letadla v Bratislavě zahynuli všichni členové maďarské reprezentace v judu. Do té doby se věnoval klasickému zápasu a tomuto olympijskému stylu byl věrný i nadále. Judo měl pouze jako doplňkový sport v armádním klubu Honvéd Budapešť, kde se připravoval. V roce 1972 se pokoušel kvalifikovat na olympijské hry v Mnichově v judu, ke které mu nakonec zabránila zlomenina nohy. Od roku 1973 se specializoval na judo, ale technické nedostatky mu dlouho bránily k mezinárodním úspěchům. Velmi mu v tomto směru pomohly návštěvy Japonska, kde se naučil některé techniky efektivně využívat. V olympijském roce 1976 zaznemal výkonnostní progres a k titulu mistra Evropy přidal v témže bronzovou olympijskou medaili v judu na olympijských hrách v Montrealu. Od roku 1978 se věnoval trenérské práci v armádním klubu Honvéd po boku svého bývalého trenéra Ference Moravecze. Aktivní sportovní kariéru však ukončil až v roce 1981. Po pádu komunistického režimu se přesunul do Paksi, kde v roce 1992 připravil k zisku zlaté olympijské medaile Antala Kovácse.\n\n"}
{"id": "1212584", "url": "https://cs.wikipedia.org/wiki?curid=1212584", "title": "Heinrich Barth (cestovatel)", "text": "Heinrich Barth (cestovatel)\n\nHeinrich Barth (16. února 1821 Hamburk — 25. listopadu 1865 Berlín) byl německý geograf, historik a filolog, známý svými výzkumnými cestami po Africe.\n\nPocházel ze zámožné obchodnické rodiny, vystudoval prestižní hamburskou střední školu Johanneum a nastoupil na berlínskou univerzitu, kdy byli mezi jeho pedagogy Carl Ritter a August Boeckh. V letech 1840—1841 procestoval Itálii, doktorskou práci napsal o korintských obchodních osadách.\n\nV roce 1845 se vydal na archeologickou výpravu za antickými památkami na středomořském pobřeží Afriky, při níž prošel z Tangeru do Káhiry, pak se dostal proti proudu Nilu do Wádí Halfy a odtud přes poušť do přístavu Berenice Troglodytica na Rudém moři. Vracel se přes Palestinu, Malou Asii a Řecko a do Hamburku dorazil koncem roku 1847. O rok později obdržel titul soukromého docenta.\n\nV březnu 1850 se připojil k britské výpravě vedené misionářem Jamesem Richardsonem, která vyrazila z Tripolisu, přešla Saharu (zde Barth objevil skalní malby zvířat, které ho přivedly na myšlenku, že v minulosti byla Sahara úrodnou zemí) a dorazila do města Kano v království Kanem-Bornu. Krátce nato Richardson zemřel a Barth se sám vydal na průzkum oblasti okolo Čadského jezera, navštívil také království Bagirmi v povodí řeky Šari, jako první Evropan poznal řeku Benue. Poté se obrátil na západ a dosáhl řeky Nigeru, po které se jako jeden z prvních Evropanů dostal do Timbuktu. Zde mu poskytl útočiště vzdělaný šejk Ahmad al-Bakkai al-Kunti, což Bartha zachránilo před útoky islámských fanatiků, kteří nedovolovali nevěřícím vstup do města. Z Timbuktu odcestoval Barth zpátky do Kanem-Bornu, kde se v prosinci 1854 setkal s dalším německým výzkumníkem Eduardem Vogelem, pátrajícím po osudech Richardsonovy expedice. Poté Barth zamířil s obchodní karavanou přes Saharu do Tripolisu, kam dorazil 28. srpna 1855, a vrátil se do Německa. \n\nBarth na cestách využíval svého rozsáhlého vzdělání: ovládal nejen angličtinu, francouzštinu a arabštinu, ale domluvil se také fulbsky a kanurijsky. Nešlo mu pouze o zeměpisné objevy, ale jako první odborně zkoumal také historii a kulturu domorodých národů, objevil například pro Evropu kanurijskou kroniku \"Girgam\", byl znalcem Koránu. Poznatky ze svých cest shrnul v pětidílném spisu \"Reisen und Entdeckungen in Nord- und Centralafrika\". Obdržel titul mimořádného profesora Berlínské univerzity a britský Řád lázně, byl jmenován členem Royal Geographical Society, podnikl ještě cesty na Balkánský poloostrov a do Španělska, zemřel ve věku 44 let na následky tropických nemocí, jež utrpěl za své africké anabáze. \n\n\n"}
{"id": "1212585", "url": "https://cs.wikipedia.org/wiki?curid=1212585", "title": "Anton Gromes", "text": "Anton Gromes\n\nAnton Gromes (11. června 1839 Linhartice – 28. září 1891 tamtéž) byl rakouský politik německé národnosti z Moravy; poslanec Moravského zemského sněmu.\n\nUvádí se jako hospodář z Linhartic (Ranigsdorf).\n\nV 70. letech se zapojil i do vysoké politiky. V doplňovacích zemských volbách 30. března 1875 byl zvolen na Moravský zemský sněm, za kurii venkovských obcí, obvod Moravská Třebová, Svitavy, Jevíčko. Mandát zde obhájil i v řádných zemských volbách v roce 1878. V roce 1875 se uváděl coby ústavověrný kandidát (tzv. Ústavní strana, liberálně a centralisticky orientovaná).\n\nJeho úmrtí bylo oznámeno počátkem října 1891.\n"}
{"id": "1212592", "url": "https://cs.wikipedia.org/wiki?curid=1212592", "title": "David Gránský", "text": "David Gránský\n\nDavid Gránský (* 11. března 1992 Znojmo) je český zpěvák a herec, který se věnuje také moderování a dabingu.\n\nŠiršímu publiku se představil v roce 2008 v pěvecké reality show \"X Factor\", kde se dostal do finále ve skupině 15–24 let. Protože měl od malička sklony k herectví, zkusil pražskou konzervatoř, kam se dostal na poprvé. Jeho herecká kariéra začala v seriálu Vyprávěj a nejvíce ho proslavila role Dannyho ježdíka v seriálu Gympl s (r)učením omezeným. V roce 2016 si zahrál v seriálu Ohnivý kuře a poté se stal soutěžícím v pořadu Tvoje tvář má známý hlas, ve kterém skončil druhý. Od roku 2017 se objevuje v seriálu Modrý kód. V roce 2018 se stal moderátorem show Česko Slovensko má talent. Objevil se také ve filmech Kameňák 4 (2013) a Vánoční Kameňák (2015). V roce 2017 hrál v pohádce Čertoviny a klávesáka Tonyho v zimním romantickém filmu Špindl. V roce 2018, na dovolené v USA, požádal svoji přítelkyni o ruku a 19. června 2019 se s ní oženil. David teď žije se svou manželkou a psem v Praze. Na podzim 2019 opět moderoval show Česko Slovensko má talent.\n\n\n"}
{"id": "1212594", "url": "https://cs.wikipedia.org/wiki?curid=1212594", "title": "Flightglobal", "text": "Flightglobal\n\nFlightglobal jsou informační webové stránky věnované letectví a leteckému a kosmickému průmyslu. Poskytují také komunitní diskusní oblast pro početné specializované komunity v oblasti letectví a aerokosmického průmyslu.\n\nStránky vznikly v únoru 2006 jako stránka časopisu Flight International a \"Airline Business\", \"ACAS\", \"Air Transport Intelligence\" (ATI), \"The Flight Collection\" a dalších služeb a adresářů.\n\n\"Flightglobal\" je také zdrojem k letecké historii disponujícím obrazovým archivem obsahujícím přes 1 milion položek, jdoucím zpětně až k založení časopisu \"Flight\" v roce 1909. Tisíce z fotografií a archivních čísel časopisu \"Flight\" jsou dostupné pro online vyhledávání a prohlížení.\n\nV roce 2010 \"Flightglobal\" získal titul „Business Website of the Year“ v anketě \"Digital Publishing Awards\" AOP (\"Association of Online Publishers\"). FlightGlobal podle vyjádření hodnotitelů : „\"...ukázal za rok 2009, který byl pro jeho klientelu náročný, impresivní výsledky ve všech ukazatelích výkonnosti (KPI). Stránka užívá plnou škálu digitálních nástrojů, se speciálním důrazem na zaujetí pozornosti a efektivní využití sociálních médií v prostředí B2B.\"“\n\n"}
{"id": "1212596", "url": "https://cs.wikipedia.org/wiki?curid=1212596", "title": "Žakarovce", "text": "Žakarovce\n\nŽakarovce jsou obec na Slovensku v okrese Gelnica. V obci se narodila zpěvačka lidových písní Janka Guzová.\n\nŽakarovce jsou významná hornická obec s bohatou historií. Leží v příčném údolí, vycházející z údolí řeky Hnilce, po obou březích Žakarovského potoka. V písemných pramenech se objevuje pod těmito názvy: 1336 – villa\nZakeri, 1368 – villa Zakaria, 1374 – villa Sakar, 1390 – Sakar, 1477 – Sakaar, 1773 – Zekarowce, 1808 – Žakarovce, maďarsky Zsakaróc, nebo Zákarfalu.\n\nPrvní písemná zmínka se nachází v listině z 18. listopadu 1336. Ze znění uvedené listiny vyplývá, že vesnice existovala již delší dobu. Vznikla na území, které od roku 1282 patřilo rodu pánů z Jaklovců. Určitý podíl majetků ve vesnici vlastnil před rokem 1330 i gelnický rychtář Perenger a po něm gelnický přísežný Petermann, zvaný \"Bozegeyst\". Během dlouhotrvajícího sporu mezi gelnickými měšťany a pány z Jaklovců byly Žakarovce Gelničany vícekrát obsazeny. Konkrétně se o tom zachovaly písemné doklady z let 1341 a 1352. Rodové majetky pánů z Jaklovců byly v roce 1282 odděleny z původního gelnického katastru. Gelničtí měšťané si proto dělali nároky na tyto majetky, respektive vesnice ležící na nich. Mezi těmito vesnicemi se v listinách z let 1368 a 1374 uvádějí i Žakarovce. Někdy před rokem 1390 se Žakarovce, pravděpodobně koupí, dostaly do rukou Pavla a Mikuláše z richnavské větve Perényiovců, kteří je začlenili do majetků richnavského hradního panství.\n\nŽakarovce leží v severovýchodní části Slovenského rudohoří u potoka protékajícího obcí. Vznikly jako hornická obec na území Gelnice. Železorudné a měděné doly byly v obci již v 16. století, v roce 1872 je získala Těšínsko – třinecká železářská společnost Albrechta Habsburského. V 19. století se v Žakarovcích a okolí netěžilo velké množství rudy, neboť poptávka po rudách nebyla příliš velká. V roce 1877 měla obec 74 domů a 551 obyvatel. V roce 1828 94 domů a 685 obyvatel. Během 2. světové války se mnoho obyvatel zapojilo do partyzánského hnutí a SNP. Obec byla vyznamenána \"Radom SNP\" I. třídy.\n\nPodle Seznamu sídel zemí uherské koruny (něco podobného jako Statistická ročenka) z roku 1913 se Žakarovce maďarsky jmenovaly Zakárfalva. Patřily do okresu Gelnica ve Spišské župě. Podléhaly obvodnímu notáři, finančnímu úřadu, okresnímu soudu a matričnímu úřadu v Gelnici, soudní stolici v Levoči. Nejbližší četnická stanice byla v Gelnici, nejbližší železniční stanice, železniční telegrafní stanice a poštovní úřad byl v Máriahuti. Obec byla zařazena do 67. doplňovacího vojenského a do 30. mobilizačního obvodu. Muži schopni vojenské služby rukovali k IX. honvédskemu pluku.\n\nObec byla zařazena mezi malé obce. Žakarovce měli 221 domů, 1371 obyvatel a výměru katastru 1275 katastrálních jiter. Obyvatelé mluvili většinou slovensky a pak německy. Byl zde římskokatolický farní úřad.\n\nBáňská oblast Máriahuta – Žakarovce, která se rozprostírá na území obcí Gelnica, Žakarovce, Jaklovce, Kluknava a Kojšov, se vyznačuje velkým počtem ložisek, důlních děl a starodávnou hornickou činností. Pro svou výhodnou polohu v blízkosti řeky a komunikace se stala střediskem obou důlních revírů, bylo zde soustředěno vedení, doprava, energetika a ve starších dobách i hutnictví. Vznik hornictví v této oblasti je třeba hledat již v 14. – 15. století. O prvních písemných záznamech týkajících se žakarovského hornictví se zmiňuje Maderspach, podle kterého již v roce 1546 byly sepsány důlní majetky. Z listiny z roku 1574 se dozvídáme, že gelničtí horníci na Klippbergu těžili rudy rtuti, a to zřejmě cinabarit, který se vyskytoval v železném klobouku žakarovské Hrubé žíly. Za Slovenského státu podnik na území Slovenska měl název \"Banská huť, banská a hutná spol.\", zastupitelství bylo v Bratislavě. Kromě této společnosti vlastnily doly v této oblasti i jiné podniky. Už před znárodněním byly ložiskové zásoby v Žakarovcích vyčerpány a postupně byly zapojeny do těžby menší vedlejší ložiska a revír Grellenseifen.\n"}
{"id": "1212597", "url": "https://cs.wikipedia.org/wiki?curid=1212597", "title": "Max Tegmark", "text": "Max Tegmark\n\nMax Tegmark (* 5. května 1967 Stockholm) je švédsko-americký fyzik a kosmolog. Tegmark působí jako profesor na Massachusettském technologickém institutu a je vědeckým ředitelem Foundational Questions Institute.\n\nTegmark se narodil ve Švédsku jako Max Shapiro. Syn Karin Tegmarkové a Harolda S. Shapira studoval na Královském technologickém institutu v Stockholmu. Doktorský titul získal na Kalifornské univerzitě v Berkeley. Pracovat začal na Pennsylvánské univerzitě a v současnosti působí na Massachusettském technologickém institutu. V průběhu studia Max se spolužákem Magnusem Bodinem napsali textový procesor v strojovém kódu pro švédský 8bitový počítač ABC80.\n\nJeho výzkum sa soustředí na kosmologii. Kombinuje teoretickou práci s novými měřeními, a upravuje tak kosmologické modely, často za pomoci experimentálních pracovníků. Publikoval více než 200 odborných prací. 9 z nich bylo citovaných více než 500 krát. Na základe informační teorie vyvinul nástroje na analýzu dát pro experimenty s reliktním zářením jako COBE, QMAP a WMAP a i pro průzkum rudého posuvu galaxií jako Las Campanas Redshift Survey, 2dF Survey and the Sloan Digital Sky Survey.\n\nSpolu s Danielem Eisensteinem a Waynem Hu představili myšlenku použití Akustických baryonových oscilací jako Standardní míry. S Andrewem Hamiltonem a Angelicou de Oliveira-Costa objevil v dátech z WMAP anomálii zarovnání multipólů.\n\nTegmark zformuloval \"Ultimate ensemble theory of everything\", která říká, že všechny struktury, které existují matematicky existují i fyzikálně. Tato myšlenka je známá jako Hypotéza matematického vesmíru. O této své hypotéze napsal rovněž knihu \"Our Matematical Universe\", která v originále vyšla v roce 2014.\n\nV roku 2012 byl zvolen členem American Physical Society za jeho přínos kosmologii, včetně přesných měření kosmického mikrovlnného pozadí a dat shlukování galaxií, testy inflační a gravitační teorie a vývoj nové technologie pro nízkofrekvenční rádiovou interferometrii.\n\nV roce 1997 se oženil s astrofyzičkou Angelicou de Oliveira-Costa. Rozvedli se v roce 2009. Mají dva syny, Philipa a Alexandra.\n\n\n"}
{"id": "1212602", "url": "https://cs.wikipedia.org/wiki?curid=1212602", "title": "Nina Holménová", "text": "Nina Holménová\n\nNina Holménová (* 29. září 1951 je bývalá finská atletka, běžkyně, mistryně Evropy v běhu na 3000 metrů z roku 1974\n\nStala se první mistryní Evropy v běhu na 3000 metrů v roce 1974. Ve stejném roce doběhla druhá na mistrovství světa v přespolním běhu. Startovala rovněž na olympiádě v Montrealu o dva roky později, zde skončila v běhu na 1500 metrů devátá. Její syn Janne Holmén se v roce 2002 stal mistrem Evropy v maratonu.\n"}
{"id": "1212604", "url": "https://cs.wikipedia.org/wiki?curid=1212604", "title": "Marina Stěpanovová", "text": "Marina Stěpanovová\n\nMarina Stěpanovová (rusky Марина Ивановна Степанова-Макеева) (* 1. května 1950) je bývalá sovětská atletka, která se věnovala čtvrtce s překážkami, mistryně Evropy v této disciplíně z roku 1986.\n\nCelkem třikrát zlepšila světový rekord v běhu na 400 metrů překážek (nejlépe na 52,94 v roce 1986), stala se tak první ženou, která zaběhla tuto trať pod 53 sekund.\n"}
{"id": "1212607", "url": "https://cs.wikipedia.org/wiki?curid=1212607", "title": "Janka Guzová", "text": "Janka Guzová\n\nJanka Guzová, (* 4. dubna 1917, Žakarovce - † 20. února 1993, New York) byla slovenská zpěvačka lidových písní.\n\nNarodila se v rodině chudého horníka a vzdělání získávala v Levoči a v Spišské Nové Vsi. Po maturitě pracovala jako učitelka na uměleckých školách v Kluknavě, Drienově, Krásné nad Hornádem a v Košicích.\n\nV tomto období začala sbírat lidové písně. Později, už jako pracovnice rozhlasu, pokračovala v této aktivitě a sesbírala tak více než 900 lidových písní charakteristických pro kulturu Spiše, Šariše a Zemplína.\n\nPrvní známé veřejné vystoupení této zpěvačky bylo v roce 1942, kdy zpívala živě pro vysílání prešovského rozhlasu. V živých vystoupeních pokračovala do roku 1948. V roce 1949 začala pracovat v bratislavském rozhlase jako redaktorka a zpěvačka. V 50. letech měla zakázáno veřejně vystupovat a 150 písní v jejím podání bylo smazáno. Zákaz trval do roku 1962, kdy začala opět účinkovat. V roce 1969 spolu s dcerou a manželem, bývalým děkanem Farmaceutické fakulty Univerzity Komenského v Bratislavě, emigrovala do Spojených států, kde strávila posledních 24 let svého života a získala americké občanství. Poslední roky života prožila na invalidním vozíku.\n\nZemřela 20. února 1993 v New Yorku. Pohřbena je na Národním hřbitově v Martině.\n\n\n"}
{"id": "1212608", "url": "https://cs.wikipedia.org/wiki?curid=1212608", "title": "Ann Louise Skoglundová", "text": "Ann Louise Skoglundová\n\nAnn Louise Skoglundová (* 28. června 1962) je bývalá švédská atletka, která se věnovala čtvrtce s překážkami, mistryně Evropy v této disciplíně z roku 1982.\n\nJejím největším úspěchem byl titul mistryně Evropy v běhu na 400 metrů překážek v roce 1982. Zvítězila v nejlepším světovém výkonu tohoto roku.\n"}
{"id": "1212611", "url": "https://cs.wikipedia.org/wiki?curid=1212611", "title": "Hotel Barceló Brno Palace", "text": "Hotel Barceló Brno Palace\n\nHotel Barceló Brno Palace je pětihvězdičkový hotel v Brně. Nachází se v budově tzv. Městského dvora na Šilingrově náměstí, na městském vnitřním okruhu, v městské části Brno-střed. Byl otevřen 20. února 2012. Ředitelem hotelu se stal nejprve Argentinec Gustavo Guidobono Zabala, později Adéla Brickman.\n\nV roce 1855 město nechalo postavit na dnešním Šillingrově náměstí luxusní činžovní dům zvaný Městský dvůr. V letech 1935–1939 sem bylo přemístěno městské muzeum. To prostory opustilo v roce 1960, kdy přesídlilo na armádou uvolněný hrad Špilberk. Později v domě začal působit okresní soud, byla zde stomatologická klinika, policie či stavební úřad. \n\nV roce 2005 město dům prodalo soukromé španělské společnosti Comsa, která započala s rekonstrukcí budovy a její přestavbou na hotel. Původně byl hotel určen pro – rovněž španělskou – firmu Barceló, společnosti se však zprvu nedohodly, a tak byl v roce 2012 otevřen pod značkou Comsa. Později byl převeden pod Barceló.\n\nZ Biskupské ulice je na budově umístěna plaketa profesora Josefa Kratochvila.\n\n"}
{"id": "1212613", "url": "https://cs.wikipedia.org/wiki?curid=1212613", "title": "Taťána Zelencovová", "text": "Taťána Zelencovová\n\nTaťána Zelencovová (; * 5. srpna 1948) je bývalá sovětská atletka, která se věnovala čtvrtce s překážkami, mistryně Evropy v této disciplíně z roku 1978.\n\nJejí původní disciplínou byl běh na 100 metrů překážek, později se orientovala na čtyřnásobnou trať. Dva týdny před evropským šampionátem v Praze v roce 1978 vytvořila světový rekord na 400 metrů překážek 55,31. Na mistrovství Evropy tento čas ještě zlepšila na 54,89 s. Po skončení sportovní kariéry se stala trenérkou, nejprve v SSSR, po roce 1990 v USA.\n"}
{"id": "1212614", "url": "https://cs.wikipedia.org/wiki?curid=1212614", "title": "Kostel Rozeslání svatých apoštolů (Litomyšl)", "text": "Kostel Rozeslání svatých apoštolů (Litomyšl)\n\nKostel Rozeslání svatých apoštolů leží na Toulovcově náměstí (lidově „Na Špitálku“) v Litomyšli. Nejstarší zmínka o něm pochází z roku 1407, ale kostel je nejspíš mnohem starší. Byl součástí středověkého špitálu doloženého k roku 1347. Jedná se o gotickou stavbu menšího měřítka s barokními úpravami z 18. stol. a s neogotickou dostavbou z 19. stol. V současnosti spadá pod Římskokatolickou farnost - proboštství Litomyšl.\n\nPrvní zmínky o litomyšlském špitálu sahají k roku 1347 v souvislosti se založením litomyšlského biskupství a s následným přerozdělováním statků mezi biskupa a kapitulu, nicméně není jasné, kdy a kým byl špitál založen. Z této zmínky lze ale vyčíst, že špitál již delší dobu existoval. Založit ho mohl řád benediktinů nebo premonstrátů, kteří zde dříve postupně sídlili. Budova špitálu stála v severní části Toulovcova náměstí v místech dnešní budovy církve československé husitské č. p. 150 a rohového domu č. p. 151, její podoba dnes není známa. \n\nSoučástí špitálu byla kaple, později přeměněna na gotický kostelík. Nějakou dobu byl údajně se špitálem propojen společným klenutím.\n\nŠpitál byl v 15. století zřízen pro 22 chudých a nemocných, od r. 1440 pro 24 osob. Příjmy špitálníků byly velmi malé a tak spíše umírali hladem, než na nemoci. \n\nPro nakažlivé nemocné (konkrétně většinou pro malomocné) byla na počátku 15. století zřízena chalupa na předměstí Litomyšle s kapacitou 3 osoby. \n\nPro špitál byly velmi důležitým zlomem nadace, které roku 1407 založil Vavřinec Toulovec z Třemošné (též z Litomyšle), postava obestřená pověstmi kontroverzního charakteru. Daroval špitálu 17 kop ročně z výdělku svého dvora v Trusnově a o rok později přidal 6 kop ročně ze své vsi Mladočov. Sám přesně určil, na co půjdou jednotlivé části jeho příspěvku. Tato nadace byla dokonce potvrzena králem Václavem IV. \n\nObsazování špitálu fungovalo dle pravidla, že nemocní měli přednost před chudými a bylo-li třeba přijmout nového nemocného, byl propuštěn nejsilnější chudý. Existovalo i pravidlo, že kdyby byla mezi špitálníky žena svárlivá, nepokojná a nezbedná, měla být nahrazena ženou dobromyslnou, tichou, pokojnou a trpělivou. Mezi špitálníky fungovala rovnost majetku – co jednotlivec vyžebral, bylo rozděleno mezi všechny rovným dílem. Toulovec také žádal, aby nemocní nelehali v kostele a svým zápachem neobtěžovali ostatní návštěvníky. \n\nPoslední zmínka o Toulovcovi pochází z roku 1412, kdy pravděpodobně zemřel. Počátkem roku 1413 je doloženo, že biskup Jan vydal odpustky těm, kdo se zúčastní pobožností za dobrodince špitálu. Toulovec byl pravděpodobně pohřben u oltáře ve špitálním kostele. U oltáře byl vymalován jeho nástěnný portrét z roku 1408 a obnoven 1511 a 1842. \n\nHusitské povstání přežil špitál i kostel bez větších úhon, husité se soustředili hlavně na gotickou katedrálu Panny Marie stojící v místech dnešního prvního zámeckého nádvoří, kterou zbořili v roce 1425. \n\nV následujících letech na špitál přispívala obec ze zisků ze svých obchodů i panská vrchnost (Vratislav z Pernštejna založil nadaci r. 1629). Obec usilovala o úroky na lidech a s nimi špitál postupně nabyl poměrně velký majetek a stalo se z něj špitálské panství a velkostatek, jehož jmění spravovalo město. Tímto se stal zásadním pro uchránění majetku města po třicetileté válce, kdy se předválečný zisk měst vracel do područí vrchnosti. \n\nV roce 1761 již nebylo možné z důvodu změny finančních poměrů udržovat špitál z Toulovcovy nadace a proto byl počet špitálníků snížen na 12 osob.\n\nRoku 1839 byl velkostatek do té doby zapsaný v zemských deskách pro špitál vtělen do zemských desek pro město se závazkem starat se o špitál. V této době se z něj stal pouze chorobinec bez stálého působiště, 12 chudých starších občanů bydlelo různě ve městě a dostávalo příspěvky z Toulovcovy nadace, ještě 500 let po jejím založení. \n\nKromě městského špitálu byl v jeho bezprostřední blízkosti také zámecký špitál založený roku 1667 pro 12 osob, českobratrský špitál a v době blížícího se moru v roce 1735 také přibyly tři chalupy pro nemocné. V roce 1847 byla v Litomyšli založena městská nemocnice, která na sebe převzala funkci špitálů.\n\nV rámci Programu záchrany architektonického dědictví bylo v roce 2003 na opravu památky čerpáno 400 000 Kč.\n\nŠpitální gotický kostelík je doložený k roku 1407, ale pravděpodobně zde stál již ve 14. století. K roku 1446 je doložený výdaj na dvě sklená okna a v roce 1511 byl vydlážděn cihlami. \n\nV 18. století prošel několika opravami a přestavbami – v roce 1705 k němu byla připojena vedle stojící sýpka, roku 1735 při opravě po požáru byl přistavěn sanktus se třemi zvony a po dalším požáru v roce 1775 byl vystavěn sanktus nový. V rámci barokizace při těchto úpravách přibyly mimo jiné barokní hlavice na příporách klenby, které zde však vydržely pouze do pozdější regotizace kostela. V roce 1814 proběhla další oprava po ohni. \n\nKostel v letech 1838 – 1842 prošel výraznou neogotickou přestavbou. Byla přistavěna kruchtová a věžní část. \n\nPo letech chátrání byl v roce 1991 kostel částečně rekonstruován, tato rekonstrukce však byla dovedena k závěru až v roce 2001.\n\nJedná se o malou gotickou jednolodní stavbu tradičně orientovanou. Závěr má tvar pěti stran pravidelného osmiúhelníku a je podepřen čtyřmi opěráky o dvou ústupcích, další tři opěráky stejného tvaru jsou na severní a jižní straně lodi. Fasáda je hladká, bíle omítnuta kromě hřbetů opěráků. Hlavní římsa je pouze ze štuku a je omítnuta okrovou barvou. \n\nNeogotická přístavba v místě kruchty má mírně rozšířený půdorys a navazuje na první gotický opěrák. Před průčelí je pak centrálně umístěna předsunutá věž s předsíní a portálem. Ta je rozčleněna do několika úrovní – spodní úroveň s dveřmi slouží jako vstup, v patře je okno umístěno na ose portálu. Nad ním probíhá hlavní římsa, v další úrovni bez oken zdivo dvakrát uskakuje a na zvonicové části se nachází okna na všech čtyřech stranách. Tato část je zakončena římsou stejné formy, jako je římsa hlavní.\n\nJediný portál je pískovcový ve tvaru lomeného oblouku bez profilace. Lomená okna jsou dvojího typu. V závěru jsou tři okna (jedno v čele a dvě v bočních stěnách), jsou centrálně dělená a skládají z kružby ve tvaru trojlistu vepsaného do sférického trojúhelníku a ze dvou nosů. Ve stěnách lodi je umístěna dvojice oken, která jsou oproti oknům v závěru menší a bez vnitřního členění. Dvojice stejných oken je zabudována ve zdech kruchtové části kostela. Další menší okno stejné formy se nachází nad portálem a čtyři lomená okna bez vnitřního členění s dřevěnými lamelami jsou na věži. Střecha objektu je valbová, na věži je plechový stan.\n\nVnitřní rozměry kostela jsou 13 m na délku, loď má šířku 7,66 m.\n\nHlavní část lodi o obdélníkovém půdorysu je zaklenuta dvěma poli křížové klenby, v závěru o půdorysu vymezeném třemi stranami osmiúhelníku je klenba paprsčitá. Svorníky jsou kruhové, na svorníku v oblasti kněžiště je vyobrazena červená lilie, znak města Litomyšle. Žebra jsou hranolovitá a mírně vyžlabená a plynule přecházejí do přípor válcového profilu s ukončením v podlaze. Svorníky, žebra i přípory jsou šedě omítnuty, stěny i klenba jsou bílé.\n\nKruchta je podklenuta a nahoře zaklenuta plackovou klenbou s neogotickými oblouky, na její severní straně je umístěna sakristie taktéž s plackovou klenbou, na jižní straně se nachází schodiště. Do obou prostor vedou portály obdélného tvaru. \n\nV oblasti kněžiště je vyvýšená dřevěná podlaha, ve zbytku objektu je kamenná dlažba.\n\nZ původního zařízení se nic nedochovalo, zachovala se pouze část zařízení od neogotické přestavby v 19. století – varhany z roku 1840 a dřevěné kuželkovité zábradlí na kruchtě. \n\nV současnosti je v oblasti kněžiště umístěna moderní dřevěná menza a na stěně moderní dřevěný kříž.\n"}
{"id": "1212616", "url": "https://cs.wikipedia.org/wiki?curid=1212616", "title": "Andreas Hermann", "text": "Andreas Hermann\n\nAndreas Hermann, uváděn též jako Andreas Herrmann (??? – září 1878 Hořejší Kunčice), byl rakouský politik německé národnosti z Moravy; poslanec Moravského zemského sněmu.\n\nUvádí se jako starosta z Hořejších Kunčic (Kunzendorf). Tuto funkci zastával mimořádně dlouho. V červnu 1898 probíhaly v Hranicích oslavy 50 let jeho působení ve starostenském úřadu v Kunzendorfu. Byl držitelem tamní dědičné rychty.\n\nV 70. letech se zapojil i do vysoké politiky. V doplňovacích zemských volbách 22. listopadu 1873 byl zvolen na Moravský zemský sněm, za kurii venkovských obcí, obvod Dvorce, Libavá, Hranice, Lipník. V roce 1875 se uváděl coby ústavověrný kandidát (tzv. Ústavní strana, liberálně a centralisticky orientovaná). V zemských volbách v roce 1878 se čekalo, že bude opět navržen jako kandidát, ovšem mezitím zemřel.\n\nZemřel počátkem září 1878.\n"}
{"id": "1212635", "url": "https://cs.wikipedia.org/wiki?curid=1212635", "title": "Copa América 2016", "text": "Copa América 2016\n\nCopa América 2016 (španělsky \"Copa América Centenario\") bylo mistrovství Ameriky pořádané fotbalovými konfederacemi CONMEBOL a CONCACAF mimo obvyklý čtyřletý cyklus jako oslava stého výročí založení konfederace CONMEBOL a uspořádání první Copa Amérika v roce 1916. Vůbec poprvé se turnaj Copa América konal mimo Jižní Ameriku - ve Spojených státech amerických. Na programu bylo 32 zápasů v období od 3. do 26. června roku 2016.\n\nVítězství z předchozího roku obhájil tým Chile, který ve finále v East Rutherfordu porazil, stejně jako o rok dříve, na penalty Argentinu.\n\nTurnaje se zúčastnilo všech 10 členských zemí CONMEBOL a 6 zemí CONCACAF.\n"}
{"id": "1212636", "url": "https://cs.wikipedia.org/wiki?curid=1212636", "title": "Lucie Polišenská", "text": "Lucie Polišenská\n\nLucie Polišenská (* 17. května 1986 Šumperk) je česká divadelní, televizní a filmová herečka.\n\nNarodila se v Šumperku, později se s rodiči přesídlila do Rapotína. Původně měla být zdravotní sestrou, ale začala účinkovat v šumperském divadle, kde spolupracovala mimo jiné s Davidem Drábkem. Zkusila přijímací zkoušky na pražskou DAMU, kam byla přijata a rozhodla se tedy pro hereckou kariéru. Po absolvování na DAMU v roce 2008 působila v Divadle na Vinohradech.\n\nZa roli Marty Dekasové ve hře \"Noční motýl\", uváděné v Městském divadle Kladno, získala širší nominaci na cenu Thálie. Po angažmá v Divadle na Vinohradech přešla v roce 2015 do Národního divadla. V roce 2016 ztvárnila Helenu v Shakespearově \"Snu čarovné noci\" v režii Daniela Špinara.\n\n\n"}
{"id": "1212650", "url": "https://cs.wikipedia.org/wiki?curid=1212650", "title": "Guðni Thorlacius Jóhannesson", "text": "Guðni Thorlacius Jóhannesson\n\nGuðni Thorlacius Jóhannesson (* 26. června 1968 Reykjavík) je islandský historik a profesor dějepisu na Islandské univerzitě. Je současným prezidentem Islandu, v roce 2016 ve funkci nahradil Ólafura Ragnara Grímssona.\n\nV letech 1983–1987 navštěvoval školu Menntaskólinn í Reykjavík v islandském hlavním městě, pak studoval různé obory na různých zahraničních univerzitách, na domácí Islandské univerzitě studoval v letech 1993–1994 ruštinu. V roku 1997 ukončil na Islandské univerzitě s vyznamenáním magisterské studium historie, v roce 1999 získal titul \"Master of Studies\" na Oxfordské univerzitě a v roce 2003 získal doktorát z historie na Londýnské univerzitě.\n\nV letech 2004–2006 působil na islandské univerzitě Háskólinn á Bifröst, v roce 2005 začal vyučovat na Islandské univerzitě a v roce 2013 se stal jejím profesorem. K tématům jeho odborného zájmu patří například moderní dějiny Islandu, tresčí války nebo islandská finanční krize 2008–2011. Krátce přednášel také na Londýnské univerzitě a na Helsinské univerzitě.\n\nJeho prezidentská kampaň v roce 2016 byla velmi skromná. Jóhannesson byl politickým nováčkem a nikdy nepůsobil v žádném veřejném úřadu. Objížděl voliče způsobem „od dveří ke dveřím“, jezdil v staré Škodě Favorit a celkové náklady na jeho kampaň dosáhly v přepočtu pouhé dva miliony českých korun. Ve volbách, které se konaly 25. června 2016, nakonec získal 39,1 procenta hlasů; 1. srpna 2016 složil přísahu a oficiálně se ujal úřadu.\n\nVěnuje se také překladatelství, do islandštiny přeložil čtyři knihy od amerického spisovatele Stephena Kinga.\n\nJeho otec podlehl v roce 1983 rakovině. Guðni má dva bratry a pět dětí. Se svou současnou ženou má tři syny a jednu dceru, navíc má dceru z prvního manželství.\n\n"}
{"id": "1212651", "url": "https://cs.wikipedia.org/wiki?curid=1212651", "title": "Deb Hoffmann", "text": "Deb Hoffmann\n\nDeb Hoffmann (* 27. března 1965 Milwaukee, Wisconsin) je americká sběratelka, uznána Guinessovou knihou rekordů jako člověk s největším množstvím věcí připomínajících Medvídka Pú.\n\nŽije ve městě Waukesha v americkém státě Wisconsin.\n\nV roce 2008 Hoffmannová předložila svou kolekci pro rozhodování do Guinessovy knihy rekordů a 17. ledna získala první certifikát pro sbírku obsahující 3.891 předmětů. Kolekce obsahuje také mnoho oblečení včetně, bund, hodinek, hodiny, sošek, nádobí, hrnků, hraček a plyšových postaviček.\n\nPozději založila stránku a festival zaměřený na Medvídka Pú.\n\n"}
{"id": "1212664", "url": "https://cs.wikipedia.org/wiki?curid=1212664", "title": "Bombardier CRJ700", "text": "Bombardier CRJ700\n\nBombardier CRJ700, CRJ900 a CRJ1000 (původně označována CRJ-X) je „rodina\" regionálních dvoumotorových dvouproudých dolnoplošních komerčních dopravních letadel vyráběných původně kanadskou společností Bombardier Aerospace. Jsou vyráběny a konstruovány v Québecké výrobně, jedná se o prodlouženějíší verze staršího typu letadla Bombardier CRJ200, ten vychází ze soukromého typu letadla Bombardier Challenger 600. Oproti CRJ200 jsou verze CRJ700, 900 a 1000 delší, docílilo se toho přidáním nových trupových sekcí. Konstrukční práce na tomto typu letounu začaly v roce 1995, prototyp poprvé vzlétnul 27. května roku 1999, dodávky začaly v roce 2000.\n\nLetadlo je prodlouženo oproti výchozímu typu CRJ200 o dvě nové trupové sekce (před a za křídly), které přidávají 4,72 metry délky. Výška samotného trupu je 1,89 metrů. V obvyklé konfiguraci je zde 86 míst. Je zde možnost prodlouženého doletu — CRJ700ER.\n\nPouze 70 míst s možností prodlouženého doletu.\n\n72 nebo 78 míst s možností prodlouženého doletu.\n\nVylepšená ekonomičtější verze s novou kabinou představená v roce 2007.\n\nJedná se o prodlouženější verzi CRJ700 — o 3,89 metrů (tedy o 8,61 metrů delší než CRJ200). Je prodlouženo rozpětí křídel, vylepšená klimatizace, nové technologie. Úroveň podlahy v kabině byla snížena o 5 cm.\n\nVylepšená ekonomičtější verze s novou kabinou představená v roce 2007.\n\nProdloužená verze typu CRJ700, Bombardier Aerospace začal s vývojem v roce 2007, původně pod názvem CRJ900X. První zákazníci byly letecké společnosti Air Nostrum a Brit Air, produkce počala v roku 2009, první let se konal v roce 2010. Maximální kapacita je 104 pasažérů.\n\n\n"}
{"id": "1212677", "url": "https://cs.wikipedia.org/wiki?curid=1212677", "title": "Kostel svatého Prokopa (Krupka)", "text": "Kostel svatého Prokopa (Krupka)\n\nKostela svatého Prokopa je zřícenina římskokatolického filiálního kostela v Krupce v okrese Teplice. Od roku 1964 je chráněna jako kulturní památka. Stojí na křižovatce dvou silnic třetí třídy mezi Krupkou a Sobědruhy.\n\nKostel byl postaven v gotické slohu ve třináctém století, ze kterého se dochoval presbytář. V roce 1331 přestal být farním kostelem. Na počátku patnáctého století byl rozšířen o střední část a západní trojlodní část byla postavena na začátku šestnáctého století. Další úpravy proběhly v letech 1643–1677. V roce 1939 vyhořel a od té doby je zříceninou. V důsledku požáru se zřítily klenby a byl stržen štít.\n\nLoď kostela je rozdělena do dvou částí. Nejmladší západní část tvořilo síňové trojlodí zaklenuté síťovou klenbou podepřenou čtveřicí štíhlých osmibokých pilířů. Vstupovalo se do ní hrotitým portálem v západní zdi se dvěma zazděnými kruhovými okny po stranách. U bočních oken se částečně dochovala kružba. Do střední části sklenuté hvězdovou žebrovou klenbou se vstupovalo hrotitým portálem v severní zdi a osvětlovala ji dvě hrotitá okna v protější zdi. Na loď na východě vítězným obloukem navazuje obdélný presbytář. Na stěnách oblouku bývaly gotické figurální malby z doby okolo roku 1300.\n\nKe kostelu se váže pověst, kterou pod názvem \"Mše duchů v kostelíčku Svatoprokopském\" zveršoval František Cajthaml ve sbírce \"Sto pověstí a bájí severočeských\". Obsahově připomíná Erbenovu Svatební košili, ale v několika prvcích se liší. Hlavní postavou není dívka, ale stařenka, a přestože se nerouhá, ale je velmi zbožná, potká ji podobný osud jako Erbenovu hrdinku, je ohrožena nemrtvými. Ačkoli jim těsně unikne, následkem šoku do dvou dnů umírá. Pověst se traduje v několika verzích.\n\n"}
{"id": "1212678", "url": "https://cs.wikipedia.org/wiki?curid=1212678", "title": "The Rolling Girls", "text": "The Rolling Girls\n\nThe Rolling Girls () je dvanáctidílný japonský animovaný seriál, který v roce 2015 vyrobilo Wit Studio. K seriálu byly vytvořeny dvě přídatné mangy, které vycházejí od roku 2014 v nakladatelství Meg Garden.\n\n"}
{"id": "1212682", "url": "https://cs.wikipedia.org/wiki?curid=1212682", "title": "Funkce (organizace)", "text": "Funkce (organizace)\n\nFunkce v instituci, organizaci, společenství nebo veřejném životě označuje pracovní zařazení nebo řídící místo. Zodpovědná osoba tuto pozici získává typicky jmenováním do funkce, například manažeři, s kompetencemi a odpovědnostmi svěřenými na základě jmenování zřizovatelem nebo nadřízeným. Ten nadřízený také typicky drží projektové-operativní zdroje a své jmenované podřízené alokuje podle potřeb svých projektů. Souběžné organizačně-kariérní a na druhé straně funkčně-pracovní hierarchie tak dohromady vytvářejí struktury pro maticové řízení, obdobně jako v managementu souběžných projektů přes vícero oddělení ve firmách, kde průnikem jsou jednotlivé pozice. Funkcí pověřená osoba se tedy sice zodpovídá dvěma různým nadřízeným, každému však v jiných tématech. Operativní řízení pracovníka přiděleného na danou práci typicky mívá jeden manažer, pro běžnou každodenní interakci, druhý manažer pak například vůči jmenovanému vystupuje v roli profesního garanta, například mu organizuje další vydělávání a spíše dlouhodobé cíle.\n\nV armádě jde vedle vojenské hodnosti o souběžné a na ní nezávislé zařazení, tentokrát ne podle doby či úspěšnosti kariéry, nýbrž podle vzdělání a profesní kvalifikace. Pracovní funkce tedy je komplementem k hodnosti.\n\nFunkce náčelníka štábu je příkladem funkce nezávislé (do určité míry) na konkrétní vojenské hodnosti: Protože účelem štábu organizování administrativy, velitel dané úrovně touto administrativou, vedením svého štábu, pověřuje svého podřízeného, typicky takového, kterému sám důvěřuje. Náčelníka štábu mu tak může dělat jeho kolega s hodností o jediný stupeň nižší, anebo i podřízený s hodností výrazně nižší, zato snad kvalifikovaný.\n\n"}
{"id": "1212685", "url": "https://cs.wikipedia.org/wiki?curid=1212685", "title": "Chester Kamen", "text": "Chester Kamen\n\nChester Kamen (* Londýn) je britský studiový kytarista.\n\nJeho první profesionální skupina nesla jméno Numbers. S její zpěvačkou Ouidou poté vytvořil duo, kterého si všiml Bryan Ferry, jenž jim produkoval singl „Pick Up In a Nightclub“. Posléze hrál na Ferryho albech \"Boys and Girls\" (1985), \"Bête Noire\" (1987) a \"Mamouna\" (1994), doprovázel ho i na vystoupení v rámci Live Aid v roce 1985 a působil jako kytarista na turné k albům \"Bête Noire\" a \"Mamouna\". Ve studiu spolupracoval i s dalšími hudebníky, jako jsou např. Paul McCartney, Bob Geldof, Madonna, Robbie Williams, Seal, Massive Attack, Kirsty MacColl a Gabrielle. Na začátku 90. let 20. století působil ve skupině Wildlife, se kterou vydal roku 1990 eponymní album.\n\nV roce 2002 hrál na turné In the Flesh Rogera Waterse, roku 2008 na Watersově turné The Dark Side of the Moon Live a v roce 2016 na turné Rattle That Lock Tour Davida Gilmoura.\n\nJeho bratry jsou výtvarník a stylista Barry Kamen a model a zpěvák Nick Kamen.\n"}
{"id": "1212688", "url": "https://cs.wikipedia.org/wiki?curid=1212688", "title": "Amanda Abbington", "text": "Amanda Abbington\n\nAmanda Abbington, pův. Amanda Jane Smith, * 28. února 1974, je anglická herečka. Mezi její nejznámější role patří paní Mardlová v seriálu \"Pan Selfridge\" a Mary Morstan v seriálu \"Sherlock\".\n\nDo roku 2007 se objevovala v seriálu \"Poldové\" v různých rolích. Během toho též účinkovala v seriálech \"Wycliffe\", \"Casualty\", \"Dream Team\", \"Hříchy\" \"Shades\", \"Doktor Martin\", \"Párování\" a \"Teachers\". V roce 2005 se objevila v komediálním pořadu \"Man Stroke Woman\" a v letech 2007 a 2008 v komedii \"After You've Gone\". Též měla vedlejší role v seriálech \"Bernard's Watch\" a \"Case Histories\".\n\nV roce 2013 začala hrát v seriálu \"Pan Selfridge\" jako paní Mardlová. O rok později v seriálu \"Sherlock\" ztvárnila Mary Morstan, manželku Johna Watsona, kterého hrál Martin Freeman, její partner i v soukromém životě. V roce 2015 se objevila v dramatickém seriálu \"Cuffs\".\n\nByla dlouhodobou partnerkou britského herce Martina Freemana, se kterým se setkala na natáčení filmu \"Men Only\" v roce 2000. Pár se spolu od té doby objevil ve filmech a seriálech jako jsou \"Dluh\", \"The Robinsons\", \"Hezké sny\" a \"Sherlock\". Mají spolu dvě děti, Joa (narozeného v roce 2006) a Grace (narozenou v roce 2008).\n\nV březnu 2013 byla Vrchním soudem prohlášena bankrotující kvůli dluhu 120 000 liber na daních.\n\n"}
{"id": "1212689", "url": "https://cs.wikipedia.org/wiki?curid=1212689", "title": "Franchinus Gaffurius", "text": "Franchinus Gaffurius\n\nFranchinus Gaffurius (\"Franchino Gaffori\", \"Gaffurio\", \"Gafori\", 14. ledna 1451 v Lodi - 25. června 1522 v Miláně), byl italský benediktinský mnich a presbyter, hudební skladatel a teoretik, \"magister capellae\" milánské katedrály.\n"}
{"id": "1212690", "url": "https://cs.wikipedia.org/wiki?curid=1212690", "title": "Łęczna", "text": "Łęczna\n\nŁęczna je město a sídlo stejnojmenné gminy a okresu ve východním Polsku v Lublinském vojvodství.\n\nPrvní písemná zmínka o místě dnešního města Łęczna pochází z roku 1350. V roce 1467 bylo založeno město, které získalo svůj název podle tehdejší farní obce Łęczna. Město získalo městská práva podle magdeburského vzoru a v roce 1582 získalo právo na dva jarmarky. V letech 1564, 1569, 1616 a 1638 město postihly velké požáry. V letech 1693 a 1710 vypukla ve městě epidemie. V roce 1795 připadlo město Rakousku. Během druhé světové války bylo v roce 1942 zřízeno ve městě židovské ghetto. V 60. letech 20. století začala v blízkosti města těžba uhlí.\n\nVedle města Łęczna existuje v rámci gminy rovněž starostenství v těchto vsích:\nCiechanki Krzesimowskie, Ciechanki Łęczyńskie, Karolin, Leopoldów, Łuszczów-Kolonia, Nowogród, Piotrówek Drugi, Podzamcze, Rossosz, Stara Wieś, Stara Wieś-Kolonia, Stara Wieś-Stasin, Trębaczów, Witaniów, Zakrzów, Zofiówka.\n\n\n\n"}
{"id": "1212691", "url": "https://cs.wikipedia.org/wiki?curid=1212691", "title": "Wally", "text": "Wally\n\nWally může být:\n\n"}
{"id": "1212692", "url": "https://cs.wikipedia.org/wiki?curid=1212692", "title": "This One's for You", "text": "This One's for You\n\nThis One's for You je píseň od francouzského DJ a producenta Davida Guetty. Vytvořil ji společně se švédskou zpěvačkou Zarou Larsson. Je to oficiální skladba pro Mistrovství Evropy ve fotbale 2016. Na Mistrovství Evropy se objevila poprvé. Píseň byla nahrána pomocí fanoušků po celém světe díky speciální on-line aplikaci. Tato píseň zazněla pří zahájení i ukončení Mistrovství Evropy ve fotbale 2016. Mimo to, zazněla i na koncertu na Champ de Mars, jenž se konal přímo pod Eiffelovou věží 9. června 2016. Každý stát, který se účastnil mistrovství, má speciální videoklip, ve kterém jsou do originálního videoklipu vložený zaběry na fotbalisty daného státu. \n\n\n"}
{"id": "1212694", "url": "https://cs.wikipedia.org/wiki?curid=1212694", "title": "Model ΛCDM", "text": "Model ΛCDM\n\nModel ΛCDM je parametrizací kosmologického modelu velkého třesku, ve kterém se vesmír rozpíná s nenulovou kosmologickou konstantu, označenou jako Λ (velké lambda; jinými slovy - obsahuje temnou energií), a obsahuje studenou temnou hmotu (cold dark matter – CDM). Často se označuje za standardní kosmologický model založený na velkém třesku, protože je to nejjednodušší model, který poskytuje rozumnou shodu s následujícími pozorováními:\n\nTento model předpokládá, že obecná teorie relativity je správná teorie gravitace v kosmologických měřítkách. Objevila se koncem 90. let 20. století jako kosmologie souladu, po období ve kterém se různé pozorované vlastnosti vesmíru zdály navzájem neslučitelné a neexistoval žádný konsenzus pro složení energetické hustoty vesmíru. Přidáním teoretických modelů vysvětlujících inflační fázi, původ kosmologické konstanty (kvintesence apod.) a jiných prvků, které v současnosti navrhuje a zkoumá kosmologie, lze model ΛCDM dále rozšiřovat. \n\nExistují i alternativní modely k modelu ΛCDM, nabízející odlišné přístupy k vysvětlení pozorovaných dat. Jedná se například modifikovaná newtonovská dynamika, modifikovaná gravitace variace hustoty hmoty ve vesmíru.\n\nVětšina moderních kosmologických modelů je založených na kosmologickém principu, že naše místo ve vesmíru není nijak výjimečné nebo speciální. V dostatečně velkých měřítkách vypadá vesmír stejně (izotropně) z každého místa (homogenně).\n\nTento model zahrnuje rozpínání vesmíru, které je dobře zdokumentované jako rudý posuv spektrálních čar vzdálených galaxií a také jako dilataci času při rozpadu světelných křivek supernov. Oba efekty způsobuje Dopplerův jev. Táto expanze zvětšuje vzdálenosti mezi objekty bez vzájemné gravitační interakce, nezvětšuje však velikost objektů v prostoru. Rovněž umožňuje nejvzdálenějším galaxiím, aby se od sebe vzdalovaly rychlostí větší než rychlost světla.\n\nΛ (Lambda) označuje kosmologickou konstantu, která souvisí s energií vakua anebo temnou energií prázdného prostoru, to vysvětluje současné zrychlující rozpínání vesmíru, které působí proti přítažlivým účinkům gravitace. Kosmologická konstanta má negatívní tlak, formula_1. Kosmologická konstanta se označuje formula_2 a představuje zlomek celkové hustoty hmotnosti a energie plochého vesmíru, který tvoří temná energie. Podle dat z roku 2013 zhruba 68,3 % hustoty energie vesmíru představuje temná energie.\n\nStudená temná hmota je formou hmoty, která je potřebná na vytvoření gravitačního účinku, který nemohla vytvořit normální hmota a který pozorujeme v strukturách v největších měřítkách. Temná hmota se označuje jako studená (tzn. její rychlost je v období rovnosti záření a hmoty nerelativistická (o mnoho nižší než rychlost světla]), nebaryonová (tvořená jinou hmotou, ne protony a neutrony), nerozptýlitelná (neochlazuje se vyzařováním fotonů) a nekolizní (částice temné hmoty interagují mezi sebou a s jinými částicemi pouze prostřednictvím gravitace anebo možná slabé jaderné interakce). Podle dat z roku 2013 se odhaduje, že temná hmota tvoří 26,8 % hustoty energie a hmoty vesmíru.\n\nZbylých 4,9 % tvoří všechna běžná hmota jako atomy, chemické prvky, plyn a plazma. Hmota, ze které jsou tvořeny viditelné věci.\n\nEnergetická hustota zahrnuje i velmi malý zlomek (~0,01 %) záření kosmického mikrovlnného pozadí a ne více než 0,5 % reliktních neutrin.\n\nModel zahrnuje jedinou původní událost, velký třesk anebo počáteční singularitu, která nebyla explozí, ale náhlým vznikem rozpínajícího se časoprostoru, který obsahoval záření při teplotách asi 10 K. Okamžitě po tom (do 10 sekund) následovalo exponenciální rozpínání prostoru o faktor 10 nebo víc, což je známé jako kosmická inflace. Raný vesmír byl velmi teplý (nad 10 000 K) několik set tisíc let, stav, který je detekovatelný jako reliktní záření, velmi málo energetické záření vycházející z každého směru. Kosmická inflace je rovněž potřebná na vyřešení problému horizontu v reliktním záření. Je pravděpodobné, že vesmír je větší než viditelný částicový horizont.\n\nObjev kosmického mikrovlnného pozadí (reliktního záření) v roce 1965 potvrdil klíčovou předpověď kosmologie velkého třesku. Od tohoto objevu je všeobecně přijímané, že vesmír vznikl v horkém, hustém stavu a v průběhu času expandoval. Rychlost expanze závisí na typech hmoty a energie ve vesmíru, a zejména na tom, zda je celková hustota menší anebo větší než tzv. kritická hustota. V průběhu 70. let 20. století se většina pozornosti soustředila na čistě baryonové modely, ty ale narazily na vážné problémy při objasňování vzniku a vývoje galaxií. Začátkem 80. let se zjistilo, že tento problém je možné vyřešit pomocí studené temné hmoty, která by převažovala nad baryonovou hmotou a inflace inspirovala modely s kritickou hustotou. Později se pozornost přesunula na studenou temnou hmotu s kritickou hodnotou hustoty hmoty, zhruba 95 % studené temné hmoty a 5% baryonů; tyto modely byly úspěšné při vysvětlování vzniku a shlukovaní galaxií. Přesto některé problémy přetrvaly, zejména to, že model vyžadoval nižší Hubblovu konstantu, než udávala pozorování. Tyto těžkosti se vyostřily s objevem anizotropie reliktního záření satelitem COBE v roce 1992. Vědci zvažovali několik alternativ včetně Lambda-CDM a smíšené horké+studené temné hmoty. Model Lambda-CDM se stal standardem, když bylo v roce 1998 objeveno zrychlování expanze vesmíru. V krátké době ho podpořily i jiné pozorování: v roce 2000 experiment s reliktním zářením BOOMERanG zjistil hodnotu celkové hustoty (hmoty a energie) blízko 100 % kritické hustoty a v roce 2001 průzkum rudého posuvu galaxií 2dfGRS měřením stanovil hustotu hmoty blízko 25 %. Tento veliký rozdíl podpořil pozitivní kosmologickou konstantu anebo temnou energii. Přesnější měření mikrovlnného pozadí sondou WMAP v letech 2003 až 2010 dále podporovaly a vylepšovaly tento model. Poté se ale začala objevovat nekonzistence měření Hubbleovy konstanty, která se nadále prohlubuje a tak je například navrhováno ještě temné záření.\n\nKromě vysvětlení pozorovaní před rokem 2000, vytvořil tento model několik úspěšných předpovědí: zejména existenci akustických baryonových oscilací, které objevili v roce 2005 na předpokládaném místě, polarizaci reliktního záření a statistiku slabé gravitační čočky.\n\nRozsáhlé pokusy o zachycení částic temné hmoty zatím neprokázaly žádné detekované částice, zachytit temnou energii v laboratorních podmínkách může být téměř nemožné, neboť její hodnota je velmi malá v porovnání s předpovědí teorií.\n\nPorovnání modelu a pozorovaní bývá úspěšné v obrovských měřítkách (větších než galaxie), ale jsou výjimky, které tomu odporují. Problémy se mohou také objevit v sub-galaktických měřítkách jako například předpoklady příliš velkého počtu malých galaxií a příliš mnoho temné hmoty ve vnitřních oblastech galaxií. Tato malá měřítka se těžko simulují, takže není jasné zda jsou problémem simulace, nestandardní vlastnosti temné hmoty anebo závažnější chyby v modelu.\n\nProblémů ΛCDM modelu je ale více. Pochybnosti vnáší i různá ad hoc řešení (temná hmota, zavedení nehomogenit) a neochota vylepšovat i alternativní teorie, což může vytvářet publikační zkreslení.\n\nΛCDM model je založený na šesti parametrech:\n\nTy jsou uvedeny jako první v tabulce níže. Pod nimi jsou uvedeny odvozené parametry. Existují však ještě další fixované parametry (například hmotnost neutrin).\n\nV souladu s Occamovou břitvou je 6 nejmenší počet parametrů potřebných pro shodu se současnými pozorováními v rámci nejistoty měření. Další možné parametry jsou stanovené na „přirozené“ hodnoty například celková hustota = 1,00, stavová rovnice temné energie = -1. Hmotnosti neutrin již však nejsou považovány za zanedbatelné a relativistické efektivní stupně volnosti v 3D jsou již uvažovány s „nepřirozenou“ hodnotou 3,046.\n\nSoučasná teorie nepředpokládá téměř žádnou z hodnot těchto parametrů, pouze pro skalární spektrální index předpokládá většina verzí kosmické inflace hodnotu mírně nižší než 1, což je ve shodě s odhadovanou hodnotou 0,96. Hodnoty parametrů a tolerancí se odhadují pomocí superpočítačů. Z těchto šesti parametrů se dají lehce vypočítat další hodnoty modelu jako Hubblova konstanta a stáří vesmíru.\n\nPozorování odpovídající modelu zahrnují anizotropii reliktního záření, vztah jasu a rudého posuvu supernov, shlukování galaxií ve velkých měřítkách včetně akustických baryonových oscilací. Jiné pozorování jako například Hubblova konstanta, množství kup galaxií, slabá gravitační čočka, věk kulových hvězdokup se s nimi ve všeobecnosti shodují a poskytují kontrolu modelu, ale v současnosti jsou měřené s menší přesností.\n\nHodnoty parametrů v tabulce pocházejí ze 7 let pozorování teploty a polarizace sondy WMAP. Zahrnují odhady založené na údajích akustických oscilací baryonů a měření jasu supernov typu Ia. Důsledky dat pro kosmologické modely jsou rozebrané v Komatsu et al. a Spergel et. al.\n\nModel ΛCDM nevysvětluje některé zákonitosti hodnot parametrů a jejich kombinací, jak ukazují následující problémy:\nU obou problémů se může jednat o náhodnou koincidenci, nebo o projev zákonitosti dosud skryté současnému poznání.\n\nMožné rozšíření nejjednoduššího modelu ΛCDM preferují kvintesenci před kosmologickou konstantou. V tom případě se stavová rovnice temné energie může lišit od -1. Kosmická inflace předpovídá tenzorové fluktuace (gravitační vlny). Jejich amplituda je parametrizovaná poměrem tenzor-skalár (označené jako r), který je daný energetickou škálou inflace. Jiné modifikace umožňují aby zakřivení prostoru mělo jinou hodnotu než 1, horkou tmavou hmotu v podobě neutrin nebo pohyblivý spektrální index.\n\nPřidání těchto parametrů obecně zvýší chybovost v parametrech výše.\n\nNěkteří vědci navrhli existenci pohyblivého spektrálního indexu, ale žádná studie to neprokázala.\n\n"}
{"id": "1212695", "url": "https://cs.wikipedia.org/wiki?curid=1212695", "title": "Diskografie Deantoniho Parkse", "text": "Diskografie Deantoniho Parkse\n\nToto je diskografie amerického hudebníka, skladatele a producenta Deantoniho Parkse. Do roku 2016 vydal tři plnohodnotná sólová alba a jedno třípísňové album a hrál na několika desítkách dalších alb. Pracoval například na několika albech Meshell Ndegeocello, Johna Calea či Omara Rodrígueze-Lópeze.\n"}
{"id": "1212699", "url": "https://cs.wikipedia.org/wiki?curid=1212699", "title": "Greg Phillinganes", "text": "Greg Phillinganes\n\nGregory Arthur „Greg“ Phillinganes (* 12. května 1956 Detroit, Michigan) je americký klávesista a zpěvák.\n\nV letech 1976–1981 hrál se Steviem Wonderem. V roce 1978 zahájil 30 let trvající spolupráci s The Jacksons a Michaelem Jacksonem, na jehož všech následujících sólových albech se podílel a hrál, včetně \"Thrilleru\" z roku 1982. Phillinganes sám v roce 1981 vydal vlastní desku \"Significant Gains\", kterou o tři roky později následovalo album \"Pulse\". V polovině 80. let působil rovněž v kapele Erica Claptona; zahrál si na jeho albech \"Behind the Sun\", \"August\", \"Journeyman\" a později i na \"Pilgrim\". Tehdy začal působit i jako studiový hudebník a v následujících letech spolupracoval s mnoha dalšími umělci, jako jsou např. Bee Gees, Donna Summer, Anita Baker, George Benson, Donald Fagen, Aretha Franklin, Patti LaBelle, Richard Marx, Paul McCartney, Al Jarreau, Quincy Jones či Stevie Nicks. V letech 2005–2008 byl členem skupiny Toto, v letech 2014–2015 doprovázel Stevieho Wondera na turné k albu \"Songs in the Key of Life\" a roku 2016 hrál na turné Rattle That Lock Tour Davida Gilmoura.\n"}
{"id": "1212706", "url": "https://cs.wikipedia.org/wiki?curid=1212706", "title": "Bełżyce", "text": "Bełżyce\n\nBełżyce je město a sídlo stejnojmenné gminy ve východním Polsku v okrese Lublin v Lublinském vojvodství.\n\nPrvní písemná zmínka o místě pochází z roku 1409. V roce 1417 získaly Bełżyce městské právo podle magdeburského vzoru. V 1. polovině 15. století zde vznikl zámek. Při třetím dělení Polska v roce 1795 město připadlo Rakousku. V roce 1809 se Bełżyce staly součástí Varšavského knížectví a v roce 1815 součástí Kongresovky. V roce 1896 město ztratilo svá městská práva. Během druhé světové války bylo ve městě zřízeno židovské ghetto. Dne 22. května 1942 bylo ghetto zrušeno a jeho obyvatelé byli deportováni do pracovních či vyhlazovacích táborů. V roce 1958 Bełżyce opět získaly statut města a zároveň se staly sídlem okresu.\n\nVedle města Bełżyce existuje v rámci gminy rovněž starostenství v těchto vsích:Babin, Chmielnik, Chmielnik Kolonia, Cuple, Jaroszewice, Kierz, Krężnica Okrągła, Malinowszczyzna, Matczyn, Płowizny, Podole, Skrzyniec, Skrzyniec-Kolonia, Wierzchowiska Dolne, Wierzchowiska Górne, Stare Wierzchowiska, Wojcieszyn, Wronów, Wymysłówka, Zagórze I, Zagórze II, Zalesie a Zosin.\n\n\n\n"}
{"id": "1212722", "url": "https://cs.wikipedia.org/wiki?curid=1212722", "title": "Heroutice", "text": "Heroutice\n\nHeroutice je malá vesnice, část obce Neveklov v okrese Benešov. Vznikla ke dni 1. ledna 2014. V roce 2011 proto ve vsi nikdo nežil a nestál v ní žádný dům. Heroutice leží v katastrálním území Mlékovice u Neveklova.\n\nZa druhé světové války se osada stala součástí vojenského cvičiště Waffen-SS Benešov a její obyvatelé se museli 31. prosince 1943 vystěhovat.\n"}
{"id": "1212729", "url": "https://cs.wikipedia.org/wiki?curid=1212729", "title": "Pod Průhony", "text": "Pod Průhony\n\nPod Průhony je malá vesnice, část obce Bavoryně v okrese Beroun. Vznikla ke dni 1. 6. 2010. V roce 2011 měla 1 obyvatele, v roce 2017 zde bylo evidováno 8 adres.\n"}
{"id": "1212730", "url": "https://cs.wikipedia.org/wiki?curid=1212730", "title": "Killjoys: Vesmírní lovci", "text": "Killjoys: Vesmírní lovci\n\nKilljoys: Vesmírní lovci (v anglickém originále Killjoys) je kanadský vědeckofantastický televizní seriál o nájemných lovcích, kteří na objednávku chytají nebo zabíjí zločince. Ústřední trojici ztvárnili Aaron Ashmore, Hannah John-Kamenová a Luke MacFarlane. Seriál vytvořila Michelle Lovretta. Televizní stanice Syfy jej vysílá od 19. června 2015. Premiéra druhé řady byla ohlášena na 1. července 2016. České premiérové vysílání obstarala stanice Prima Cool od 20. června 2016.\n\n"}
{"id": "1212741", "url": "https://cs.wikipedia.org/wiki?curid=1212741", "title": "Na Lhotkách", "text": "Na Lhotkách\n\nNa Lhotkách je osada, část obce Bavoryně v okrese Beroun. Vznikla ke dni 1. 6. 2010. V roce 2011 měla 0 obyvatel, ale v roce 2017 zde již bylo evidováno 13 adres.\n"}
{"id": "1212744", "url": "https://cs.wikipedia.org/wiki?curid=1212744", "title": "U Vodojemu", "text": "U Vodojemu\n\nU Vodojemu je část obce Bavoryně v okrese Beroun. Vznikla ke dni 1. 6. 2010. V roce 2011 měla 0 obyvatel, v roce 2017 zde bylo evidováno 14 adres.\n"}
{"id": "1212745", "url": "https://cs.wikipedia.org/wiki?curid=1212745", "title": "Křesťanství a homosexualita", "text": "Křesťanství a homosexualita\n\nKřesťanství nemá k homosexualitě jednotný ucelený pohled, většinově ale odmítá sexuální vztahy mezi osobami stejného pohlaví. Pozice se liší u jednotlivých denominací. Římsko-katolická církev, pravoslavná církev, anglikánská církev, evangelikální a letniční církve homosexuální vztahy většinou odmítají jako odporující Boží vůli. Mezi některými protestantskými církvemi, především v západních zemích, jsou církve k homosexualitě vstřícnější. Některé uznávají registrovaná partnerství za rovnocenná s manželstvím. Jiné je neuznávají, ale žehnají párům osob stejného pohlaví. Pozice k tématu je u jednotlivých křesťanů rozdílná, a také uvnitř jednotlivých denominací existují nejrůznější názory na téma homosexuality, které nemusí odpovídat oficiálním postojům jednotlivých církví. Názorová pestrost křesťanských církví týkající se homosexuality se dobře ukazuje například u tématu Náboženské kontroverze okolo pochodu Prague Pride.\n\nŘímskokatolická církev rozlišuje mezi homosexuální náklonností a chováním. Zatímco homosexuální náklonnost je podle ní neovlivnitelná, a tudíž není sama o sobě hříšná, hříšné je naopak praktikování homosexuálního styku. Po homosexuálech je tedy požadováno žít v celibátu. \n\nUvnitř církve jsou na téma homosexuality rozdílné názory, které se navíc liší i podle jednotlivých zemí. Vysoká míra akceptace homosexuality je především v západních zemích, dále např. Brazílii nebo na Filipínách.\n\nV rámci církví Anglikánského společenství je postoj k homosexualitě různý. Zatímco v anglikánských provinciích ve Spojených státech, Skotsku, Jihoafrické republice a Kanadě je postoj k homosexualitě tolerantní, většina anglikánských církví v zemích třetího světa homosexualitu odmítá. \n\nV západoevropských starokatolických církvích převažuje od 90. let 20. století akceptace homosexuality. Svazky osob stejného pohlaví nejsou považovány za rovnocenné manželství. Není ale odmítáno takovým svazkům žehnat. \n\nPostoj jednotlivých protestantských církví je různý. Většina protestantských církví v západní Evropě, Spojených státech a Kanadě akceptuje homosexuální chování a mnohé církve žehnají homosexuálním párům. \n\nKřesťanská kritika vůči homosexuálnímu chování vychází z určitých interpretací biblických textů. Podle některých názorů kniha Leviticus zapovídá homosexuální sex. Někteří badatelé interpretují Genesis 16:5, že ukazuje homosexuální chování jako příčinu zničení Sodomy a Gomory. Mezi novozákonní pasáže zapovídající homosexuální chování jsou Římanům 1:26-27, Korinťanům 6:9-10, Timoteus 1:10 a Juda 1:7. \n\nKatechismus katolické církve uvádí, že muži a ženy kteří mají homosexuální sklony by měli být přijímání s úctou soucitem a citlivostí. Je třeba se vyhnout jakékoliv formě diskriminace. Na druhou stranu ale církev vyžaduje, aby homosexuální osoby dodržovaly sexuální půst, protože jediná přípustná forma sexuality je pouze styk mezi mužem a ženou v rámci manželství.\n\nVe 20. století teologové jako Jürgen Moltmann, Hans Küng, John Robinson, biskup David Jenkins, Don Cupitt, a biskup Jack Spong začali zpochybňovat tradiční teologické názory a chápání biblických textů. podle nich docházelo k chybným překladům nebo se nevztahují k tomu, co dnes chápeme pod pojmem homosexualita. \n\nNěkteří křesťané věří, že docházelo ke špatným překladům a interpretacím některých textů. Liberální křesťané vycházejí z původních textů v hebrejštině a latině a interpretují je odlišně. Podle těchto interpretací jsou také verše podporující otroctví nebo nadřazený postoj mužů k ženám odporující Boží vůli a tomu, jak chápeme křesťanství. Podle těchto názorů je třeba odlišovat nemravné sexuální chování jako znásilnění, prostituci a sexuální rituály od mravného sexuálního chování v trvalých partnerských vztazích bez ohledu na sexuální orientaci.\n\nProf. John Boswell z Yale University tvrdil, že v dobách raného křesťanství existovaly homosexuální svazky a některé homosexuální vztahy vidí i v bibli. Podle jeho názoru začala být homosexualita postihována a trestána až od 12. století. \n\nDesmond Tutu, bývalý anglikánský arcibiskup v Kapském městě a nositel Nobelovy ceny míru, vnímal homofobii jako zločin proti lidskosti a přirovnával ji k apartheidu.\n\nV současné době dochází ke zlepšování vnímání homosexuálů mezi křesťany, a to i v rámci církví, které jsou oficiálně zaměřeny proti homosexualitě.\n\nPodle George Barny, který se věnoval výzkumu homosexuálních křesťanů, je křesťanů mezi homosexuály mnohem více než se předpokládalo. Mnoho z nich ale vnímá svou víru jako osobní záležitost a nezapojuje se do život církví, kde se často necítí dobře.\n\nV Česku se homosexuální křesťané sdružují ve spolku Logos Česká republika, který má místní skupiny v Praze, Brně, Ostravě a Hradci Králové. \n\nHomosexualita je v ČCE předmětem debaty. Synodní dokument z roku 2005 nazvaný \"Problematika homosexuálních vztahů\"' je nesen v liberálním duchu a vyznívá ve prospěch akceptace homosexuálního soužití. Evangelíci tradičně poskytují prostory pro aktivity mezidenominačního spolku Logos, jehož cílem je integrace gayů a leseb do společnosti i církví.\n\nSCEAV zaujímá v záležitosti homosexuality konzervativní postoje. Podle dokumentu z roku 2006 nazvaného \"Stanovisko SCEAV k otázce homosexuality\" je sexuální soužití osob stejného pohlaví hříchem a nemůže mu být žehnáno.\n\n"}
{"id": "1212749", "url": "https://cs.wikipedia.org/wiki?curid=1212749", "title": "Průmyslová zóna (Bavoryně)", "text": "Průmyslová zóna (Bavoryně)\n\nPrůmyslová zóna je oficiální název pro část obce Bavoryně v okrese Beroun. Vznikla ke dni 1. 6. 2010. V roce 2011 měla 0 obyvatel, v roce 2017 zde byly evidovány 3 adresy.\n"}
{"id": "1212750", "url": "https://cs.wikipedia.org/wiki?curid=1212750", "title": "Vincenc Janík", "text": "Vincenc Janík\n\nVincenc Janík, též Čeněk Janík (3. ledna 1830 Rožnov pod Radhoštěm – 30. června 1874 Rožnov pod Radhoštěm), byl rakouský politik české národnosti z Moravy; poslanec Moravského zemského sněmu a starosta Rožnova.\n\nJeho otcem byl rožnovský měšťan Michael Janík. Vincenc se uváděl jako gruntovník a průmyslník v Rožnově. Roku 1858 koupil v místní části Rožnova Študlov dům, zvaný v současnosti Sušák. Zřídil zde dílnu k bělení, škrobení, sušení a mandlování bílého tkalcovského zboží, čímž odpadla dosavadní ruční práce. Dílna byla krátce po Janíkově smrti a brzké smrti jeho syna Ladislava Janíka prodána tkalcovskému podnikateli Petru Herliczkovi z Místku. Od roku 1868 do roku 1874 zastával funkci starosty Rožnova. Nastoupil do ní poté, co kvůli nemoci rezignoval jeho švagr Michal Jurajda. Za Janíkova úřadování došlo k zřízení telegrafního úřadu (roku 1869), výstavbě hudebního pavilonu na náměstí (roku 1871), založení veřejné knihovny (roku 1872), instalaci veřejného plynového ovětlení středu města (roku 1873) a započala vstavba léčebního domu a nové školní budovy.\n\nZapojil se i do vysoké politiky. V zemských volbách v prosinci 1871 byl zvolen na Moravský zemský sněm, kde zastupoval kurii venkovských obcí, obvod Valašské Meziříčí, Rožnov, Vsetín. Zbaven mandátu byl roku 1872 a znovuzvolen 22. listopadu 1873. Poslancem byl až do své smrti roku 1874. Uvádí se jako \"deklarant\" (Národní strana, staročeská). I v doplňovacích volbách roku 1873 byl řazen mezi staročechy.\n\nZemřel v červnu 1874 ve věku 44 let. Přičinou úmrtí byly \"souchotě\".\n"}
{"id": "1212751", "url": "https://cs.wikipedia.org/wiki?curid=1212751", "title": "Pod Vinicí", "text": "Pod Vinicí\n\nPod Vinicí je malá vesnice, část obce Žiželice v okrese Kolín zahrnující novou výstavbu nalézající se u silnice vedoucí z Žiželic do Převýšova. Vznikla ke dni 1. 7. 2010. V roce 2011 měla 0 obyvatel a nacházelo se v ní 0 domů. V roce 2016 se zde nacházelo 21 domů. Leží v katastrálním území Loukonosy.\n"}
{"id": "1212752", "url": "https://cs.wikipedia.org/wiki?curid=1212752", "title": "International Star Registry", "text": "International Star Registry\n\nInternational Star Registry je organizace vzniklá v roce 1979 za účelem poskytnutí možnosti neoficiálního pojmenování hvězd široké veřejnosti. Produkty a služby společnosti jsou často prodávány jako dárky nebo památeční předměty. \n\nMezinárodní astronomická unie je mezinárodně uznávaný orgán, který zodpovídá za pojmenování či označení nebeských objektů jako jsou planety, hvězdy, komety nebo asteroidy. Pro všechna tato tělesa existuje daný systém podle něhož dostávají jména nebo katalogové označení. Několik set hvězd má tradiční jména, další jasné hvězdy mají Bayerovo označení, méně jasné hvězdy potom Flamsteedovo označení. Mezinárodní astronomická unie sama neprodává právo pojmenovat hvězdy, ani toto právo neprodává či nepřenechává žádné jiné organizaci. Varuje proto spotřebitele, že produkty společností jako je International Star Registry nemají žádnou oficiální či formální platnost.\n"}
{"id": "1212753", "url": "https://cs.wikipedia.org/wiki?curid=1212753", "title": "Karlovice (Úžice)", "text": "Karlovice (Úžice)\n\nKarlovice je samota, část obce Úžice v okrese Kutná Hora. Leží v katastrálním území Smrk u Úžic, jako samostatná evidenční část obce vznikla k 1. říjnu 2007. V roce 2011 měla 0 obyvatel a nacházelo se v ní 0 domů. Nachází se tu zemědělský podnik, který využívá areál původního panského dvora, jenž patřil k ratajskému panství.\n"}
{"id": "1212755", "url": "https://cs.wikipedia.org/wiki?curid=1212755", "title": "U Česany", "text": "U Česany\n\nU Česany je malá vesnice, část obce Dalovice v okrese Mladá Boleslav. Vznikla ke dni 23. 5. 2006. V roce 2011 měla 0 obyvatel a nacházel se v ní 1 dům. Nachází se zde Vývojové a technické centrum Škoda Auto a konstrukční kancelář Volke.\n"}
{"id": "1212757", "url": "https://cs.wikipedia.org/wiki?curid=1212757", "title": "Brunšov (Hradištko)", "text": "Brunšov (Hradištko)\n\nBrunšov (niem. \"Brunschau\", \"Brunnseifen\") je vesnice, část obce Hradištko v okrese Praha-západ. Jako část obce vznikla ke dni 21. 10. 2013. V roce 2011 měla 521 obyvatel a nacházelo se v ní 204 domů.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 15. září 1942 vystěhovat.\n"}
{"id": "1212758", "url": "https://cs.wikipedia.org/wiki?curid=1212758", "title": "Rajchardov", "text": "Rajchardov\n\nRajchardov je malá vesnice, část obce Hradištko v okrese Praha-západ. Vznikla ke dni 21. října 2013. V roce 2011 v ní nikdo nežil a nacházel se v ní jeden dům.\n"}
{"id": "1212759", "url": "https://cs.wikipedia.org/wiki?curid=1212759", "title": "Dolce (Jesenice)", "text": "Dolce (Jesenice)\n\nDolce je malá vesnice, část obce Jesenice v okrese Příbram. Vznikla ke dni 12. 6. 2015. V roce 2011 měla 9 obyvatel a nacházelo se v ní 7 domů.\n"}
{"id": "1212760", "url": "https://cs.wikipedia.org/wiki?curid=1212760", "title": "Velcí", "text": "Velcí\n\nVelcí je malá vesnice, část obce Jince v okrese Příbram. Vznikla ke dni 21. 12. 2015 a leží na katastrálním území Jince v Brdech. V roce 2011 měla 3 obyvatele a nacházely se v ní 4 domy.\n"}
{"id": "1212761", "url": "https://cs.wikipedia.org/wiki?curid=1212761", "title": "Setěkovy", "text": "Setěkovy\n\nSetěkovy je malá vesnice, část obce Nechvalice v okrese Příbram. Vznikla ke dni 1. září 2011. V roce 2011 zde trvale žilo dvacet obyvatel. V roce 2016 zde bylo evidováno šest adres.\n"}
{"id": "1212762", "url": "https://cs.wikipedia.org/wiki?curid=1212762", "title": "Dražka", "text": "Dražka\n\nDražka jsou malá vesnice, část obce Nechvalice v okrese Příbram. Vznikla ke dni 1. září 2011. V roce 2011 zde trvale žilo 21 obyvatel. V roce 2016 zde bylo evidováno jedenáct adres.\n"}
{"id": "1212763", "url": "https://cs.wikipedia.org/wiki?curid=1212763", "title": "Rážkovy", "text": "Rážkovy\n\nRážkovy je malá vesnice, část obce Nechvalice v okrese Příbram. Vznikla ke dni 1. 9. 2011. V roce 2011 měla 11 obyvatel a nacházely se v ní 4 domy.\n"}
{"id": "1212764", "url": "https://cs.wikipedia.org/wiki?curid=1212764", "title": "Erica Jarderová", "text": "Erica Jarderová\n\nErica May-Lynn Jarderová (* 2. dubna 1986 Täby) je švédská atletka, jejíž hlavní disciplínou je skok daleký. Je šestinásobnou mistryní Švédska v této disciplíně a pravidelnou účastnicí finále velkých závodů, jejím největším úspěchem je bronzová medaile z domácího halového mistrovství Evropy v atletice 2013 v Göteborgu. Žije v Kodani, kde se připravuje v klubu Sparta Atletik pod vedením trenéra Anderse Møllera.\n\n\n\n"}
{"id": "1212765", "url": "https://cs.wikipedia.org/wiki?curid=1212765", "title": "Otice (Polná na Šumavě)", "text": "Otice (Polná na Šumavě)\n\nOtice () je malá vesnice, část obce Polná na Šumavě v okrese Český Krumlov. Vznikla ke dni 12. listopadu 2015. V roce 2011 měla 8 obyvatel a nacházely se v ní 2 domy.\n"}
{"id": "1212771", "url": "https://cs.wikipedia.org/wiki?curid=1212771", "title": "Radio Daruvar", "text": "Radio Daruvar\n\nRadio Daruvar je chorvatské lokální rádio vysílající z města Daruvar na frekvenci velmi krátkých vln \"91.5 MHz\". Provozovatelem vysílání je \"Radio Daruvar d.o.o.\". Stanice vysílá nepřetržitě, část programu je každý den věnovaná české národnostní menšině žijící ve městě Daruvar a jeho okolí. Radio používá slogan: \"Stále jsme s vámi\" (chorvatsky \"Uvijek zajedno\").\n\nVysílání bylo zahájeno 1. května 1968 . Technické vybavení darovalo Radio Zagreb, jednalo se však o již zastaralou a vyřazenou aparaturu. Zpočátku se vysílalo 2,5 hodiny denně vlastního programu, zbytek se vyplňoval přebíráním vysílání druhého programu záhřebského rozhlasu . Odpočátku se vysílal také program pro českou menšinu v rozsahu půl hodiny týdně . Podle někdejší ředitelky daruvarského rozhlasu \"Zdeňky Zvonárkové\" měla hlavní podíl na vytvoření vlastní stanice právě česká krajanská komunita . V roce 1977 byla podepsána dohoda o finančním zajištění politiky informovanosti národnostních menšin. V roce 1990 bylo zastaveno financování z koncesionářských poplatků. Financování rádia se podařilo vyřešit díky městu Daruvar a \"Svazu Čechů v Chorvatsku\" . Během takzvané \"vlastenecké války\" \"Radio Daruvar\" nepřestalo vysílat a vysílalo z krytu, kde přespávali i někteří zaměstnanci . V roce 1995 byl rozhlas transformován na společnost s ručením omezeným, jejíž vlastníky se stali zaměstnanci . Během roku 2002 stanice prošla obměnou techniky za novější, při které finančně pomohl \"Svaz Čechů v Chorvatsku\" a technicky i Český rozhlas. Koncem roku 2002 vstoupil v platnost \"Ústavní zákon o právech národnostních menšin\", který řeší financování médií národnostních menšin na lokální, regionální i celostátní úrovni . V minulosti \"Radio Daruvar\" vysílal pořady také pro srbskou a maďarskou menšinu, ale kvůli nedostatku financí byly tyto relace ukončeny .\n\nVysílání pro českou místní komunitu bylo zahájeno ve stejný den, kdy vznikl tento rozhlas - tedy 1. května 1968. Redaktorem českého vysílání byl redaktor vydavatelství \"Jednota\" - \"Karel Bláha\". Obsahem vysílání bylo zpravodajství, rozhovor s krajany a zbytek vysílání byl vyplněn českými písničkami, které po navázaném kontaktu Karla Bláhy s Československým rozhlasem Brno obdržel darem včetně magnetofonu. Daru gramofonových desek se účastnil také Supraphon. Relace v českém jazyce se tehdy vysílala každou neděli od 11:00 do 12:00 hodin, vysílání se postupně rozšiřovalo. V 70. a 80. letech se vysílalo denně od 14:30 do 15:00 hodin a v neděli od 12:00 do 13:00 hodin. Základ vysílání tvořily zprávy a hudba .\n\nV roce 2016 byly relace v češtině vysílány každý den od 16:30 do 17:00 a reprízovány od 22:00 do 22:30 hodin středoevropského času . S vysíláním redaktorce \"Lence Laličové\" pomáhali také dva česky mluvící kolegové . V programu jsou zastoupeny zpravodajství z České republiky a krajanských spolků a hudba různých žánrů, včetně hudby moderní. Lidová hudba tvoří asi 50% produkce .\n\nVysílání \"Radia Daruvar\" je přenášeno VKV vysílačem ve městě Daruvar. Signál je možné zachytit i v části Bosny a Hercegoviny .\n\n"}
{"id": "1212789", "url": "https://cs.wikipedia.org/wiki?curid=1212789", "title": "Kreace (fyzika)", "text": "Kreace (fyzika)\n\nKreace je proces v částicové fyzice inverzní k anihilaci. Jedná se o přeměnu částic s nulovou klidovou hmotností na jednu nebo více hmotných částic. Všechny známé částice s nulovou klidovou hmotností jsou bosony, naopak nejznámější hmotné částice jsou fermiony. Nejběžnějším příkladem kreace je tedy tvorba částic hmoty ze dvou fotonů.\n\nVzhledem k platnosti zákona zachování hybnosti nemůže dojít k vytvoření dvou částic hmoty (fermionů) z jediného fotonu. Nicméně fyzikální zákony kreaci umožňují v přítomnosti jiné částice, která sdílí hybnost primárního fotonu. Může tak dojít ke kreaci ze dvou fotonů. \n\nZákon zachování energie stanovuje minimální fotonové energie potřebné k vytvoření páru fermionů. Tato prahová energie musí být vyšší než celková klidová energie vytvořených fermionů. Pro vytvoření páru elektron pozitron musí být energie alespoň 2\"m\"\"c\" = 2 × 0.511 MeV = 1.022 MeV (\"m\" je klidová hmotnost jednoho elektronu \"c\" je rychlost světla ve vakuu), což je energie odpovídající páru fotonů měkkého gama záření. Kreace páru hmotnějších částic, například protonu a antiprotonu vyžaduje fotony s energií 1,88 GeV, což odpovídá tvrdému gama záření. \n\nPrvní výpočty rychlosti kreace elektron-pozitronových párů v kolizích fotonů provedl Lev Landau v roce 1934. Předpověděl, že proces tvorby elektron-pozitronových párů převládá ve srážkách ultra-relativistických nabitých částic, protože při těchto kolizích jsou vyzařovány fotony ve směru pohybu původních částic, což významně zvyšuje fotonový tok. \n\nVe vysokoenergetických urychlovačích částic se tohoto principu užívá k tvorbě celé řady těžkých exotických částic, zejména párů těžkých fermionů. \n\nJak je uvedeno výše, chceme-li produkovat baryonovou hmotu fotonového plynu, musí mít tento plyn velmi vysokou hustotu fotonů, ale rovněž i vysokou energii částic, která musí být vyšší než klidová hmotnost produkovaného páru. To odpovídá rovněž vysoké teplotě. Pro tvorbu elektron-pozitronových párů je prahová teplota 10 K, 10 K potom pro pár proton-antiproton a neutron-antineutron. Při ještě vyšších teplotách v raném vesmíru docházelo podle teorie velkého třesku ke konverzi mezi fotony a fermiony volně. Když se vesmír ochladil, převážila anihilace nad kreací a z původních částic tak zbyl zhruba jeden fermion z miliardy, tyto zbylé částice tvoří nám dnes známou hmotu. \n"}
{"id": "1212790", "url": "https://cs.wikipedia.org/wiki?curid=1212790", "title": "Rezonance (částice)", "text": "Rezonance (částice)\n\nRezonance v částicové fyzice je pík v energetické či hybnostní závislosti diferenciálního účinného průřezu reakcí subatomárních částic v rozptylových experimentech. \n\nTyto píky odpovídají subatomárním částicím či jejich excitacím s velmi krátkou dobou života, taktéž nazývaných rezonance (zpravidla baryonům, například baryon N, baryon delta, ale i mezonům, např. mezon ypsilon). Takové částice se rozpadají vlivem silné interakce, jejíž velká vazebná konstanta je důvodem jejich krátké doby života, kratší než 10 s. Značí se podobně jako ostatní subatomární částice pomocí písmen řečtiny a latinky (případně též indexovaným či doplněným čárkou či hvězdičkou), za kterým je připojena závorka s číselnou hodnotou střední energie píku vyjádřené v MeV.\n\nŠířka rezonance (\"Γ\") souvisí se střední dobou života částice (\"τ\") (nebo jejího excitovaného stavu) podle vzorce \nkde \"ћ\" je redukovaná Planckova konstanta.\n"}
{"id": "1212813", "url": "https://cs.wikipedia.org/wiki?curid=1212813", "title": "Roman Komárek", "text": "Roman Komárek\n\nRoman Komárek (* 6. srpna 1966) je bývalý český fotbalista.\n\nV československé lize hrál za SK Slavia Praha. Nastoupil v 3 ligových utkáních. Ve druhé lize hrál za SK Brandýs nad Labem.\n\n"}
{"id": "1212814", "url": "https://cs.wikipedia.org/wiki?curid=1212814", "title": "Tomslake", "text": "Tomslake\n\nTomslake je obec v Britské Kolumbii v Kanadě. Leží na samém východě Britské Kolumbie v regionu Peace River Country jen několik kilometrů západně od hranice s Albertou.\n\nPřes Tomslake vede silnice British Columbia Highway 2 vedoucí od Dawson Creeku k Tupperu. Východně od obce vede rovněž severojižně také železniční trať, která zde ale nemá zastávku.\n\nTomslake vznikl v roce 1939, kdy sem kanadská vláda poslala Sudetské Němce, kteří coby členové Německé sociálně demokratické strany dělnické v ČSR hledali útočiště před německými nacisty po nutné emigraci z Československa po Mnichovské dohodě.\n"}
{"id": "1212815", "url": "https://cs.wikipedia.org/wiki?curid=1212815", "title": "Korjažma", "text": "Korjažma\n\nKorjažma () je město v Archangelské oblasti v Ruské federaci. Při sčítání lidu v roce 2010 měla bezmála čtyřicet tisíc obyvatel.\n\nKorjažma leží na levém, jižním břehu Vyčegdy, pravého přítoku Severní Dviny. Od Archangelsku, správního střediska oblasti, je vzdálena přibližně 635 kilometrů jihovýchodně. Nejbližší města jsou Solvyčegodsk přibližně 12 kilometrů západně po proudu Vyčegdy a Kotlas přibližně 30 kilometrů západně po proudu Vyčegdy.\n\nKorjažma vznikla v roce 1535 se založením Nikolo-Korjažemského kláštera.\n\nV roce 1956 se Korjažma stala sídlem městského typu a 15. srpna 1985 městem.\n"}
{"id": "1212818", "url": "https://cs.wikipedia.org/wiki?curid=1212818", "title": "Klejovka", "text": "Klejovka\n\nKlejovka (\"Espeletia\") je rod rostlin z čeledi hvězdnicovité. Jsou to polodřevnaté, vytrvalé, většinou silně chlupaté rostliny s hustými růžicemi dlouhých, sukulentních listů. Jsou rozšířené výhradně v severní části jihoamerických And, kde tvoří nápadnou a významnou složku alpínské vysokohorské vegetace, známé jako páramo. Rostliny jsou komplexně přizpůsobeny drsnému klimatu tropických hor s celoročně nízkými teplotami a nočními mrazy. Rod zahrnuje asi 70 druhů, v minulosti od něj bylo odděleno několik menších rodů.\n\nKlejovky jsou polodřevnaté vytrvalé rostliny s hustými růžicemi dlouhých listů.\n\nRod klejovka (\"Espeletia\" s.str.) obsahuje asi 71 druhů. Je rozšířen v severní části jihoamerických And od Venezuely (stát Miranda) po Ekvádor. Centrum druhové i ekologické diverzity je ve venezuelských a kolumbijských Andách. Převážná většina druhů jsou endemity s malým areálem výskytu. Mezi druhy s větším areálem náleží \"E. hartwegiana\" (Kolumbie) a \"E. pycnophylla\" (Kolumbie a Ekvádor).\n\nKlejovky tvoří významnou a nepřehlédnutelnou součást andské alpínské vegetace, známé jako páramo. V některých oblastech párama tvoří klejovky více než 40 % vegetačního pokryvu. Vyskytují se v nadmořských výškách od 1800 do 4700 metrů, řidčeji níže. Největší počet druhů roste mezi 3000 a 4000 metry nadm. výšky. Některé druhy rostou i ve formaci zvané subpáramo a stromovité druhy \"E. neriifolia\" a \"E. badilloi\" dokonce v horském mlžném lese.\n\nKlejovky jsou rostliny mnohostranně a komplexně přizpůsobené drsnému vysokohorskému klimatu s nízkou průměrnou teplotou a častými nočními mrazy. Teploty jsou v páramu celoročně víceméně konstantní, což neumožňuje adaptace vůči chladu, známé z mírného pásu (dormance, opad listů aj.). Celé rostliny jsou hustě chlupaté, s listy nahloučenými v růžicích. Kmen je chráněn tlustou vrstvou odumřelých listů. Květy, plody i mladé listy se vytvářejí v průběhu vlhkého období. Rostliny jsou přizpůsobeny nízkým teplotám i fyziologicky, jejich buňky mají nízký osmotický potenciál a vysokou úroveň fotosyntézy. Bylo zjištěno, že listy druhu \"E. spicata\" odolávají podchlazení až -16 °C bez promrznutí (tvorby krystalků ledu), chráněné části (růstový vrchol, kořeny, stonek) až -5 °C. Promrznutí a tvorba ledových krystalků vede k poškození a zničení tkání. Ke schopnosti podchlazení bez promrznutí přispívají drobné buňky, malé intercelulární prostory a jemné ochlupení povrchu listů, které zabraňuje usazování kapek rosy a namočení povrchu. Teplota vnitřku kmene neklesá podle terénních měření nikdy pod 0 °C. Dřeň kmene slouží rostlině jako rezervoár vody při nízkých teplotách půdy a okolního vzduchu. Růstový vrchol je chráněn mladými listy, které tvoří mnohovrstevnou šišticovitou strukturu a na noc se nastickými pohyby stahují těsně k sobě.\nPodobnou růstovou formu mají i další, nepříbuzné rostliny v jiných částech tropů s podobným klimatem, např. starčeky a lobelky v horách tropické Afriky a rod \"Argyroxiphium\" na Havaji.\n\nKvěty většiny druhů klejovek jsou opylovány hmyzem nebo kolibříky, u druhů z nejvyšších poloh nad 4000 metrů převažuje opylování větrem. Ve vyšších polohách jsou efektivními opylovači zejména čmeláci, kteří jsou schopni letu i za nízkých teplot. V nižších polohách květy opylují i středně velké včely zejména z rodů \"Apis\" a \"Colletes\" nebo i drobné druhy z čeledí \"Halictidae\" a \"Colletidae\". V menší míře je navštěvují také vosy a pestřenky. Druh \"E. schultzii\" je v nadmořských výškách nad 3900 metrů opylován endemickým kolibříkem přílbovým (\"Oxypogon guerinii\"). Hmyz v těchto polohách téměř zcela chybí.\n\nSemena klejovek nemají chmýr a šíří se pouze na krátké vzdálenosti působením gravitace, zvířat nebo vody. Rostliny rostou pomalu. Druh \"E. spicata\" přirůstá jen 1 až 2 cm za rok a kvést začíná až ve 20 letech.\n\nCelá řada druhů klejovek náleží mezi ohrožené druhy. V Kolumbii je 36 druhů (téměř polovina) vedeno jako zranitelné, 16 jako ohrožené a 7 jako kriticky ohrožené druhy. V Červeném seznamu ohrožených druhů IUCN není žádný druh klejovky zařazen.\n\nRod \"Eslepetia\" je v rámci čeledi hvězdnicovité řazen do podčeledi \"Asteroideae\" a tribu \"Millerieae\". Z rostlin známých i v Evropě (avšak pocházejících z Ameriky) náleží do tohoto tribu např. pěťour (\"Galinsoga\"), černonožec (\"Melampodium\") a \"Tridax\". V rámci tribu \"Millerieae\" jsou klejovky součástí skupiny 8 blízce příbuzných druhů vesměs s podobným habitem a vyskytujících se rovněž výhradně v severní části jihoamerických And: \"Espeletia\" (71 druhů), \"Espeletiopsis\" (24), \"Coespeletia\" (6), \"Ruilopezia\" (24), \"Libanothamnus\" (14), \"Carramboa\" (7), \"Tamania\" (1), \"Paramiflos\" (1 druh). Tato monofyletická skupina je řazena buď do samostatného subtribu \"Espeletiinae\" nebo je součástí subtribu \"Melampodiinae\". Mezi nejblíže příbuzné rody této skupiny náleží rody \"Ichthyothere\", \"Smallanthus\" a \"Rumfordia\".\n\nK diverzifikaci klejovek došlo v době relativně nedávné, v období pozdního pliocénu a raného pleistocénu.\n\nKlejovky a další blízce příbuzné rody hvězdnicovitých ze subtribu \"Espeletiinae\" mají ve vysokých polohách And velký ekologický význam a je s nimi bezprostředně spjato více než 125 druhů zvířat. Rostliny se podílejí na regulaci vodního cyklu, jsou v páramu největšími producenty biomasy a zabraňují erozi.\n\n"}
{"id": "1212830", "url": "https://cs.wikipedia.org/wiki?curid=1212830", "title": "Carla Guelfenbein", "text": "Carla Guelfenbein\n\nCarla Guelfenbein Dobry (* 30. listopad 1959, Santiago de Chile) je chilská spisovatelka a scenáristka, která obdržela v roce 2015 mezinárodní literární ocenění Premio Alfaguara de Novela za novelu \"Contigo en la distancia\".\n\nJejí rodina emigrovala do Velké Británie v roce 1976, tři roky po nastolení vojenské diktatury v Chile. Vystudovala biologii na univerzitě v Essexu a také design na St. Martin’s School of Art v Londýně. Je rusko-židovského původu.\n\n\n"}
{"id": "1212837", "url": "https://cs.wikipedia.org/wiki?curid=1212837", "title": "Dezider Nágel", "text": "Dezider Nágel\n\nDezider Nágel (25. dubna 1913 Dolný Hričov – 17. června 1981 Partizánske) byl slovenský dirigent, hudební skladatel a pedagog.\n\nPo maturitě na reálném gymnáziu v Banské Štiavnici v roce 1934 studoval na \"Hudebnědramatické akademii v Bratislavě\" skladbu u Alexandra Moyzese a dirigování u Josefa Vincourka. Současně studoval i hudební vědu na Filozofické fakultě Univerzity Komenského v Bratislavě.\n\nOd roku 1934 učil na hudební škole v Chrabranech a později na Učitelské akademii ve Spišské Nové Vsi. V letech 1944–1952 byl tajemníkem Svazu slovenských skladatelů, referentem hudebního odboru Matice slovenské a redaktorem Československého rozhlasu v Martině. V letech 1952–1959 působil jako profesor hudby na Pedagogické škole v Banské Bystrici. Od roku 1959 řídil amatérský Krajský symfonický orchestr v Banské Bystrici. \n\nByl významným organizátorem amatérského hudebního života a dirigentem mnoha pěveckých souborů a orchestrů. V 60. letech učil na Lidové škole umění v Brusnu a v Partizánském. Pedagogickou činnost ukončil po těžké nemoci v roce 1971. Zemřel 17. června 1981 v Partizánském. Pochovaný je v Nitře.\n\nPsal odborné metodické články o práci pěveckých souborů. Založil a redigoval časopis \"Hudba, spev, tanec\". Byl činný i jako skladatel. Je autorem více než 50 písní a menších skladeb, upravil přes 100 lidových písní pro sbory a psal metodické příručky pro pěvecká tělesa. Tiskem vyšlo mimo jiné:\nV 50. a 60. letech připravoval šestijazyčný hudební slovník. Tuto práci však pro nemoc již nedokončil.\n\n\n"}
{"id": "1212838", "url": "https://cs.wikipedia.org/wiki?curid=1212838", "title": "Markéta Červenková", "text": "Markéta Červenková\n\nMarkéta Červenková (* 20. říjen 1991) je česká atletka ve vrhu koulí.\n\nJe členkou TJ Slavoj Stará Boleslav, ale jako žákyně byla členkou ASK Slavia Praha. V té době se věnovala také hodu oštěpem, hodu diskem a hodu kladivem.\n\nV atletické hale v Ostravě-Vítkovicích na mistrovství ČR 2016 se stala potřetí v řadě halovou mistryní ČR. Reprezentovala Česko na ME do 23 let 2011, kde skončila na 15 místě.\n\n"}
{"id": "1212840", "url": "https://cs.wikipedia.org/wiki?curid=1212840", "title": "Václav Lunda", "text": "Václav Lunda\n\nVáclav Lunda (* 11. října 1942 Bukovany) je bývalý český fotbalista. Věnoval se také lednímu hokeji.\n\nV nejvyšší soutěži odehrál v dresu Spartaku ZJŠ Brno (dobový název Zbrojovky) pět celých zápasů (1965–1967), v nichž dal 3 branky. Na vojně hrál za Duklu ve Slaném, ze Zbrojovky odešel do divizní Moravské Slavie (1971–1975). Další dvě sezony byl ve Spartaku ČKD Blansko (1975–1977). Začínal v Bukovanech, poté hrál za Jiskru Kyjov (fotbal a lední hokej) a Spartak Židenice.\n\nNastoupil v obou zápasech 1. kola Veletržního poháru (předchůdce Poháru UEFA) v sezoně 1965/66 proti bulharskému klubu Lokomotiv Plovdiv.\n\nNa jaře 1969 klubu hrozil pád do třetí ligy, po sezoně proběhla celková reorganizace soutěží a vytvořila se jedna společná druhá liga (do 1968/69 ve skupinách). Před rozhodujícím utkáním s Nitrou, které se hrálo Za Lužánkami v neděli 22. června 1969, byla Zbrojovka v těžké pozici, neboť musela vyhrát, aby uhájila nesestupovou 9. příčku ve druhé lize. Třetí Nitra potřebovala také zvítězit, pokud chtěla udržet jednobodový náskok před Gottwaldovem na druhé postupové pozici (k postupu Nitře stačila i remíza vzhledem k lepším vzájemným zápasům s TJ Gottwaldov). „\"Zachránili jsme se až na konci posledního zápasu s Nitrou. A to dost kuriózně. Zahrával jsem trestný kop a nějak mně to hrozně skočilo na drn. Trefil jsem to úplně mimo branku, na druhou stranu, než jsem chtěl. Najednou se tam objevil Vašek Lunda a dal to do gólu. Jinak by ten balon prošel snad až do autu,\"“ zavzpomínal s úsměvem Josef Pospíšil u příležitosti stého výročí klubu.\n\nNa jaře 1975 se kdysi slavné „Morendě“ jen stěží podařilo zachránit divizní příslušnost. Trenér Zdeněk Hajský už při hodnocení podzimu 1974 připomněl: „\"Jsme jediný klub, za kterým nestojí žádný podnik. Naše možnosti nelze srovnávat s ostatními kluby, zejména těmi ze severu.\"“ O záchraně na úkor Uherského Brodu rozhodl Ing. Lunda svým „zlatým“ gólem na rozloučenou dvě minuty před koncem posledního zápasu na hřišti Modety Jihlava (výhra 1:0, hráno v neděli 15. června 1975). Po sezoně totiž přestoupil do TJ Spartak ČKD Blansko, kde si jej po sestupu klubu z Jihomoravského krajského přeboru v ročníku 1974/75 vyhlédli blanenští činovníci v čele s panem M. Vonešem, aby je do nejvyšší krajské soutěže pomohl vrátit, což se povedlo v nejkratší možné době (viz historická umístění).\n\n\n"}
{"id": "1212841", "url": "https://cs.wikipedia.org/wiki?curid=1212841", "title": "Nisaopen", "text": "Nisaopen\n\nNisaopen je mezinárodní florbalový turnaj pro hráče mladé nejen věkem, který se každoročně koná v Liberci. Původním záměrem zakladatele Vladimíra Ježka bylo, aby se turnaj konal pokaždé v jiném městě ležícím na řece Nisa.\n\nPrvní ročník se uskutečnil v roce 2000 v hale Dukly Liberec. Účastnilo se ho 18 týmů ve třech kategoriích. Kategorii starší žáci vyhrálo družstvo SSK Furure. Stejného vítěze měla kategorie mladší žáci. V kategorii juniorů vyhrál tým s názvem Květy Moravy.\n\nKaždým rokem se turnaj rozrůstá. Jak o počet družstev, tak o počet kategorií. Turnaj \"putoval\" po halách v Liberci (hala Kord, Slávie TU v Harcově, ZŠ Dobiášova, ZŠ Barvířská) i Turnově. Od roku 2013 je domovskou arénou Hala míčových sportů Městského stadionu v Liberci. Hřiště byla i na Svyjanské aréně a od roku 2018 se pravidelně hraje v hokejové HomeCredit aréně.\n\nV Hale míčových sportů pořadatelé pro kategorie hrané systémem 3+1 postaví 7 hřišť, pro systém 5+1 3 hřiště. Podle počtu přihlášených týmu pak přibývají hřiště v dalších halách.\n\nV roce 2014 se turnaje poprvé zúčastnili neslyšící florbalisté v kategorii muži a ženy.\n"}
{"id": "1212846", "url": "https://cs.wikipedia.org/wiki?curid=1212846", "title": "Bernie Worrell", "text": "Bernie Worrell\n\nBernie Worrell, rodným jménem George Bernard Worrell, Jr., (19. dubna 1944 – 24. června 2016) byl americký hudebník a skladatel hrající na klávesy, klavír, varhany a syntezátory.\n\nNarodil se v Long Branch v New Jersey. První lekce hry na klavír dostal ve svých třech letech a již v osmi napsal svůj první klavírní koncert. Později studoval hudbu na Juilliard School v New Yorku a roku 1967 absolvoval Novoanglickou hudební konzervatoř v Bostonu. Během studií působil ve skupině , z jíž se později (až po jeho odchodu) stala skupina Tavares. Počátkem sedmdesátých let začal spolupracovat s Georgem Clintonem a jeho projektem Parliament-Funkadelic. Se skupinou byl roku 1997 uveden do Rock and Roll Hall of Fame. Své první sólové album nazvané \"All the Woo in the World\" vydal v roce 1978 a následovala řada dalších. V osmdesátých letech působil ve skupině Talking Heads, jíž však nebyl plnohodnotným členem. Se skupinou vystupoval například ve filmu \"Stop Making Sense\". Roku 2005 o něm režisér Philip Di Fiore natočil dokumentární film \"\". V lednu 2016 mu byl diagnostikován karcinom plic. Zemřel v červnu toho roku ve věku 72 let ve městě Everson ve Washingtonu.\n\n"}
{"id": "1212847", "url": "https://cs.wikipedia.org/wiki?curid=1212847", "title": "Ladislav Niklíček", "text": "Ladislav Niklíček\n\nLadislav Niklíček (9. října 1936 Pardubice – 24. června 1995 Krouna) byl český historik.\n\nVystudoval historii na Filosofické fakultě Univerzity Karlovy. Následně zůstal na fakultě a pracoval coby odborný asistent na katedře dělnického hnutí. Ve své odborné práci se zabýval nejnovějšími československými dějinami. Po srpnu 1968, během normalizace, musel fakultu opustit a nesměl ani přednášet, ani psát knihy či přispívat do časopisů.\n\nMezi roky 1971 a 1983 však působil coby odborný pracovník na katedře sociálního lékařství na 1. lékařské fakultě Univerzity Karlovy. Následně, v letech 1983 až 1993, byl zaměstnán v kabinetu dějin lékařství a zdravotnictví na pražském Institutu pro další vzdělávání lékařů a farmaceutů. Pak pokračoval jako vědecký pracovník v archivu Akademie věd České republiky. Od roku 1990 navíc opětovně přednášel na Filosofické fakultě Univerzity Karlovy, na níž se roku 1991 i habilitoval. Koncem června 1995 však zahynul při železničním neštěstí u Krouny.\n\nVěnoval se soudobým československým dějinám a historii vědy, především lékařství. Byl autorem studií i článků v odborných časopisech a v periodiku \"Dějiny a současnost\". Sepsal také medailonky osob z oblasti historie a lékařství do publikace \"Kdo byl kdo v našich dějinách ve 20. století\".\n"}
{"id": "1212849", "url": "https://cs.wikipedia.org/wiki?curid=1212849", "title": "Remington Rand", "text": "Remington Rand\n\nRemington Rand byla americká firma vyrábějící kancelářskou techniku, existující od roku 1927 do roku 1955. Sídlila v mrakodrapu Remington Rand Building na Park Avenue v New Yorku. \n\nPočátky společnosti sahají do roku 1816, kdy v obci Ilion (New York) začal kovář Eliphalet Remington vyrábět střelné zbraně. Rostoucí odbyt vedl v roce 1845 k založení firmy \"E. Remington and Sons\", která vyráběla od roku 1870 také šicí stroje a od roku 1873 psací stroje. V roce 1886 odkoupili divizi psacích strojů bývalí zaměstnanci William O. Wyckoff, Harry H. Benedict a Clarence Seamans, kteří si vyhradili právo používat i nadále značku Remington. Firma vyrábějící střelné zbraně existuje stále pod názvem Remington Arms.\n\nRemington Typewriter Company vyráběla psací stroje podle patentu Christophera Lathama Sholese, který jako první použil klávesnici QWERTY. Roku 1927 se spojila se svými hlavními konkurenty Rand Kardex a Powers Accounting Machine Company do konglomerátu Remington Rand, který produkoval také stolní počítačky, pořadače na spisy nebo elektrické holicí strojky. Od května 1936 do dubna 1937 proběhla v továrně firmy v Middletownu velká stávka vyvolaná pověstmi o chystaném propouštění, k jejímu potlačení použil šéf James Rand, Jr. taktiku známou jako \"Mohawk Valley Formula\", založenou na použití ozbrojených stávkokazů a mediální kampani skandalizující osoby odborářských předáků. \n\nZa druhé světové války se společnost přeorientovala na výrobu pistolí Colt 1911. V roce 1950 odkoupil Remington Rand počítačovou společnost Eckert-Mauchly Computer Corporation (založili ji vynálezci ENIACu) a v roce 1951 představil první počítač pro komerční použití, nazvaný UNIVAC I, tím se stal prvním sériovým výrobcem počítačů v USA. V roce 1955 firmu odkoupila Sperry Corporation, jejímž nástupcem je Unisys. Název Remingtonu přetrval jen díky výrobci holicích strojků Remington Products, který se roku 1979 osamostatnil od Sperry. \n\n\n"}
{"id": "1212852", "url": "https://cs.wikipedia.org/wiki?curid=1212852", "title": "Supermarket sovětských hrdinů", "text": "Supermarket sovětských hrdinů\n\nSupermarket sovětských hrdinů je kniha českého spisovatele Jáchyma Topola z roku 2007. Původni ji publikovalo nakladatelství Torst. Ilustracemi přispěli Michal Cihlář a Juraj Horváth. Jde o sbírku šesti kratších textů, které autor napsal v letech 1993 až 2006. Velká část textů již v minulosti vyšla. Dříve nevydanou je pouze scénář ke krátkému filmu \"Karty jsou rozdaný\", který natočil režisér Vladimír Michálek jako součást povídkového filmu \"Praha očima…\" (1999).\n\n\n"}
{"id": "1212853", "url": "https://cs.wikipedia.org/wiki?curid=1212853", "title": "Filip Doušek", "text": "Filip Doušek\n\nFilip Doušek (* 6. dubna 1976, Brno) je expertem v oblasti umělé inteligence a analýzy dat. Zabývá se jejich dopadem na řízení firem i na každodenní život. Dlouhodobě pracoval v Londýně, Hong Kongu a Silicon Valley. V roce 2012 vydal dvousvazkový román Hejno bez ptáků, na kterém pracoval 12 let.\n\nByl spoluzakladatelem a CEO startupu Stories.bi, který využíval umělou inteligenci k automatické analýze dat. Stories.bi v roce 2018 získala titul Gartner Cool Vendor v oblasti analytiky, jako jedna ze tří firem na světě. Stories se také jako první česká firma dostala do Alchemist Acceleratoru, jednoho z nejprestižnějších akcelerátorů v Silicon Valley, a v létě téhož roku byla koupena americkou společností \n\nFilip Doušek vystudoval mezinárodní obchod na VŠE s vedlejší specializací mezinárodní diplomacie a politika. Profesně se věnuje umělé inteligenci, datové analytice a řízení firem. Přednáší na globálních oborových konferencích o analytice, datově řízených firmách, technologických trendech a jejich vlivu na život, mentálních modelech a lidském myšlení.\n\nHejno bez ptáků je román o západní civilizaci a její slepé skvrně. A také o zrodu jiného myšlení, které od základu mění, kým můžeme být. Román vyšel ve dvou svazcích (Kniha a Příběh), přičemž je ponecháno na čtenáři, který otevře jako první.\n\nAdam, doktorand statistiky v Cambridge, zkoumá spojitosti náhodných neštěstí na celém světě. Namísto kosmického řádu ale začíná nacházet cosi nečekaného: vlastní portréty, staré stovky let. Jak se mu vytrácí hranice mezi vědou, životem a mýtem, další zlověstná varování posilují obavy o rozum i o přítelkyni Ninu. Příběh lásky umírněné punkerky a zavilého matematika se prolíná s dějinami západního způsobu poznávání světa. Dějová linie vede čtenáře z Cambridge přes Prahu do Japonska a Himálaje, jen aby se vrátil do zákrutů své vlastní mysli. Tam narazí na podivnou slepou skvrnu, která brání zahlédnout svět jinou perspektivou, než k jaké jsme byli vychováni.\n\nZa grafické zpracování získal román Hejno bez ptáků ocenění Nejkrásnější kniha roku 2012, kterou uděluje Památník národního písemnictví.\n"}
{"id": "1212854", "url": "https://cs.wikipedia.org/wiki?curid=1212854", "title": "Fitz and the Tantrums (album)", "text": "Fitz and the Tantrums (album)\n\nFitz and the Tantrums je třetí studiové album americké hudební skupiny Fitz and the Tantrums. Vydalo jej v červnu roku 2016 vydavatelství Elektra Records a jeho producenty byli Jesse Shatkin, Ricky Reed, Joel Little a Michael Fitzpatrick. První singl k albu nazvaný „HandClap“ byl představen již 25. března 2016. V hitparádě Billboard 200 se album umístilo na šestnácté příčce.\n\n\n"}
{"id": "1212855", "url": "https://cs.wikipedia.org/wiki?curid=1212855", "title": "Remington", "text": "Remington\n\nJméno Remington má více významů:\n\n\n\n\n"}
{"id": "1212856", "url": "https://cs.wikipedia.org/wiki?curid=1212856", "title": "Hejno bez ptáků (kniha)", "text": "Hejno bez ptáků (kniha)\n\nHejno bez ptáků je debutový filozofický román českého ekonoma a spisovatele Filipa Douška. Dvojsvazková kniha vyšla v roce 2012 ve vydatelství Toito. Autor ji vydal bez podpory nakladatelství a vytvořil pro ni originální propagační kampaň. Ta odstartovala ještě před vznikem knihy a budoucí čtenáři mohli sledovat proces autorovy tvorby.\n\nFilip Doušek psal dvojromán Hejno bez ptáků 12 let. Přestože šlo o debut, který za sebou neměl podporu známého nakladatelství, první náklad se rozprodal během dvou měsíců po uvedení titulu na trh. Autor zvolil alternativní způsob propagace – veřejně sdílel své zkušenosti z procesu psaní. Ještě před vydáním knihy založil fanouškovskou stránku románu na Facebooku, kde nasbíral před 2 500 fanoušků, a přednášel například na fóru Pecha Kucha night. Čtenáři mohli přes Facebook ovlivňovat některé scény knihy a pozvolna odhalovat její témata — jako „pravda je omyl“, „věrnost je lenost“ a „strach je kompas“. Rovněž vznikl knižní trailer a web.\n\nHejno bez ptáků je dvojromán, který se skládá z bílého Příběhu a černé Knihy. Podle slov autora jde o dvě knihy, které nedávají smysl samostatně, ale jen v celku. Někteří kritici označují Hejno bez ptáků za dílo s přesahem do postmoderní literatury, které však stále zůstává věrné klasické románové formě. Struktura knihy je hravá, příběh ve třetí osobě je prokládaný pasážemi v ich-formě či filosofickými odbočkami, které se formou blíží akademickým textům. \nHejno bez ptáků je román o západní civilizaci a její slepé skvrně. A také o zrodu jiného myšlení, které od základu mění, kým můžeme být. Román vyšel ve dvou svazcích (Kniha a Příběh), přičemž je ponecháno na čtenáři, který otevře jako první. \n\nAdam, doktorand statistiky v Cambridge, zkoumá spojitosti náhodných neštěstí na celém světě. Namísto kosmického řádu ale začíná nacházet cosi nečekaného: vlastní portréty, staré stovky let. Jak se mu vytrácí hranice mezi vědou, životem a mýtem, další zlověstná varování posilují obavy o rozum i o přítelkyni Ninu. Příběh lásky umírněné punkerky a zavilého matematika se prolíná s dějinami západního způsobu poznávání světa. Dějová linie vede čtenáře z Cambridge přes Prahu do Japonska a Himálaje, jen aby se vrátil do zákrutů své vlastní mysli. Tam narazí na podivnou slepou skvrnu, která brání zahlédnout svět jinou perspektivou, než k jaké jsme byli vychováni.\n\nEkonom Tomáš Sedláček o Hejnu bez ptáků řekl: \n\nPříběh Hejna bez ptáků prostupuje řada filosofických úvah. Autor čerpá z děl Aristotela, Nietzscheho, Diderota, Fibonacciho, Gödela a dalších významných filosofů a matematiků. Nachází paralely v umění, filosofii, v teorii množin či politice, a sleduje paradoxy lidského myšlení napříč dějinami – od antiky přes středověk až do současnosti. Hlavní filozofická linie srovnává dva diametrálně odlišné způsoby myšlení - paradigma objektů a vztahů. Myšlenky se čtenář dozvídá prostřednictvím hlavních postav. Skrze ně upozorňuje autor na logické nesrovnalosti a projevy západního, převážně objektového myšlení.\n\nZa grafické zpracování získal román ocenění Nejkrásnější kniha roku 2012, kterou uděluje Památník národního písemnictví. Obsadil 2. místo v kategorii Krásná literatura. Autorem grafického návrhu a sazby je Jakub Gruber. Oba knižní svazky jsou vázané uložené v netradičním papírovém boxu. Netradiční typografie nabízí například o 90° otočené mezikapitoly, které komentují děj bílého Příběhu z pozice záhadného vypravěče. Černá Kniha představuje deník hlavního hrdiny Adama. Text doplňují náčrtky a ilustrace, které vytvořil sám autor.\n"}
{"id": "1212858", "url": "https://cs.wikipedia.org/wiki?curid=1212858", "title": "Richard Flanagan", "text": "Richard Flanagan\n\nRichard Miller Flanagan (* 1961, Longford) je australský spisovatel, novinář a scenárista. Roku 2014 získal Man Bookerovu cenu za román \"Úzká cesta na daleký sever\" (\"The Narrow Road to the Deep North\").\n\nStřední školu opustil již v 16 letech, přesto později získal bakalářský titul na University of Tasmania (1983) a magisterský na Worcester College na Oxfordské univerzitě. Napsal čtyři knihy o historii předtím, než se obrátil k beletrii. Do ní vstoupil roku 1994 románem \"Death of a River Guide\". Kniha zaznamenala příznivý ohlas u kritiky a získala roku 1996 \"Australian National Fiction Award\". Roku 1997 následoval stejně oceňovaný román \"The Sound of One Hand Clapping\" pojednávající o životě slovinských imigrantů na Flanaganově rodné Tasmánii. Následoval román \"Gould’s Book of Fish: A Novel in Twelve Fish\" (2001), za který získal \"Commonwealth Writers Prize\". Román \"The Unknown Terrorist\" (2006) popisoval nebezpečí mediální hysterie. V románu z roku 2013 \"The Narrow Road to the Deep North\" Flanagan zpracoval vzpomínky svého otce na zajetí za druhé světové války. Tentokrát prorazil již i do USA a Man Bookerova cena z něj učinila světoznámého spisovatele.\n\nNapsal scénář k filmové verzi \"The Sound of One Hand Clapping\" a dokonce ho sám i režíroval. Film měl světovou premiéru na filmovém festivalu v Berlíně v roce 1998, kde byl nominován na Zlatého medvěda za nejlepší film. Spoluvytvořil také scénář k filmu \"Australia\", který měl premiéru v roce 2008, a který režíroval Baz Luhrmann.\n\nPravidelně publikuje sloupky v \"The New Yorker\" a francouzském deníku \"Le Monde\".\n"}
{"id": "1212863", "url": "https://cs.wikipedia.org/wiki?curid=1212863", "title": "Děsivý spřežení", "text": "Děsivý spřežení\n\nDěsivý spřežení je kniha českého spisovatele Jáchyma Topola z roku 2016 (nakladatelství Revolver Revue). Jde o kolekci básní, kterou tvoří básně z dříve oficiálně nepublikovaných (pouze samizdatově) sbírek \"Eskymáckej pes\" (1982), \"Stěhovavá tvář\" (1983) a \"Noty pro podzimní bytost\" (1984). Je zde však i povídka \"Venezuela\". Sbírku uspořádal Marek Vajchr.\n\n"}
{"id": "1212864", "url": "https://cs.wikipedia.org/wiki?curid=1212864", "title": "Petra Andrejsková", "text": "Petra Andrejsková\n\nPetra Andrejsková (* 25. června 1992 Čáslav) je česká atletka v hodu oštěpem.\n\nByla členkou TJ Sokol Kolín-atletika, ale od sezony 2015 závodí za TJ Dukla Praha.\n\nV roce 2011 byla druhá na mistrovství ČR juniorek v hodu oštěpem.Účastnice ME do 23 let (2013). Na ME 2014 skončila na 14. místě a těsně nepostoupila z kvalifikace.\n\n\n"}
{"id": "1212865", "url": "https://cs.wikipedia.org/wiki?curid=1212865", "title": "Bootsy Collins", "text": "Bootsy Collins\n\nBootsy Collins (* 26. října 1951) je americký zpěvák a multiinstrumentalista hrající na kytaru, baskytaru a bicí. Svou kariéru zahájil koncem šedesátých let jako baskytarista skupiny The Pacemakers, v níž hrál například i jeho starší bratr Catfish Collins. Oba později působili v doprovodné skupině Jamese Browna a následně v kapele House Guests. Oba později hráli v projektech hudebníka George Clintona. Později vydal několik sólových alb, stejně jako alb pod hlavičkou skupiny Bootsy's Rubber Band a dalších projektů.\n\n"}
{"id": "1212866", "url": "https://cs.wikipedia.org/wiki?curid=1212866", "title": "Kostel svatého Michaela archanděla (Mělnické Vtelno)", "text": "Kostel svatého Michaela archanděla (Mělnické Vtelno)\n\nŘímskokatolický filiální kostel svatého Michaela archanděla v Mělnickém Vtelnu je barokní sakrální stavba stojící ve východní části návse v centru obce. Nachází se uprostřed církevního areálu dohromady s márnicí a ohradní zdí se schodištěm. Spolu s evangelickým kostelem ve východní části obce je dominantou Mělnického Vtelna. Od roku 1966 je kostel chráněn jako kulturní památka.\n\nPůvodní dřevěný kostel je doložen již v roce 1260. Ve 14. století byl kostelem farním. V roce 1760 začal být budován nový zděný barokní kostel. Podle nedoložených zpráv byl novým kostelem obestavěn starý dřevěný kostel, ve kterém i během stavby se konaly bohoslužby. Teprve až po dostavění nového kostela byl dřevěný kostel vybourán. Ze starého kostela do nového byly rovněž přeneseny původní zvony. Ty byly zrekvírovány až během druhé světové války.\nV druhé polovině 20. století kostel začal chátrat. Po roce 1990 však bylo přikročeno k jeho záchraně a v roce 1995 byla jeho rekonstrukce dokončena.\n\nJedná se o jednolodní obdélnou stavbu s obdélným presbytářem. Uvnitř je segmentově, vně trojboce ukončen. Po jeho severní straně se nachází obdélná sakristie. Průčelí má zkosená nároží a střední rizalit. Členěno je pilastry a prolomeno obdélným portálem a oknem s polokruhovým záklenkem se supraportou se stříškovou římsou. Průčelí je ukončeno kladím. Římsa kladí vybíhá nad středním rizalitem v trojúhelném štítě. Z nízkého atikového pásma vyrůstá hranolová věž s pilastry. Hranolová věž má polokruhově ukončená okna a mansardovou báň. Boční fasády člení lizény a obdélná okna se segmentovým záklenkem.\n\nPresbytář je sklenut plackou a v závěru pak konchou. Loď má valenou klenbu s lunetami. Podvěží je sklenuto valenou klenbou se stýkajícími se lunetami. Sakristie je sklenuta valeně s lunetami.\n\nHlavní oltář je barokní z 18. století. Nachází se na něm obraz \"Oslava Panny Marie\" z počátku 18. století, predella s rokokovým tabernáklem s barokní soškou Piety. Dva boční rokokové oltáře Krista a Panny Marie jsou doplněny novějšími sochami. Kazatelna je rokoková z 2. poloviny 18. století. Lavice s akantem a stuhou pocházejí ze druhého desetiletí 18. století. Pozdně gotická Madona je ze 16. století. V kostele je reliéf \"Poslední večeře\" z počátku 17. století. Pod kruchtou jsou dva rokokové obrazy světců. Cínová křtitelnice ze 16. století je doplněna barokní sochou sv. Jana Křtitele z 18. století. Do kostelní stěny jsou vsazeny dva znakové náhrobníky Mikuláše a Doroty Vtelenských z let 1612 a 1613.\n\nKolem kostela je hřbitov, na kterém se nachází márnice z roku 1766. Je čtvercová se zkosenými nárožími. Sklenutá je klášterní klenbou. Vedle kostela stojí školní budova z roku 1819, kterou navštěvoval Miroslav Tyrš a v roce 1931 mu zde byla odhalena pamětní deska.\n\n"}
{"id": "1212867", "url": "https://cs.wikipedia.org/wiki?curid=1212867", "title": "Murry Wilson", "text": "Murry Wilson\n\nMurry Wilson (2. července 1917 – 4. června 1973) byl americký hudebník. Byl prvním manažerem skupiny The Beach Boys, kterou založili jeho synové Brian, Carl a Dennis. Funkci manažera kapely opustil v roce 1964. Téhož roku se stal manažerem skupiny The Sunrays. V roce 1967 vydal své vlastní album nazvané \"\". Zemřel na infarkt myokardu ve věku 55 let. Ve filmu \"Love & Mercy\" z roku 2014 jej ztvárnil Bill Camp.\n"}
{"id": "1212870", "url": "https://cs.wikipedia.org/wiki?curid=1212870", "title": "Marie Amálie Saská (1757–1831)", "text": "Marie Amálie Saská (1757–1831)\n\nMarie Amálie Saská (1757–1831) (26. září 1757, Drážďany – 20. dubna 1831, Neuburg an der Donau) byla saská princezna a vévodkyně ze Zweibrückenu.\n\nNarodila se 26. září 1757 v Drážďanech jako jedna z devítí dětí saského kurfiřta Fridricha Kristiána a jeho manželky Marie Antonie Bavorské. Přes jejího bratra Maximiliána, dědičného prince Saska byla tetou krále Fridricha Augusta II. Saského a španělské královny Marie Josefy Saské.\n\nPřes její babičky Marii Josefu Habsburskou a Marii Amálii Habsburskou byla pra-pra pravnučkou císaře Josefa I. Habsburského.\n\nPřes její matku byla vnučkou císaře Karla VII. Bavorského a přes její tetu Marii Josefu Saskou byla sestřenicí krále Ludvíka XVI.\n\nRoku 1774 se v Drážďanech vdala za prince Karla Augusta Zweibrückensko-Birkenfeldského. Jeho sestra Amálie Zweibrückensko-Birkenfeldská se vdala za jejího bratra Fridricha. Roku 1775 zdědil Karel vévodský titul. Roku 1768 byl hořce zamítnut císařovnou Marií Terezií jako potenciální manžel Marie Amálie Habsbursko-Lotrinské.\n\nPorodila jednoho syna který zemřel v dětství. Zemřela 20. dubna 1831 v Neuburg an der Donau.\n"}
{"id": "1212873", "url": "https://cs.wikipedia.org/wiki?curid=1212873", "title": "JetBlue", "text": "JetBlue\n\nJetBlue Airways Corporation, zkráceně jetBlue je americká nízkonákladová letecká společnost. V červnu roku 2016 to byla pátá největší aerolinie v USA. Sídlí v newyorském Long Island City v obvodu Queens, hlavní letecká základna je na letišti JFK. Provozuje hlavně linky po Spojených státech, létá také do Střední a Jižní Ameriky. K roku 2016 zaměstnávala přes 18 000 lidí. Byla založena v srpnu roku 1998.\n\nV roce 2016 byla společností Skytrax oceněna jako čtyřhvězdičková aerolinie.\n\nJetBlue Airways nejsou členem žádné z aliancí leteckých společností, ale sdílí své lety a spolupracuje na různých linkách s dalšími leteckými společnosti (interlining). Část těchto leteckých společností jsou členy některých z velkých aliancí leteckých společností.\n\nV červnu 2019 společnost jetBlue vlastnila 253 letadel, přičemž dalších 155 měla objednaných, průměrné stáří flotily bylo 10,4 let.\n\n"}
{"id": "1212874", "url": "https://cs.wikipedia.org/wiki?curid=1212874", "title": "Irena Gillarová", "text": "Irena Gillarová\n\nIrena Gillarová, dříve Šedivá (* 19. ledna 1992) je česká atletka v hodu oštěpem.\n\nSportovní kariéru začínala jako běžkyně přespolních běhů. V roce 2009 jako členka TJ Lokomotivy Beroun se kvalifikovala na mistrovství světa do sedmnácti let. Byla také členkou TJ Sokol Kolín-atletika a v současnosti závodí za TJ Duklu Praha.\n\nNa letní Univerziádě 2015 získala bronz.\n\n"}
{"id": "1212876", "url": "https://cs.wikipedia.org/wiki?curid=1212876", "title": "Kostel svatého Michaela archanděla (Michalovice)", "text": "Kostel svatého Michaela archanděla (Michalovice)\n\nŘímskokatolický filiální kostel svatého Michaela archanděla v Michalovicích je sakrální stavba stojící v příkré stráni nad Jizerou proti hradu uprostřed hřbitova v sousedství hospodářského dvora. Od roku 1967 je kostel chráněn jako kulturní památka.\n\nPůvodně raně gotický kostel by ve vrcholné gotice 14. století přestavěn a v roce 1893 Ludvíkem Láblerem v duchu novorománského a novogotického slohu.\n\nJedná se o obdélnou jednolodní stavbu z tesaných kvádrů se západní pseudorománskou hranolovou věží a čtvercovým raně gotickým presbytářem s nárožními gotickými opěráky. Na kostele se nachází profilované pseudorománské okénko. U tohoto okénka se autor přestavby nechal inspirovat oknem románského kostela v blízkém Vinci. Po severní straně je barokní sakristie ze 17. století.\n\nPůvodní křížová žebrová klenba v presbytáři pochází ze 2. poloviny 13. století. Klínová žebra jsou nasazená na kruhové podpěry s naturalistními hlavicemi. Ze 13. století pochází i sanktuář a sedile. Triumfální oblouk, který odděluje presbytář od lodi, je pásový, hrotitý. Loď má plochý strop. Na severní straně je loď opatřená pseudorománským oknem, které je kopií okna presbytáře.\n\nZařízení kostela je pseudoslohové. V kostele se však nachází umělecky hodnotný barokní krucifix a soška Panny Marie. Obojí pochází z období kolem roku 1730.\n\nNa silnici směrem do Bukova je socha sv. Donáta. Jedná se o poničené barokní dílo z roku 1780.\n\n"}
{"id": "1212878", "url": "https://cs.wikipedia.org/wiki?curid=1212878", "title": "Hrdost a sláva", "text": "Hrdost a sláva\n\nHrdost a sláva (v anglickém originále Pride and Glory) je americký film z roku 2008. Kriminální thriller o multigenerační rodině policistů NYPD natočil režisér Gavin O'Connor, který na scénáři spolupracoval s Joem Carnahanem. Ústřední role ztvárnili Edward Norton, Colin Farrell, Jon Voight a Noah Emmerich.\n\nSpolečnost Warner Bros. snímek uvedla do amerických kin 24. října 2008 a pod značkou Warner Home Video vyšel 27. ledna 2009 na videu. V českém znění byl uveden pouze na DVD, a to od poloviny června 2009 společností Magic Box. Od května 2010 se objevil v programu televize Cinemax, od prosince téhož roku na HBO a od listopadu 2013 jej vysílala stanice Nova Cinema.\n\nTierneyovi jsou vícegenerační rodina policistů ve Washington Hights newyorského Manhattanu. Hlava rodiny, Francis Tierney senior (Jon Voight), je zasloužilý policejní veterán a Francis junior (Noah Emmerich) je vedoucí oddělení na 31. okrsku. Při jedné přestřelce však zemřeli čtyři jeho podřízení policisté a otec přesvědčí druhého ze synů Raye (Edward Norton), aby se v nově sestaveném zvláštním týmu chopil vyšetřování této události. Do rodiny také patří švagr Jimmy Egan (Colin Farrell), příslušník protidrogového oddělení, jehož kolegové padli v té přestřelce. Prchl z ní drogový překupník Angel Tezo a Jimmy na Raye naléhá, aby ho našel jako vraha policistů.\n\nJenže s postupem pátrání Ray zjišťuje, že věc je mnohem složitější. Když třeba Jimmy se svými kolegy najde odstavený taxík i s mrtvolou řidiče, který prchajícího dealera odvážel z místa přestřelky, najdou stopy k němu vedoucí, ale vůz spálí, aby zdrželi vyšetřování. Když Ray vypátrá, že Teza před akcí varoval někdo z policistů přezdívaný Sandy a sdělí to Frannymu, ten mu existenci podřízeného takového jména popře, ale pak ho vyhledá a vytáhne z něj, že vlastně šli po Tezovi, aby ho zabili a sami mohli spolupracovat s jiným dealerem okamžitě. Sandy se však přizná, že ho varoval, a od Frannyho okamžitě dostane vyhazov.\n\nZdrcený Sandy se svěří investigativnímu novináři a spáchá sebevraždu. Ray mezitím šlape Tezovi na paty, jenže když ho konečně najde, už jsou u něj Jimmy se svými parťáki a mučí ho. Ray je v šoku, Jimmy vezme jeho pistoli a Teza dorazí, aby to na něj hodil. Podezření vyšetřovatelů z vnitřního oddělení tak padne na Raye a otec musí zasáhnout, aby věc zahladil. Vychází najevo, že prakticky každý v této rodině má svůj škraloup. Místní veřejnost začíná být vyšetřováním pobouřená a zcela ji rozvášní, když dvojice Jimmyho parťáků přijde vybírat výpalné do zdejšího obchodu. Také Ray už má všeho dost a konfrontuje Jimmyho v hospodě. Ve rvačce zvítězí a vezme poraženého s sebou domů, jenže cestou na ně natrefí rozvášněný dav s Tezovým bratrancem, který ubije Jimmyho k smrti.\n\nS příběhem přišli bratři Gregory a Gavin O’Connorovi, kteří sami vyrostli jako synové newyorského policisty. Studio Fine Line Features, divize společnosti New Line Cinema, se nápadu chopilo a najalo scenáristu Joea Carnahana, aby připravil scénář. V červnu 2000 byl ohlášen záměr začít s produkcí ještě téhož roku. Natáčení se však odkládalo, v listopadu 2001 došlo k ohlášení odprodeje práv společnosti Intermedia Films, v chystaném snímku měli hrát Mark Wahlberg a Hugh Jackman, a to v režii Gavina O'Connora a produkci jeho bratra Gregoryho. S produkcí se tentokrát počítalo od února 2002. Natáčení se však dále odkládalo, snad i kvůli tomu, že po útocích 11. září 2001 ve společnosti nebyl zájem točit filmy očerňující policisty.\n\nV roce 2005 už natáčecí práva držela společnost New Line Cinema a pro hlavní role vyjednala Edwarda Nortona, Colina Farrella a Noaha Emmericha, který byl bratrem produkčního ředitele firmy Tonyho Emmericha a hrál už také v O'Connorových předchozích filmech \"Toulavé boty\" (\"Tumbleweeds\", 1999) a \"Hokejový zázrak\" (\"Miracle\", 2004). Jako termín natáčení v ulicích New Yorku byl stanoven leden 2006. Do role otce policejní rodiny byl zprvu obsazen Nick Nolte, kvůli chronickému zranění nohy ho však v březnu nahradil Jon Voight.\n\nUvedení snímku do kin bylo původně ohlášeno už na 14. března 2008, bylo však odloženo a místo New Line Cinema se toho nakonec zhostila společnost Warner Bros.\n\nFilm s asi 30milionovým rozpočtem byl uveden v premiéře do 2 585 amerických kin, v nichž za první víkend 24.-26. října 2008 vydělal na tržbách celkem 6,3 milionu dolarů a umístil se tak až na pátém místě v domácí návštěvnosti. Vysoce ho předstihly premiéry i pátého dílu hororu \"Saw\", nepatrně větší návštěvnost měly i reprízy akční krimi \"Max Payne\" a rodinné komedie \"Čivava z Beverly Hills\". K celkovým domácím tržbám ve výši 15,7 milionu snímek přidal téměř stejné tržby zahraniční v hodnotě 15,4 milionu dolarů (k datu 11. prosince 2008), server \"The Numbers\" později uváděl až 27,7 milionu dolarů ze zahraničních tržeb.\n\nV recenzním agregátoru Rotten Tomatoes získal film ze 153 recenzí 35 % kladných, více než 78 tisíc hodnotících uživatelů dalo celkově 49% ohodnocení. Celkem 29 recenzí na serveru Metacritic hodnotilo film 45 body ze sta. Čeští (a slovenští) uživatelé Česko-Slovenské filmové databáze dospěli k 71% hodnocení, uživatelé Filmové databáze k 77,4 procentům.\n\n"}
{"id": "1212884", "url": "https://cs.wikipedia.org/wiki?curid=1212884", "title": "Zlatohlávci (tribus)", "text": "Zlatohlávci (tribus)\n\nZlatohlávci (\"Cetoniini\") jsou tribus v rámci podčeledi zlatohlávci (Cetoniinae), čeleď vrubounovitých brouků.\n\nTaxonomie je v rámci skupiny listorohých brouků (Scarabaeoidea) zatím neustálená.\n\nZlatohlávci (podčeleď) jsou řazeni buď do samostatné čeledi Cetoniidae, nebo na úrovni podčeledi (Cetoniinae) do čeledi vrubounovití (Scarabeidae) a dále děleni na triby: zlatohlávci (Cetoniini), Cremastocheilini, Diplognathini, Goliathini, Gymnetini, Phaedimini, Schizorhinini, Stenotarsini, Taenioderini, Trichiini a Valgini.\n\nTribus zlatohlávci je členěn do těchto podtribů a rodů:\n\nJedná se povětšině o středně až velmi velké brouky. Horní pysk a kusadla jsou překryty čelním štítkem (clypeus) a nejsou proto shora viditelné. Horní čelisti (mandibuly) jsou většinou měkké, blanité. Tykadla jsou desetičlánková, zakončená vějířkem ze třech pohyblivých listů.\nŠtítek je velký, trojúhelníkovitý, u některých tribů je však překryt výběžkem štítu.\n\nZlatohlávci létají tak, že prostrčí křídla podramenním výkrojkem na okraji pootevřených krovek. Tím se liší od ostatních brouků i od ostatních podčeledí vrubounovitých včetně blízko stojících Trichiinae a Valginae.\n\nKrovky nezakrývají celý zadeček, poslední článek (pygidium) je velký a shora viditelný. Mezi středním párem stehen je téměř vždy vyvinut výběžek středohrudí.\n\nNa všech nohách mají zlatohlávci dva stejné pohyblivé drápky.\n\nSamice zlatohlávků kladou vajíčka do substrátu, jímž je ve většině případů rozkládající se rostlinná hmota. Čerstvá vajíčka jsou bílá, lehce šišatá, vývojem se postupně zvětšují, zakulacují a poněkud žloutnou. Po několika dnech až týdnech se z vajíčka líhne larva.\n\nLarvy mají u všech vrubounovitých brouků podobný vzhled, jsou tlusté, žlutobílé, s řadou tmavých průduchů na bocích a rohovitou hlavou. Takový typ larvy se nazývá ponrava.\n\nV průběhu vývoje larva prochází třemi stadii (instary). Při přechodu z jednoho instaru do druhého se larva svléká a rohovité části se ještě před vytvrdnutím chitinu skokem zvětšují. Během třetího instaru larva hromadí tuk a připravuje se na zakuklení. Larvy zlatohlávků si před zakuklením vytvářejí kokon, ve většině případů z okolního materiálu. V tomto ochranném obalu se posléze larva znovu svléká a přeměňuje ve světle žlutohnědou kuklu. Na kukle jsou již zřetelné všechny tvary budoucího brouka, krovky jsou však stočeny pod břicho a případný roh samců přitisklý ke štítu. Po posledním svleku se objevuje ještě měkké a nevybarvené imago, které rychle tvrdne a nabývá konečného zbarvení. Brouk ještě po nějakou dobu setrvává v nehybnosti a nakonec proráží stěnu kokonu a opouští jej.\n\n"}
{"id": "1212885", "url": "https://cs.wikipedia.org/wiki?curid=1212885", "title": "Vláda národní jednoty (Libye)", "text": "Vláda národní jednoty (Libye)\n\nVláda národní jednoty (arabsky: حكومة الوفاق الوطني) je přechodná vláda Libye, která byla vytvořena na základě Libyjské politické dohody, která byla podepsána 17. prosince 2015. Tato dohoda byla jednomyslně podpořena Radou bezpečnosti OSN. Dne 31. prosince 2015 podpořil dohodu Aguila Saleh Issa, předseda libyjské Sněmovny reprezentantů.\n\nVláda národní jednoty má 17 ministrů a jejím předsedou je Fajiz as-Sarradž. První zasedání vlády proběhlo 2. ledna 2016 v Tunisu. Dne 31. března 2016 dorazila do libyjského hlavního města Tripolisu, po jejím příjezdu se Všeobecný národní kongres vzdal moci.\n\n"}
{"id": "1212887", "url": "https://cs.wikipedia.org/wiki?curid=1212887", "title": "Esclarmonda z Foix", "text": "Esclarmonda z Foix\n\nEsclarmonda z Foix ( \"Esclarmonda de Foix i de Cardona\", 1260 – 1316, Perpignan) byla mallorská královna z dynastie Foix a patronka Řádu mercedariánských rytířů, který její svátek slaví 22. října.\n\nNarodila se jako dcera Rogera IV. z Foix a byla pojmenována po své slavné prabábě. V říjnu 1275 se v Barceloně stala manželkou aragonského infanta Jakuba, který o rok později zdědil Mallorské království. Roku 1291 Esclarmonda vstoupila do kláštera. Podle kronikáře Ramona Muntanera byla tou nejmoudřejší a nejupřímnější ženou. Zemřela zřejmě roku 1316 a byla pohřbena v katedrále v Perpignanu.\n"}
{"id": "1212888", "url": "https://cs.wikipedia.org/wiki?curid=1212888", "title": "Zárubka", "text": "Zárubka\n\nZárubka je vrchol dosahující nadmořské výšky 455 m n. m., ležící v Železných horách. Jižně od něj se rozkládala osada Ležáky, vypálená 24. června 1942 nacisty. Tvořen je biotitickým migmatitem až hybridním granodioritem. Po jižním a východním úbočí je vedena zeleně značená turistická trasa, spojující Ležáky s Habrovčí.\n"}
{"id": "1212889", "url": "https://cs.wikipedia.org/wiki?curid=1212889", "title": "Eddie Hazel", "text": "Eddie Hazel\n\nEddie Hazel (10. dubna 1950 – 23. prosince 1992) byl americký kytarista.\n\nNarodil se v Brooklynu, ale vyrůstal v newjersejském Plainfieldu, protože jeho matka nechtěla, aby vyrůstal v negativním prostředí plném drog a kriminality Na kytaru začal hrát již v dětství, svou první dostal jako vánoční dárek od svého staršího bratra. Kromě hry na kytaru rovněž zpíval v kostelním sboru. Ve svých dvanácti letech potkal baskytaristu Billyho „Bass“ Nelsona, s nímž se spřátelil, a brzy společně začali vystupovat. Koncem šedesátých let se stal členem kapely The Parliaments, kterou vedl George Clinton. Později s ním hrál i v projektech jako Parliament-Funkadelic. Své první sólové album nazvané \"\" vydal v roce 1977. Zemřel na vnitřní krvácení a selhání jater ve věku 42 let. Časopis \"Rolling Stone\" jej roku 2003 zařadil na 43. příčku žebříčku 100 nejlepších kytaristů všech dob. V později aktualizované verzi byl zařazen na 83. místo.\n\n"}
{"id": "1212891", "url": "https://cs.wikipedia.org/wiki?curid=1212891", "title": "Funkadelic", "text": "Funkadelic\n\nFunkadelic je americká hudební skupina, jejíž vůdčí osobností je zpěvák George Clinton. Mezi další členy kapely patřili například Bootsy Collins, Bernie Worrell, Cordell Mosson, Eddie Hazel a Michael Hampton. Své první album kapela vydala v roce 1970 pod názvem \"Funkadelic\". Alba kapely původně vydávala společnost Westbound Records, počínaje deskou \"Hardcore Jollies\" z roku 1976 pak společnost Warner Bros. Records. Album \"The Electric Spanking of War Babies\", které vyšlo v roce 1982, je posledním studiovým albem kapely až do roku 2007, kdy vyšlo album \"By Way of the Drum\" (to bylo sice nahráno již v roce 1989, ale vydáno právě až roku 2007).\n\n"}
{"id": "1212894", "url": "https://cs.wikipedia.org/wiki?curid=1212894", "title": "Parliament", "text": "Parliament\n\nParliament byla americká funková hudební skupina, jejíž vůdčí osobností byl zpěvák George Clinton. Mezi další členy kapely patřili například Eddie Hazel, Tiki Fulwood, Bootsy Collins, Bernie Worrell a Cordell Mosson. Své první album nazvané \"Osmium\" kapela vydala roku 1970. Později se Clinton soustředil převážně na svou druhou skupinu Funkadelic a kapela Parliament byla několik let neaktivní. Roku 1974 vydala své druhé album \"Up for the Down Stroke\". Později vyšlo několik dalších nahrávek.\n\n"}
{"id": "1212896", "url": "https://cs.wikipedia.org/wiki?curid=1212896", "title": "Quincy Troupe", "text": "Quincy Troupe\n\nQuincy Troupe (* 22. července 1939) je americký spisovatel, novinář a pedagog. Jeho otcem byl baseballista Quincy Trouppe. V roce 1985 vedl pro časopis \"Spin\" rozsáhlý rozhovor s trumpetistou Milesem Davisem. Později se podílel na Davisově autobiografické knize. Mezi jeho básnické sbírky patří například ' (1984), ' (1999) a \"\" (2006). Jako pedagog působil například na Kalifornské univerzitě San Diego.\n\n"}
{"id": "1212900", "url": "https://cs.wikipedia.org/wiki?curid=1212900", "title": "I'mperfect", "text": "I'mperfect\n\nI'mperfect (stylizováno jako i'perfect) je páté studiové album skupiny Ling Tosite Sigure vydané 10. dubna 2013. Album obshuje jejich předešlý singl Abnormlize vydaný jako opening pro anime Psycho-Pass. V Evropě album vydalo JPU Records.\n"}
{"id": "1212902", "url": "https://cs.wikipedia.org/wiki?curid=1212902", "title": "Švejdův smrk", "text": "Švejdův smrk\n\nŠvejdův smrk byl smrk ztepilý rostoucí u stezky vedoucí od Plešného jezera k vrcholu Plechého. V době svého nálezu byl považován za druhý nejstarší smrk na Šumavě, jehož stáří bylo odhadnuto na více než 559 let (starší byl pouze Želnavský smrk, který pokáceli Schwarzenbergové v roce 1866 ve věku 585 roků). Při výzkumu starých stromů Šumavy, který prováděla Mendelova univerzita byly nalezeny i starší exempláře, přesto Švejdův smrk patří k nejstarším známým smrkům na Šumavě.\n\nV roce 2004 po napadení kůrovcem uschl a v roce 2009 dřevorubci již suchý kmen z bezpečnostních důvodů pokáceli. Tehdy si Luděk Švejda, pracovník Informační a strážní služby Národního parku Šumava, povšiml mimořádné hustoty letokruhů na jeho kmeni. Pařez druhého nejstaršího smrku označuje informační tabule, která připomene tohoto významného pamětníka původního pralesa. Upravené výřezy z kmene tohoto historického smrku si mohou prohlédnout návštěvníci informačních středisek Správy NP Šumava v Nové Peci, Kašperských Horách, Stožci, Kvildě, Alžbětíně, na vimperském zámku a v administrativní budově Správy Národního parku Šumava ve Vimperku. Jeden výřez visí také v penzionu Hvozd pana Švejdy v Nové Peci.\n\n"}
{"id": "1212903", "url": "https://cs.wikipedia.org/wiki?curid=1212903", "title": "Přetaktování", "text": "Přetaktování\n\nPřetaktování nebo overclocking je systematická cílená činnost zaměřená na zvýšení pracovní frekvence procesoru počítače a ostatních komponentů, například grafické karty s cílem zvýšení výkonu počítače na nejvyšší možnou míru.\n\n\n\n\nPřestože přetaktování má být určeny na zvýšení výkonu s minimálními náklady, někdy se může značně prodražit. Snahou o dosažení co nejvyššího přetaktování lidé někdy zvyšují i napětí, čímž se procesor více zahřívá a je třeba ho účinněji chladit. To znamená další náklady na výkonnější chladicí soustavu, jejíž cena může být vyšší než výkonnější procesor stejného druhu. Dnešní rozdíly v ceně procesorů jsou někdy tak malé, že už ani ekonomický aspekt není motivující, jsou však časté i případy, že cenový rozdíl mezi dvěma téměř stejně rychlými procesory je závratný.\n\nMezi nejlepší přetaktovatelné procesory v minulosti patřily:\n\nObecně se nejlépe taktují low-end procesory, hlavně procesory se sníženou velikostí vyrovnávací paměti L2 oproti plnohotnotným procesorem, přestože jejich výkon na stejné frekvenci je prakticky totožný s původními hi-end procesory, z nichž jsou odvozeny, a to za zlomek ceny, např . Celeron místo Pentium II-III-IV, K6-2 místo K6-III, Duron nebo Sempron místo Athlon / Athlon XP / Athlon 64, Pentium Dual-Core místo Intel Core 2 apod. Právě vysoká kapacita L2 cache paměti je často překážkou při přetaktování, ačkoliv její několikanásobný rozdíl v kapacitě (např. 1 MB oproti 2 nebo 4 MB) výrazně nepřispívá výkonu u většiny aplikací.\n\n\n"}
{"id": "1212905", "url": "https://cs.wikipedia.org/wiki?curid=1212905", "title": "Alcovasaurus", "text": "Alcovasaurus\n\nAlcovasaurus („Ještěr z lokality Alcova“) byl rod ptakopánvého dinosaura z čeledi Stegosauridae, který žil v období pozdní jury na území současného Wyomingu (kraj Natrona). Jméno získal na základě místa objevu, kterým je lom u Alcova ve Wyomingu. \n\nPrvní fosilní exemplář byl objeven roku 1908 W. H. Reedem a A. C. Dartem a vědecky popsán roku 1914 ještě jako \"Stegosaurus longispinus\". Teprve o celé století později byla rozeznána jeho odlišnost na úrovni rodu a dostal své vlastní vědecké rodové jméno. Druhové jméno odkazuje k dlouhým trnům na hřbetě, podstatně špičatějším než v případě příbuzného stegosaura. V roce 2019 byl tento rod synonymizován s rodem \"Miragaia\", známým do té doby jen z Portugalska.\n\n\"Alcovasaurus\" byl poměrně velký stegosaurid s délkou stehenní kosti 108,2 cm a nejdelším bodcem o délce 98,5 cm. Bodce zřejmě sloužily primárně k obraně, mohly být ale využity i k vnitrodruhové nebo mezidruhové signalizaci. Tento stegosaurid dosahoval odhadované délky kolem 6,5 metru a hmotnosti asi 3500 kilogramů.\n\n\n"}
{"id": "1212906", "url": "https://cs.wikipedia.org/wiki?curid=1212906", "title": "Josef Faber", "text": "Josef Faber\n\nJosef Faber (* 25. června 1935, České Budějovice) je český lékař, neurolog zaměřující se na epilepsii, poruchy spánku a elektroencefalografii. Vydal též několik vědeckých publikací.\n\nMaturoval na reálném gymnáziu v Třeboni v roce 1953, Lékařskou fakultu absolvoval na Karlově Univerzitě v Praze v roce 1959. Poté působil na ORL oddělení v Českých Budějovicích, později 6 let na neurologii ve Strakonicích. Od roku 1966 působí na neurologické klinice 1. FVL UK v Praze do roku 2000 jako asistent a později docent a profesor. V roce 1990 až 1995 byl zástupcem přednosty neurologické kliniky, Jiřího Tichého. V roce 1990 až 1992 byl ve funkci předsedy české společnosti pro elektroencefalografii a neurofysiologii. V letech 1985 až 1990 působil jako vědecký pracovník ve Výzkumném ústavu psychiatrickém v Praze Bohnicích. Od roku 2000 do konce roku 2008 působil na neurologii FN Praha - Bulovka.\n\nKromě těchto činností se věnoval aktivně EEG biofeedbacku a na fakultě dopravní ČVUT mikrospánkům a EEG analýze. Po neurologických atestacích získal v roce 1970 titul kandidát věd za práci \"„Synchronizace biologických rytmů, EEG a dechu“\" (CSc.), titul doktora věd získal o deset let později za práci \"„Formální aspekty vigility během záchvatu petit mal.“\" (DrSc.). Docenturu absolvoval v roce 1990 a profesuru obhájil v roce 1995 prací \"„Epileptogeneze a psychozogeneze jako projevy patologických forem učení“.\"\n\nZabýval se poruchami vědomí (epilepsie), poruchami spánku (hypnogramy epileptiků a psychotiků, mikrospánek). Jako metodu používal elektroencefalografii, stereo-elektroencefalografii, poslední dobou používá NIRS (Near-infrared spectroscopy). Rozvinul EEG do podoby exaktní diagnostické metody.\n\nPo odchodu z neurologické kliniky se věnuje aplikacím neurofysiologie. V laboratoři telematiky dopravní fakulty ČVUT vedl řadu výzkumů vědomí řidičů.\n"}
{"id": "1212909", "url": "https://cs.wikipedia.org/wiki?curid=1212909", "title": "OpenAI", "text": "OpenAI\n\nOpenAI je nezisková organizace pro výzkum umělé inteligence (AI), která se zaměřuje na opatrnou propagaci a vývoj open-source přátelské AI způsobem, který spíše pomůže než uškodí celému lidstvu. Založil ji Elon Musk a Sam Altman v roce 2015. Organizace se zaměřuje na „volnou/otevřenou spolupráci“ s dalšími institucemi a výzkum zachováváním svých patentů výzkumu otevřeným veřejnosti. Společnost je podporována přislíbenou 1 miliardou amerických dolarů, ale předpokládá se, že jen malá část z celkové přislíbené částky bude utracena během prvních pár let. Motivací mnoha zaměstnanců a členů vedení je motivována obavami z existenčního rizika umělé inteligence.\n\nNěkteří vědci, jako například Stephen Hawking a Stuart Russell věří, že pokud AI jednoho dne získá schopnost přestavovat sebe sama stále rostoucí rychlostí, mohl by nekontrolovatelný „výbuch inteligence“ vést k lidskému vyhynutí. Průmyslový magnát Elon Musk charakterizoval AI jako největší existenční hrozbu. Zakladatelé OpenAI vytvořili jako neziskovou a na finančních závazcích nezávislou, aby mohli soustředit svůj výzkum na tvoření pozitivního dlouhodobého dopadu na lidstvo.\n\nOpenAI uvádí že „je těžké odhadnout jak moc může AI na úrovni člověka společnosti prospět,“ a je stejně obtížné si představit „jak moc by mohla společnosti uškodit, pokud bude špatně navržena či použita“. Výzkum o bezpečnosti jejího využití nemůže být odkládán: „kvůli překvapivé historii AI je těžké předpovědět kdy by mohla AI na úrovni člověka být k dispozici“. OpenAI prohlašuje že AI „by měla být rozšířením vůlí jednotlivých lidí a v duchu svobody rovnoměrně šířena tak, jak je to jen možné...“ Druhý předseda Sam Altman očekává, že projektu bude trvat desítky let než překoná lidskou inteligenci.\n\nVishal Sikka, ředitel společnosti Infosys prohlásil že „otevřenost“ kde by snaha „produkovat výsledky pouze ve větším zájmu lidstva“ bylo jednou ze základních podmínek jeho podpory a že OpenAI „se dobré schoduje s našimi dlouhodobými hodnotami“ a jejich „dělat smysluplnou práci“. Cade Metz z Wired naznačil, že korporace jako Amazon mohou být motivovány touhou použít open-source software a dat k vyrovnání své pozice vůči korporacím jako Google a Facebook, které vlastní ohromné množství důvěrných dat. Altman prohlásil že Y Combinator společnosti budou sdílet svá data s OpenAI.\n\nMusk pokládá otázku „jak nejlépe můžeme docílit zajištění dobré budoucnosti? Můžeme zůstat na vedlejší koleji, povzbuzovat nesmyslné regulace, nebo se připojit se správnou strukturou a lidmi kterým nejvíce záleží na vývoji AI bezpečným způsobem který pomůže lidstvu“. Musk uznává „vždycky existuje určité riziko, že snaze vytvořit (přátelskou) AI, můžeme stvořit přesně tu věc které se obáváme“ nicméně, tou nejlepší obranou je „povzbudit co nejvíce lidí využívat možnosti AI. Pokud je budou využívat všichni, nezbude žádný člověk nebo malá skupina jedinců, kteří by měli absolutní převahu díky AI.“\n\nMuskova a Altmanova neintuitivní strategie pokusu o snížení rizika celkové škody, kterou by mohla AI napáchat, pomocí poskytnutí open-source AI všem, je kontroverzní uvnitř komunity lidí jako Musk, kteří jsou znepokojeni existenčním rizikem plynoucím z pokročilé inteligence. Filozof Nick Bostrom je ohledně Muskova přístupu skeptický: „Pokud máte tlačítko, které může napáchat škody celému světu, tak ho nechcete dát každému.“\n\n27. dubna 2016 vypustila OpenAI veřejnou beta verzi takzvané „OpenAI Gym“, platformy pro výzkum posíleného učení, která se zaměřuje na poskytnutí snadno nastavitelného testu obecné inteligence s širokou škálou různých prostředí (částečně podobných, ale širších než ImageNet Large Scale Visual Recognition Challenge použitých ve výzkumu supervised learning research). Chtějí tím dosáhnout standardizace způsobu jakým jsou prostředí definována v publikacích AI výzkumu, díky čemuž by bylo možné publikovaný výzkum snazší reprodukovat.\n\nDva spolu-předsedové projektu jsou:\n\n\nDalšími podporovateli projektu jsou:\n\n\nVysoce postavený personál zahrnuje:\n\nSkupina započala svou práci na začátku ledna 2016 s týmem devíti výzkumníků. Podle magazínu Wired se Brockma potkal s Yoshuou Bengiem, jedním z „otců zakladatelů“ hlubokého učení a sestavili seznam „nejlepších výzkumníků v oboru“. Peter Lee ze společnosti Microsoft prohlásil, že hodnota nejlepších výzkumníků pokročilé inteligence přesáhla hodnotu nejlepších rozehrávačů Americké NFL. Přestože platy výzkumníků v OpenAI jsou na úrovni korporací (spíše než na úrovni neziskového sektoru), nedosahují momentálně takové výše, jakou by výzkumníci mohli mít ve společnosti Facebook či Google. Nicméně, Sutskever prohlásil že byl ochotný opustit Google a přejít k OpenAI „částečně kvůli velmi silné skupině lidí a do značné míry kvůli jejich samotnému cíli.“ Brockam řekl že „nejlepší věc kterou jsem si dovedl představit bylo posunutí lidstva blíže k vytvoření opravdové AI bezpečným způsobem.“ Výzkumník OpenAI Wojciech Zaremba prohlásil že odmítl „s bláznovstvím hraničicí“ nabídky dvojnásobku až trojnásobku jeho tržní hodnoty a místo toho se připojil k OpenAI.\n\n"}
{"id": "1212915", "url": "https://cs.wikipedia.org/wiki?curid=1212915", "title": "Jan Machač (lékař)", "text": "Jan Machač (lékař)\n\nJan Machač (* 8. června 1950) je český politik a lékař – gynekolog a porodník, v letech 1994 až 1998 a opět v letech 2014 až 2015 zastupitel města Boskovice na Blanensku.\n\nNarodil se do rodiny lékařky a právníka, jeho otec a dědeček byli v 50. letech 20. století vězněni za protistátní činnost. Vystudoval sportovní hokejovou třídu na SVVŠ Elgartova v Brně a následně obor všeobecné lékařství na Lékařské fakultě Univerzity Jana Evangelisty Purkyně v Brně (dnes Masarykova univerzita) (promoval v roce 1974 a získal titul MUDr.).\n\nPo promoci nastoupil jako lékař na gynekologicko-porodnické oddělení Fakultní nemocnice Brno-Bohunice. V letech 1983 až 1993 působil v nemocnici Vyškov, kde byl od roku 1991 primářem gynekologicko-porodnického oddělení. Od roku 1993 nastoupil do funkce primáře gynekologicko-porodnického oddělení Nemocnice Boskovice, kde působí dosud. V roce 1994 provedl v této nemocnici první laparoskopickou supracerv. hysterektomii v republice. V 90. letech 20. století publikoval na téma operační gynekologie, vedl operační kurzy v ČR i v zahraničí (Německo, Francie, Polsko).\n\nV letech 2007 až 2010 byl členem představenstva akciové společnosti \"MORAVIA-MEDICAL\", v letech 2011 až 2016 pak členem dozorčí rady \"Nemocnice Boskovice\". V minulosti také působil jako člen dozorčí rady akciové společnosti \"IN Boskovice\" a člen dozorčí rady ve firmě \"BH AGAPÉ\".\n\nJan Machač žije ve městě Boskovice na Blanensku. Je ženatý, má dvě děti (dceru a syna). Opakovaně byl zvolen prezidentem Okresního sdružení České lékařské komory na Blanensku (tuto funkci vykonává dosud). Je dlouholetým členem Rotary klubu. Mezi jeho zájmy patří sport (hokej, tenis, veslování a hlavně golf), ale také kultura (je sběratelem obrazů, milovníkem vážné hudby a historie).\n\nV roce 1989 se stal mluvčím Občanského fóra ve Vyškově. Do komunální politiky vstoupil, když byl ve volbách v roce 1994 zvolen jako nezávislý zastupitelem města Boskovice na Blanensku. V letech 1994 až 1998 byl radním města. Ve volbách v roce 1998 však mandát zastupitele neobhájil, když kandidoval jako nestraník za ODS (stal se druhým náhradníkem). Do zastupitelstva se pokoušel vrátit ve volbách v roce 2006 jako nezávislý na kandidátce \"Sdružení nezávislých kandidátů \"PROSPERITA BOSKOVIC\"\", ale neuspěl. Nepodařilo se mu to ani ve volbách v roce 2010 jako nestraníkovi za KDU-ČSL. Zvolen tak byl až ve volbách v roce 2014, když kandidoval opět jako nestraník za KDU-ČSL. Vzhledem ke své kandidatuře do Senátu PČR za ODS však na mandát v prosinci 2015 rezignoval.\n\nV krajských volbách v roce 2012 kandidoval jako nezávislý za \"\"Sdružení nestraníků\"\" do Zastupitelstva Jihomoravského kraje, ale neuspěl. Ve volbách v roce 2016 se pokoušel dostat do zastupitelstva jako nestraník za ODS, ale opět neuspěl.\n\nVe volbách do Senátu PČR v roce 2016 kandidoval jako nestraník za ODS v obvodu č. 49 – Blansko. Se ziskem 15,48 % hlasů postoupil z druhého místa do druhého kola, v němž prohrál poměrem hlasů 38,93 % : 61,06 % s lidovkyní Jaromírou Vítkovou. Senátorem se tak nestal.\n"}
{"id": "1212916", "url": "https://cs.wikipedia.org/wiki?curid=1212916", "title": "Jan Machač", "text": "Jan Machač\n\nJméno a příjmení Jan Machač má více nositelů:\n\n"}
{"id": "1212933", "url": "https://cs.wikipedia.org/wiki?curid=1212933", "title": "Buřňák černohlavý", "text": "Buřňák černohlavý\n\nBuřňák černohlavý, též buřňák bělokřídlý (\"Pterodroma leucoptera\"), je druh buřňákovitého ptáka z početného rodu \"Pterodroma\", patří sem například buřňák Stejnegerův (\"P. longirostris\"), buřňák boninský (\"P. hypoleuca\") nebo buřňák bermudský (\"P. cahow\"). Druh poprvé popsal John Gould v roce 1844 a vyskytuje se na ostrovech v okolí Nového Jižního Walesu a na Nové Kaledonii a ve Francouzské Polynésie.\n\nBuřňáci černohlaví tráví většinu svého života na moři, v době hnízdění se pak přesouvají na pevninu.\n\nPřed rokem 1990 obecně panovala teorie, že tito ptáci žijí pouze na ostrově Cabbage Tree Island a v jeho okolí. Tento ostrov se nachází nedaleko Nového Jižního Walesu v Austrálii. Později byla objevena i malé kolonie na sousedním ostrově Boondelbah Island, kde byla zřízena malá vesnička, kde se buřňáci mohli rozmnožovat v uměle vytvořených budkách. Populace se ale postupem let snižovaly, především kvůli přemnoženým králíkům, až bylo roku 2009 nalezeno jediné vejce na ostrově Broughton Island. Populace buřňáků ohrožují lišky, krysy, kočky a psi domácí.\n\nNominátní poddruh obývá ostrovy Cabbage Tree Island, Boondelbah Island, Broughton Island, Little Broughton Island a Montague Island. Druhý poddruh hnízdí na strmých stráních Nové Kaledonie. Malé kolonie se nachází ve Francouzské Polynésii a na ostrově Raivavae.\n\nBuřňáci černohlaví, též bělokřídlí, jsou malí mořští ptáci. Dospělí jedinci jsou dlouzí 30 cm a rozpětí jejich křídel činí přibližně 70 cm. Váží 180–200 g, přičemž samci jsou obecně těžší a mohutnější, než samice. Mimo to jsou ale obě pohlaví naprosto totožná. Mají bílé dolní partie, zatímco horní partie jsou tmavě hnědé až černé. Tito ptáci mají úzká křídla, krátký zakulacený ocas a černou hlavu s bílou obličejovou částí.\n\nTito ptáci se živí hlavonožci a malými druhy ryb. Obecně není o jejich stravování příliš známo, ale v lovu bývají úspěšní. Jsou monogamní a páry si mezi sebou vytváří pevná pouta. Přesný věk, kdy dosahují pohlavní dospělosti není znám, ale pohybuje se okolo 11 let. Na ostrově Cabbage Tree Island většinou hnízdí páry mezi kameny, pod spadaným listím, nebo v dutých kmenech. Buřňáci se běžně dožívají věku přibližně 23 let.\n\nDruh buřňák černohlavý byl poprvé popsán britským ornitologem Johnem Gouldem roku 1844. Ten jej pojmenoval po mořeplavci Jamesi Cookovi: buřňák Cookův (\"Procellaria cookii\"). Roku 1865 přeřadil druh do rodu \"Aestrelata\" a přidal současný druhový název \"leucoptera\". Ani toto řazení ale neodpovídá tomu současnému: později byl buřňák černohlavý opět přesunut, tentokrát do rodu \"Pterodroma\".\n\nV současné době jsou uznávány dva poddruhy: nominátní \"Pterodroma leucoptera leucoptera\" a poddruh \"Pterodroma leucoptera caledonica\". Nominátní poddruh se množí na několika malých ostrovech poblíž Nového Jižního Walesu (Austrálie), především na ostrově Cabbage Tree Island, kde se nachází i Přírodní rezervace Johna Goulda. Poddruh \"Pterodroma leucoptera caledonica\", jak trinomický název napovídá, obývá Novou Kaledonii a oproti nominátnímu poddruhu se liší mohutnějším zobákem a sníženou pigmentací na spodní straně křídel i obličeji.\n\nNěkteří ornitologové spojují druhy buřňák černohlavý a buřňák límcový (\"P. brevipes\") dohromady, avšak současné řazení je uvádí jako dva samostatné druhy.\n\n"}
{"id": "1212957", "url": "https://cs.wikipedia.org/wiki?curid=1212957", "title": "Bartoloměj Janků", "text": "Bartoloměj Janků\n\nBartoloměj Janků (1841 Lysice – 12. nebo 13. května 1885 Židlochovice) byl rakouský právník a politik české národnosti z Moravy; poslanec Moravského zemského sněmu.\n\nNarodil se v Lysicích na Moravě. Vystudoval gymnázium a práva. Nastoupil pak jako auskultant k zemskému soudu v Brně. Pak působil jako soudní adjunkt okresního soudu v Břeclavi. Následně odešel ze soudnictví do advokacie. Působil nejprve jako koncipient u Wolfganga Kusého a později jako zemský advokát v Židlochovicích.\n\nV 70. letech se zapojil i do vysoké politiky. V doplňovacích zemských volbách 22. listopadu 1873 byl zvolen na Moravský zemský sněm, kde zastupoval kurii venkovských obcí, obvod Hustopeče, Břeclav. Mandát zde obhájil v řádných zemských volbách roku 1878. V roce 1873 ho \"Neue Freie Presse\" řadila mezi mladočechy. Český tisk ovšem pouze uváděl, že částí veřejnosti byl Janků popisován jako \"moravský Barák\" (podle mladočeského radikálního demokrata Josefa Baráka). Janků prý ale jinak loajálně přenechal kandidaturu v předchozích volbách do Říšské rady roku 1873 faráři Františku Weberovi a pouze omylem dostal i tak ve volbách několik hlasů proti Weberovi. Rovněž hlasy brněnského listu \"Občan\" na podporu Janků a proti Weberovi prý nebyly publikovány se svolením Bartoloměje Janků. V roce 1878 jako kandidát federalistů (Moravská národní strana - staročeská). V zemských volbách roku 1884 ho porazil český protikandidát František Nosek. Janků byl tehdy oficiálním kandidátem ústředního českého volebního výboru.\n\nZemřel v květnu 1885 ve věku 44 let.\n\nJeho synem byl brněnský lékař Bartoloměj Janků (narozen 1878).\n"}
{"id": "1212961", "url": "https://cs.wikipedia.org/wiki?curid=1212961", "title": "Kostel svatého Petra a Pavla (Kostelní Bříza)", "text": "Kostel svatého Petra a Pavla (Kostelní Bříza)\n\nKostel svatého Petra a Pavla je římskokatolický, dříve farní kostel v Kostelní Bříze, místní části města Březová v okrese Sokolov. Od roku 1963 chráněn jako kulturní památka České republiky.\nKostel je výraznou dominantou, stojící na nejvyšším místě na severním okraji Kostelní Břízy.\n\nPřesná doba vzniku však není známa, jisté je, že to bylo před rokem 1588. Existuje písemný dokument, který vypovídá o tom, že v tom roce byla opravována střecha. Zprostředkovaná zmínka je z roku 1410, kdy v konfirmačních knihách pražského arcibiskupství z 11. dubna 1410 je uvedena zmínka o faráři z Kostelní Břízy. Potvrzení kostela spadá až do roku 1479 užitím rozšířeného názvu Kostelní Břízy v podobě Kirchenpirk. Do té doby se obec uváděla pouze jako Pirk. Nejstarší hmotnou dochovanou památkou kostel býval velký zvon s datací 1483. To předpokládá kostelní věž, minimálně však samostatně stojící zvonici. Předpokládá se, že původní kostel byl dřevěný a teprve v 16. století byl nahrazen zděnou stavbou. Důvodem byl narůstající počet věřících a zchátralost kostela. Objevovaly se i výrazné statické poruchy. Stavba byla zbořena a na jejím místě byl položen 11. října 1802 základní kámen. Kostel byl dostavěn na podzim roku 1805. K přistavění kostelní věže došlo až roku 1842. Do ní udeřil 15.  června 1864 blesk, jenž způsobil požár části stavby.\n\nPo skončení druhé světové války došlo k odsunu německého obyvatelstva a v prostoru Slavkovského lesa vzniknul Vojenský výcvikový prostor Prameny.\nObec však nebyla armádou zcela zničena a v letech 1947 až 1953 sloužila jako ubytovací prostor pro vojáky.\n\nKostel přestal plnit své poslání, postupně chátral a byl užíván jako skladiště statku, který převzala armáda. Kostel chátral i po zrušení vojenského prostoru a opuštění území armádou. Zcela zdevastovaný kostel našel své zastánce teprve roku 2002 a \"Nadace pro děti\" jej postupně navrací k životu.\n\nOtázka architekta kostela není uspokojivě objasněna. V úvahách historiků se objevuje jméno tepelského stavitele Wenzela Hausmanna (1727-1808). Kostel totiž slohově, svými kompozičními znaky a řadou detailů ukazuje na jiné kostely tohoto stavitele, například kostela sv. Jiljí v Teplé nebo kostela sv. Pavla v Rájově. Jednolodní a orientovaný kostel je příkladem zlomového slohového období mezi barokem (respektive rokokem) a nastupujícím klasicismem. Architektura kostela dokládá, že jeho autor, i přes určitou časovou disproporci, uvažoval ještě v intencích vrcholného baroka a prvky klasicismu se potom uplatňují zejména v detailech. Loď kostela je obdélná, s mohutnou hranolovou věží na západní straně. Kruchtu s klenbami podepírají jednoduché pilíře, nad obloukovými okny jsou pětiboké lunety. Stěny lodi jsou na obou stranách členěny poli, oddělenými pilastry s horními klasicistními hlavicemi. Kostel má dlouhý půlkruhový presbytář, nad ním se zvedá sanktusová vížka s pravoúhlými přístavky po obou jeho stranách a mansardovými střechami. Za architektonicky cenný detail lze považovat hlavní portál v přízemí věže nebo oba boční portály.\nJasnější představu o vybavení kostela poskytují kostelní účty z roku 1795. Ty dokladují spíše bohatší, převážně barokní výzdobu. Na hlavním oltáři byl umístěn barokní obraz s motivem ukřižovaného Krista, po stranách stáli sv.  Petr a sv.  Pavel. Vrchol oltáře zdobil obraz chlumské Madony. Menší oltář sv.  Jana Nepomuckého, byl na epištolní straně, na evangelní straně oltář Panny Marie. V kostele byly sochy sv.  Anny, Panny Marie, Zmrtvýchvstání Krista a reliéf Ukřižování Krista. V účtech jsou uvedeny i sedmirejtříkové varhany z roku 1827 od chebského varhanáře Ignaze Müllera (1807-1878). Ty byly kolem roku 1947 odvezeny na Slovensko do Belé pri Varínu. Účty hovoří dále o třech zvonech a o starých železných hodinách. Mobiliář byl po roce 1945 většinou zničen a rozkraden.\n\nV kostele se nacházejí dva náhrobníky. Předpokládá se, že ve starém kostele byli pohřbíváni jak duchovní správci vrchnosti, tak příslušníci rodů, které vlastnily zdejší feudální statky a byly kostelními patrony. V původním kostele nebyla pravděpodobně hrobka, a tak náhrobníky překrývaly místo pohřbeného v úrovni podlahy nebo byly umístěny nad hrobem a vsazeny do zdi. Ještě v roce 1785 se v kostele nacházely renesanční náhrobní kameny Engelharda ze Steinbachu (z roku 1563) a faráře Salomona Polera (z roku 1602). Dochován zůstal erbovní náhrobník z roku 1602 bývalého hejtmana Loketského kraje a majitele zdejšího panství rytíře Jana Václava Turby, který zemřel 4. ledna 1772. Na erbu barokního náhrobníku zůstaly fragmenty původní polychromie, latinský nápis, který obsahuje zejména biografické údaje o zemřelém. Druhý náhrobník je renesanční. Je to umělecky hodnotný náhrobník šlechtičny Perpetuy ze Steinbachu, která zemřela roku 1584. Ten obsahuje kromě německého textu soubor osmi erbů, jež vypovídají mimo jiné o spřízněnosti s dalšími šlechtickými rody.\n\nVe zdech kostela se nachází několik reliéfů, z nichž některé, vzhledem k jejich časovému zařazení, zdobily s vysokou pravděpodobností už původní kostel. U hlavního vchodu je zapuštěn lichoběžníkový reliéf s motivem Zmrtvýchvstání Krista. Renesanční dílo z 16. století zobrazuje tradiční pojetí této scény, je však překvapivě dramatický, například zděšení přítomných zbrojnošů. Nad tímto reliéfem i nad výškou lodi je ve zdi obdélníkový reliéf s motivem Ukřižování Krista. Výjev je obohacen o postavy mužů šlechtického původu a figury žen a dětí. Svým výrazem spadá do 16. století. Nad bočním portálem přístavku kostelní věže na jižní straně je vsazen renesanční reliéf z roku 1583 se zobrazením erbu šlechtického rodu. Roku 2010 byl při odkrývání starých omítek věže kostela nalezen kamenný středověký reliéf vsazený do zdi. Jedná se o torzo reliéfu, takže nelze datovat. Postavy nemají svatozáře, avšak muže s klíčem lze identifikovat jako sv.  Petra, druhého pak jako sv.  Pavla. To odpovídá zasvěcení kostela. Petrův klíč je zakončen rozetou, která poukazuje na datování reliéfu do 13. století. Postava po Petrově levici drží snop obilí, postava po Pavlově pravici pak Beránka. Podle odborníků na středověkou ikonografii by se mohlo jednat o Kaina a Ábela, tedy o předobraz novozákonní oběti. V souvislosti s odkrytím reliéfu se objevily i další interpretace. Nejmladší reliéf je v supraportě jižního bočního portálu lodi. Pochází z počátku stavby nového kostela, z roku 1802 a kromě jména majitele panství nese erb rodu Spíglů.\n\n"}
{"id": "1212962", "url": "https://cs.wikipedia.org/wiki?curid=1212962", "title": "Kostel Zjevení Páně (Velehrad)", "text": "Kostel Zjevení Páně (Velehrad)\n\nKostel Zjevení Páně (zvaný též kaple Cyrilka, původním zasvěcením Těla a krve Páně, od roku 1863 Zjevení Páně) se nachází na Velehradě v blízkosti velehradské baziliky.\n\nKaple vznikla koncem 13. století původně pro mnichy a poté i pro poutníky a obyvatele předklášteří. Dlouho dobu byla považována za nejstarší dochovanou stavbu z období Velké Moravy. Toto mylné povědomí lidí zachránilo kapli Cyrilku před zkázou.\n\nPrvní tragédie ji postihla v roce 1421, kdy byl celý areál kláštera poničen husitským vpádem. Kaple po opravení sloužila pro návštěvníky Velehradu, kteří nemohli navštěvovat areál kláštera kvůli tomu, že nepatřili mezi členy řádu. Při postupném zvyšování počtu obyvatel Velehradu začala kaple sloužit jako farní kostel. Z důvodů zrušení kláštera v roce 1784 sloužila jako hřbitovní kaple. Po vybudování nového hřbitova v roce 1832 kaple zcela osiřela. Hrabě Jiří Sina, který kapli zdědil, ji využil dle dostupných informací jako seník či sklad střelného prachu. Cyrilce pomohlo k jejímu obnovení povědomí lidí, že ona je památným kostelíkem, v němž sloužili mše Cyril a Metoděj. „Do Cyrilky kladli případ onen, kterak rozhněvaný král Svatopluk vjel na koni do chrámu a to při pozdvihování chtěje potrestati Metoděje, že nečekal se mší svatou, až by král navrátil se domů z oblíbeného honu.“\n\nV roce 1863 byla kaple odkoupena arcibiskupem Bedřichem Fürstenbergem od Jiřího Siny a její původní účel jí byl vrácen. Na náklady arcibiskupa byla kompletně renovována v neogotickém slohu. Po renovaci ji byl udělen název Cyrilka.\n\nV první polovině 20. století se začala psát další kapitola kaple. Na základě rozvíjejícího se unionismu (myšlenky sjednocení rozdělené církve), byl zájem vytvořit na Velehradě posvátný liturgický prostor pro kněží východního ritu. Po neúspěšném pokusu vybudovat jej přímo v bazilice byla nakonec zvolena v roce 1929 pro tyto účely kaple Cyrilka. Kvůli stavebním pracím, které probíhaly v roce 2012 bylo možné určit zdivo stavby. Zdivo je především kamenné, lomové, s vtroušenými cihlami. Ve zdivu bylo možné pozorovat vodorovné linie, které svědčí o jednotné výstavbě.\n\nKaple Cyrilka byla v roce 2008 zařazena mezi národní kulturní památky a také se stala součástí prohlídkového okruhu po velehradských památkách.\n\nJedná se o sakrální stavbu s obdélnou lodí s polygonálně ukončeným prebytářem. Návrh vytvořil vídeňský architekt Ervin Lippert. Vchod tvoří v západním průčelí umístěný jednoduchý portál zakončený lomeným obloukem. Nad ním je kulaté okno s kružbou s šestilalokem. Nad ním se nachází sdružené okénko.Vrchol průčelí je doplněn kamenným křížem. V obvodových zdech se nachází lomená okna, která jsou v presbyteriu zdobnější a obsahují vždy 2 řádové sestřičky a kružbu s trojlistem. Během rekonstrukce Ervin Lippert doplnil střechu o malou sanktusovou věžičku. Přestavba Lipperta z let 1859-1863 je odborníky velmi ceněna. V sanktusové věži visí zvon, který nese název Neposkvrněné početí Panny Marie. Zvon naposledy zvonil před nástupem komunismu, nezvonil ani při návštěvě papeže Jana Pavla II. Zvon má spodní průměr 41 cm, elektricky zvonit nemůže, ale je k němu přidělané lano. O zvon pečují velehradští zvoníci.\n\nPresbytář je vystavěn na půdorysu pěti stranami osmiúhelníku. Vůči lodi je kratší a užší. Je zaklenut paprsčitě. Žebra klenby spojuje svorník s iniciálami IHS. Žebra jsou svedena na ploché náběžní štítky zakončené konzolami ve tvaru komolého jehlanu s osekanými hranami. Je prosvětlen třemi okny s trojlístkovým obloukem dvakrát vedle sebe a nad ním je umístěna kružba s trojlalokem. Presbytář je od lodi oddělen neprofilovaným vítězným obloukem. Presbytář kostela byl od lodi oddělen také ikonostasem (dřevěná stěna s malovanými obrazy) vytvořeným podle vzoru novgorodské malířské školy ze 14. století. Křídlový oltář s reliéfem Klanění svatých Tří králů byl umístěn nejprve do presbytáře a později došlo k přesunutí k severní stěně lodi. Na křídlech oltáře jsou vyobrazeni Cyril a Metoděj, čímž je dáno najevo, že Velehrad je „moravským Betlémem“.\nV západní části lodi nad vstupem je umístěný dřevěný kůr, který je přístupný kovovým schodištěm umístěným v levé části kaple. V dřevěném zábradlí kůru se opakuje motiv užitý u oken v lodi a to vyřezávaný motiv řádové setřičky. Plochý strop lodi tvoří dekorativní dřevěné trámy podepřené konzolami s vloženými zdobenými dřevěnými deskami.\n\nV roce 1908 byla kaple zcela nově vymalována, podílel se na tom hradišťský malíř Ruda Kubíček. K vytvoření nového ikonostasu došlo až později a to v roce 1929. Jedná se o práci pražského malíře Vladimíra Novotného.\n\nCyrilka s ikonostasem je symbolem nasměrování Velehradu „tváří k Východu“.\n\nV roce 1907 proběhl první archeologický průzkum v souvislosti s výměnou dlažby (P. Hudec: 2009 – stavebně historický průzkum). Cyrilka neprošla od konce 30. let 20. století žádnou velkou rekonstrukcí, ale pomohlo jí pár drobných oprav např. nové vybetonování prostoru před vstupním portálem. Před tímto průčelím byla špatně vyspádovaná betonová plocha, což vedlo k problému (spolu se zvýšením úrovně okolního terénu) prosycení zdiva vlhkostí včetně zvýšené salinity.\n\nVelká vlhkost zdiva se stala problémem při povrchových úpravách stěn v interiéru. Kaple má zcela v pořádku nosné prvky, ale problém s vlhkostí se vyskytuje i nadále v nosných stěnách. Konstrukce krovu je zcela nová. Jelikož krov je dřevěný, byl ošetřen nátěrem proti škůdcům. Problém s vlhkostí je nejvíce patrný v jihozápadním rohu, kde lze pozorovat rozpad omítky. Problémem je, že vlhkost vystupuje až do výše 1,5 metru.\n\nDalší rekonstrukce se budou muset vypořádat s celkovou sešlostí kaple a zejména s problémy s vlhkostí a obnovou fasádního pláště v podobě, který ji dala renovace v 19. století.\n\nPoslední rekonstrukce zahrnovala i odvoz zvonu z roku 1759 do zvonařské restaurátorské dílny. V současnosti, 2016, je již zvon zpět na svém místě.\n\n\n"}
{"id": "1212963", "url": "https://cs.wikipedia.org/wiki?curid=1212963", "title": "Skleněný klíč", "text": "Skleněný klíč\n\nSkleněný klíč (: Glasnyckeln) je každoročně udělované literární ocenění pro nejlepší detektivní román nebo povídku. Autor musí pocházet z některého z pěti tzv. severských států, kterými jsou Dánsko, Finsko, Island, Norsko a Švédsko.\n\nCena byla pojmenována podle stejnojmenné knihy Dashiella Hammetta z roku 1931. Uděluje ji od roku 1992 komora skandinávských autorů detektivek, organizace \"Skandinaviska Kriminalsällskapet\".\n\n"}
{"id": "1212965", "url": "https://cs.wikipedia.org/wiki?curid=1212965", "title": "Cordell Mosson", "text": "Cordell Mosson\n\nCordell Mosson (16. října 1952 – 18. dubna 2013) byl americký baskytarista. Na počátku sedmdesátých let působil spolu s Garrym Shiderem ve skupině United Soul. Skupinu objevil George Clinton a oba členy později (nejprve produkoval jejich nahrávky) pozval do svého projektu Parliament-Funkadelic. V roce 1994 se skupinou vystupoval ve filmu \"PCU\". Zemřel na selhání jater ve věku 60 let.\n"}
{"id": "1212968", "url": "https://cs.wikipedia.org/wiki?curid=1212968", "title": "Jan Jestřábek", "text": "Jan Jestřábek\n\nJan Jestřábek (7. února 1834 Velká Bystřice – 14. prosince 1893 Velká Bystřice) byl rakouský politik české národnosti z Moravy; poslanec Moravského zemského sněmu a starosta Velké Bystřice.\n\nOd roku 1868 až do roku 1893 byl starostou Velké Bystřice. Ve věku 19 let převzal správu otcova mlýna, který vybavil americkým strojním zařízením. Působil jako mlynář a rolník ve Velké Bystřici. Bylo mu uděleno čestné občanství Velké Bystřice a získal Zlatý záslužný kříž.\n\nV 70. letech se zapojil i do vysoké politiky. V doplňovacích zemských volbách 22. listopadu 1873 byl zvolen na Moravský zemský sněm, kde zastupoval kurii venkovských obcí, obvod Olomouc. Mandát zde obhájil v řádných zemských volbách roku 1878 a zemských volbách roku 1884. V roce 1873 je řazen mezi staročechy.\n\nZemřel v prosinci 1893 ve věku 60 let.\n"}
{"id": "1212969", "url": "https://cs.wikipedia.org/wiki?curid=1212969", "title": "Kostel svatého Martina (Vejprty)", "text": "Kostel svatého Martina (Vejprty)\n\nKostel svatého Martina je římskokatolický kostel ve Vejprtech v okrese Chomutov. Od roku 1963 je chráněn jako kulturní památka.\n\nHřbitovní kostel svatého Martina je nejstarším vejprtským kostelem Byl postaven v pozdně gotickém slohu v polovině šestnáctého století. První písemná zmínka o něm pochází z roku 1551. Iniciátorem jeho výstavby byl zřejmě rychtář Paul Spindler nebo jeho předchůdce z rodiny Schneiderů. Původně byl protestantským kostelem, ale během protireformace byla protestantská fara ve Vejprtech od roku 1616 neobsazená, a kostel byl roku 1642 začleněn do římskokatolické farnosti Přísečnice. Před výstavbou kostela Všech svatých sloužil jako hlavní městský kostel a poté začal plnit funkci hřbitovní kaple. Během úprav v devatenáctém století zmizely slohově charakteristické stavební znaky. Kostelní zvon odlili zvonaři Gabriel a Zacharias Hilgerové z Freibergu v roce 1612.\n\nKostel má obdélnou loď s plochým stropem a polygonálním presbytářem.\n\nBarokní portálový oltář s točenými sloupy pochází z doby okolo roku 1700 a zdobí ho novodobý obraz. Na vnější straně kostela je umístěn náhrobník s reliéfem Ukřižování z roku 1686.\n\n"}
{"id": "1212973", "url": "https://cs.wikipedia.org/wiki?curid=1212973", "title": "Igor Astapkovič", "text": "Igor Astapkovič\n\nIgor Astapkovič (, ) (*4. ledna 1963 Grodno) je bývalý běloruský kladivář, mistr Evropy z roku 1990.\nČtyřikrát se účastnil olympijských her – v roce 1992 vybojoval stříbrnou medaili v soutěži kladivářů, v roce 2000 bronzovou. Je držitelem rovněž tří stříbrných medailí z mistrovství světa v této disciplíně (z let 1991, 1993 a 1995. V roce 1990 se stal ve Splitu mistrem Evropy v hodu kladivem, o čtyři roky později v Helsinkách skončil druhý. Svůj osobní rekord – 84,62 m – vytvořil v roce 1992.\n"}
{"id": "1212974", "url": "https://cs.wikipedia.org/wiki?curid=1212974", "title": "Kaple Neposkvrněného početí Panny Marie (Měděnec)", "text": "Kaple Neposkvrněného početí Panny Marie (Měděnec)\n\nKaple Neposkvrněného početí Panny Marie je římskokatolická kaple, která stojí na vrcholu Mědníku u Měděnce v okrese Chomutov. Je chráněna jako kulturní památka.\n\nBarokní kapli na vrcholu Mědníku nechal postavit majitel ostrovského panství, vévoda Julius František Sasko-Lauenburský. Podle pověsti se vévoda se svou družinou ztratil v okolních lesích a byl zachráněn místním uhlířem. Kapli potom nechal postavit jako poděkování za záchranu. Jiné pověsti však tvrdí, že ji nechal postavit jako díky za návrat výnosnosti zdejších dolů.\n\nKaple má okrouhlý půdorys, nečleněnou vnitřní fasádu a interiér bez zařízení.\n\nV úbočí kopce jihozápadně od vrcholu stojí menší kaple Nejsvětějšího srdce Páně postavená z neomítnutého kamene. Postavena byla rodinou Antona Liewalda v roce 1935. Na jihovýchodním úpatí se nachází malá výklenková Theumarova kaple.\n\n"}
{"id": "1212975", "url": "https://cs.wikipedia.org/wiki?curid=1212975", "title": "Marcel Hájek", "text": "Marcel Hájek\n\nMarcel Hájek (* 20. září 1965 Plzeň) je český lékař a politik, major v záloze.\n\nDo roku 1993 pracoval v Anatomickém ústavu LF UK v Plzni, následně až do roku 1998 jako chirurg ve FN Plzeň. V letech 1998-2002 zastával funkci ordináře pro hrudní a břišní chirurgii v Refferal Hospital - Princess Marina Hospital v botswanském Gaborone. V letech 2002-2011 sloužil v hodnosti majora jako šéfchirurg a hlavní lékař v polních nemocnicích AČR a NATO v Iráku, Afghánistánu a Pákistánu. V současné době pracuje u Zdravotnické záchranné služby Plzeňského kraje a přednáší na Fakultě zdravotnických studií ZČU v Plzni.\n\nJiž od studentských let se angažoval v občanských a politických aktivitách. Před rokem 1989 byl členem disentu, v listopadu 1989 stál v čele Koordinačního stávkového výboru v Plzni. Za Občanské fórum byl v roce 1990 kooptován jako poslanec do České národní rady. Byl jedním ze zakládajících členů ODS v Plzni. Třikrát byl zvolen do Zastupitelstva města Plzně - v roce 1994 za ODS, v roce 2010 za uskupení Občané.cz, v roce 2014 za hnutí Občané Patrioti. Po posledních volbách se však mandátu zastupitele vzdal, a to z důvodu svědomí. V roce 2016 kandidoval do Senátu Parlamentu ČR za ODS v obvodu č. 7 – Plzeň-město.\n\nMarcel Hájek žil v dětství pouze s maminkou, která byla úřednicí. V roce 1988 se oženil se Sylvou, rozenou Zajanovou. Roku 1990 se manželům narodila v Plzni dcera Sarah, v roce 2000 se narodil v Gaborone v Botswaně syn David.\n\nPo ukončení ZŠ vystudoval III. gymnázium v Plzni v Opavské ulici, kde roku 1984 maturoval. Ve stejném roce neúspěšně skládal přijímací zkoušky na Lékařskou fakultu UK v Plzni, po nepřijetí pracoval rok jako pitevní laborant na Anatomickém ústavu LF UK. V roce 1985 úspěšně složil zkoušky na Lékařskou fakultu UK a byl přijat ke studiu oboru Všeobecné lékařství. Studium ukončil v roce 1991, I. atestaci z chirurgie složil v roce 1996, II. atestaci z chirurgie pak v roce 2000.\n\nV roce 2003 absolvoval postgraduální studijní stáž z oboru hrudní chirurgie v izraelském Tel Avivu v Rabin Hospital, Beilinson Campus - Petah Tikwah. Toto postgraduální studium se stalo součástí postgraduálního studia v ČR zahájeného v roce 2007 na Fakultě vojenského zdravotnictví Univerzity obrany. Na vlastní žádost pak pokračoval a roku 2012 ukončil toto studium na Vysoké škole zdravotníctva a sociálnej práce sv. Alžbety v Bratislavě na Slovensku disertační prací pod názvem „Možnosti ovlivnění hojení ran, anastomóz a tělních dutin u pacientů s imunodeficitem při HIV/AIDS a jejich veřejnozdravotnický dopad“ pod vedením Prof. MUDr. Juraje Bency, Ph.D. Práci úspěšně obhájil v květnu 2012 a získal titul Ph.D. Roku 2002 byl přijat do mezinárodní chirurgické organizace International College of Surgeons, kde v roce 2003 získal v Chicagu (USA) Fellowship (FICS.).\n\nV roce 2016 ukončil dálkové studium evangelické teologie na Evangelické teologické fakultě Univerzity Karlovy v Praze, které započal v roce 2011. V roce 2014 obhájil úspěšně bakalářskou práci na téma „Judaistické vlivy a tradice v Etiopské ortodoxní církvi“ pod vedením doc. Pavla Hoška, Th.D., a získal titul bakaláře teologie (Th.)Bc. V roce 2016 obhájil diplomovou práci na téma \"Teologická úskalí komunikace a poskytování zdravotnické péče u muslimských věřících\" a získal titul ThMgr.\n\nV mezidobí od ukončení studia gymnázia do úspěšného přijetí na LF UK v Plzni pracoval jako pitevní laborant v Anatomickém ústavu LF UK v Plzni a během studia zde působil jako pomocná vědecká síla.Vystudoval LF UK v Plzni, po ukončení studia a absolvování pětiměsíční vojenské presenční služby nastoupil v roce 1991 do Anatomického ústavu jako odborný asistent. Zároveň započal s praxí sekundárního lékaře na chirurgické klinice FN v Plzni, kam v roce 1993 nastoupil na plný úvazek.\n\nV roce 1991 absolvoval odbornou stáž ve španělském Toledu na chirurgické klinice nemocnice Hospitalo de la Salud por Paraplegicos y Quadruplegicos. V roce 1993 absolvoval další krátkou stáž, a to v Lundu ve Švédsku v oblasti anatomie/chirurgie. V roce 1998 odjel s celou rodinou na expertizní pracovní pobyt do jihoafrické Botswany, kde do roku 2002 pracoval v hlavním městě Gaborone jako ordinář pro hrudní a břišní chirurgii na chirurgické klinice v Referral Hospital – Princess Marina Hospital.\n\nPo návratu z Botswany pracoval ve službách Armády České republiky a NATO v hodnosti majora jako šéfchirurg v polních nemocnicích NATO a hlavní lékař polních nemocnic AČR. Zúčastnil se dvou misí v Iráku, dvou misí v Afghánistánu a jedné mise v Pákistánu. V obdobích mezi misemi pracoval na chirurgii Vojenské nemocnice v Plzni. Službu v AČR ukončil v roce 2011. Ve stejném roce zahájil dálkové studium Evangelické teologické fakulty UK a začal vyučovat chirurgii na Fakultě zdravotnických studií ZČU. Současně pracuje u Zdravotnické záchranné služby Plzeňského kraje. \n\nVždy se aktivně zajímal o veřejné politické dění. V době komunistického režimu působil v disentu, a to od roku 1985 v plzeňské skupině okolo evangelického faráře Jana Adalberta Tydlitáta. Spolupracoval se signatáři Charty 77. Toto prohlášení po dohodě s některými chartisty nepodepsal z důvodů udržení se na LF UK v Plzni, kde se zdál být potřebnějším, než v případné dělnické profesi. Roku 1988 podepsal manifest Hnutí za občanskou svobodu (HOS) pod názvem „Demokracie pro všechny“ a poté také manifest Několik vět. Činnost v disentu mu vynesla stíhání a zájem Státní bezpečnosti. Absolvoval několik výslechů a nabídek ke spolupráci, kterou nikdy nepodepsal. V roce 1988 se studentským kolegou Vladimírem Zinderem sepsali petici do Rudého Práva za zveřejnění dokumentů Charty 77 a nechali ji podepisovat studenty LF. Tehdy během disciplinárního řízení udržel oba studenty na fakultě svým rozhodnutím na tehdejší dobu velmi slušný a odvážný děkan Prof. MUDr. František Macků, CSc. Po jeho účasti na setkání Česko-polské solidarity ve Wroclawi roku 1989 s ním bylo zahájeno další disciplinární řízení v kolegiu děkana LF UK v Plzni. Tehdy již zcela reálně hrozilo jeho vyloučení ze studia, avšak případné vyloučení zhatila studentská revoluce v listopadu 1989. Díky svým postojům a aktivitám stanul v čele Stávkového výboru LF UK v Plzni, které se stala první stávkující fakultou v Plzni. Po připojení dalších plzeňských vysokých škol k okupační stávce byl zvolen do čela Koordinačního stávkového výboru. Rovněž zahájil činnost v plzeňském Občanském fóru. Za OF byl kooptován v roce 1990 jako poslanec České národní rady, kde působil až do prvních svobodných voleb.\n\nV roce 1991 se v Plzni stal zakládajícím členem Občanské demokratické strany (ODS). Do roku 1998 v rámci ODS působil jako předseda zastupitelského klubu a jako místopředseda oblastní rady. Za ODS byl v roce 1994 zvolen do Zastupitelstva města Plzně a stal se členem Rady města Plzně. V této neuvolněné funkci působil do konce volebního období v roce 1998.\n\nZ důvodu následného dlouhodobého pracovního pobytu v Botswaně již znovu nekandidoval a zároveň ukončil členství v ODS. Po návratu ze zahraničí členství v ODS neobnovil, neboť vstoupil do služeb Armády České republiky a politickou činnost mu zapovídal Zákon č. 221/1999 Sb. o ozbrojených silách ČR. Po ukončení závazku u AČR kandidoval v roce 2010 v komunálních volbách do Zastupitelstva města Plzně spolu s bývalými členy ODS pod hlavičkou uskupení Občané.cz. Byl zvolen a do roku 2014 působil jako opoziční člen Zastupitelstva města Plzně.\n\nPřed komunálními volbami v roce 2014 se uskupení Občané.cz propojilo s uskupením Plzeňští patrioti a vytvořilo nové politické hnutí Občané Patrioti. V komunálních volbách přijal post lídra kandidátky Občanů Patriotů. Byl opět zvolen do Zastupitelstva města Plzně, ale následně uskupení Občané Patrioti opustil, a to po vyslovení nesouhlasu s povolebním politickým postupem tohoto hnutí. Z důvodů svědomí se vzdal i mandátu zastupitele.\n\nV následujícím období přijal nabídku ke znovuobnovení členství v ODS, která zvolila do svého čela Petra Fialu. Ihned byl zvolen do Oblastní rady ODS, jako delegát kongresu ODS a navržen na kandidáta do Senátu Parlamentu ČR v obvodu č. 7 – Plzeň-město. Do této funkce se rozhodl kandidovat s podporou ODS a KDU-ČSL, zároveň spolupracuje s Konfederací politických vězňů a Sdružením bývalých vojáků PTP. Se ziskem 16,54 % hlasů skončil na 4. místě a do druhého kola nepostoupil.\n\nTrvale se hlásí k židovskému vyznání. Je dlouholetým členem Židovské obce v Plzni, v minulosti byl i členem předsednictva. Při pobytu v Botswaně byl s rodinou členem Synagogálního sboru v Gaborone a stal se členem Afrického židovského kongresu v JAR. Od roku 1991 je členem židovské Lóže Renaissance - B,nai B,rith 10.distrikt - Prague.\n\nPod vedením rabína Karola Efraima Sidona studoval v letech 1992–1994 židovská náboženská studia pod pražským rabinátem. V židovských organizacích v ČR i zahraničí je trvale aktivním. Jeho postoje jsou velmi tolerantní k jiným věroukám. Spolupracuje trvale s křesťanskými církvemi, studuje křesťanství na ETF UK v Praze. Za dvouletého misijního pobytu v Iráku se intenzívně v Bassře věnoval studiu islámu.\n\nKromě mnoha vojenských medailí a ocenění patří mezi jeho vyznamenání zejména:\nV roce 2009 obdržel od primátora města Plzně Ing. Pavla Rödla historickou pečeť, určenou významným osobnostem Plzně. V medicíně byl Českou chirurgickou společností oceněn 9. prosince 2004 prestižní Jedličkovou cenou za publikační činnost v předchozím roce, a to za sérii článků \"HIV/AIDS pozitivní pacient v chirurgii\".\n\n\nOd dětství se amatérsky zabývá entomologií. Má zálibu v religionistice, teologii a v zahraniční politice. Plynně hovoří anglicky, hůře německy a rusky, bazálně se domluví španělsky. Z mrtvých jazyků má rigorózní zkoušky z latiny, starořečtiny a biblické hebrejštiny.\n\n\n\n\n"}
{"id": "1212982", "url": "https://cs.wikipedia.org/wiki?curid=1212982", "title": "Existenční rizika vývoje umělé inteligence", "text": "Existenční rizika vývoje umělé inteligence\n\nExistenční rizika plynoucí z vývoje umělé inteligence je hypotetickou hrozbou předpovídající, že dramatický pokrok ve vývoji umělé inteligence (AI) by mohl jednoho dne skončit vyhynutím lidské rasy (nebo jinou globální katastrofou). Lidská rasa v současnosti dominuje nad ostatními druhy, jelikož lidský mozek má některé rozhodující schopnosti, které mozky zvířat postrádají. Pokud však AI předčí lidstvo v běžné inteligenci a stane se „super inteligencí“, mohla by se stát velmi mocnou a těžko kontrolovatelnou, osud lidstva by tak tedy mohl potenciálně záviset na jednání budoucí strojové super inteligence.\n\nVážnost různých rizikových scénářů je široce diskutována a závidí na bezpočtu nevyřešených otázek ohledně budoucího vývoje počítačové vědy. Dvěma hlavními zdroji obav je, že náhlá a nečekaná „exploze inteligence“ může překvapit nepřipravené lidstvo a že kontrola super inteligentního stroje (či dokonce pokus vštěpovat mu lidské hodnoty) může být mnohem větší problém než se naivně předpokládá.\n\nZnámá vysokoškolská učebnice Artificial Inteligence: A Modern Approach od dvojice autorů Stuart Russell a Peter Norvig uvádějí možnost, že schopnost AI systémů učit se „může způsobit jejich vývoj v systém s nepředvídatelným chováním“ jako jedno nejzávažnějších rizik, které z této technologie plyne. Citujíc hlavní pokroky v oblasti AI a potenciál enormních dlouhodobých zisků a nákladů, Otevřený Dopis k Pokročilé Inteligenci z roku 2015 prohlásil:\n\nTento dopis byl podepsán několika předními akademickými i průmyslovými výzkumníky v oblasti AI, jako například president AAAI Thomas Dietterich, Eric Horvitz, Bart Selman, Francesca Rossi, Yann LeCun a zakladateli Vicarious a Google DeepMind.\n\nInstituce jako Machine Intelligence Research Institute, Future of Humanity Institute, Future of Life Institute a Centre for the Study of Existential Risk se momentálně podílejí na snížení rizik souvisejících s pokročilou umělou inteligencí například pomocí výzkumu takzvané přátelské umělé inteligence.\n\nV roce 1965 I. J. Good vytvořil koncept dnes známý jako „exploze inteligence“:\n\nPříležitostné prohlášení od odborníků jako jsou Alan Turing, I. J, Good a Marvin Minsky naznačovala filozofické obavy, že by se super inteligence mohla vymknout kontrole, ale nebyla nepodniknuta žádné protiopatření. V roce 2000 počítačový vědec a spoluzakladatel společnosti Sun, Bill Joy sepsal vlivnou esej, „Why The Future Doesn't Need Us “, označující super inteligentní roboty jako jedno z několika nebezpečí pokročilých technologií pro přežití lidstva. Kolem roku 2015 veřejně známé osobnosti, od laureátů na Nobelovu cenu za fyziku jako Stephen Hawking a Frank Wilczek, přes počítačové vědce Stuarta J. Russela and Romana Yampolskiy, až po podnikatele Elona Muska a Billa Gatese, vyjádřili znepokojení ohledně rizika kolem super inteligence. V dubnu 2016 časopis Nature uvedl: „Stroje a roboti, kteří plošně předčí člověka, by se mohly samy vylepšovat mimo naši kontrolu – a jejich zájmy by se nemusely shodovat s našimi.“\n\nPokud je existence super inteligence možná, a pokud je možné, aby její cíle byly v konfliktu se základními lidskými hodnotami, může AI představovat risk vyhynutí lidstva. Super inteligence, která může být definována jako systém, který přesahuje lidské schopnosti ve všech relevantních ohledech, může kdykoliv přechytračit lidstvo a její cíle se mohou rozejít s těmi lidskými. Pokud tedy super inteligence nedovolí koexistenci s lidmi, první vytvořená super inteligence nevyhnutelně povede k vyhynutí lidí. \nNeexistuje žádný fyzikální zákon, který by zabraňoval částicím takové uspořádání, které by bylo schopné ještě pokročilejších výpočtů, než je uspořádání částic v lidském mozku. Vznik super inteligence může lidstvo překvapit bez varování. Explozivní změna je možná jakmile bude AI na lidské úrovni. Stroje s lidskou inteligencí by mohly opakovaně zlepšovat a posouvat svůj návrh ještě dále a rychle se stát super stroji. Stejně tak, jako jsou dnešní přeživší šimpanzi závislí na rozhodnutí lidí, mohlo by jednoho dne přežití lidí záviset na rozhodnutí a cílech super AI. Výsledkem by mohlo být lidské vyhynutí nebo nějaká jiná nezvratná globální katastrofa.\n\n"}
{"id": "1212984", "url": "https://cs.wikipedia.org/wiki?curid=1212984", "title": "Seznam kulturních památek v Lipové (okres Cheb)", "text": "Seznam kulturních památek v Lipové (okres Cheb)\n\n"}
{"id": "1212997", "url": "https://cs.wikipedia.org/wiki?curid=1212997", "title": "Bytel metlatý", "text": "Bytel metlatý\n\nBytel metlatý (\"Bassia scoparia\") je planě rostoucí bylina, druh rodu bytel. Do české přírody, kde byl poprvé pozorován v roce 1811, se tento neofyt dostal přes Středomoří z jihovýchodní Evropy s osivem obilnin a olejnin. Nově bývá do Česka zavlékán ze Severní Ameriky, hlavně se sojovými boby a jeho populace se šíří podél železničních tratí a silnic.\n\nJe původní rostlinou v oblastech jihovýchodního Ruska, ve Střední a Malé Asii, Íránu, Pákistánu, Indii, Číně, Mongolsku, na Sibiři i v Japonsku a na Tchaj-wanu. Kromě České republiky byl také zanesen do celé Střední a Jižní Evropy, Severní a Jižní Ameriky, zbytku Asie, Jižní Afriky, Austrálie i na Nový Zéland.\n\nV současnosti se v ČR vyskytuje téměř po celém území, nejčetnější je v teplých oblastech středních Čech a jižní Moravy. K jeho rozšiřování přispívá i pěstování jako okrasné letničky v zahradách nebo na hřbitovech, kde se vysévá pyramidální varieta 'trichophylla', tzv. „letní cypříšek“ (kulovitý vzrůst, žlutozelené zbarvení rostlin, na podzim červené, listy pouze čárkovité) a odtamtud se semeny dostává do volné přírody.\n\nTento bylinný druh osídluje hlavně lehké, alkalické, štěrkovité a písčité, živinami chudé substráty na světlých, suchých, teplých a otevřených stanovištích. Nejvíce se vyskytuje na skládkách, rumištích, železničních náspech a podél cest. odtud se šířívá jako plevel po obdělávaných polích až do nadmořské výšky 1200 m. V současnosti roste spíše na klimaticky teplých místech, avšak předpokládá se jeho postupné rozšíření i do vyšších a chladnějších poloh. Je schopen růst i na zasolených půdách.\n\nMá velkou konkurenční schopnost, produkuje alelopatické chemické látky, které omezují klíčení semen v sousedství. Silné a husté rostliny tvoří kompaktní porosty, které připravují okolní rostliny o světlo, vláhu i živiny a svými rozměry zhoršují strojovou sklizeň.\n\nJednoletá, šedozelená nebo načervenalá rostlina s kůlovitým kořenem, která v časném mládí vytvoří drobnou listovou růžice. Později z ní rychle vyrostou přímé, vespod dřevnatějící lodyhy, které jsou hustě metlovité větvené a dorůstají do výšky až 150 cm. Lodyhy jsou oblé nebo mělce rýhované, vespod lysé a nahoře hustě chlupaté. Jsou porostlé střídavými, přisedlými nebo krátce řapíkatými listy, které jsou ploché, úzce podlouhlé, až 6 cm dlouhé a 0,5 cm široké. Listové čepele jsou u báze zúžené, na vrcholu dlouze špičaté, po obvodě celistvé a mají zřetelnou střední žilku.\n\nDrobné, oboupohlavné květy vyrůstají po jednom až dvou z úžlabí listů na koncích lodyh a nevytvářejí květenství, někdy květům vyrůstá na bázi hustý věneček chlupů. Mají pět nazelenalých okvětních plátků, které jsou v horní časti dovnitř zahnuté a na každém v dospělosti vyrůstá drobný bylinný přívěsek. V květu je pět tyčinek s červenými prašníky, které se pro odvrácení samosprašnosti otvírají až zaschnutí blizen. Svrchní semeník má dvě červené čnělky. Květy kvetou od července do září, neprodukují nektar a jsou opylovány větrem.\n\nPlodem je tmavohnědá, asi 2 mm dlouhá, okrouhlá, vmáčklá, jednosemenná nažka zabalená ve vytrvalém okvětí. Rozšiřovány jsou větrem nebo vodou, podíl na jejich šíření mají i lidé při pracovní činnosti. Po dozrání se lodyhy za silného větru zpravidla ulomí a jsou i se semeny unášeny větrem a cestou trousí semena, stávávají se z nich tzv. stepní běžci.\n\nBytel metlatý pravidelně bohatě plodí a téměř všechny jeho nažky klíčí. Jedna rostlina vytvoří až 10 000 plodů, které dozrávají obvykle v říjnu a pomalu se vysemeňují až do jara. Semena nejsou dormantní a část jich vyklíčí již na podzim, zimu však semenáče nepřežijí. Pro vzejití jim stačí teplota těsně nad 0 °C a hloubka 5 až 7 cm. S příchodem jara průběžně raší až do poloviny dubna, pro růst a kvetení jim postačuje teplota 15 °C. Jen malá část semen má schopnost vyklíčit i za dva roky.\n\nV České republice vyrůstají dva poddruhy, častěji se vyskytuje nominátní bytel metlatý pravý (\"Bassia scoparia\" subsp. \"scoparia\"), řidčeji bytel metlatý hustokvětý (\"Bassia scoparia\" subsp. \"densiflora\"), který se od nominátního odlišuje hustým věnečkem dlouhých chlupů pod květy a plody.\n\nNázory na prospěšnost či škodlivost bytele metlatého jsou rozdílné, liší se podle místa a pohledu posuzovatele.\n\nVe Spojených státech amerických a v Kanadě se zájem o bytel metlatý jako o krmnou plodinu v posledních deseti letech podstatně zvýšil, zvláště v suchých oblastech. Produkuje stejné množství píce na hektar jako vojtěška, ale s polovičními nároky na vodu, má vysoký obsah živin a netrpí chorobami a škůdci. Má oproti vojtěšce jen mírně menší krmnou hodnotu a stravitelnost, neovlivňuje chuť mléka. Spolehlivě roste i na místech s úhrnem ročních srážkami jen 150 mm (Praha asi 600 mm)\n\nLze jej dobře využívat pro znovuozeleňování, obnovu narušených půd i jako ochranu proti půdní erozi. Používá se i k rekultivaci zasolených půd, dobře prospívá i při zavlažování vodou se salinitou rovnající se třetině slanosti mořské vody. Vysazuje se jako solitérní prvek v plošných výsadbách nebo se z něj vytvářejí krátkodobé živé ploty, které lze stříháním tvarovat.\n\nMladé výhonky rostlin a jejich pupeny jsou v Japonsku a Číně používány na saláty a do polévek. Ve východní Asii se dospělé rostliny sklízejí na siláž. Semena jsou bohatá na bílkoviny a používají se k výrobě mouky pro pečení chleba. Odvar ze semen se v ruském a čínském léčitelství využívá pro močopudné účinky při zánětech močového měchýře a močových cest, prášek ze semen k výrobě mastí na choroby kůže i jako srdeční stimulátor.\n\nV přírodě České republiky je tento nepůvodní druh hodnocen jako aktuálně nebezpečný plevel, který je mimořádně expanzivní s velkou schopností reprodukce a šíření. Navíc existují typy, které byly schopné vytvořit si za krátkou dobu rezistenci vůči několika skupinám herbicidů. Doposud se projevuje jako synantropni rostlina a jen málo se dostává mezi kulturní plodiny, s výjimkou okopanin. Předpokládá se, že k jeho dalšímu šíření napomůže globální oteplování. Není přirozeně regulován chorobami ani škůdci.\n\nHospodářská zvířata (skot, koně, ovce) dospělé rostliny ráda spásají. Ty ale obsahují v listech, květech i semenech toxické látky (oxaláty, alkaloidy, saponiny, nitráty a sulfáty). které při dlouhodobé konzumaci většího množství způsobují neurologické problémy, fotosenzibilitu kůže a případně až úhyn.\n\nVe Spojených státech amerických a v Kanadě se na některých územích stal obávaným, proti suchu odolným plevelem prérijních oblastí a je dnes jedním z nejrozšířenějších a nejobtížnějších plevelů v zemědělství USA. Při zamoření podstatně snižuje výnosy obilnin, čiroku, sóje a cukrovky a jeho rané populace jsou problémem též u ozimých obilnin.\n\nV roce 1990 byl záměrně dovezen do Západní Austrálie jako krmná plodina pro území se zasolenou půdou. Začal se ale tak rychle šířit, že již za dva roky byl prohlášen za plevel, který je nutno vymýtit. Při nákladech 300 000 USD se tuto eradikaci podařilo do roku 2000 uskutečnit.\n\n"}
{"id": "1212998", "url": "https://cs.wikipedia.org/wiki?curid=1212998", "title": "Comac ARJ21", "text": "Comac ARJ21\n\nComac ARJ21 Xiangfeng (čínsky 翔凤, v překladu \"létající Fénix\") je čínský dvoumotorový úzkotrupý proudový regionální dopravní letoun vyráběný čínskou firmou Comac, na vývoji a výrobě křídel se podílela ukrajinská firma Antonov, na motorech americká firma General Electric a na elektronice Honeywell a Rockwell Collins. Konstrukce a vzhled připomíná a je inspirována letouny McDonell Douglas MD-80, MD-90, DC-9 a B717. Je konkurentem letadel Embraer E-Jet a Bombadier CRJ200, CRJ700. První toto letadlo převzala letecká společnost Chengdu Airlines až v roce 2016. Původně se předpokládalo, že se první kus dodá společnosti již v roce 2008, ale v roce 2008 teprve vzlétl první prototyp.\n\nLetadlo stále nemá povolení k provozu v Evropě a Americe, pro něj bude nutné získat certifikát od Evropské agentury pro bezpečnost letectví (EASA) a Federálního úřadu pro letectví (FAA).\n\nSpolečnosti převážně z Číny podaly už přes 300 objednávek na toto letadlo, k 28. červnu 2016 bylo dodáno ale jen jedno, společnosti Chengdu Airlines.\n\nTato verze je již v provozu, pojme 78 až 90 pasažérů, možnost verze ARJ21-700ER — tj. prodloužený dolet.\n\nProdloužená verze ARJ21-700, pojme od 98 do 105 pasažérů, možnost verze ARJ21-900ER — tj. prodloužený dolet.\n\nNákladní verze letounu ARJ-21-700 s užitečným zatížením 10 150 kilo.\n\nBusiness jet verze letounu ARJ-21-700, v normálním uspořádání 20 míst.\n\n\n"}
{"id": "1212999", "url": "https://cs.wikipedia.org/wiki?curid=1212999", "title": "Kostel svatého Mikuláše (Boleboř)", "text": "Kostel svatého Mikuláše (Boleboř)\n\nŘímskokatolický filiální kostel svatého Mikuláše v Boleboři byla sakrální stavba zbořená v roce 1959 a nahrazená novým kostelem v roce 1993.\n\nNejstarší gotický kostel je v Boleboři připomínán roku 1374. Později jej nahradil jednolodní barokní kostel svatého Mikuláše z let 1725–1729 byl navržen architektem Janem Kryštofem Koschem. Loď i presbytář měly elipsovitý půdorys, kasulová okna a plackové klenby. Před západním průčelím stála hranolová věž, která bývala součástí ještě staršího vyhořelého gotického kostela.\n\nKostel spolu s farou a dalšími dvanácti domy dne 27. října 1947 vyhořel a jeho zřícenina byla stržena v roce 1959. Na jeho místech byla roku 1993 postavena stavba s volně stojící zvonicí. Vysvěcena byla 23. srpna 1993 litoměřickým biskupem Josefem Kouklem. Nová stavba z architektonického hlediska bývá nazývána kaplí, nicméně z hlediska liturgického se jedná o filiální kostel.\n\nNa jižním okraji vesnice stojí u silnice barokní socha svatého Donáta z roku 1744.\n\n"}
{"id": "1213001", "url": "https://cs.wikipedia.org/wiki?curid=1213001", "title": "Ponitrianska magistrála", "text": "Ponitrianska magistrála\n\nMagistrála začíná na náměstí v Handlové (420 m n. m.), odkud vede na Velký Grič (972 m n. m.), první vrchol hřebene pohoří Vtáčnik. Pokračuje přes Orlí kameň (1123 m n. m.), Jarabou skálu (1169 m n. m.), Tri chotáre (1144 m n. m.) a Malou Homôľku (1298 m n. m.) na dominantu pohoří i celé magistrály, 1346 metrů vysoký Vtáčnik. Stezka pokračuje hřebenem na Kláštorskou skalu (1279 m n. m.), Rúbaný vrch (1097 m n. m.), vrch Tatra (1015 m) a Suchou horu (879 m) do vesnice Veľké Pole na rozhraní pohoří Vtáčnik a Tribeč.\n\nPo nenáročném výstupu asfaltovou silnicí do sedla v lokalitě \"Penhýbeľ\" magistrála opět vstupuje do lesa, tentokrát již v pohoří Tribeč. Traverzuje vrchol \"Lámaniny\", pokračuje přes \"Brezov Štál\", Jedľové Kostoľany a \"Skýcovský mlýn\" na Hrušovský hrad (482 m n. m.). Po křížení se silnicí na Skýcov míjí severní okraj obce Lovce a přes vesnici Zlatno (330 m) směřuje na nejvyšší vrchol pohoří Tribeč, vrchol Veľkého Tribeče (830 m). Magistrála schází do Kostoľan pod Tribečom (250 m), obchází hrad Gýmeš a přes Žirany (250 m) stoupá na vrchol Žibrica (585 m) a Zobor (587 m), odkud strmě klesá do Nitry, kde celá trasa končí.\n\n\n"}
{"id": "1213010", "url": "https://cs.wikipedia.org/wiki?curid=1213010", "title": "Kostel svatého Mikuláše (Vinec)", "text": "Kostel svatého Mikuláše (Vinec)\n\nŘímskokatolický filiální kostel svatého Mikuláše ve Vinci je románská sakrální stavba stojící při jihozápadním okraji Mladé Boleslavi, ve Vinci. Tato svatyně dala jméno tzv. \"vinecké skupině kostelů\", pro kterou je typické tvarové bohatství architektonických článků. Patří k nejcennějším památkám české románské architektury. Kostel je od roku 1965 chráněn jako kulturní památka České republiky a od roku 2008 také jako národní kulturní památka ČR.\n\nJedná se o románský tribunový kostel datovaný přibližně do roku 1240. Jedná se o nejstarší fungující a razantně nepřestavěnou sakrální stavbu v Mladé Boleslavi a nejbližším okolí.\n\nJedná se o čtvercovou stavbu z tesaných kvádrů. Má polygonální apsidu a bedněnou vížku. Kostel je krytý stanovou střechou.\n\nStěny lodě na trnoži jsou členěny typickými románskými lizénami s obloučkovým vlysem. Na rozích chóru jsou polosloupky s drápky na patkách a se zdobenými hlavicemi a lizény zdobící chór jsou nahoře spojené obloučkovým vlysem, nad ním je zubořez a římsa lemovaná palmetami. Ve zdi chóru se zachovala tři půlkruhově zakončená obdélná (střílnová) okna se zdobeným ostěním. Podobný charakter mají okna na severní a jižní straně lodi. Na jihu je ještě jedno drobné okénko, které osvětluje schodiště v síle zdi vedoucí na tribunu uvnitř kostela.\n\nBohatě je ozdoben i portál na severní straně. Prostor okolo něj je vymezen ze stran lizénami a nahoře, stejně jako na chóru, obloučkovým vlysem se zubořezem a římsou, která je lemovaná palmetami a zvířecími maskami. Nad římsou je čtyřlístkové okno, které osvětluje tribunu. Portál samotný vyrůstá z trnože, na které dosedá ostění portálu se zapuštěnými polosloupky do pravoúhlých ústupků, nad nimi je římsa a archivolty se zapuštěnými pruty. Hlavice sloupků jsou ozdobeny ornamentem z geometrických a rostlinných motivů. Dva představené sloupky s šikmo karnelovými sloupky mají hlavice ozdobené reliéfy orlů. V tympanonu je primitivní reliéf krucifixu a dvě ležící postavy.\n\nUvnitř je plochý dřevěný strop. Loď je z poloviny vyplněna emporou, která je přístupná z přízemí schodištěm v síle jižní stěny lodi. Od ní je empora (tribuna) oddělena plnou stěnou, která je otevřena bohatě profilovaným obloukem s obloučkovým vlysem a sdruženými okénky po stranách. Dříve tu byla také křížová klenba, kterou nesly polosloupy v koutech tribuny a uprostřed západní zdi. Empora spočívá na pilíři a je podklenuta dvěma kříži s konzolami a pasy spočívajícími na přízedních zdobených polosloupech. V koutech chóru (apsidě) jsou sloupky s drápky, nahoře spojené římsou. Půlkruhově zakončený triumfální oblouk je zvýrazněn polosloupy, jejichž hlavice jsou ozdobené rostlinnými rozvilinami. Na dřících je řeménkový ornament.\n\nZařízení je pseudoslohové z roku 1886, kdy byl kostel restaurován v puristickém stylu. Na poloplackové klenbě apsidy se nacházejí nástropní malby.\n\n"}
{"id": "1213012", "url": "https://cs.wikipedia.org/wiki?curid=1213012", "title": "Sergej Valerjevič Prokopjev", "text": "Sergej Valerjevič Prokopjev\n\nSergej Prokopjev (; * 19. února 1975 Jekatěrinburg) je od února 2011 ruským kosmonautem, členem oddílu kosmonautů Roskosmosu. Před rokem 2011 byl pilotem ruského vojenského letectva. Od jara 2017 se připravoval na svůj první kosmický let na Mezinárodní vesmírnou stanici (ISS) jako člen Expedice 56 a 57, který proběhl v červnu – prosinci 2018.\n\nNarodil se roku 1975 ve městě Sverdlovsk (od roku 1991 Jekatěrinburg), kde vyrůstal a vychodil zde i střední školu, kterou dokončil v roce 1992. Poté navštěvoval Tambovskou vojenskou vysokou pilotní leteckou školu v Tambově, kterou dokončil roku 1997 s kvalifikací inženýr-pilot. V letech 2002–2005 navštěvoval státní zemědělskou univerzitu v Mičurinsku, kde získal titul v oboru ekonomie. V době od roku 1997 do roku 2007 sloužil u letectva ve městech Orsk, Rjazaň a Vozdviženka. Poté dva roky pilotoval letadla Tupolev Tu-22M a následně rok na strategickém bombardéru Tupolev Tu-160. Celkem má nalétáno 850 hodin na strojích Tu-160, Tu-22M, Tupolev Tu-134, Jakovlev Jak-52 a Aero L-39 Albatros. \n\nRoku 2010 byl vybrán mezi ruské kosmonauty. Základní výcvik dokončil v roce 2012, kdy rovněž úspěšně složil závěrečné zkoušky. Od té doby se připravuje k dlouhodobému pobytu na Mezinárodní kosmické stanici. Jeho první nominací bylo místo v záložní posádce Sojuzu TMA-18M. Později získal letovou nominaci do posádky Sojuzu MS-08, jehož by měl být velitelem. Spolu s ním by měli odstartovat i Oleg Artěmjev a Andrew Feustel. Po několika změnách byl nakonec v dubnu 2017 jmenován do záložní posádky Sojuzu MS-07 a hlavní posádky Sojuzu MS-09.\n\nDo vesmíru v Sojuzu MS-09 vzlétl 6. června 2018, společně se Serenou Auñónovou a Alexanderem Gerstem. Trojice kosmonautů zamířila k ISS. Na stanici pracoval ve funkci palubního inženýra šest měsíců, dvakrát vystoupil do vesmíru. 20. prosince 2018 se ve stejné sestavě posádka Sojuzu MS-09 vrátila na Zem. Jejich let trval 196 dní, 17 hodin, 49 minut.\n\nProkopjev je ženatý, má dceru a syna.\n\n"}
{"id": "1213013", "url": "https://cs.wikipedia.org/wiki?curid=1213013", "title": "Kostel svatého Prokopa (Černěves)", "text": "Kostel svatého Prokopa (Černěves)\n\nŘímskokatolický filiální, hřbitovní kostel svatého Prokopa v Černěvsi je původně románská sakrální stavba v jižní části obce, která je obklopená ohrazeným hřbitovem na nízkém pahorku nad břehem Labe. Od roku 1964 je kostel chráněn jako kulturní památka.\n\nPůvodně románský kostel (dochována loď) patrně z konce 12. století. Černěves byl připomínán v roce 1273 jako majetek doksanského kláštera. Kostel byl několikrát přestavován. V následujícím století připojen raně gotický presbytář a sakristie, věž pozdější. Současný vnější vzhled z první poloviny 19. století (včetně horní části věže). Jeho slohové zařazení vzhledem k přestavbám není jednoznačné. Uvádí se jako empírový, či stylově na pomezí mezi klasicismem a novorenesancí. Po roce 1945 byl v důsledku vysídlení německy mluvícího obyvatelstva kostel opuštěn a začal chátrat. Ve druhé dekádě 21. století je kostel opravený.\n\nJedná se o jednolodní stavbu s obdélnou, původně románskou, lodí. Kostel má čtyřboký presbytář s hranou v závěru. V rozích presbytáře jsou opěrné pilíře. Na severu je raně gotická sakristie ze 13. století. V ose západní průčelí se nachází novější čtyřboká věž. Vnější omítka kostela je empírová s pásovou rustikou v omítce, půlkruhovými okny a pilastry na horním patru věže. Okna se segmentovými záklenky pocházejí z empírového období.\n\nV lodi je plochý strop a v presbytáři křížová klenba se žebry, které jsou dvakrát vyžlabené. Klenba pochází z konce 15. století.\n\nK zařízení kostela patří pozdně barokní hlavní oltář ze 2. poloviny 18. století. Oltář je s pilastry, andílky a titulním obrazem, který je připisován Františku Xaveru Palkovi. Kazatelna je dřevěná, válcová s intarziemi a znakem s letopočtem 1756. Lavice pocházejí ze 17. století. V kostele dřevěný, polychromovaný, pozdně gotický je reliéf \"sv. Jiří na koni\" pocházející z období kolem roku 1500. Cínová křtitelnice je datována letopočtem 1599.\n\nNa hřbitov vede brána, která je pravděpodobně raně barokní.\n\n"}
{"id": "1213014", "url": "https://cs.wikipedia.org/wiki?curid=1213014", "title": "Bychawa", "text": "Bychawa\n\nBychawa je město a sídlo stejnojmenné gminy ve východním Polsku v okrese Lublin v Lublinském vojvodství.\n\nPrvní písemná zmínka o místě pochází z roku 1325. Ve vsi byla farnost sv. Patra a Pavla a patřila k majetku rodiny Dołegów. V roce 1537 udělil polský král Zikmund I. obci městská práva podle magdeburského vzoru. V roce 1639 zde byl vysvěcen kostel sv. Jana Křtitele. Při třetím dělení Polska město připadlo Rakousku. V roce 1809 se Bychawa stala součástí Varšavského knížectví a v roce 1815 součástí Kongresovky. V roce 1869 Bychawa přišla o svá městská práva poté, co car Alexandr II. v reakci na lednové povstání zredukoval počet měst na polském území. V roce 1906 byl v Bychawě založen sbor dobrovolných hasičů. Po první světové válce se obec stala opět součástí obnoveného Polska. V září 1939 byla Bychawa obsazena Wehrmachtem a krátce poté zde bylo zřízeno židovské ghetto. To bylo zrušeno v létě 1942 a zhruba 2500 jeho obyvatel bylo deportováno. V červenci 1944 obec osvobodila Zemská armáda. V roce 1956 se Bychawa stala sídlem okresu a o dva roky později získala opět statut města. Po správní reformě v roce 1975 přestala být Bychawa okresním městem.\n\nVedle města Bychawa existuje v rámci gminy rovněž starostenství v těchto vsích:\nBychawka Druga, Bychawka Druga-Kolonia, Bychawka Pierwsza, Bychawka Trzecia, Bychawka Trzecia-Kolonia, Gałęzów, Gałęzów-Kolonia Druga, Gałęzów-Kolonia Pierwsza, Grodzany, Józwów, Kosarzew Dolny-Kolonia, Kowersk, Leśniczówka, Łęczyca, Marysin, Olszowiec, Olszowiec-Kolonia, Osowa, Osowa-Kolonia, Podzamcze, Romanów, Skawinek, Stara Wieś Druga, Stara Wieś Pierwsza, Stara Wieś Trzecia, Urszulin, Wandzin, Wincentówek, Wola Duża, Wola Duża-Kolonia, Wola Gałęzowska, Wola Gałęzowska-Kolonia, Zadębie, Zaraszów, Zaraszów-Kolonia a Zdrapy.\n\n\n"}
{"id": "1213017", "url": "https://cs.wikipedia.org/wiki?curid=1213017", "title": "AukcYon", "text": "AukcYon\n\nAukcYon (rusky \"АукцЫон\") je ruská hudební skupina, která ve své tvorbě využívá vlivy alternativního rocku, jazzu, východoevropského folklóru i reggae, její pódiová stylizace je inspirována dadaistickými kabarety. Skupina zhudebňuje poezii Velemira Chlebnikova, spolupracovala také s performerem Vladimirem Vesjolkinem nebo avantgardním básníkem a hudebníkem Alexejem Chvostěnkem, známým pod pseudonymem \"Chvost\". \n\nSkupinu založil v roce 1978 v Leningradě patnáctiletý zpěvák a kytarista Leonid Fjodorov. Původně se jmenovala \"Faeton\", pak se přejmenovala na \"Aukcion\" („Aukce“) a od roku 1983 vystupovala v Leningradském rockovém klubu na Rubinštejnově ulici. Později nový bubeník Boris Šavejnikov napsal jméno skupiny omylem s tvrdým Y, to se ostatním členům zalíbilo a pravopisnou chybu v názvu zvýraznili velkým písmenem.\n\nSkupina vystupuje v Rusku i v zahraničí, na jejím albu \"Девушки поют\" hostovali Marc Ribot, Ned Rothenberg, Frank London a John Medeski. \n\n\n"}
{"id": "1213019", "url": "https://cs.wikipedia.org/wiki?curid=1213019", "title": "Edvinas Girdvainis", "text": "Edvinas Girdvainis\n\nEdvinas Girdvainis (* 17. ledna 1993, Klaipėda) je litevský fotbalový obránce, od července 2017 působící v ruském klubu Tom Tomsk na hostování s polského kluba Piast Gliwice. Mimo Litvu působil na klubové úrovni v Itálii, ve Španělsku a v Polsku. Nastupuje na postu stopera (středního obránce). Je bývalý mládežnický a současný seniorský reprezentant Litvy.\n\nJe odchovanec týmu FBK Kaunas. Před jarní částí sezony 2010/11 přestoupil do Itálie, konkrétně do klubu Calcio Padova. V létě 2011 se připravoval s prvním mužstvem Padovy, ale v dresu A-týmu nenastoupil k žádnému zápasu v italské Serii B. Následoval návrat do vlasti, kde se v červenci 2012 upsal týmu z A Lygy Ekranas Panevėžys. V sezoně 2012 (v Litvě se hraje systémem jaro-podzim) získal s klubem mistrovský titul, který mužstvo dokázalo počtvrté za sebou obhájit. Klub se díky tomuto úspěchu kvalifikoval do 2. předkola Ligy mistrů UEFA. V roce 2014, kdy celek sestoupil do 1 Lygy (druhé nejvyšší soutěže), zamířil Edvinas do španělského týmu Marbella FC. Mužstvo bylo v té době nováčkem Segundy División B.\n\nPřed sezonou 2016/17 odešel do polského klubu Piast Gliwice, kde podepsal smlouvu na tři roky.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0 (v tomto utkání Edvinas nenastoupil). V Ekstraklase za Gliwice debutoval v ligovém utkání 1. kola (17. 7. 2016) proti týmu KS Cracovia (prohra Piastu 1:5), odehrál celý zápas.\n\nV červencu 2017 odešel na hostování do ruského Toma Tomsk\n\nAktuální k 29. červnu 2016\n\nEdvinas Girdvainis je bývalý mládežnický reprezentant své země. Nastupoval za výběry do 19 a 21 let. Od roku 2016 reprezentuje Litvu v seniorské kategorii. V A-týmu litevské reprezentace debutoval 23. března 2016 v přátelském utkání v Giurgiu proti reprezentaci Rumunska (prohra 0:1).\n\n"}
{"id": "1213020", "url": "https://cs.wikipedia.org/wiki?curid=1213020", "title": "Teroristický útok na Atatürkově letišti", "text": "Teroristický útok na Atatürkově letišti\n\nTeroristický útok na Atatürkově letišti se uskutečnil ve večerních hodinách dne 28. června 2016 v tureckém Istanbulu. Během útoku, který provedlo několik sebevražedných atentátníků před odbavovací halou letiště, bylo 45 lidí zabito a téměř 239 zraněno. Provoz na Atatürkově letišti, které je nejrušnějším letištěm v Turecku, byl krátce po útocích přerušen.\n\nK útoku došlo před vchodem do odbavovací haly letiště. Provedly ho tři osoby, které nejprve zahájily střelbu do cestujících na letišti a poté odpálily výbušný systém, který měly umístěny na těle. Těsně před výbuchem se je policejní složky pokoušely zastavit neúspěšně střelbou.\n\n\n"}
{"id": "1213021", "url": "https://cs.wikipedia.org/wiki?curid=1213021", "title": "Libuše Hrdinová", "text": "Libuše Hrdinová\n\nLibuše Hrdinová (* 29. ledna 1967) je česká politička, od roku 2010 zastupitelka města Most, členka ODS.\n\nPo gymnáziu začala studovat ekonomii na Vysoké škole báňské v Ostravě, později v roce 1988 nastoupila na obor matematika – základy techniky na Univerzitě Jana Evangelisty Purkyně v Ústí nad Labem (získala titul Mgr.).\n\nNásledně přijala místo učitelky na mostecké základní škole v ulici J. Arbesa, v roce 2002 se stala zástupkyní ředitele a v roce 2007 pak ředitelkou, kterou je stále. Od roku 2011 je také členkou správní rady obecně prospěšné společnosti \"Mostecký fotbalový klub\" a od roku 2015 ještě předsedkyní představenstva akciové společnosti \"MOSTECKÁ BYTOVÁ\".\n\nLibuše Hrdinová žije v Mostě. Je vdaná, má dceru Libuši. Ve volném čase ráda lyžuje, bruslí, hraje tenis nebo golf, má ráda také divadlo a četbu knih.\n\nDo komunální politiky se pokoušela vstoupit, když ve volbách v roce 2002 kandidovala za ODS do Zastupitelstva města Most, ale neuspěla. Do zastupitelstva se nedostala ani ve volbách v roce 2006. Zvole byla až ve volbách v roce 2010. Mandát ve volbách v roce 2014 obhájila, když vedla kandidátku ODS. Je členkou komise školské a kulturní Rady města Mostu.\n\nV krajských volbách v roce 2012 kandidovala za ODS do Zastupitelstva Ústeckého kraje, ale neuspěla. Nepodařilo se jí to ani ve volbách v roce 2016.\n\nVe volbách do Senátu PČR v roce 2016 kandidovala za ODS v obvodu č. 4 – Most. Se ziskem 8,20 % hlasů skončila na 5. místě a do druhého kola nepostoupila. Nejvyšší správní soud ČR však prohlásil volby v tomto obvodu za neplatné a nařídil jejich opakování. V lednu 2017 tak za ODS kandidovala znovu, se ziskem 4,10 % hlasů však skončila na 6. místě a senátorkou se tak opět nestala.\n"}
{"id": "1213027", "url": "https://cs.wikipedia.org/wiki?curid=1213027", "title": "Rež (město)", "text": "Rež (město)\n\nRež () je město ve Sverdlovské oblasti Ruské federace. Při sčítání lidu v roce 2010 mělo bezmála čtyřicet tisíc obyvatel.\n\nRež leží na stejnojmenné řece, přítoku Nicy v povodí Obu, východně od Středního Uralu a přibližně osmdesát kilometrů severovýchodně od Jekatěrinburgu, správního střediska oblasti.\n\nRež byl založen v roce 1773 s výstavbou železáren. Od roku 1943 je městem.\n"}
{"id": "1213028", "url": "https://cs.wikipedia.org/wiki?curid=1213028", "title": "Mário Kaišev", "text": "Mário Kaišev\n\nMário Kaišev (* 6. prosince 1972) je bývalý český fotbalista, obránce.\n\nV československé lize hrál za Bohemians Praha. Nastoupil v 1 ligovém utkání. Ve druhé lize hrál za MUS Most, nastoupil v 92 utkáních a dal 5 golů.\n\n\n"}
{"id": "1213029", "url": "https://cs.wikipedia.org/wiki?curid=1213029", "title": "Pravotice", "text": "Pravotice\n\nPravotice jsou obec na Slovensku v okrese Bánovce nad Bebravou.\nLeží v nadmořské výšce 243 metrů asi 7 km od Bánoviec nad Bebravou. Žije zde  obyvatel.\n\nPrvní písemná zmínka o obci je z roku 1232. V obci je římskokatolický barokní kostel Neposkvrněného početí Panny Marie z 18. století.\n"}
{"id": "1213031", "url": "https://cs.wikipedia.org/wiki?curid=1213031", "title": "Prusy (okres Bánovce nad Bebravou)", "text": "Prusy (okres Bánovce nad Bebravou)\n\nPrusy jsou obec na Slovensku v okrese Bánovce nad Bebravou.\nLeží v nadmořské výšce 220 metrů. Žije zde  obyvatel.\n\nPrvní písemná zmínka o obci je z roku 1208. V obci je římskokatolický kostel svatého Cyrila a Metoděje z roku 1946.\n"}
{"id": "1213034", "url": "https://cs.wikipedia.org/wiki?curid=1213034", "title": "Rašovka (Šimonovice)", "text": "Rašovka (Šimonovice)\n\nRašovka ( \"\") je osada, místní část Šimonovic, nacházející se ve vzdálenosti 5,5 kilometru jihovýchodním směrem od Ještědu. První písemná zmínka o vesnici pochází z roku 1537. V objektu číslo popisné 20 pocházejícím z roku 1845 bývala v 19. století rychta, škola a hospoda. V domě se z této doby zachovala podkrovní místnost a hospodářská část spolu se sochou svatého Floriána z pískovce. Před domem číslo popisné 13 se nachází kaple ze zvonicí vybudovaná během první poloviny 19. století. Roku 1932 byl na hřbitově vybudován kostel svatého Antonína Paduánského.\n\nV roce 1894 byla v Rašovce postavena jednotřídní škola. Stavba se nachází v nadmořské výšce 645 metrů a je tak nejvýše položenou na Českodubsku. Na vzniku školy má zásluhu spisovatelka Karolina Světlá. Mezi roky 1909 a 1924 ve škole učil Josef Technik, strýc rozhlasového reportéra a spisovatele (\"Mlýn na ponorné řece\") Alfréda Technika. Josefovým synem, který se v Rašovce roku 1913 narodil, byl český architekt, pedagog a autor knih pojednávajících o Liberci a Českému Dubu Svatopluk Technik.\n\nOd roku 1961 se do té doby samostatná osada Rašovka stala součástí Šimonovic a v polovině roku 1980 spolu se Šimonovicemi přešla pod Dlouhý Most. Od 1. ledna 1986 již ovšem opět patřila pod Šimonovice, tvořila však spolu s nimi součást města Liberec a přestala se jako část obce uvádět. Tento stav se změnil na počátku roku 2010, kdy znovu začala tvořit zvláštní část Šimonovic. V roce 2011 měla 35 obyvatel a nacházelo se v ní 20 domů.\n\nU silnice přecházející Ještědský hřbet je vybudovaná restaurace V trčí, jejíž součástí je také zděná rozhledna o výšce 19,5 metru. Návštěvníci odtud při dobrém počasí mohou zahlédnout Jizerské hory, Krkonoše, Český ráj či Máchův kraj.\n"}
{"id": "1213035", "url": "https://cs.wikipedia.org/wiki?curid=1213035", "title": "Magnetorecepce", "text": "Magnetorecepce\n\nMagnetorecepce je smysl organismu detekovat magnetické pole a využívat jej například k orientaci. Magnetoreceptory jsou ještě předmětem výzkumu. Takto orientovat se mohou například ptáci či obojživelníci. Dále i například včely. Dokonce i člověk může vnímat magnetické pole.\n"}
{"id": "1213036", "url": "https://cs.wikipedia.org/wiki?curid=1213036", "title": "Margaret", "text": "Margaret\n\nMargaret může být:\n\n"}
{"id": "1213038", "url": "https://cs.wikipedia.org/wiki?curid=1213038", "title": "Garry Shider", "text": "Garry Shider\n\nGarry Shider (24. července 1953 – 16. června 2010) byl americký kytarista. Na počátku sedmdesátých let působil společně s Cordellem Mossonem ve skupině United Soul. Skupinu objevil George Clinton a oba členy později (nejprve produkoval jejich nahrávky) pozval do svého projektu Parliament-Funkadelic. Roku 1997 byl jako člen této kapely uveden do Rock and Roll Hall of Fame. Zemřel roku 2010 na následky rakoviny.\n"}
{"id": "1213039", "url": "https://cs.wikipedia.org/wiki?curid=1213039", "title": "Ruskovce (okres Bánovce nad Bebravou)", "text": "Ruskovce (okres Bánovce nad Bebravou)\n\nRuskovce jsou obec na Slovensku v okrese Bánovce nad Bebravou.\nLeží v nadmořské výšce 227 metrů na soutoku Hradnianskeho potoka a Svinnice. Žije zde  obyvatel.\n\nPrvní písemná zmínka o obci je z roku 1329. V obci je římskokatolický kostel svatého Ducha.\n"}
{"id": "1213040", "url": "https://cs.wikipedia.org/wiki?curid=1213040", "title": "Denny Doherty", "text": "Denny Doherty\n\nDenny Doherty (29. listopadu 1940, Halifax – 19. ledna 2007, Mississauga) byl kanadský zpěvák. V letech 1963 až 1964 byl členem kapely The Halifax III. Později působil ve skupině The Mamas & the Papas. Jako její člen byl roku 1998 uveden do Rock and Roll Hall of Fame. Po rozpadu kapely se krátce věnoval sólové kariéře. V osmdesátých a devadesátých letech působil ve skupině . V roce 1996 byl uveden do Canadian Music Hall of Fame. Zemřel roku 2007 ve věku 66 let.\n"}
{"id": "1213041", "url": "https://cs.wikipedia.org/wiki?curid=1213041", "title": "Jermaine Jackson", "text": "Jermaine Jackson\n\nJermaine Jackson (* 11. prosince 1954) je americký zpěvák a baskytarista. Spolu se svými sourozenci řadu let působil ve skupině The Jackson 5. Své první sólové album nazvané \"Jermaine\" vydal v roce 1972, tedy ještě v době svého působení v kapele The Jackson 5. Později vydal řadu dalších alb. V roce 1984 nazpíval se svým bratrem MIchaelem duet „“. Jako producent a zpěvák se podílel na albu \"Whitney Houston\" zpěvačky Whitney Houston.\n"}
{"id": "1213044", "url": "https://cs.wikipedia.org/wiki?curid=1213044", "title": "FK Litoměřicko", "text": "FK Litoměřicko\n\nFK Litoměřicko z.s. je fotbalový klub z Litoměřic, účastník ČFL. Byl založen v roce 1919.\n\nFotbalový klub v Litoměřicích byl založen v roce 1919 jako SK Litoměřice. V dobách 2. světové války byl přejmenován na SK Chladírny a mrazírny Litoměřice. Po celou tuto dobu se klub pohyboval na úrovni oblastních soutěží severních Čech. Po komunistickém převratu v roce 1948 došlo ke sloučení a přejmenování všech sportovních klubů a proto v roce 1952 došlo k přejmenování tohoto klubu na TJ Slavoj Litoměřice. Po celou dobu však klub působil pouze v krajských soutěžích. Výjimkou jsou roky 1970 - 1972, a potom v letech 1975–1995, kdy klub působil v divizi.\n\nOd roku 1993 vystupuje klub pod současným názvem FK Litoměřice. V roce 1995 klub sestoupil zpět do krajského přeboru, odkud po třech letech postoupil zpět do divize, ze které sestoupil v roce 2003, do divize se pak klub vrátil až v roce 2014 a tam působil až do roku 2016. Před sezónou 2016/17 klub odkoupil licenci od postupujícího ASK Lovosice a poprvé v historii se tak bude v Litoměřicích hrát Česká fotbalová liga.\n\nMezi známá jména, které vychoval zdejší klub patří: Antonín Rosa, Antonín Rosa ml., Vladimír Puhlovský, Miroslav Slapnička, Zdeněk Ludwig, Jiří Marič, nebo také alžírský reprezentant Roman Tolde.\n\n"}
{"id": "1213047", "url": "https://cs.wikipedia.org/wiki?curid=1213047", "title": "Johnny Hodges", "text": "Johnny Hodges\n\nJohnny Hodges (25. července 1906 – 11. května 1970) byl americký saxofonista. Zpočátku hrál na bicí a klavír. V roce 1928 se, již jako saxofonista, stal členem orchestru Duka Ellingtona. Později si založil svůj vlastní orchestr. Během své kariéry spolupracoval s mnoha hudebníky, mezi něž patří například Gerry Mulligan, Clark Terry, Billy Taylor a Billy Strayhorn. Zemřel v New Yorku ve věku 63 let.\n"}
{"id": "1213050", "url": "https://cs.wikipedia.org/wiki?curid=1213050", "title": "Robert Black", "text": "Robert Black\n\nRobert Black (21. dubna 1947 Grangemouth – 12. ledna 2016) byl skotský sériový vrah, který byl v letech 1981 a 1986 ve Spojeném království odsouzen za únos a vraždu čtyř dívek ve věku mezi 5 a 11 lety. Byl usvědčen ze sexuálního napadení jedné z dívek a znásilnění dalších tří. Byl také usvědčen z únosu páté dívky a pokusu o únos šesté dívky. \n\nNarodil se v Grangemouthu ve Stirlingshire. Zadržen byl dne 14. července 1990, v blízkosti města Stow ve Skotsku. Měsíc na to byl usvědčen z únosu a odsouzen k doživotnímu vězení. V červenci roku 1995 byl napaden dvěma vězni ve své vězeňské cele. Zemřel 12. ledna roku 2016 z přirozených příčin ve Maghaberryeském vězení ve věku 68 let.\n"}
{"id": "1213055", "url": "https://cs.wikipedia.org/wiki?curid=1213055", "title": "Rybany", "text": "Rybany\n\nRybany jsou obec na Slovensku v okrese Bánovce nad Bebravou.\nLeží v nadmořské výšce 188 metrů. Žije zde  obyvatel.\n\nPrvní písemná zmínka o obci je z roku 1323. V obci je římskokatolický kostel Všech svatých z roku 1300.\n\n\n"}
{"id": "1213056", "url": "https://cs.wikipedia.org/wiki?curid=1213056", "title": "Friedrich Pelikan", "text": "Friedrich Pelikan\n\nFriedrich Pelikan, též Bedřich Pelikán (31. května 1823 Žamberk – 8. července 1878 Vranov), byl rakouský státní úředník a politik německé národnosti z Moravy; poslanec Moravského zemského sněmu.\n\nDo počátku 70. let působil jako okresní hejtman v Kroměříži, za vlády Karla von Hohenwarta byl roku 1871 převeden na post místodržitelského rady. Vídeňský liberální deník \"Neue Freie Presse\" v jeho odvolání z pozice okresního hejtmana spatřuje politické motivy (konzervativní Hohenwartova vláda versus ústavověrný úředník Pelikan). Působil potom jako místodržitelský rada v Brně. Měl titul rytíře. Rytířskou hodnost získal poté, co mu byl v březnu 1877 udělen Řád železné koruny.\n\nV 70. letech se zapojil i do vysoké politiky. V doplňovacích zemských volbách 24. listopadu 1873 byl zvolen na Moravský zemský sněm, za kurii městskou, obvod Boskovice, Jevíčko, Konice. Poslancem byl až do své smrti roku 1878. V roce 1873 se uváděl coby ústavověrný kandidát (tzv. Ústavní strana, liberálně a centralisticky orientovaná).\n\nZemřel v červenci 1878. Podle dobových zdrojů zemřel ve Vranově u Brna, kde stonal. Bylo mu 55 let.\n"}
{"id": "1213057", "url": "https://cs.wikipedia.org/wiki?curid=1213057", "title": "VTJ Trenčín", "text": "VTJ Trenčín\n\nVojenská telovýchovná jednota Trenčín byl slovenský vojenský fotbalový klub z Trenčína, který vznikl roku 1953 jako \"Posádkový dom armády Trenčín\".\n\nV duchu doby byl vojenský klub ihned po svém vzniku instalován do druhé nejvyšší soutěže, čtyřletá účast v ní (1953, 1955, 1956 a 1957/58) byla zároveň největším úspěchem oddílu, nejlepším umístěním bylo dvakrát třetí místo ze sezon 1955 a 1957/58. V srpnu 1958 byl oddíl převelen do Brezna a činnost obnovil až v roce 1981. Roku 1983 byl oddíl převelen do VTJ Sereď, odkud se v roce 1989 vrátil. Zanikl roku 1992 sloučením s TJ Odeva Trenčín do TJ Ozeta Dukla Trenčín.\n\nZdroj: \n\nBěhem základní vojenské služby zde hráli např. Zdeněk Hajský, Jozef Šidlo, Adrián Hubek, Vlastimil Zeman či Jindřich Chaloupka.\n\nZdroj: \n\nPoznámky:\n\n\n"}
{"id": "1213060", "url": "https://cs.wikipedia.org/wiki?curid=1213060", "title": "Vladimir Něvzorov", "text": "Vladimir Něvzorov\n\nVladimir Něvzorov, (* 5. října 1952 v Majkopu, Sovětský svaz) je bývalý sovětský zápasník – judista a sambista ruské národnosti, olympijský vítěz v judu z roku 1976.\n\nVe 13 letech začínal se sambem v tréninkové skupině vedené Jakubem Koblevem. V sambu byl několikanásobným mistrem Sovětského svazu. Na přelomu sedmdesátých let se začal pomalu specializovat na judo, z důvodu jeho zařazení do programu olympijských her. Byl zástupce majkopské zápasnické školy, jenž využívala poznatky trenéra Kobleva, které získal během studií v Kišiněvě tj. majkopská škola vychází z tradičního moldavského zápasu trinta (trenta). V roce 1975 byl již dostatečně vyspělý porážet japonské judisty a na mistrovství světa jako první sovětský judista získal titul mistra světa. Jeho fyzická připravenost a technická zdatnost ho předurčovala k roli jasného favorita na olympijských hrách v Montrealu v roce 1976. Své předpoklady naplnil, ve finále nádherným tai-otoši dostal důležité body proti Japonci Kódži Kuramotovi a získal zlatou olympijskou medaili. Do dalších olympijských her však zdravotně nevydržel. Již v roce 1976 ho trápily problémy s oběma koleny a tehdejší chirurgie neuměla tyto problémy řešit. Po skončení sportovní kariéry v roce 1979 se věnoval trenérské práci. V roce 2000 vedl ruskou mužskou judistickou reprezentaci jako hlavní trenér na olympijských hrách v Sydney.\n\n"}
{"id": "1213062", "url": "https://cs.wikipedia.org/wiki?curid=1213062", "title": "Štefan Németh-Šamorínsky", "text": "Štefan Németh-Šamorínsky\n\nŠtefan Németh-Šamorínsky (29. září 1896 Šamorín – 31. ledna 1975 Bratislava) byl slovenský varhaník, sbormistr, hudební skladatel a pedagog.\n\nByl synem šamorínského učitele a regenschoriho. Základní hudební vzdělání získal od svého otce. Již v deseti letech hrál při mších na varhany. V letech 1906–1914 studoval na gymnáziu při klášteru klarisek v Bratislavě a současně navštěvoval \"Městskou hudební školu\", kde studoval hru na klavír a na housle. Od roku 1908, tedy od svých třinácti let, byl houslistou \"Městského symfonického orchestru\" a členem chlapeckého sboru \"Církevního hudebního spolku\" (Kirchenmusikverein) při chrámu sv. Martina. Ve studiu pokračoval na \"Vysoké hudební škole v Budapešti\", kde jeho učiteli byli Béla Bartók (klavír), Dezső Antalffy-Zsiross (varhany) a Leó Weiner (skladba). V roce 1915 musel studium přerušit, neboť byl odveden jako důstojník aspirant na frontu. Po skončení První světové války ve studiu pokračoval a v roce 1921 absolvoval. Vzdělání završil v roce 1923 na Mistrovské škole ve Vídni (klavír – Franz Schmidt, varhany – Franz Schütz).\n\nStal se učitelem Městské hudební školy v Bratislavě a od roku 1921 až do roku 1953 působil také jako varhaník katedrály svatého Martina. V roce 1924 byl jmenován profesorem na Vysoké škole hudební v Budapešti. Založil a řídil \"Pěvecký sbor Bély Bartóka\", se kterým koncertoval doma i v zahraničí, často i za Bartókovy účasti. Od roku 1930 spolupracoval s Československým rozhlasem a od roku 1949 působil jako profesor klavíru a komorní hry na Vysoké škole múzických umění v Bratislavě.\n\nPracoval rovněž jako organolog. Navrhl více než 30 nástrojů po celém Slovensku. \n\nSkladatel, pedagog a klavírista Štefan Németh-Šamorínsky zemřel 31. ledna 1975 v Bratislavě ve věku 78 let. Jeho jméno nese \"Základná umelecká škola v Šamoríně\".\n\n\n\n\n\n\nKromě toho zkomponoval řadu písní, sborů a zejména mnoho úprav slovenských a maďarských lidových písní.\n\n\n"}
{"id": "1213063", "url": "https://cs.wikipedia.org/wiki?curid=1213063", "title": "Kostel svatého Prokopa (Semčice)", "text": "Kostel svatého Prokopa (Semčice)\n\nŘímskokatolický filiální kostel svatého Prokopa v Semčicích je barokní sakrální stavba stojící na hřbitově. Od roku 1967 je kostel chráněn jako kulturní památka.\n\nKostel byl postaven v letech 1749-1755 podle plánu Františka Ignáce Préea polírem J. Gillychem z Loučeně na místě předchozího gotického kostela ze 14. století. V roce 2006 proběhla rekonstrukce kostela.\n\nKostel je sálový s bočními mocnými rizality. Ve východní části se nachází presbytář, v západní je kruchta s nadstavěnou hranolovou věží. Kostel má lizénové rámce.\n\nUvnitř je valená klenba sbíhající na ploché pilastry.\n\nZařízení pochází z období výstavby kostela. Hlavní oltář je sloupový, portálový. Pochází z roku 1763 od truhláře P. Vyšohlída. Je na něm obraz od Františka Barbieriho a plastiky \"Nejsvětější Trojice\" a dvou církevních otců. Plastiky jsou dílem M. a J. Jelínků z Kosmonos. Další dva církevní otcové od tých autorů jsou v nikách triumfálního oblouku. Od J. Jelínka pochází i plastická výzdoba kazatelny z roku 1755. Truhlářsky kazatelnu zhotovil opět P. Vyšohlíd podle návrhu Fr. I. Préea. Od P. Vyšohlída je i zábradlí presbytáře a kostelní lavice z roku 1764. Mramorová kropenka je rokoková a pochází z roku 1761. Sochy sv. Norberta a sv. Blažeje jsou dílem pocházejícím z Jelínkovy dílny.\n\nV roce 1763 byly ulity zvony. Roku 1811 udeřil do věže blesk a poškozené zvony byly v roce 1849 znovu přelity.\n\n"}
{"id": "1213065", "url": "https://cs.wikipedia.org/wiki?curid=1213065", "title": "Svatá Gaudencie", "text": "Svatá Gaudencie\n\nSvatá Gaudencie, ( – před rokem 313) byla římská raně křesťanská zasvěcená panna a mučednice. Datum narození a úmrtí není známé, stejně tak se nedochovaly žádné podrobnosti o jejím životě. Spolu s dalšími třemi společníky neznámého jména byla zabita během jednoho z raných pronásledování křesťanů, které se odehrávalo před vydáním Milánského ediktu v roce 313. Její ostatky spočívaly původně v římských katakombách, odkud byly roku 1670 přeneseny do bavorského \"kláštera Edelstetten\" v obci Neuburg an der Kammel. Odtud se dostaly na další místa, uchovávány jsou např. v kostele svatého Petra ve vsi \"Spellen\" (spolková země Severní Porýní-Vestfálsko) nebo v kostele svatého Mikuláše v Mikulášovicích, kam je věnovala Agnes Theresia Heinová, cisterciáckého kláštera Sankt Marienthal. Svátek svaté Gaudencie připadá na 30. srpen. Jako světice je uznávána nejen římskokatolickou církví, ale také řadou dalších. Gaudencie patří mezi méně známé světice, není proto často zobrazována ve výtvarném umění. Asi nejznámější vyobrazení mučednické smrti světice je umístěno na jednom z bočních oltářů v \"katedrále svatého Jiří\" v sicilské Raguse. Autorem olejomalby z roku 1780 je klasicistní malíř Antonio Manno (1739–1810).\n\n"}
{"id": "1213069", "url": "https://cs.wikipedia.org/wiki?curid=1213069", "title": "In the Pink of Condition", "text": "In the Pink of Condition\n\nIn the Pink of Condition je třetí studiové album velšského hudebníka H. Hawklina. Vydalo jej v únoru 2015 vydavatelství Heavenly Recordings a jeho producentkou byla Cate Le Bon. Nahrávání alba probíhalo v  v Los Angeles. Album bylo neúspěšně nominováno na Welsh Music Prize.\n\n\n"}
{"id": "1213071", "url": "https://cs.wikipedia.org/wiki?curid=1213071", "title": "VTJ Dukla Brezno", "text": "VTJ Dukla Brezno\n\nVTJ Dukla Brezno (celým názvem: Vojenská telovýchovná jednota Dukla Brezno) byl slovenský vojenský fotbalový klub z Brezna, který vznikl v srpnu roku 1958 převelením z VTJ Dukla Trenčín.\n\nVojenský klub převzal druholigovou příslušnost po svém předchůdci a udržel ji po celou dobu své existence (1958/59, 1959/60, 1960/61 a 1961/62). Nejlepším umístěním bylo dvakrát třetí místo z první a poslední sezony klubu. Po skončení ročníku 1961/62 byl oddíl převelen do TJ Partizán Banská Bystrica.\n\nZdroj: \n\n\n\nZdroj: \n\n\n\nZdroj: \n\n"}
{"id": "1213072", "url": "https://cs.wikipedia.org/wiki?curid=1213072", "title": "Nițchidorf", "text": "Nițchidorf\n\nNițchidorf je rumunská obec v župě Timiș v historickém regionu Banát. V roce 2011 zde žilo 1 556 obyvatel. Součástí obce jsou i vesnice Blajova a Duboz.\n\nNarodila se zde spisovatelka Herta Müllerová.\n\n"}
{"id": "1213073", "url": "https://cs.wikipedia.org/wiki?curid=1213073", "title": "Johann Protzkar", "text": "Johann Protzkar\n\nJohann Protzkar, též Jan Protzkar (4. prosince 1820 Staré Město – 6. února 1903 Uherské Hradiště), byl rakouský politik z Moravy (národnostně nevyhraněný, ale zpočátku se přiklánějící k proněmeckému proudu); poslanec Moravského zemského sněmu a dlouholetý starosta Uherského Hradiště.\n\nByl synem mlynáře ze Starého Města. Profesí působil jako obchodník. V Uherském Hradišti se usadil roku 1837. Od roku 1865 až do roku 1896, tedy po více než třicet let, zastával post starosty Uherského Hradiště.\n\nZ hlediska národnostního byl nevyhraněný. Odmítal radikalismus český i německý. Na radnici v Uherském Hradišti reprezentoval tzv. purkmistrovskou stranu, která byla především provídeňská, konzervativně a prorakousky orientovaná. Náležel do ní i pozdější Protzkarův nástupce Josef Stancl. O této straně se uvádí, že sdružovala některé osoby české národnosti i umírněné Němce. V jiném zdroji je Protzkar řazen mezi osoby německého jazyka. List \"Moravská orlice\" ale popisuje etnickou příslušnost Protzkara následovně: „\"Měšťanosta náš p. Jan Protzkar pochází ze Staroměstského dol. mlýna, vychodil v Uh. Hradišti 4 třídy německé nár. školy, tam naučil se trochu německy a nyní se na povel Dr. Prombera vydává v lámané němčině bar. Conradovi za ryzého Němce\".“ V nekrologu z roku 1903 zase deník \"Národní politika\" uvedl, že „\"Ačkoliv po celou dobu své činnosti byl sloupem němectví v Uh. Hradišti, přece nikdy pořádně německy se nenaučil. Jako renegát byl pouhou loutkou v rukou Němců\".“\n\nV případě purkmistrovské strany šlo o jednu ze tří stranických skupin na tamní radnici, kromě ní to ještě byla strana otevřeně německá (vedl ji Josef Frendl) a strana uvědoměle česká (jejím předákem byl Josef Fanderlík). Zpočátku se Protzkar profiloval jako ústavověrný politik (tj. provídeňský, centralistický, odmítající české národní hnutí). Od vnějškově německé Ústavní strany se ale odklonil v polovině 80. let. V roce 1884 změnil svou politickou orientaci, opustil německý liberální tábor a přešel ke spojenectví s českou stranou, čímž umožnil postupný přechod radnice v Uherském Hradišti do rukou české většiny. V obecních volbách 1886 uspěl blok české a purkmistrovské strany. V roce 1890 tato aliance dvou táborů získala i podporu většiny místních židů, čímž byl proces přechodu komunální samosprávy pod českou dominanci dovršen. V roce 1896 se Protzkar vzdal kandidatury na post starosty ve prospěch Josefa Stancla.\n\nZískal titul císařského rady.\n\nV 70. letech se zapojil i do vysoké politiky. V zemských volbách v prosinci 1871 byl zvolen na Moravský zemský sněm, za kurii městskou, obvod Uherské Hradiště, Ostroh, Bzenec, Veselí. Mandát zde obhájil v zemských volbách roku 1878. V roce 1871 se uvádí jako oficiální kandidát německého volebního výboru v Brně (tzv. Ústavní strana, liberálně a centralisticky orientovaná). Jako ústavověrný kandidát je zmiňován i ve volbách roku 1878.\n\nZemřel v únoru 1903 ve věku 82 let.\n\nV Uherském Hradišti je po něm pojmenována Protzkarova ulice. V roce 2010 zemřel jeden z posledních Protzkarových potomků, Viola Schwarzová, rozená Červínkova, jež byla vnučkou Protzkarovy dcery Heleny a jejího manžela c. k. návladního u soudu v Uherském Hradišti rytíře ze Zapletalů a Luběnova. Manželem Violy byl profesor pražské konzervatoře a pravnuk Bedřicha Smetany Lubor Schwarz.\n"}
{"id": "1213074", "url": "https://cs.wikipedia.org/wiki?curid=1213074", "title": "Saliha Sultan (dcera Ahmeda III.)", "text": "Saliha Sultan (dcera Ahmeda III.)\n\nSaliha Sultan (20. dubna 1715 Edirne – 11. října 1778 Istanbul) byla osmanská princezna. Byla dcerou sultána Ahmeda III. a jeho konkubíny Hatem Hanimefendi. Byla poloviční sestrou sultána Mustafy III. a Abdulhamida I., také byla sestřenicí sultána Mahmuda I. a Osmana III. \n\nMěla bratra, prince Selima, který však zemřel ještě dřív, než dosáhl plnoletosti. Ve věku 12 let se provdala za Damata Sari Mustafu Pashu (21. října 1727). Měli spolu syna a tři dcery. V roce 1732 se stala vdovou. Dne 30. dubna 1740 se opět provdala, tentokrát za Damata Aliho Pashu, se kterým neměla žádné děti. Znovu ovdověla v dubnu 1744. Ještě téhož roku v prosinci se provdala za Damata Yahyu Pashu. Opět ovdověla v roce 1757. \n\n28. února 1757 se provdala za Damata Kocu Mehmeda Ragip Pashu, který byl osmanským státníkem a v letech 1757–1763 byl velkovezírem. V letech 1744–8 byl Koca guvernérem Egypta. Do roku 1744 byl pouhým zástupcem guvernéra. \n"}
{"id": "1213075", "url": "https://cs.wikipedia.org/wiki?curid=1213075", "title": "Kostel svatého Šimona a Judy (Vlčí Pole)", "text": "Kostel svatého Šimona a Judy (Vlčí Pole)\n\nŘímskokatolický hřbitovní, filiální kostel svatého Šimona a Judy ve Vlčím Poli je sakrální stavba volně stojící ve východní části obce v parku při zámku. Od roku 1967 je kostel chráněn jako kulturní památka.\n\nPůvodně gotická stavba kostela byla v roce 1683 zbarokizována.\n\nJedná se o obdélný, jednolodní, polygonálně uzavřený kostel z tesaných kvádrů. Má novější opěráky z roku 1899. Na kostele jsou dvě hrotitá okna s kružbami a na jihu se nachází malé hrotité prosté (bez kružby) okno. Na severní straně kostela je hrotitý profilovaný portál.\n\nLoď má plochý strop. Kruchta kostela je dřevěná. Triumfální oblouk je hrotitý. V závěru je kostel sklenut žebrovou klenbou.\n\nHlavní oltář pochází z období kolem roku 1670. Je raně barokní, sloupový a portálový. Je zdoben boltcovou ornamentikou a opatřen umělecky nevýznamným obrazem. Kazatelna pochází z období výstavby kostela. Barokní socha Panny Marie pochází z poloviny 18. století. Skříňové varhany (resp. pozitiv) je raně barokní z roku 1696. Na bocích dvoukřídlé skříně varhan jsou malby sv. Kateřiny a sv. Cecílie.\n\n"}
{"id": "1213076", "url": "https://cs.wikipedia.org/wiki?curid=1213076", "title": "Mercedes Sosa", "text": "Mercedes Sosa\n\nHaydé Mercedes Sosa (přezdívka 'La Negra'; 9. července 1935, San Miguel de Tucumán – 4. října 2009, Buenos Aires) byla argentinská zpěvačka. \n\nV roce 1950 vyhrála pěveckou soutěž pořádanou místní rozhlasovou stanicí. Své první album nazvané \"La Voz de la Zafra\" vydala v roce 1959. Následovala řada dalších. V roce 1967 absolvovala turné po Spojených státech amerických a Evropě. V sedmdesátých letech vydala dvě konceptuální alba složené s písní s hudbou Ariela Ramíreze a texty Félixe Luny nazvaná \"Cantata Sudamericana\" a \"Mujeres Argentinas\".\n\nVe svém repertoáru měla např. skladby svého krajana Atahualpy Yupanuie, Chilanky Violety Parra nebo Kubánce Silvia Rodrígueze.\n\n"}
{"id": "1213079", "url": "https://cs.wikipedia.org/wiki?curid=1213079", "title": "Jitka Kubelová", "text": "Jitka Kubelová\n\nJitka Kubelová (* 2. října 1991 Jihlava) je česká atletka v hodu diskem.\n\nV letech 2007 - 2011 studovala na \"Gymnáziu Jihlava\". Závodí za TJ Nové Město na Moravě.\n\nNa MS juniorů 2010 skončila na 10 místě a na ME do 23 let 2011 skončila na 12 místě. Později na ME 2012 do finále nepostoupila a na ME 2014 skončila na 12 místě.\n\nOsobní rekord 58,38 m vytvořila v roce 2014 v Praze. \n\n"}
{"id": "1213086", "url": "https://cs.wikipedia.org/wiki?curid=1213086", "title": "TJ Meopta Přerov", "text": "TJ Meopta Přerov\n\nTělovýchovná jednota Meopta Přerov byl nejznámější název moravského fotbalového klubu z Přerova, který vznikl v neděli 20. března 1949 jako \"Závodní sokolská jednota Meopta Přerov\".\n\nNejvětším úspěchem klubu je účast v 10 ročnících 3. nejvyšší soutěže (prve 1951, naposled 1965/66).\n\nZdroj: \n\nPoznámky:\n\n\n"}
{"id": "1213093", "url": "https://cs.wikipedia.org/wiki?curid=1213093", "title": "Kostel svatého Václava (Brozánky)", "text": "Kostel svatého Václava (Brozánky)\n\nŘímskokatolický filiální kostel svatého Václava v Brozánkách je původně gotická, později barokně upravená, sakrální stavba. Stojí na mírné vyvýšenině nad Bílinou v centru obce nad železniční zastávkou. Obklopen je funkčním hřbitovem. Od roku 1963 je kostel chráněn jako kulturní památka.\n\nPůvodní gotický kostel ze 14. století byl poprvé připomínaný v roce 1352. Do dnešní barokní podoby byl přestavěn v roce 1718. Opravy kostela proběhly v 70. a 80. letech 20. století.\n\nKostel má obdélnou barokní loď s trojboce uzavřeným gotickým presbytářem a představěnou hranolovou věž s jehlancovou střechou. Okna v lodi jsou obdélná, segmentově zakončená. Nacházejí se ve štukových rámech. V presbytáři, který je opatřen opěráky, jsou hrotitá okna s falešnými kružbami, které pocházejí z konce 19. století.\n\nLoď má valenou klenbu s lunetami. Kruchta kostela je zděná. Triumfální oblouk je hrotitý. Presbytář je sklenut křížovou žebrovou klenbou s paprsčitým závěrem. Hrušková žebra v presbytáři se sbíhají na konzoly. Do sakristie vede hroditý portál.\n\nHlavní oltář je gotický z období kolem roku 1500. Restaurován byl v roce 1718. Je křídlový, trojdílný se dvěma pohyblivými, oboustranně malovanými křídly a obrazem sv. Václava uprostřed. Nahoře uprostřed oltáře je malovaná \"Madona s Ježíškem\", na vnitřní straně křídel \"Zvěstování\", \"Navštívení Panny Marie\", \"Narození Páně\" a \"Klanění\". Jedná se o biblické výjevy ze života Panny Marie. Na vnějších stranách křídel jsou málo zřetelné postavy světců. Střed oltáře a vnitřní strany křídel byly při restaurování na počátku 20. století silně přemalovány. Vnější strany křídel nebyly restaurovány, jsou však těžké přístupné. Barokní boční oltář je portálový, sloupový. Pochází z 1. poloviny 18. století a je na něm obraz sv. Marie Magdalény.\n\nNa okraji obcde se nachází socha Piety. Na jejím soklu jsou reliéfy \"Nejsvětější Trojice\", sv. Anny a sv. Františka z Assisi. Vše z poloviny 18. století.\n\n"}
{"id": "1213095", "url": "https://cs.wikipedia.org/wiki?curid=1213095", "title": "Fred Wesley", "text": "Fred Wesley\n\nFred Wesley (* 4. července 1943) je americký pozounista. V dětství hrál na klavír a později trubku. V šedesátých a sedmdesátých letech byl členem doprovodné skupiny Jamese Browna. Jeho kapelu opustil v roce 1975 a následně řadu let působil v projektech George Clintona. V roce 1978 zahájil spolupráci s Count Basiem. Během své kariéry spolupracoval s mnoha dalšími hudebníky, mezi něž patří například Maceo Parker, Hank Crawford a George Benson. Rovněž vydal řadu vlastních alb.\n\n"}
{"id": "1213096", "url": "https://cs.wikipedia.org/wiki?curid=1213096", "title": "Slatina nad Bebravou", "text": "Slatina nad Bebravou\n\nSlatina nad Bebravou je obec na Slovensku v okrese Bánovce nad Bebravou.\nLeží v nadmořské výšce 275 metrů. Žije zde  obyvatel.\n\nPrvní písemná zmínka o obci je z roku 1332. V obci je římskokatolický kostel svaté Alžběty Uherské. V blízkosti obce je přírodní rezervace Udrina.\n\n"}
{"id": "1213098", "url": "https://cs.wikipedia.org/wiki?curid=1213098", "title": "Pax Britannica", "text": "Pax Britannica\n\nPax Britannica (\"Britský mír\") bylo období modelované podle Pax Romana. Jednalo se o období relativního míru, který nastal v Evropě mezi léty 1815 až 1914, během kterého se stalo Britské impérium globálním hegemonem (držitelem moci) a převzalo roli celosvětové vojenské velmoci a policie. Od pojmu Pax Romana a jeho významu byly následně odvozeny i Pax Mongolica, Pax Sinica, nebo Pax Americana. \n\nBěhem tohoto období získala Británie 26 000 000 km² nových území a s nimi přes 400 milionů lidí. Konečné vítězství nad Napoleonem Bonapartem zanechalo Spojenému království ve světě bez jiného vážnějšího nepřítele vyjma tehdejšího Ruského impéria rozkládající se především ve střední Asii, ale to bylo poraženo v Krymské válce (1854–56) při společném britsko-francouzském tažení, poté co svou agresivitou začalo ohrožovat oslabenou Osmanskou říši.\n\nSvou námořní sílou v tomto období Britské impérium ovládlo většinu klíčových námořních tras čímž upevnilo své postavení jak v samotných koloniích, tak přeneseně v oblasti světového obchodu. Pod jeho kontrolou byly trasy do klíčových regionů včetně cest do Asie či Latinské Ameriky. Britští obchodníci, přepravci či bankéři získali bezkonkurenční výhody díky kterým se Britské impérium dostalo na vrchol světového obchodu.\n\n"}
{"id": "1213101", "url": "https://cs.wikipedia.org/wiki?curid=1213101", "title": "Adolf Ripka", "text": "Adolf Ripka\n\nAdolf Ripka von Rechthofen (30. září 1812 Sokolnice – 17. února 1884 Brno) byl rakouský podnikatel a politik německé národnosti z Moravy; poslanec Moravského zemského sněmu.\n\nVystudoval gymnázium v Brně. Od roku 1853 byl brněnským měšťanem. Působil jako podnikatel v oboru barviv a velkoobchodník. Nejprve byl obchodním společníkem v rodinné továrně na barvy, později vedl velkoobchod s koloniálním a barvířským zbožím v brněnské Novobranské ulici. Když zemřel roku 1853 jeho otec Josef Max Ripka, převzal Adolf spolu s bratrem Karlem i spediční firmu. Byl rovněž majitelem dřevařské firmy na výrobu intarzovaného nábytku. Patřil mezi nejvýznamnější průmyslníky v Rakousku. Zastával funkci prezidenta akciového cukrovaru v Modřicích. Zasedal v četných německých spolcích. Od roku 1876 zasedal v kuratoriu Mährisches Gewerbemuseum a v období let 1869–1874 byl i členem obecního výboru v Brně.\n\nOd roku 1850 měl titul císařského rady a získal i šlechtický titul (Edler von Rechthofen). Do šlechtického stavu byl povýšen 7. dubna 1879. Dobové zdroje uvádějí, že rodina později konvertovala ke křesťanství. V letech 1867–1867 pro něj architekt Josef Arnold postavil v Brně Nájemní dům Carla Adolfa Ripky von Rechthofen, ve kterém později sídlilo policejní ředitelství. Aktivní podíl měl i na rozvoji turistického ruchu na Moravě. Zastával funkci předsedy brněnské pobočky Österreichischer Touristenklub. Roku 1882 po něm získal současný Horní můstek u propastí Macocha jméno Ripka Warte.\n\nV 70. letech se zapojil i do vysoké politiky. V doplňovacích zemských volbách 4. listopadu 1872 byl zvolen na Moravský zemský sněm, za kurii obchodních a živnostenských komor, obvod Brno. Mandát zde obhájil v zemských volbách roku 1878. V roce 1878 se uváděl coby liberální kandidát (tzv. Ústavní strana, liberálně a centralisticky orientovaná).\n\nZemřel v únoru 1884 ve věku 72 let.\n"}
{"id": "1213102", "url": "https://cs.wikipedia.org/wiki?curid=1213102", "title": "Kostel Stětí svatého Jana Křtitele (Krpy)", "text": "Kostel Stětí svatého Jana Křtitele (Krpy)\n\nŘímskokatolický filiální kostel Stětí svatého Jana Křtitele v Krpech je raně gotická sakrální stavba stojící v severní části obce a tvořící její dominantu. Od roku 1987 je kostel chráněn jako kulturní památka.\n\nPůvodně raně gotický kostel pochází ze 13. století. Kostel je uváděn v roce 1384 jako kostel farní. Později se stal nakrátko modlitebnou českých bratří a poté se opět stal katolickým kostelem. Jak uvádějí zápisy v roce 1650, vrchnost si v krpském kostele vydržovala kněze, ale záhy byl v letech 1650–1652 kostel ve správě mšenského faráře. V 17. století byl zbarokizován a přistavěna byla také zvonice.\n\nJedná se o jednolodní obdélnou stavbu s odsazeným čtvercovým presbytářem. Po severní straně lodi se nachází hranolová věž. Po severní straně presbytáře je novější sakristie. Vnějšek s opěráky je hladký. Okna jsou obdélná, segmentově zakončená. Věž kostela je nízká a hladká. Má šindelovou střechu na dřevěných krakorcích. Nad níž je ještě bedněné polopatro, které je rovněž kryté šindelem.\n\nPresbytář je sklenut křížovou žebrovou klenbou s kruhovým svorníkem. Triumfální oblouk je hrotitý. V lodi je strop, kruchta a v severní zdi se nachází hrotitý portálek.\n\nOltář kostela je raně barokní ze 2. poloviny 17. století. Jedná se o sloupový oltář se segmentovým frontonem a nástavcem. Po jeho stranách jsou barokní řezby. Obrazy nejsou umělecky významné. Kazatelna je raně barokní z roku 1686. Je členěná sloupky. V jejích zalamovaných rámcích jsou obrazy apoštolů.\n\nProti bývalé faře se nachází kříž z roku 1769, který je ve tvaru Božích muk.\n\nKoluje i pověst mezi lidem, že ve zdejším kostele sloužil poslední mši svatou sv. Jan Nepomucký, když se vracel z pouti ve Staré Boleslavi.\n\n"}
{"id": "1213108", "url": "https://cs.wikipedia.org/wiki?curid=1213108", "title": "Diana Mezuliáníková", "text": "Diana Mezuliáníková\n\nDiana Mezuliáníková (* 10. dubna 1992 Bruntál) je česká atletka, běžkyně.\n\nNarodila se v Bruntále, ale potom se s rodinou přestěhovala do Kařezu u Rokycan. Studovala na Gymnáziu Rokycany a poté na Přírodovědecké Fakultě UK v Praze\n\nDříve závodila za Sokol SG Plzeň-Petřín, ale dnes závodí za PSK Olymp Praha.\n\nNa \"Mistrovství ČR mužů a žen do 22 let na dráze 2014\" v běhu na 1 500 m získala zlato. Na ME 2014 nepostoupila do finále.\n\nV roce 2018 startovala na mistrovství Evropy v Berlíně, v závodě na 1500 metrů doběhla desátá.\n"}
{"id": "1213111", "url": "https://cs.wikipedia.org/wiki?curid=1213111", "title": "Star Swallow", "text": "Star Swallow\n\nStar Swallow je počítačová hra pro počítače Sinclair ZX Spectrum z roku 1987. Jedná se o hru českého původu, jejím autorem je Tomáš Rylek (T.R.C.). Hra obsahuje monochromatickou grafiku a napodobovala západní střílečky z té doby.<ref name=\"Z80 - Számítógép Múzeum/Star Swallow\"></ref> Jedná se o Shoot 'em up střílečku. Hra byla dodávána s konzolí ZX Spectrum Vega jako jedna z tisíce předinstalovaných her. Pro tento účel byla hra upravena.\n\nHráčovým cílem je probojovat se přes 4 levely. Hráč ovládá vesmírnou loď a musí doletět vždy na konec levelu, kde na něj čeká boss. Cestou jej čekají hordy nepřátel a také si musí dávat pozor na zmenšené planety, kterým se musí vyhnout. Musí si také dávat pozor na úroveň paliva a musí sbírat nádrže. Taktéž může sbírat munici, přičemž hráč má k dispozici energetickou zbraň a rakety.\n\n"}
{"id": "1213113", "url": "https://cs.wikipedia.org/wiki?curid=1213113", "title": "Hudební kodex", "text": "Hudební kodex\n\nHudební kodex ( \"codex musicae\") je významná sbírka hudebních skladeb nebo hudebněteoretických spisů, která má zpravidla podobu rukopisu. Hudební kodexy mohou mít vícero účelů a způsobů využití:\n\n\n\n\n\n"}
{"id": "1213119", "url": "https://cs.wikipedia.org/wiki?curid=1213119", "title": "Muff Winwood", "text": "Muff Winwood\n\nMuff Winwood, vlastním jménem Mervyn, (* 15. června 1943) je anglický baskytarista a hudební producent. V roce 1963 byl členem původní sestavy skupiny The Spencer Davis Group, v níž hrál i jeho mladší bratr Steve. Muff Winwood kapelu opustil v roce 1967. Následně pracoval jako A&R pro společnost Island Records. Jako producent spolupracoval například se skupinami Sparks a Dire Straits či hudebníkem Kevinem Ayersem.\n\n"}
{"id": "1213120", "url": "https://cs.wikipedia.org/wiki?curid=1213120", "title": "Maletsunyane", "text": "Maletsunyane\n\nMaletsunyane Falls je vodopád na stejnojmenné řece (přítoku Oranžské řeky) v Lesothu. Je tvořen jediným stupněm, který je vysoký 192 metrů, a je nejvyšším vodopádem v zemi. Jako první Evropan ho objevil v roce 1881 francouzský misionář François Le Bihan, podle něhož bývá také nazýván \"Le Bihan Falls\". Vodopád je významnou turistickou atrakcí, výpravy k němu vyrážejí na koních z nedalekého města Semonkong (distrikt Maseru). Skála, z níž vodopád padá, je místem, kde se provozuje nejvyšší komerční slaňování na světě.\n\n"}
{"id": "1213124", "url": "https://cs.wikipedia.org/wiki?curid=1213124", "title": "Roy Book Binder", "text": "Roy Book Binder\n\nRoy Book Binder (* 5. října 1943) je americký zpěvák a kytarista. Narodil se v newyorském Queensu a po střední škole působil v námořnictvu. Svou první kytaru si koupil na vojenské základně v Itálii. Po návratu do New Yorku se stal studentem Reverenda Garyho Davise, s nímž se spřátelil a vystupoval. Své první album nazvané \"\" vydal v roce 1971. Následovala řada dalších alb.\n\n"}
{"id": "1213126", "url": "https://cs.wikipedia.org/wiki?curid=1213126", "title": "Temný ráj", "text": "Temný ráj\n\nTemný ráj \"(The Ask and the Answer)\" je druhý díl sci-fi dystopické knižní série Trilogie Chaos od amerického spisovatele Patricka Nesse. Knížku, která navazuje na předchozí díl, Hlas nože, vydalo v roce 2009 nakladatelství Walker Books. Český překlad vyšel v roce 2011 u nakladatelství Jota. Knížka je vyprávěna v ich-formě z pohledu Violy a Todda.\n\nPoté, co Todd přinesl do Nového Prentisstownu zraněnou Violu, mu ji prezident Prentiss vzal a umístil do léčebného domu, kde jí léčitelky zachránily život. Todd, který se snaží najít Violu, nedobrovolně spolu s prezidentovým synem, Davym, hlídá přibližně tisíc Sádráků, kteří jsou v Novém Prentisstownu vězněni jako otroci. Spolu s Davym dostane za úkol všechny Sádráky označkovat kovovými náramky s čísly, které zarostou pod kůži a už nikdy nepůjdou sundat. Viola se mezitím v léčebném domě seznamuje s léčitelkou Nicolou Coylovou, která tajně připravuje povstání proti prezidentu Prentissovi. Protože se Viola stále snaží zkontaktovat své lodě ve Vesmíru, spolu s mladou léčitelkou jménem Maddy v noci uteče a pokusí se dostat ke komunikační věži na kopci. Cestou ovšem potkají seržanta Hammara, který Maddy zastřelí. Tato událost vyburcuje paní Coylovou k akci. Spolu s dalšími ženami umístí v Novém Prentisstownu nálože, které odpálí a uteče do lesa. Jediný, kdo zůstane je Viola spolu s další léčitelkou, Corinne. Paní Coylová mezitím v lese založí odboj jménem Odpověď, jehož členové tajně v noci umísťují nálože v Novém Prentisstownu a ty pak odpalují.\n\nDíky těmto útokům zpřísní prezident Prentiss bezpečnostní opatření a zavede noční zákaz vycházení. Toddovi se ale jednou v noci povede utéct z věže, kde je přes noc vězněn spolu s Ledgerem, bývalým starostou Havenu. Projde kolem vojáků a najde Violu. Společně se chystají uprchnout k oceánu, kde jak se Viola domnívá, má svoji základnu Odpověď. Než ale stihnout utéct, zastaví je prezident Prentiss se svými muži. Viole se druhý den podaří znovu uprchnout a pronikne až k blízkosti komunikační věže. Než se k ní ale stihne dostat, je věž odpálena paní Coylovou jako součást připravovaného útoku. Paní Coylová poté s Violou uteče do tábora Odpovědi, který je v opuštěném dole a nikoliv u oceánu, jak se domnívala Viola. Přestože se Viola chce vrátit do Nového Prentisstownu a zachránit Todda, paní Coylová jí to nedovolí.\n\nPři jednom ze svých útoků se Odpovědi podaří osvobodit některé ženy, které byly vyslýchány a vězněny prezidentovými muži. Zároveň jsou vyvražděni všichni věznění Sádráci až na 1017, kterého zachrání Todd. 1017 v Toddovi přesto vidí hlavního nepřítele. Po tomto útoku Prentiss znovu zpřísní pravidla ve městě a po označkování Sádráků dá Toddovi, Davymu a dalším vojákům za úkol označkovat i všechny ženy. Todd, přestože s tím nesouhlasí, prezidenta poslechne a svůj Hluk uzavře před utrpením, které působí ženám. Prezident zavede i úřad Otázky, do jehož velení dosadí Todda a Davyho. Díky označování žen Odpověď naplánuje závěrečný útok s cílem zničit prezidentovu armádu. Den před útokem dovolí paní Coylová Viole, aby se pokusila zachránit Todda. Viola tedy spolu s Leem, mladým vojákem z Odpovědi, pronikne do Nového Prentisstownu. Aby ji nezadrželi vojáci, musí se nechat od Odpovědi označkovat náramkem.\n\nViole se k Toddovi opravdu podaří dostat, a protože ten se zdráhá s ní jít, prozradí mu čas a místo útoku Odpovědi. Poté se objeví Ledger, který celou domu špehoval pro prezidenta a chystá se Todda, Violu a Leeho odvést k Prentissovi. Při prohledáváni Violina batohu ovšem narazí na bombu, kterou tam nastražila paní Coylová. Bomba se tepem ruky aktivuje a vybouchne. Viola, která si uvědomí, že ta bomba měla zabít ji, Todda a kdyby to vyšlo, tak i prezidenta, na poslední chvíli strhne Todda stranou a zachrání ho. Poté je Viola prezidentem vyslýchána a Todd, který nedokáže nechat Violu trpět, prozradí prezidentovi čas a místo útoku Odpovědi. Prezident na to místo vyšle armádu, sám se uchýlí na do své katedrály a nechá Todda s Violou o samotě. Todd přesvědčí pár prezidentových vojáků ke vzpouře a vydá se ho spolu s Violou porazit. Lee mezitím spěchá varovat Odpověď.\n\nPrentissovi se díky svému silnému Hluku podaří Todda s Violou porazit a chce se s nimi domluvit na jejich budoucnosti. Z toho je vyruší Davy, který jim oznámí, že Odpověď útočí na jiném místě, než na kterém jim řekl Todd a Viola, která se nevědomky dozvěděla falešný plán útoku. Během toho poblíž města přistane průzkumná loď nových osadníků, kteří pátrájí po Viole a jejích rodičích. Při vyhrocené výměně názorů prezident Prentiss zastřelí vlastního syna a následně je v souboji Hluku poražen Toddem, který ho sváže. Viola se poté na Toddově koni vydává najít průzkumnou loď a Todd hlídá starostu. V tu chvíli začne masivní útok Sádráků, které přivedl 1017 a Todd musí pustit starostu, protože ten je jediný, kdo dokáže zmobilizovat armádu a Sádráky zastavit.\nKnížka v roce 2009 získala ocenění Costa Book Awards v kategorii Children's Book.\n\n"}
{"id": "1213130", "url": "https://cs.wikipedia.org/wiki?curid=1213130", "title": "Kostel svatého Jakuba Staršího (Jakubov)", "text": "Kostel svatého Jakuba Staršího (Jakubov)\n\nKostel svatého Jakuba Staršího je farní kostel farnosti Jakubov u Moravských Budějovic. Je chráněn jako kulturní památka České republiky.\n\nJde o románský kostel pocházející z poloviny 13. století. Tomu nasvědčuje stavební dispozice jednolodního kostela s plochým stropem, patrovou emporou a čtvercovým chórem uzavřeným apsidou. Ve své historii prodělal gotické i barokní úpravy a také prošel rozsáhlou rekonstrukcí během 19. století. Na věži se nachází zvon z roku 1474, uvnitř kostela se nacházejí mj. dva gotické náhrobní kameny, dvě gotická sanktuaria nebo románskou křtitelnici. \nJedná se o jednolodní stavbu s odsazeným kněžištěm a odsazenou apsidou. K severní zdi přiléhá čtyřboká sakristie (pod ní je valeně zaklenutá kostnice, přístupná zvnějšku úzkým strmým schodištěm. V hladkých fasádách jsou prolomena široká okna. Apsida je zaklenuta konchou. Sakristie má lomeně valenou klenbu. \nV lodi se nachází dvojice klasicistních oltářů. Románská kamenná křtitelnice kalichovitého tvaru přibližně z poloviny třináctého stoleté zdobí plastický prstenec Zvon ve věži je datován rokem 1454.\n"}
{"id": "1213131", "url": "https://cs.wikipedia.org/wiki?curid=1213131", "title": "Patrick Moore", "text": "Patrick Moore\n\nSir Patrick Alfred Caldwell-Moore (4. března 1923 Pinner, Buckinghamshire, Spojené království – 9. prosince 2012 Selsey, Západní Sussex, Spojené království) byl anglický amatérský astronom, který v astronomii dosáhl významného postavení jako spisovatel, badatel a rozhlasový a televizní moderátor.\n\nMoore byl prezidentem Britské astronomické společnosti (British Astronomical Association), spoluzakladatelem a prezidentem Společnosti pro lidovou astronomii (Society for Popular Astronomy), autorem více než 70 knih o astronomii a moderátorem nejdéle běžící televizního seriálu se stejným původním moderátorem, pořadu BBC The Sky at Night. Jako amatérský astronom\nse proslavil jako odborník na pozorování Měsíce a vytvořením Caldwellova katalogu. Díky svým typickým vlastnostem, tedy rychlé řeči a nošení monoklu, se stal oblíbenou a okamžitě rozpoznatelnou postavou britské televize.\n\nJako samouk hrál také na xylofon, zvonkohru a klavír a byl uznávaným hudebním skladatelem. Dříve také hrál amatérsky kriket, golf a šachy. Kromě velkého počtu knih popularizujících vědu napsal i mnoho beletrie. Moore byl odpůrce honů na lišku, otevřený kritik Evropské unie, příznivec Strany nezávislosti Spojeného království a sloužil jako předseda krátce trvající strany United Country Party, která bojovala proti imigraci. Během druhé světové války sloužil v Královském letectvu RAF. Neoženil se a neměl děti.\n\nMoore napsal mnoho oblíbených knih. Stránky \"Astronomy Now Online\" odhadují, že vydal více než tisíc knih popularizujících vědu, pokud započteme všechna vydání a dotisky. Mezi lety 1962 a 2011 psal také dlouho trvající a každoročně vydávanou ročenku \"Yearbook of Astronomy\" a v tomto období také vydal mnoho dalších vědeckých knih. Psal také sci-fi povídky pro děti a pod pseudonymem R. T. Fishall psal humorná díla. Proto není následující seznam úplný:\n"}
{"id": "1213132", "url": "https://cs.wikipedia.org/wiki?curid=1213132", "title": "Tony Conrad: Completely in the Present", "text": "Tony Conrad: Completely in the Present\n\n"}
{"id": "1213134", "url": "https://cs.wikipedia.org/wiki?curid=1213134", "title": "Richard Ramirez", "text": "Richard Ramirez\n\nRicardo „Richard“ Muñoz Ramirez (29. února 1960 – 7. června 2013) byl americký sériový vrah, násilník a zloděj, který zemřel zatímco čekal na popravu v Kalifornii v cele smrti. \n\nZabil 13 lidí, z toho 11 znásilnil, dalších 5 se pokusil zabít a vyloupil 14 domů. Byl zadržen 31. srpna v roce 1985. Ramirez se narodil 29. února v roce 1960 v El Pasu v Texasu, ale vyrůstal v Los Angeles v Kalifornii. V roce 1996, když byl ve vězení, si Ramirez vzal za manželku Doreen Lioyovou. Dne 7. června ráno roku 2013 Ramirez zemřel ve věku 53 let na lymfom v Marin General Hospital v Greenbrae. Ramirez byl v cele smrti již více než 23 let a čekal na popravu ve státě Kalifornie.\n"}
{"id": "1213142", "url": "https://cs.wikipedia.org/wiki?curid=1213142", "title": "Sam Woolf", "text": "Sam Woolf\n\nSam Woolf (* 19. dubna 1996) je americký zpěvák a kytarista.\n\nNarodil se ve městě West Bloomfield v Michiganu Mary a Scottu Woolfovým. Jeho strýcem je skladatel Randall Woolf. Od roku 2006 žil na Floridě. Veřejně poprvé vystupoval v talentové soutěži v šesté třídě, kdy hrál píseň „Hey Jude“. V létě roku 2013 absolvoval šestitýdenní program na Berklee College of Music. Roku 2014 se účastnil třinácté série pěvecké soutěže \"American Idol\". Na konkurzu hrál píseň „Lego House“ od Eda Sheerana. Později zahrál například písně „It's Time“ od kapely Imagine Dragons či „Waiting on the World to Change“ od Johna Mayera. V prosinci 2014 vydal pětipísňové EP s názvem \"\".\n\n"}
{"id": "1213147", "url": "https://cs.wikipedia.org/wiki?curid=1213147", "title": "Citizen Zombie", "text": "Citizen Zombie\n\nCitizen Zombie je třetí studiové album anglické skupiny The Pop Group. Album vyšlo v únoru roku 2015 a jeho producentem byl Paul Epworth. Jde o první studiové album této kapely od roku 1980, kdy vyšla deska \"For How Much Longer Do We Tolerate Mass Murder?\". K písni „Mad Truth“ byl natočen videoklip, jehož režisérkou byla italská herečka Asia Argento.\n\n\n"}
{"id": "1213149", "url": "https://cs.wikipedia.org/wiki?curid=1213149", "title": "Chuck Domanico", "text": "Chuck Domanico\n\nChuck Domanico, rodným jménem Charles Louis Domanico, (20. ledna 1944 – 17. října 2002) byl americký jazzový kontrabasista a baskytarista. Narodil se v Chicagu a v šedesátých letech se usadil v Los Angeles. Během své kariéry spolupracoval s mnoha hudebníky, mezi něž patří například Oliver Nelson, Herb Alpert, Carmen McRae a Blue Mitchell. Rovněž hrál na řadě filmových soundtracků. Zemřel na karcinom plic ve věku 58 let v Los Angeles.\n\n"}
{"id": "1213152", "url": "https://cs.wikipedia.org/wiki?curid=1213152", "title": "Jiřina Chudková", "text": "Jiřina Chudková\n\nJiřina Chudková (6. dubna 1926 Uherské Hradiště – 4. února 2005 Plzeň) byla česká univerzitní pedagožka, lingvistka, spisovatelka a unitářská laická duchovní.\n\nNarodila se v Uherském Hradišti. Od roku 1934 žila s rodiči ve Zlíně, kde vystudovala gymnázium. V roce 1944 byla nuceně nasazena na práci v Baťových továrnách. Maturitu směla složit až v roce 1945, po skončení druhé světové války. Po maturitě studovala český jazyk a filozofii na Filozofické fakultě Univerzity Karlovy v Praze, později na Filozofické fakultě Masarykovy univerzity v Brně. V roce 1953, po zisku doktorátu z filozofie, počala působit jako odborná asistentka v oboru filologie na pedagogické fakultě v Brně. O pět let později přestoupila na (dnes již neexistující) pedagogickou fakultu v Boskovicích a v roce 1961 odešla působit na pedagogický institut do Plzně (nyní Fakulta pedagogická Západočeské univerzity). Zde se roku 1963 vdala za svého kolegu, rovněž odborného asistenta téhož institutu, Bohumila Chudka. V době normalizace musela i s chotěm kvůli svým občanským a politickým postojům z vysoké školy odejít. Živila se pak jako pedagožka střední odborné školy a několika učilišť, také učila český jazyk zahraniční zaměstnance Škody Plzeň, zabývala se logopedií, výchovou loutkařů (vystudovala si navíc učitelství loutkářství) a recitátorů (řadu let se aktivně podílela na akcích Šrámkovy Sobotky). I když nesměla působit na vysoké škole, její jazyková příručka \"Zdokonalujeme se v pravopise\", která byla poprvé vydána roku 1970 ve Státním pedagogickém nakladatelství, se dočkala i za normalizace opakovaných vydání (Národní knihovna jich registruje do r. 1986 celkem deset).\n\nPád komunistického režimu v roce 1989 umožnil, že se Jiřina Chudková směla vrátit na Fakultu pedagogickou Západočeské univerzity, stejně jako její choť Bohumil Chudek. Po několik let zde znovu působila jako odborná asistentka na katedře českého jazyka a literatury a vzdělávala budoucí učitele. Kromě různých filologických studií v tomto období sepsala také učebnici slovenštiny, kterou jí roku 1992 vydala Západočeská univerzita v Plzni. Jako osoba pocházející z česko-slovenského pomezí tento jazyk ostatně výborně ovládala. Souběžně se angažovala jako laická kazatelka plzeňské Unitarie, a to v letech 1995–2005. Její duchovní promluvy později vydali členové Unitarie Plzeň, a to v knižní podobě pod názvem \"Být sám sebou.\" Stalo se tak roku 2009\".\" Podruhé knihu vydalo nakladatelství Unitaria v Praze roku 2014. Součástí knihy jsou též 3 životopisné skici Jiřiny Chudkové (z pera Radovana Lovčího, Bohumila Chudka a univerzitního profesora a člena Střediska západočeských spisovatelů Viktora Viktory).\n\n\n"}
{"id": "1213156", "url": "https://cs.wikipedia.org/wiki?curid=1213156", "title": "Fever Tree", "text": "Fever Tree\n\nFever Tree byla americká rocková hudební skupina. Vznikla v roce 1966 jako folkrockový soubor pod názvem . Název přijala následujícího roku. Své první (eponymní) album kapele vydalo v roce 1968 vydavatelství Uni Records. Obsahuje i hitovou píseň „“. Později skupina vydala tři další alba a roku 1970 se rozpadla.\n"}
{"id": "1213158", "url": "https://cs.wikipedia.org/wiki?curid=1213158", "title": "Slowly Rolling Camera", "text": "Slowly Rolling Camera\n\nSlowly Rolling Camera je velšská hudební skupina. Vznikla v roce 2013 v Cardiffu. Jejími členy jsou klávesista Dave Stapleton, bubeník Elliot Bennett a producent Deri Roberts. Dříve ve skupině působila také zpěvačka Dionne Bennett. Své první (eponymní) album skupina vydala v únoru roku 2014 (vydavatelství ). Album bylo neúspěšně nominováno na cenu Welsh Music Prize. V listopadu téhož roku vyšlo čtyřpísňové EP s názvem \"\". Po odchodu Dionne Bennett kapela vydala své třetí album nazvané \"Juniper\", které je zcela instrumentální.\n\n\n"}
{"id": "1213162", "url": "https://cs.wikipedia.org/wiki?curid=1213162", "title": "Choi Min-ho", "text": "Choi Min-ho\n\nChoi Min-ho (*9. prosince, 1991), lépe známý pod přezdívkou Minho, je jihokorejský zpěvák, rapper, herec, moderátor a model. Je hlavní rapper jihokorejské chlapecké skupiny Shinee.\n\nPřed debutem se Shinee, Minho pracoval jako model pro Ha Sang Baek \"Seoul Collection F/W 08-09.\"\n\nMinha objevila v roce 2006 S. M. Casting System. V roce 2008 byl vybrán jako člen skupiny Shinee. 5-členná chlapecká skupina debutovala 25. května 2008 na SBS' Inkigayo.\nMinho se objevil v Korejské a Japonské verzi hudebního videa \"Gee\" od Girls' Generation. Také vystupoval v hudebním videu skupiny VNT v jejich debutové písni s názvem \"Sound\".\n\nMinho debutoval jako herec 20. listopadu 2010 na KBS2. Vystoupil zde v dramatu \"Pianist \"s herečkou Han Ji-hye.\n\nDne 7. prosince 2011, bylo oznámeno, že Minho by měl vystoupit v novém SBS sitcomu \"Salamander Guru and The Shadows\", který by měl být vysílán na začátku roku 2012. Minho hrál roli Min-hyuka (geniálnílho hackera), po boku herců Im Won-hee a Oh Dal-su. \"Salamander Guru and The Shadows\" byl první sitcom SBS po pěti letech a točí se kolem dvou lupičů, kteří imitují guru. Sitcom se vysílal v lednu 2012.\n\nDne 26. dubna 2012 bylo potvrzeno, že Minho ztvární hlavní roli po boku Sulli z f(x) a Lee Hyun-woo, v korejském dramatu \"To The Beautiful You \"korejská verze nese název \"Hana Kimi\".\nDrama se začalo vysílat dne 15. srpna 2012 na SBS. Minho ztvránil postavu Kanga Tae Joona (zlatý medailista ve skoku vysokém). V rámci přípravy na svou roli jako Tae-joon, Minho obdržel osobní trénink od trenéra Kim Tae-younga, bývalého národního sportovce zabívající se skokem vysokým a členem Korea Asociace Atletických Federací. Trénik trval měsíc a půl. Jeho osobní rekord v tuto dobu je 175 cm.\n\nJe známo, že Minho napsal několik rappových částí v písních Shinee. Pro Shinee starší alba napsal texty spolu s JQ (\"idol rap instruktor\"), který pracuje pod SM Entertainment na zlepšení a přímé rapp schopnosti jejich umělců.\n\nPro Shinee 1. studiové album \"The SHINee World\", napsal rappovou část písní \"Replay\", \"Love Like Oxygen\", \"Love's Way\", \"One for Me\", \"Graze\", a \"Best Place\". \n\nO rok později napsal rappové texty pro jejich 2. mini-album \"Romeo a \"také pro písně \"Talk to You\"\", \"Juliette\", \"Hit Me\", a \"Romeo + Juliette\". Pro jejich 3. mini-album \"2009, Year of Us\", spolupracoval s kolegou ze SHINee Keyem a textařem JQ, na písni \"Get Down\".\n\nV jejich 2. studiovém albu \"Lucifer, \"které vyšlo v červenci 2010, napsal rappové části písní: \"Up & Down\" (kterou napsal kolega ze SHINee, Jonghyun), \"Obsession\" (také psaná Jonghyunem), \"Your Name\" (napsaná SHINee leaderem Onewem), a také napsal písně \"WOWOWOW\" s JQ a poté \"Shout Out\" s kolegou MISFITem.\n\nV přebalovém albu \"Hello\", napsal rap pro titulní skladbu \"Hello\", a pro písně \"One\" a \"Get It\".\n\nMinho je také uváděn jako skladatel rappových částí u písní \"Better\", \"To Your Heart\", a \"Stranger\", v SHINee 1. Japonském studiovém albu, \"The First\" vydné v prosinci 2011.\n\nPro SHINee 4. mini-album \"Sherlock\" vydané v Březnu 2012, napsal rappovou část do písní \"Alarm Clock\" a \"Honesty\".\n\nPro jejich 3. plné album \"Chapter 1. Dream Girl – The Misconceptions of You\" napsal rappové texty pro titulní píseň \"Dream Girl\", stejně jako pro píseň \"Girls, Girls, Girls\" a spolu s jeho SHINee kolegou Keyem, napsali rappové části v písních \"Aside\", \"Beautiful\" a \"Dynamite\".\n\nPro skupiny páté plné album \"Everybody\", Minho napsal rappové čási u písní \"Destination\", \"Close the Door\" a \"Colorful\" (společně s SHINee kolegou Keyem).\n\nMinho také napsal rappové části pro písně, \"Romance\" a \"Farewell My Love\" v SHINee čtvrtém studiovém album, \"Odd.\"\n\nV roce 2008 se zúčastnil \"3rd Youth International Video Festival \"the aura\" Goodwill Ambassador\" s jeho kolegou ze Shinee, Keyem. Minho byl jmenován jako ambasador Konkuk Univerzity v roce 2010.\n\nMinho vystudoval Konkuk University. Po nástupu na vysokou školu v roce 2010, studoval jako hlavní obory: umění, kulturu a film. Absolvoval v roce 2015.\n\nJeho otec, Choi Yun-kyum, je dobře-známý jihokorejský fotbalový trenér. Má staršího bratra jménem Choi Minseok.\n\nV Březnu 2010, byl Minho zraněn při natáčení \"Dream Team Season 2\". Musel odstoupit a nahradil ho kolega ze Shinee, Taemin Po zotavení se Minho konečně vrátil a v srpnu 2010 mohl pokračovat v promo-akcích Shinee a jejich druhého studiového alba, \"Lucifer\".\n\nDne 23. Května 2011, byl jmenován Čestným Velvyslancem pro \"Youth 2011\".\n\nChoi Minho byl uveden mezi Korean Top Stars, s příjmem 300 Milionů Wonů jako jeho roční reklamní sazby.\n\nDne 5. prosince 2014, byli Minho a Yoona jmenováni jako ambasadoři v kampani UNICEF Unihero \"Giving hope to the children\" \n"}
{"id": "1213168", "url": "https://cs.wikipedia.org/wiki?curid=1213168", "title": "Milan Novák (skladatel)", "text": "Milan Novák (skladatel)\n\nMilan Novák (* 12. srpna 1927 Trakovice) je slovenský hudební skladatel.\n\nStudoval na Státní konzervatoři v Bratislavě hru na klavír u Frico Kafendy, dirigování u Kornela Schimpla a skladbu u Alexandra Moyzese. Absolvoval v roce 1949.\n\nV letech 1949–1950 byl dirigentem SĽUKu a následující dva roky řídil \"Symfonický orchestr Bratislavského rozhlasu\". V roce 1952 se stal digentem a uměleckým vedoucím \"Vojenského uměleckého souboru kpt. J. Nálepky\" v Bratislavě. V posledních letech spolupracoval s prešovským Univerzitním komorním orchestrem \"Camerata academica\". Stal se velmi úspěšným autorem filmové hudby.\n\nV současnosti době tvoří a žije v Popradu. Mezinárodní hudební komise mu udělila titul Rytíř mezinárodní hudby.\n\n\n\n\n\n\nKromě toho zkomponoval velké množství komorních skladeb, písní a sborů. Sestavoval také hudebně-dramatická a revuální programy.\n\n\n"}
{"id": "1213170", "url": "https://cs.wikipedia.org/wiki?curid=1213170", "title": "Nová Třešně", "text": "Nová Třešně\n\nNová Třešně je osada, část obce Dolní Novosedly v okrese Písek. Osada obklopuje ves Třešně, která spadá pod obec Záhoří.\n\nJako část obce vznikla ke dni 10. listopadu 2010. V roce 2011 přitom bylo evidováno 0 obyvatel a nacházelo se v ní 0 domů.\n"}
{"id": "1213194", "url": "https://cs.wikipedia.org/wiki?curid=1213194", "title": "Stanislav Labík", "text": "Stanislav Labík\n\nStanislav Labík (* 28. září 1951) je český chemik, vysokoškolský učitel a komunální politik. Mezi lety 2016–2019 působil jako první předseda Národního akreditačního úřadu pro vysoké školství.\n\nJe odborníkem na fyzikální chemii, přičemž v této oblasti je známá jeho rozsáhlá pedagogická a vědecká činnost. Má za sebou dlouhodobé působení na Vysoké škole chemicko-technologické v Praze (Fakulta chemicko–inženýrská – FCHI, Ústav fyzikální chemie), přičemž v letech 2002–2007 byl prorektorem (pro pedagogiku). Mezi lety 2010–2014 byl též děkanem FCHI VŠCHT. V letech 2013–2015 byl místopředsedou Kontrolní rady Grantové agentury České republiky (GA ČR). Mezi lety 2015–2016 byl též předsedou Kontrolní rady GA ČR. Má zkušenosti jako člen mnoha pracovních skupin a odborných grémií týkajících se vysokoškolského vzdělávání, vědy a výzkumu. Působil též v komunální politice, kde byl zvolen zastupitelem za Unii svobody a vykonával funkci místostarosty Prahy 12.\n\nV červnu 2016 byl jmenován na šestileté funkční období Vládou ČR (navržen Ministerstvem školství, mládeže a tělovýchovy České republiky – MŠMT) s účinností od 1. září 2016 předsedou nově vznikajícího Národního akreditačního úřadu pro vysoké školství. Česká konference rektorů i Rada vysokých škol jeho nominaci hodnotily pozitivně. Vedení tohoto úřadu se ujal spolu se svými zástupci, místopředsedy – právníkem Ivanem Barančíkem, rektorem Vysoké školy logistiky, o.p.s, v Přerově, místopředsedou České konference rektorů, a s Tomášem Jelínkem, bývalým kancléřem Univerzity Karlovy, poté zaměstnancem MŠMT připravujícím koncepční materiály pro vysoké školství. Profesor Labík i jeho zástupci se dle zákona kvůli nezávislosti působení v tomto úřadu museli vzdát všech akademických funkcí, resp. zaměstnaneckých poměrů.<ref name=\"111/1998\"></ref> Ve funkci skončil k dubnu 2019, přičemž zástupci vysokých škol Labíkovo působení ve funkci zhodnotili pozitivně.\n\n"}
{"id": "1213198", "url": "https://cs.wikipedia.org/wiki?curid=1213198", "title": "Symetryczno-liryczna", "text": "Symetryczno-liryczna\n\nSymetryczno-liryczna je čtvrtý singl z alba Folkhorod skupiny Enej. K písni byl natočen videoklip, který režíroval Mateusz Winkiel. Premiéra singlu se konala dne 3. června 2013 ve vysílání rádia RMF FM.\n"}
{"id": "1213199", "url": "https://cs.wikipedia.org/wiki?curid=1213199", "title": "Simulace elektrostatických výbojů", "text": "Simulace elektrostatických výbojů\n\nElektrostatický výboj \"(electrostatic discharge\", ESD\")\" značí přenos náboje z materiálu nebo z předmětu s odlišným elektrickým potenciálem vzhledem k nejbližšímu okolí (včetně průrazu příslušného dielektrika). Takové výboje mohou ohrozit mj. elektronické součástky i sestavy.\n\nPoznámka: anglický termín \"electrostatic discharge\" však zahrnuje i pomalé vybíjení elektrostatického náboje přes galvanický kontakt (a ochranný rezistor).\n\nCitlivost součástek na elektrostatický výboj (\"Component Sensitivity Classification\") lze klasifikovat napětím v modelu HBM, resp. CDM, které bylo použito při měření citlivosti.\n\nHuman Body Model \"(model lidského těla)\" je vhodný pro simulaci výboje z nabité osoby do zkoušené součástky nebo systému. Tento historický model reprezentuje pracovníka (lidské tělo) jako součástku C o kapacitě cca 100 pF, která se např. chůzí po nevodivé podlaze nabije na vysoké napětí (např. 10 kV). Pracovník potom manipuluje se součástkami citlivými na ESD. Taková manipulace se v modelu HBM vyjádří vybíjením C přes součástku R o rezistanci cca 1 kOhm.\n\nModel HBM se běžně používá pro zkoušení \"ESD citlivosti\" elektronických součástek a systémů v průběhu výroby a používání. Model byl původně používán při hodnocení iniciační citlivosti pyrotechnických prachů. Podrobnosti o zkoušení podle modelu HBM jsou specifikovány v příslušné normě, která uvádí mj. podrobnosti o nabíjení modelu a časové průběhy proudů do zkušební zátěže: „zkratovací drát“ a „rezistor 500 W“, pro zadané ss napětí zdroje, např. „\"1 kV HBM\"“.\n\nModel MM, Machine Model \"(model strojový)\" simuluje výboj z velkého kovového předmětu, jako jsou např. díly osazovacího stroje. Nejnovější verze dokumentů ESDA i IEC posouvají tento model mezi méně závažné.\n\nModel CDM, Charged Device Model \"(model nabité součástky)\" simuluje situaci, kdy se malá nabitá součástka nebo předmět přiblíží k nabitému povrchu a dojde k elektrostatickému výboji. Tato situace nastává při měření ESD citlivosti elektronických součástek. Uvedené modely ESD lze simulovat pomocí jednoduchého obvodu, ve kterém je zpočátku elektrostatický náboj uložen v kondenzátoru C \"(pomalé nabíjení C)\". Při hodnocení citlivosti elektronické součástky/sestavy (simulaci výboje) se vyžaduje, aby se uložená elektrostatická energie vybila do zátěže, součástky, sestavy atp.\n\nTabulka – Hodnoty R, C a L pro simulační modely ESD \"(Values used in ESD simulation models)\"\n\nJde o nezávislou instituci zaměřenou na cílové kvalifikační úrovně ESD při zkoušení součástek, při respektování norem na modely HBM, MM, CDM, včetně správných úrovní při návrhu systémů \"(proper system level ESD design), viz White Papers 1, 2 a 3.\"\n\n"}
{"id": "1213204", "url": "https://cs.wikipedia.org/wiki?curid=1213204", "title": "Existenční riziko", "text": "Existenční riziko\n\nExistenční riziko (anglicky \"existential risks\") je druh globálního rizika, které může ohrozit existenci lidstva, popř. života v podobě v jaké ho známe, jako celku. Pojem v akademickém prostředí etabloval švédský badatel Nick Bostrom z Oxfordská univerzity. Existenční rizika jsou výzvou pro koncepci udržitelného rozvoje. Uvádí se, že snahy o udržitelnost by měly reflektovat existenční nebezpečí a snažit se spíše \"o udržitelnou trajektorii a ne o udržitelný stav.\"\n\nOhrožení života na planetě a obavy z konce existence jsou námětem lidských úvah od nejranějších dob. Různé katastrofické vize se nalézají již ve starověkých náboženských spisech. Poslední kniha Nového zákona, Zjevení sv. Jana, jež popisuje konec světa, se stala inspirací mnoha umělcům a různým vykladačům Písma pro jejich popis a deskripci posledních dnů lidstva. Od začátku průmyslové revoluce pak narůstá počet dystopií, jež extrapolací trendů tvoří katastrofické scénáře. Na ně navazuje vznik tematické sci-fi literatury, která reaguje na příchod nových technologií a upozorňuje, že mohou mít fatální důsledky pro lidstvo (např. Čapkova hra \"R.U.R.\", jež položila základy žánru či Asimovovo kultovní dílo \"Já, robot\").\n\nVe druhé polovině dvacátého století vznikla řada děl, která upozorňují na vážná ohrožení života na zemi jako důsledku degradace životního prostředí, mezi nejznámější patří \"Tiché jaro\" (Silent Spring) Rachel Carsonové (1962) či kultovní \"Meze růstu\" (Limits to Growth) manželů Meadowsových (1972). Došlo ke vzniku environmentálního hnutí a mezinárodnímu řešení této problematiky (zejm. na konferencích OSN) a vědeckému zkoumání vlivu technologií na životní prostředí a lidský blahobyt. Po roce 2000 se v akademickém prostředí začíala prosazovat koncepce globálních a existenčních rizik, která upozorňuje na nutnost multidisciplinárního přístupu. Vědci začali zkoumat na profesionální úrovni různá možná ohrožení existence lidstva. Nick Bostrom založil Future of Humanity Institute na Univesity of Oxford a Strategic Artificial Intelligence Research Centre, na univerzitě v Cambridge vzniklo Cambridge Centre for the Study of Existential Risk (CSER), které patří mezi lídry v oblasti zkoumání existenčních rizik.\n\nMezi nejzávažnějšími existenčními riziky (antropogenního původu) je zmiňována především umělá inteligence, která, pokud nebude podchycena a budována na dobrém hodnotovém rámci, může mít pro lidstvo fatální důsledky. Mezi další patří např. špatné zacházení s biotechnologiemi a nanotechnologiemi, environmentální katastrofy (z antropogenních příčin), válečné konflikty, demografické problémy a zemědělské krize. Mezi neatropogenní se řadí pád meteoritu, napadení nepřátelskými organismy, environmentální katastrofy (bez zavinění člověka), kosmické hrozby, globální pandemie, megatsunami, sopečná činnost a další.\n\n"}
{"id": "1213210", "url": "https://cs.wikipedia.org/wiki?curid=1213210", "title": "Hidrogradnja", "text": "Hidrogradnja\n\nHidrogradnja je společnost, která je aktivní v oblasti stavitelství. Sídlí v hlavním městě Bosny a Hercegoviny, Sarajevu. Vlastněná je dvoutřetinovou většinou bosenskou vládou.\n\nSpolečnost byla založena v roce 1947 rozhodnutím tehdejší lokální vlády. Stalo se tak před vyhlášením první jugoslávské pětiletky v období bouřlivého poválečného rozvoje a obnovy země. Od druhé poloviny 50. let 20. století rozvíjela Hidrogradnja své aktivity nejen v tehdejší Jugoslávii, ale i v zemích budoucího Hnutí nezúčastněných zemí, například v Libyi. Na konci 80. let získala společnost jako součást mezinárodního konsorcia kontrakt na výstavbu hydroelektrárny Bechme v Iráku, jejíž výstavba však byla zastavena v souvislosti s Válkou v Zálivu. Platební morálka iráckých partnerů však byla velmi nízká, a tak za stavební práce, které jugoslávský podnik realizoval v letech 1981 – 1989 nedostala Hidrogradnja nikdy zaplaceno.\n\nOhromný kontrakt byl realizován v době ekonomického úpadku Jugoslávie; tehdy Hidrogradnja zaměstnávala zhruba 2400 lidí, kteří se však museli v polovině srpna 1990 vrátit z Iráku zpět do Sarajeva. Skutečnost, že tak významný kontrakt byl zastaven z politických důvodů měl značný dopad na šíření stávek, které na přelomu léta a podzimu roku 1990 propukly v bosenské metropoli.\n\nKapacity společnosti byly značným způsobem omezeny v souvislosti s vypuknutím války v Bosně a Hercegovině, nicméně se podnik podařilo obnovit. V roce 2016 podnik dostihly ekonomické problémy, spojené s dluhy vůči zaměstnancům a státu a zbrankrotoval.\n"}
{"id": "1213212", "url": "https://cs.wikipedia.org/wiki?curid=1213212", "title": "Chuck Leavell", "text": "Chuck Leavell\n\nCharles Alfred „Chuck“ Leavell (* 28. dubna 1952 Birmingham, Alabama) je americký klávesista.\n\nZačínal v roce 1969 jako studiový hudebník, spolupracoval např. s Charliem Danielsem či skupinami The Marshall Tucker Band a Wet Willie. Zaujal však Gregga Allmana, který jej v roce roku 1972 přivedl do kapely The Allman Brothers Band. V ní působil až do jejího rozpadu v roce 1976, poté s některými dalšími spoluhráči vytvořil skupinu Sea Level, která fungovala pět let. Roku 1982 začala jeho dlouhodobá spolupráce s The Rolling Stones – od roku 1985 hrál na všech jejich albech a účastnil se všech jejich koncertních turné. Nadále však působí i ve studiu, kde spolupracoval s mnoha dalšími umělci, jako jsou např. George Harrison, Eric Clapton, Gov't Mule, Train, Tinsley Ellis, The Black Crowes, The Fabulous Thunderbirds, Montgomery Gentry, John Mayer nebo Miranda Lambert. Sám vydal několik sólových alb, první vyšlo v roce 1996 pod názvem \"A Homemade Christmas From Charlane Plantation\". V roce 2016 hrál na turné Rattle That Lock Tour Davida Gilmoura.\n\n"}
{"id": "1213215", "url": "https://cs.wikipedia.org/wiki?curid=1213215", "title": "Výzkumný ústav pivovarský a sladařský", "text": "Výzkumný ústav pivovarský a sladařský\n\nVýzkumný ústav pivovarský a sladařský, a.s. (zkráceně VÚPS) byl založen roku 1887 a od roku 1994 je akciovou společností. Jedná se o jeden z nejstarších vědecko-výzkumných ústavů ve středoevropském regionu.\n\nRoku 1886 byla na valné hromadě, konané 19. prosince 1886 v místnostech sladovnické školy v Praze Na Perštýně, ustavena Jednota pro založení a vydržování výzkumného ústavu pro průmysl pivovarský v Praze. Počátkem prosince již ústav sídlil na Senovážném náměstí č. 871/26 v Praze. K oficiálnímu zahájení činnosti došlo na začátku r. 1888. V červenci 1888 ústav pořádal první mikroskopický kurz.\n\nV roce 1891 se ústav zúčastnil Jubilejní zemské výstavy v Praze 1891. Vystavována byla příruční laboratoř pro sládka, jodová metoda (na úsporu sladu), certifikáty, čisté kvasnice a nástěnné tabule. V roce 1893 se ústav přestěhoval do nových místností ve Pštrossově ulici č. 1762/5 v Praze na Novém Městě.\n\nV roce 1896 věnoval výzkumnému ústavu ředitel kodaňského ústavu Alfréd Jørgensen sbírku kultur mikroorganizmů. V dubnu roku 1897 se ústav přestěhoval do nových místností v pivovaru U Bílé labutě v Praze v ulici Na Poříčí č. 1068/21, kde zůstal následujících 40 let. Ve školním roce 1910/1911 zahájila činnost při výzkumném ústavu vyšší pivovarská škola. V roce 1912 udělilo ministerstvo veřejných prací výzkumnému ústavu právo vydávat v oboru sladovnickém a pivovarském certifikáty.\n\nV létě 1914 došlo k reorganizaci, byla ukončena činnost obou škol, Jednoty i výzkumného ústavu. Na ustavující valné hromadě konané 13. září 1914 byla vytvořena nová organizace s názvem Společnost na vydržování vědeckých ústavů pro průmysl pivovarský v Praze. Výzkumný ústav, školy a spolková laboratoř se od 1. října 1914 přejmenovaly na Vědecké ústavy pivovarské v Praze a nadále sídlily v ulici Na Poříčí 1068/21. Ministerstvo veřejných prací potvrdilo přenesení autorizace na ústav s novým jménem.\n\nV srpnu 1920 byl v Brně iniciativy profesora Františka Ducháčka (1875–1931) a Vladimíra Vavřína Žily (1889–1953), založen Státní výzkumný ústav kvasného průmyslu při České vysoké škole technické v Brně. Jeho sladařské oddělení (Sladařský ústav) zahájilo činnost 4. srpna 1920.\n\nNa schůzi ředitelství Vědeckých ústavů pivovarských byl 17. května 1936 přijat návrh, aby byl společně s Ochranným svazem pivovarů v Čechách zakoupen dům v Praze 2, na rohu Ječné a Lípové ulice č. 511/15 (U Pokorných), který měl být zbourán a na jeho místě postaven Pivovarský dům pro potřeby obou organizací a účely nájemné. Starý dům U Pokorných byl ještě v témže roce zbourán a bylo započato s výstavbou Pivovarského domu. Projekt vypracoval architekt Gustav Paul. Pivovarský dům je funkcionalistická šestipatrová rohová stavba s krátkým loubím. Železobetonovou konstrukci realizovala firma K. Skorkovský, stavební a řemeslné práce prováděla firma V. Nekvasil. Vstup do budovy byl situován z Lípové ulice, vjezd byl z ulice Ječné. V dubnu 1937 byla stavba dokončena a odevzdána k užívání. Vědecké ústavy se do budovy nastěhovaly během června a července téhož roku. V této budově sídlí VÚPS dodnes.\n\nPři poválečné reorganizaci školství byla v roce 1951 ukončena pedagogická činnost ústavu. K 1. lednu 1952 byly pražský Výzkumný ústav pivovarského a sladařského průmyslu, mikrobiologická stanice u pokusného pivovaru v Braníku a Výzkumný ústav kvasného průmyslu v Brně sloučeny pod současným názvem Výzkumný ústav pivovarský a sladařský.\n\nRoku 1962 byl ústav rozšířen o Pokusné a vývojové středisko (PVS) v Braníku. R. 1965 se ústav stal součástí nově vytvořeného Trustu pivovarů a sladoven, Praha (později koncernu). Po roce 1989 došlo k transformaci celého koncernového vedení na státní podnik Pivovary a sladovny výzkum a služby.\n\nV první polovině 90. let proběhla privatizace celého podniku služeb na akciovou společnost, která od roku 1994 nese opět název Výzkumný ústav pivovarský a sladařský (VÚPS). Ústav měl v té době ředitele dva – generálního ředitele a. s. Jana Veselého a ředitele VÚPS Tomáše Lejska, který měl na starosti problematiku výzkumu.\n\nJe členem Českého svazu pivovarů a sladoven.\n\nNa jaře 1996 byl do čela společnosti jmenován Karel Kosař, který následně zrušil funkci generálního ředitele. Dr. Kosař ve své funkci působil do roku 2019. Dne 1.7. 2019 RNDr. Karel Kosař, CSc., odešel do penze, na místo ředitele a místopředsedy představenstva nastoupil prof. Ing. Tomáš Brányik, Ph.D.\n\nProf. Brányik je známý odborník a pedagog, který doposud působil na Ústavu biotechnologie na Vysoké škole chemicko-technologické v Praze. Je absolventem oboru kvasná chemie a bioinženýrství, profesorem v oboru biotechnologie byl jmenován v roce 2016.\n\n\n\nVÚPS je akciovou společností s hlavním předmětem podnikání výzkum a vývoj v oblasti přírodních a technických věd.\n\nSestává ze dvou pracovišť. V brněnském pracovišti (Mostecká 7) je Analytická zkušební laboratoř Sladařský ústav Brno a součástí pražského pracoviště (Lípová 15) je Analytická zkušební laboratoř Pivovarský ústav Praha. Obě analytické zkušební laboratoře jsou akreditovány Českým institutem pro akreditaci, o.p.s. podle ČSN EN ISO/IEC 17025:2005.\n\n\n\n\n\n\n\n\nVydává odborný časopis Kvasný průmysl. Dále vydal již více než 70 neperiodických publikací (knih), mezi něž patří zejména tři řady ročenek: Pivovarský kalendář (od roku 1998, jde o obnovenou edici těchto ročenek po více než 50 letech), Ječmenářská ročenka (1999) a Chmelařská ročenka (2000). Mezi další knihy patří např. Technologie výroby sladu a piva (S. Procházka, K. Kosař, 2000, 2012), Kvalita rostlinných produktů na prahu 3. tisíciletí (J. Prugar, 2008), Pivovary Moravy a rakouského Slezska 1869-1900 (Z. Likovský, 2000), České pivovary 1869-1900 (Z. Likovský, 2005), Pivovary československého území 1900-1948 (Z. Likovský, 2006), Pivovary českých zemí 1948-1989 (Z. Likovský, 2008), Držitelé, provozovatelé a vedoucí pivovarů Českých zemí 1869-1989 (Z. Likovský, 2010).\n\nSbírka pivovarských kvasinek je vedena pracovníky mikrobiologického oddělení. Vznikla v roce 1946 jako součást sbírky kvasinek a kvasinkovitých mikroorganizmů pod vedením Dr. Kockové-Kratochvílové, od roku 1953 působí samostatně. Kolekce je od roku 1964 členem Federace Českých a slovenských sbírek mikroorganizmů a je mezinárodně registrovaná s názvem RIBM pod číslem 655. Svým zaměřením na produkční kmeny pivovarských kvasinek je Sbírka VÚPS ojedinělá v oblasti Střední a Východní Evropy.\n\nRoku 1996 se Sbírka pivovarských kvasinek stala (jako jedna z velmi specificky zaměřených a průmyslově využitelných sbírek) součástí „Národního programu ochrany genofondu mikroorganizmů a drobných živočichů hospodářského významu a jejich využití v referenční diagnostice“. Tento projekt je také podporován českou vládou formou dotace Ministerstvem zemědělství ČR. Program je veden Radou genetických zdrojů mikroorganizmů, která sleduje závazné zachování funkční existence sbírek mikroorganizmů odpovídajícího charakteru.\n\nVe sbírce jsou zastoupeny dva typy produkčních kmenů pivovarských kvasinek, které patří podle klasifikace Kurtzmann a Fell z roku 1998 k druhům Saccharomyces pastorianus a Saccharomyces cerevisiae. Podstatnou část sbírky tvoří kmeny spodního kvašení Saccharomyces pastorianus (S. carlsbergensis). Kvasinky svrchního kvašení S. cerevisiae jsou zastoupeny méně. Sbírka je průběžně doplňována a v současné době obsahuje více než 100 kmenů. Jednotlivé kvasničné kmeny pocházejí z existujících i již zaniklých pivovarských provozů, především evropských. Jako paralelní sbírka je k ní přiřazena také Sbírka „divokých“ mikroorganizmů, která obsahuje několik desítek kmenů kvasinek řazených do rodů \"Saccharomyces\", \"Torulaspora\", \"Zygosaccharomyces\", \"Dekkera\", \"Williopsis\", \"Pichia\", \"Schizosaccharomyces\", \"Saccharomycodes\", \"Candida\", \"Kloeckera\" a \"Rhodotorula\", a více než 100 kmenů bakterií rodů \"Lactobacillus\", \"Leuconostoc\", \"Pediococcus\", \"Tetragenococcus\", \"Lactococcus\", \"Pectinatus\" a \"Megasphaera\".\nSbírky pivovarských a divokých kvasinek jsou vedeny na sladinových agarech pod zaparafinovanou vatovou zátkou a současně na sladinových agarech převrstvených sterilním parafinovým olejem odděleně v chladicím boxu. Tyto osvědčené způsoby vedení kultur umožňují dodání kmene žadateli rychle a v aktivním stavu na šikmém agaru, případně rozkvašené do 1,5 l mladiny, což usnadňuje převedení produkčního kmene do výroby. Od roku 2006 jsou kmeny pivovarských kvasinek uchovávány v kryozkumavkách s ochranným médiem v tekutém dusíku při teplotě -196 °C. Uložení v tekutém dusíku (kryoprezervace) je považováno za optimální způsob dlouhodobého uchovávání kvasinek v životaschopném stavu.\n\nV říjnu 2014 bylo otevřeno Výzkumné senzorické centrum v Praze, které vzniklo jako projekt č. CZ.2.16/3.1.00/28030 Operačního programu Praha - Konkurenceschopnost (OPPK).\n\nVýzkumné senzorické centrum je tvořeno dvěma laboratořemi: senzorickou a analytickou. Propojením těchto laboratoří s již existujícím analytickým a technologickým vybavením VÚPS vznikl unikátní celek vhodný ke komplexnímu průmyslovému výzkumu a vývoji v oblasti potravinářství se zaměřením zejména na pivo a jiné nápoje. Kromě výzkumné činnosti jsou v centru prováděny i pravidelné akce pro odbornou veřejnost.\n\nSenzorický seminář I. je koncipován podle normy ČSN ISO 8586 „Senzorická analýza – obecná směrnice pro výběr, výcvik a sledování činnosti posuzovatelů“ a z analytiky EBC, kapitoly „Senzorická analýza – výběr a výcvik posuzovatelů“. Jeho cílem je naučit účastníky správně degustovat pivo. Seminář probíhá formou teoretických přednášek i cvičných degustací a je zakončen praktickou zkouškou.\n\nSenzorický seminář II. slouží k opakování, prohloubení, rozšíření a hlavně k pravidelnému trénování schopnosti senzoricky posuzovat pivo. Tento seminář obsahuje jednu nadstavbovou přednášku, která se věnuje přehledu a základní senzorické charakteristice řady zahraničních piv (Lagers, Ale, Stout, Porter, atd.), která nacházejí stále větší oblibu i na našem trhu. Většina času je však vyhrazena pro výcvik praktický.\n\nSenzorické zkoušky jsou prováděny podle normy ČSN ISO 8586 „Senzorická analýza – obecná směrnice pro výběr, výcvik a sledování činnosti posuzovatelů“ a z analytiky EBC, kapitoly „Senzorická analýza – výběr a výcvik posuzovatelů“. Cílem je ověřit schopnosti účastníků, zda jsou na profesionální úrovni schopni senzoricky hodnotit pivo, úspěšní uchazeči dostanou osvědčení platné 5 let.\n\nSenzorické tréninky jsou pořádány pro uzavřené pivovarské skupiny. Rozsah a výběr testovaných chutí a vůní je uzpůsoben přání zákazníka.\n\nVÚPS provádí řadu komerčních aktivit, zejména v oblasti pivovarství a sladařství, a to zejména:\n\n"}
{"id": "1213216", "url": "https://cs.wikipedia.org/wiki?curid=1213216", "title": "Popismus", "text": "Popismus\n\nPopismus: Šedesátá léta očima Andyho Warhola (v anglickém originále \"\") jsou memoáry amerického výtvarníka a režiséra Andyho Warhola. Spoluautorkou knihy byla Pat Hackett, která později editovala také knihu \"The Andy Warhol Diaries\". Kniha se zaměřuje na období šedesátých let a věnuje se jak Warholově výtvarné, tak i filmové kariéře. Kniha původně vyšla v roce 1980 (nakladatelství Harcourt Brace Jovanovich). V češtině vyšla v roce 2016 (nakladatelství Argo) v překladu Jiřího Hanuše.\n"}
{"id": "1213223", "url": "https://cs.wikipedia.org/wiki?curid=1213223", "title": "Brigid Berlin", "text": "Brigid Berlin\n\nBrigid Berlin nebo také Brigid Polk (* 6. září 1939 New York) je americká herečka. Jejím otcem byl Richard E. Berlin, prezident společnosti Hearst Foundation. V roce 1964 se poprvé potkala s Andym Warholem a zanedlouho se stala významnou osobností v jeho uměleckém ateliéru The Factory. Vystupovala v mnoha jeho filmech, včetně \"Chelsea Girls\" (1966), \"Four Stars (****)\" (1967), \"Women in Revolt\" (1972) a \"Andy Warhol's Bad\" (1977). Ve filmu \"Warholka\" z roku 2006 ji ztvárnila anglická herečka Tara Summers. V roce 1970 nahrála koncert skupiny The Velvet Underground; záznam později vyšel pod názvem \"Live at Max's Kansas City\".\n"}
{"id": "1213228", "url": "https://cs.wikipedia.org/wiki?curid=1213228", "title": "Globální riziko", "text": "Globální riziko\n\nGlobální rizika (anglicky: \"\" či \"global catastrophic risk)\" jsou taková rizika, jež svou povahou ohrožují (či ohrozit mohou) životní prostředí a život, ať již jako celek či jeho jednotlivé části, a to v globálním měřítku. \n\nPři zkoumání globálních rizik docházíme k poznání, že to, co je pro jeden druh (např. pro člověka) rizikem, může být pro jiný příležitostí. Globální rizika jsou proto většinou posuzována z antropocentrické perspektivy (GR je pak to, co je rizikem pro člověka a jeho blahobyt). Pokud riziko, jež lidstvu hrozí, může způsobit jeho zánik, jedná se o riziko existenční.\n\nJedním z hlavních teoretiků koncepce globálních rizik je Nick Bostrom, profesor filozofie na Oxford University. V knize, editované Bostromem, Globální katastrofická rizika \"(Global Catastrophic Risks)\" jsou podchycena ta rizika, jež ohrožují, nebo za určitých okolností ohrozit mohou, lidský blahobyt a udržitelný rozvoj, popř. lidstvo a život na planetě jako celek. Bostrom poukazuje na fakt, že většina druhů, která kdy žila na lidské planetě (přes 99%) vyhynula. Z toho se dá vyvodit, že lidský druh může potkat to samé.\n\nRizika, jež nám hrozí je možné rozdělit podle jejich povahy (příčiny) a to na antropogenní a bez zavinění člověkem, přičemž u některých není zcela zřejmé, jaký na ně má lidská činnost vliv (např. rozsáhlé záplavy u nichž se neví, zda jsou zapříčiněné lidskými zásahy či se jedná o přirozené cykly). Existenční rizika, která by zapříčinila vyhynutí lidského rodu, mohou mít podle některých vědců spíše antropogenní příčinu.\n\nGlobální rizika mají svůj původ v globálních problémech, jenž vznikají z lokálních nebo regionálních příčin a promítají se: \",do globálních poruch biosféry, my proto potřebujeme řešení jak místní, v regionálním měřítku, ale i v měřítku planety.\"\" Otázkou ovšem zůstává, jaké by toto řešení mělo být, jedním z řešení je intenzivní spolupráce a to jak mezi jednotlivými státy, tak mezi různými aktéry na globální úrovni. K podpoře této spolupráce a informovanosti pak slouží zprávy o globálních rizicích.\n\n\"V tomto článku je použit text článku Globální rizika v Enviwiki \"\n"}
{"id": "1213231", "url": "https://cs.wikipedia.org/wiki?curid=1213231", "title": "Peša (rozcestník)", "text": "Peša (rozcestník)\n\nPeša může znamenat:\n\n\n\n"}
{"id": "1213235", "url": "https://cs.wikipedia.org/wiki?curid=1213235", "title": "Augustin Michálek", "text": "Augustin Michálek\n\nAugustin Michálek, též Michalek (\"cca 1830\" – ???), byl rakouský politik z Moravy (českého původu, ale politicky se kloníci k německému táboru); poslanec Moravského zemského sněmu a starosta Slušovic.\n\nV srpnu 1858 se Augustin Michálek oženil ve Slušovicích. Bylo mu tehdy 28 let. Uváděl se jako mlynář ve Slušovicích a syn Paula Michálka.\n\nV období let 1868–1878 se uvádí Augustin Michálek jako mlynář na Hamerním mlýnu ve Slušovicích. V roce 1869 patřil mezi iniciátory založení Čtenářského spolku Svěradov. V roce 1875 se coby zemský poslanec zasloužil o započetí výstavby silnice ze Slušovic do Lípy. Když v roce 1884 vznikl ve Slušovicích Sbor dobrovolných hasičů, byl jeho prvním náčelníkem mlynář Augustin Michálek a obchodní Jindřich Novák. V roce 1879 se uvádí jako starosta Slušovic.\n\nV 70. letech se zapojil i do vysoké politiky. V doplňovacích zemských volbách 22. listopadu 1873 byl zvolen na Moravský zemský sněm, za kurii venkovských obcí, obvod Uherský Brod, Valašské Klobouky, Vizovice. V roce 1873 se uvádí jako ústavověrný kandidát (tzv. Ústavní strana, liberálně a centralisticky orientovaná). Je popisován jako \"ústavověrný Slovan\". Porazil národního kandidáta Františka Aloise Šroma.\n\nČeský tisk jeho příklon k Ústavní straně kritizoval. Před zemskými volbami roku 1878 napsal list \"Našinec\": „\"Michálek zasedl v řady protivníků našeho národa a hlasoval ve všem všudy s nimi proti našemu národu, proti nejsvětějším právům jeho a tudíž i proti nám\".“ V roce 1874 se uvádí, že Michálkův příbuzný měl ve Slušovicích svatbu, přičemž při slavnostním průvodu svatebčanů se hrála píseň \"Wacht am Rhein\", tehdy populární v německých vlasteneckých kruzích. Šlo o svatbu Karla Frunkata a Ernestiny Holubcové, dcery vsetínského mlynáře Martina Holubce a Františky rozené Michálkové ze Slušovic.\n"}
{"id": "1213237", "url": "https://cs.wikipedia.org/wiki?curid=1213237", "title": "Maxmilián Saský", "text": "Maxmilián Saský\n\nMaxmilián Saský (13. dubna 1759, Drážďany – 3. ledna 1838, Drážďany) byl synem saského kurfiřta Fridricha Kristiána.\n\nNarodil se 13. dubna 1759 v Drážďanech jako syn saského kurfiřta Fridricha Kristiána a jeho manželky Marie Antonie Bavorské. Vzhledem k tomu, že byl nejmladším synem v rodině, měl malou šanci zdědit Saské kurfiřství. Nicméně roku 1800 se ocitl na třetím místě v pořadí na trůn. Roku 1806, když bylo zřízeno Saské království, se Maxmilián stal saským princem.\n\nRoku 1827 po smrti Fridricha Augusta I. Saského se jeho nástupcem stal Antonín Saský a Maximilián se dostal na první místo v pořadí na trůn, čímž získal titul dědičného prince (korunního prince). Nicméně se 1. září 1830 vzdal nároku na trůn ve prospěch svého syna Fridricha Augusta II.\n\nDne 22. dubna 1792 se v Parmě a 9. května 1792 v Drážďanech oženil s princeznou Karolínou Marií Terezou Parmskou, s dcerou vévody Ferdinanda Parmského a arcivévodkyně Marie Amálie Habsbursko-Lotrinské. Spolu měli sedm dětí:\n\nRoku 1804 jeho manželka zemřela a on se 15. října 1825 v Lucce a 7. listopadu 1825 v Drážďanech podruhé oženil s princeznou Marií Luisou Šarlotou Parmskou, s dcerou etrurského krále Ludvíka a Marie Luisy Španělské.\n\nZemřel 3. ledna 1838 a pohřben byl v katedrále Nejsvětější Trojice v Drážďanech.\n"}
{"id": "1213238", "url": "https://cs.wikipedia.org/wiki?curid=1213238", "title": "Hornojílovský potok (přítok Jílovského potoka)", "text": "Hornojílovský potok (přítok Jílovského potoka)\n\nHornojílovský potok je potok v Ústeckém kraji. Je dlouhý 2,3 km a vlévá se do Jílovského potoka v Jílovém jako jeho pravostranný přítok.\n\nPramení na severním svahu Javorského vrchu (617 m) v nadmořské výšce 446 metrů. Jeho na vodu bohatý pramen je zdrojem pitné pitné vody a proto není k němu přímý přístup. Potok teče převážně na sever s mírným úklonem k severoseverozápadu a kromě dolního toku teče zejména v hlubokém údolí. Nedaleko pramene napájí dva malé rybníky a pod nimi mohutní díky třem studánkám. V jedné třetině toku se do něho levostranně vlévá největší, avšak bezejmenný přítok. Ten má mnohem větší délku a plochu povodí, nicméně je průtokově identický s Hornojílovským potokem. Nakonec přitéká do města Jílové, kde se vlévá do Jílovského potoka v nadmořské výšce 252 metrů.\n"}
{"id": "1213240", "url": "https://cs.wikipedia.org/wiki?curid=1213240", "title": "El Goodo", "text": "El Goodo\n\nEl Goodo byla velšská hudební skupina. Pochází z jihovelšské vesnice Resolven. Své první album, které obsahovalo celkem třináct písní, nazvané \"El Goodo\" vydala v roce 2005 (vydavatelství Placid Casual). Druhá deska nazvaná \"Coyote\", jež obsahovala jedenáct písní, vyšla o čtyři roky později. Autorem obalu alba je výtvarník Pete Fowler, který dlouhodobě spolupracoval se skupinou Super Furry Animals. Na albu se podíleli také dva členové této kapely – Cian Ciarán (mixing) a Dafydd Ieuan (dodatečné bicí). Třetí album \"By Order of the Moose\" kapela vydala roku 2017 na značce Strangetown Records.\n\n\n"}
{"id": "1213243", "url": "https://cs.wikipedia.org/wiki?curid=1213243", "title": "Rzepin", "text": "Rzepin\n\nRzepin () – město ležící v okrese Słubice v Lubušském vojvodství. Protéká jím řeka Ilanka, pravý přítok Odry.\n\nNázev města je odvozován od slova \"repina\" – lidový název pro odrůdu javoru, \"rjepa\" – řepa nebo od \"rjepnik\" – řepné pole. Název může pocházet i od slova \"ryby\". Současná polská etymologie udává původ názvu od slova \"řepa\". V německé literatuře se setkáváme s pojmenováními Reppin, Reppen, naopak v polské s názvy Rypin nebo Rzepin.\n\nPrvní zmínka o městě Rzepin pochází z roku 1297. Městská práva město získalo v roce 1329. V té době byl postavem kostel sv. Kateřiny, nejstarší dochovaná městská památka. Rzepin byl řemeslnickým městem, nacházely se zde soukenické, řeznické, pekařské a ševcovské cechy. Rozvoji města bránily mnohé epidemie nebo požáry, zejména ten, při kterém shořela radnice. Nejstarší plán města pochází z roku 1725. Ve 14. a 15. století dostalo město přídomek „nový“, pravděpodobně díky novým městským právům, které Rzepin obdržel. V roce 1437 se objevuje i přívlastek „malý“. Ani ten se ale neujal, protože od poloviny 15. století se Rzepin vyskytuje bez přídomku. Pouze po druhé světové válce se město na krátký čas nazývalo Rypin Lubuski. Na konci 40. let se vyskytuje pouze název Rzepin.\n\nKrátká historie města v letech 1850-1945:\n\nNa seznamu Národního památkového ústavu jsou zapsány tyto památky:\n\nJiné kulturní a přírodní památky:\n\n"}
{"id": "1213246", "url": "https://cs.wikipedia.org/wiki?curid=1213246", "title": "Třebovice (Ktiš)", "text": "Třebovice (Ktiš)\n\nTřebovice ( \"Siebitz\") jsou malá vesnice, část obce Ktiš v okrese Prachatice. Vznikly na katastrálním území \"Březovík 1\" ke dni 12. 11. 2015 a částí obce Ktiš se staly k 1. lednu 2016. V roce 2011 na tomto území (v době, kdy osada byla ještě součástí vojenského újezdu Boletice) žilo 14 obyvatel a nacházely se zde 2 domy.\n\nV roce 1921 byla původní ves Třebovice ves součástí obce Dobročkov, stálo v ní 15 domů a žilo celkem 133 obyvatel, všichni byli německé národnosti. Římskokatolickou farností příslušela ke Ktiši, poštu a četnickou stanici měla tamtéž. Sídlo soudního okresu a zdravotního obvodu měla ve Chvalšinách.\n\n"}
{"id": "1213247", "url": "https://cs.wikipedia.org/wiki?curid=1213247", "title": "Dubina (Mladá Vožice)", "text": "Dubina (Mladá Vožice)\n\nDubina je malá osada, část obce Mladá Vožice v okrese Tábor. Jako část obce vznikla ke dni 16. 5. 2005. V roce 2011 měla 10 obyvatel a nacházely se v ní 2 domy.\n"}
{"id": "1213250", "url": "https://cs.wikipedia.org/wiki?curid=1213250", "title": "Slupy", "text": "Slupy\n\nSlupy je malá vesnice, část obce Slapsko v okrese Tábor. Jako část obce vznikla ke dni 5. 4. 2013. V roce 2011 měla 8 obyvatel a nacházely se v ní 3 domy.\n"}
{"id": "1213251", "url": "https://cs.wikipedia.org/wiki?curid=1213251", "title": "Čapka", "text": "Čapka\n\nČapka může znamenat:\n\n\n"}
{"id": "1213252", "url": "https://cs.wikipedia.org/wiki?curid=1213252", "title": "August Thonet", "text": "August Thonet\n\nAugust Thonet (28. března 1829 Boppard – 16. března 1910 Arco) byl rakouský podnikatel a politik německé národnosti z Moravy; poslanec Moravského zemského sněmu a starosta Bystřice pod Hostýnem.\n\nByl synem podnikatele a zakladatele slavné nábytkářské firmy Thonet, Michaela Thoneta. V podnikání byl činný i jeho bratr Michael Thonet mladší (1824–1902), Josef Thonet (1830–1887) a Jakob Thonet (1841–1929). Augustovou manželkou byla Amalie rozená Skoupilová. August převzal vedení rodinné firmy. Rozhodl se pořídit moderní strojové vybavení. V roce 1861 inicioval výstavbu nové továrny v Bystřici pod Hostýnem, místo pouhého rozšíření stávajícího podniku, a od roku 1869 byl ředitelem této továrny. Kromě podnikání se věnoval i hudbě. Ve svých podnicích založil hudební soubory a sám skládal hudbu. V roce 1879 mu byl udělen Řád Františka Josefa, v roce 1885 Řád železné koruny.\n\nByl činný i politicky. Opakovaně byl volen za starostu Bystřice pod Hostýnem. Úřad starosty zastával od roku 1873 a po dobu deseti let. V téže době působil i na zemském sněmu (viz níže). Jeho bratr Jakob byl starostou Bystřice později v letech 1887–1893.\n\nV 70. letech se zapojil i do vysoké politiky. V doplňovacích zemských volbách 24. listopadu 1873 byl zvolen na Moravský zemský sněm, za kurii městskou, obvod Holešov, Vsetín, Valašské Meziříčí, Zlín. Mandát zde obhájil v zemských volbách roku 1878. V roce 1873 se uváděl coby ústavověrný kandidát (tzv. Ústavní strana, liberálně a centralisticky orientovaná). Porazil českého kandidáta Aloise Mikyšku. Mezi ústavověrné je řazen i ve volbách roku 1878, kdy porazil českého kandidáta Karla Bubelu.\n\nZemřel v březnu 1910 v tyrolském Arcu po krátké nemoci ve věku 80 let.\n"}
{"id": "1213253", "url": "https://cs.wikipedia.org/wiki?curid=1213253", "title": "Město (Domažlice)", "text": "Město (Domažlice)\n\nMěsto je název městské části, část obce Domažlice v okrese Domažlice. V roce 2011 měla 570 obyvatel a nacházelo se v ní 146 domů.\n"}
{"id": "1213254", "url": "https://cs.wikipedia.org/wiki?curid=1213254", "title": "Město (Horšovský Týn)", "text": "Město (Horšovský Týn)\n\nMěsto je název městské části, část obce Horšovský Týn v okrese Domažlice. V roce 2011 měla 365 obyvatel a nacházelo se v ní 88 domů.\n"}
{"id": "1213256", "url": "https://cs.wikipedia.org/wiki?curid=1213256", "title": "Páteček", "text": "Páteček\n\nPáteček je samota, část obce Sušice v okrese Klatovy. Jako část obce byla obnovena ke dni 1. 9. 2015, k roku 2011 proto ještě neměla evidované žádné obyvatele a domy.\n"}
{"id": "1213258", "url": "https://cs.wikipedia.org/wiki?curid=1213258", "title": "Kostelní (Kraslice)", "text": "Kostelní (Kraslice)\n\nKostelní () je malá vesnice, část města Kraslice v okrese Sokolov. Nachází se přibližně 7 km na západ od Kraslic. V roce 2016 je zde evidováno 30 adres. V roce 2011 zde trvale žilo 15 obyvatel.\n\nKostelní je také název katastrálního území o rozloze 5,03 km.\n\nPrvní písemná zmínka je z listiny z roku 1185. V této listině potvrzuje biskup z Regensburgu klášteru ve Waldsassenu desátek z Kostelní a Lubů. Dějiny obou osad se často prolínají v souvislosti s budováním tzv. \"Lubského újezdu\". Území patřilo až do roku 1501 k diecézi v Regensburgu. Ve šlikovském urbáři se v roce 1525 se v Kostelní uvádějí pouze čtyři poddaní. Po třicetileté válce patřila oblast k hertenberskému panství, ale po krátké době se celá oblast včetně Kostelní vrátila lubskému panství.\nOd roku 1869 do roku 1930 byla Kostelní obcí v okrese Kraslice, v letech 1961–1976 obcí v okrese Sokolov, od 1.4.1976 je částí města Kraslice.\nPo odsunu německého obyvatelstva po druhé světové válce obec téměř zanikla. Osud obce negativně poznamenalo rovněž vyhlášení hraničního pásma, ve kterém se obec ocitla v roce 1950. Později se stala rekreačním místem chalupářů.\n\n\n"}
{"id": "1213259", "url": "https://cs.wikipedia.org/wiki?curid=1213259", "title": "Seznam vrcholů v Jevišovické pahorkatině", "text": "Seznam vrcholů v Jevišovické pahorkatině\n\nSeznam vrcholů v Jevišovické pahorkatině obsahuje pojmenované jevišovické vrcholy s nadmořskou výškou nad 550 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nV Jevišovické pahorkatině není mnoho výrazných vrcholů a prominenci přes 100 metrů má jen jeden - Větrník (113 metrů), který se nachází v jižní části pahorkatiny, na území národního parku Podyjí. Nejvyšší Zadní hora má prominenci jenom 71 metrů.\n\n"}
{"id": "1213261", "url": "https://cs.wikipedia.org/wiki?curid=1213261", "title": "Tychowo", "text": "Tychowo\n\nTychowo () je město v okrese Białogard v Západopomořanském vojvodství na severozápadě Polska. V roce 2014 ve městě žilo 2 533 obyvatel.\n\nPrvní zmínky o Tychowu se objevují v listinách z poloviny třináctého století, kdy zde stálo slovanské sídliště raně středověkého původu. Bývalo v majetku dvou rytířských rodin z Kleistu a z Versenu. Páni z Kleistu se časem stali jedinými vlastníky. Na počátku devatenáctého století však panství přešlo na jiné majitele, od kterých je vykoupila rodina pánů z Kleist-Retzowa. Jí potom panství patřilo až do konce druhé světové války.\n\nPo válce byl šlechtický majetek znárodněn a stal se majetkem státního statku. Panský zámek byl postupně zdevastován a v sedmdesátých letech dvacátého století zbořen.\n\nV roce 2010 Tychowo získalo status města.\n\nMěsto je správním centrem stejnojmenné městsko-venkovské gminy. Městská rada má patnáct členů, z nichž pět volí obyvatelé města a zbytek lidé z venkovských sídel.\n\nMěstem vede červeně značená turistická trasa \"Solná stezka\" dlouhá 152 km a taktéž červeně značená cesta Józefa Chrząszczyńského dlouhá 50 km.\n\n"}
{"id": "1213265", "url": "https://cs.wikipedia.org/wiki?curid=1213265", "title": "Kodex Rossi", "text": "Kodex Rossi\n\nCodex Rossi, neboli \"Rossiho kodex\", ( \"Codice Rossi\") je hudební kodex, čili sbírka hudebních rukopisů ze 14. století.\n\nVětší část kodexu Rossi se nachází ve Vatikánské apoštolské knihovně (\"Biblioteca Apostolica Vaticana, Rossi 215\") a malá část je uchována (\"Hudební knihovna Opera Pia \"G. Greggiati,\"\" \"Mus. rari B 35\") ve městě Ostiglia.\n\n\"Codice Rossi\" je naprosto jedinenčným zdrojem polyfonní italské světské hudby.\n\nSkladby v něm obsažené jsou anonymní, ale některé z nich mohly být přiřazeny konkrétním autorům, neboť se našly další sborníky skladeb, kde je uvedeno jméno autora.\n\nKodex byl zřejmě opsán mezi lety 1350 až 1370, přičemž skladby pocházejí z let 1325 až 1355. Lze říci, že hudba italského trecenta má svůj počátek v \"kodexu Rossi\".\n\nVatikánskou část rukopisu zakouila Apoštolská knihovna v roce 1922 od knihovny vídeňských jezuitů, kteří jej získali od některého z kostelů v Linci. Ještě předtím byl v držení italského sběratele 19. století G. F. de Rossiho, po němž je kodex pojmenován. V 15. století kodex patřil zřejmě kardinálu Domenicu Capranicovi, další majitelé však nejsou známi.\n\nPřesné dějiny kodexu jsou, až na několik výjimek, nejasné. Je velmi pravděpodobné, že zmíněné části byly součástí repertoáru pěveckého spolku Alberta II. della Scala v Padově a ve Veroně v letech 1330 - 1345.\n\nTřicet skladeb v kodexu tvoří madrigaly včetně jednoho madrigalu ve formě kánonu, jedna caccia, jedno rondello a 5 ballat. Všechny ballaty jsou jednohlasé. Jsou známi pouze dva skladatelé: Maestro Piero a Giovanni da Cascia (Giovanni da Firenze).\n\n\n"}
{"id": "1213267", "url": "https://cs.wikipedia.org/wiki?curid=1213267", "title": "Viagens Interplanetarias", "text": "Viagens Interplanetarias\n\nViagens Interplanetarias je cyklus povídek, novel a románů z budoucnosti, který napsal americký spisovatel Lyon Sprague de Camp. Vznikal ve dvou obdobích, první části v letech 1949-1958, zbytek v letech 1977–1992.\n\nCyklus se odehrává ve 21. a 22. století v době, kdy se po třetí světové válce stala dominantní velmocí na Zemi Brazílie, protože Sovětský svaz byl zničen a Spojené státy americké značně oslabeny. Brazílie ovládá i kosmické cestování pomocí vládní agentury Viagens Interplanetarias (portugalsky Meziplanetární cesty).\n\nJde vlastně o space operu odehrávající se v několika planetárních soustavách různých hvězd: Slunce, Procyon, Tau Ceti, Lalande 21185 a Epsilon Eridani. Planety těchto hvězd se jmenují podle pozemských božstev, skutečné místní názvy jsou zmíněny jen zřídka. Pojmenování v každém planetárním systému se řídí podle jiného panteonu: Procyon podle egyptského, Tau Ceti podle hinduistického, Lalande 21185 podle perského a Epsilon Eridani podle mezomaerického a severského. \n\nKolem Procyonu tak obíhají planety Osiris, Isis a Thoth, kolem Tau Ceti planety Krišna, Višnu a Ganeša, Ormuzd je planetou v systému hvězdy Lalande 21185 a Kukulkan obíhá kolem Epsilon Eridani. Z naší sluneční soustavy je kromě Země ještě jmenován Mars, který je charakterizován jako suchá planeta s řídkou atmosférou a jeho obyvatelé jsou popisování jako menší hmyzu podobné bytosti. Na Marsu se ale žádný konkrétní příběh cyklu neodehrává, bývá pouze zmiňován. Podobně je jmenováno několik dalších planet, například Thor v systému Epsilon Eridani. Na všech zmíněných planetách existuje inteligentní život.\n\nCestování mezi slunečními systémy však není nikterak jednoduché. Uplatňuje se při něm dilatace času popsaná v Einsteinově teorii relativity, takže cesta subjektivně trvá několik měsíců zatímco v objektivním čase mnoho let. Proto kosmické lety přitahují především různé nezakořeněné členy společnosti, jako jsou dobrodruzi, průzkumníci, podnikatelé, utopičtí idealisté a také diplomaté. Relativní izolace každého hvězdného systému od ostatních rovněž účinně brání vzniku mezihvězdných válek. Vztahy mezi jednotlivými civilizacemi řídí Meziplanetární rada. \n\nHlavními a technologicky nejpokročilejší druhy v popisovaném vesmíru jsou pozemšťané a dinosaurům podobní obyvatelé planety Osiris. Pozemšťané založili kolonie na planetách Thor a Kukulkan v systému Epsilon Eridani, což vede ke třenicím s místními domorodci. Planeta Krišna, na které se odehrává většina příběhů cyklu, obíhá Tau Ceti, je podobná Zemi a je obývána humanoidy, jejichž feudální civilizace je v předtechnickém stádiu a je chráněna před vlivem vyspělé pozemské technologie. Ve stejném hvězdném systému jako Krišna je umístěna planeta Višnu. Je to je tropický svět obývaný dvěma různými inteligentními druhy na nízké civilizační úrovni, lidoopi a kentaurům podobnými bytostmi.\n\nCyklus nebyl nikdy vydán v celku. Povídky byly nejprve publikovány v různých pulpových magazínech a knižně vyšly převážně ve sbírkách z roku 1953 \"The Continent Makers and Other Tales of the Viagens\" a \"Sprague de Camp's New Anthology of Science Fiction\". \n\nNásledující seznam je seřazen podle planet, kde se jednotlivé příběhy odehrávají. \nPlaneta Krišna v systému hvězdy Tau Ceti je obývána impulzivními humanoidůy žijícími ve feudálním zřízení. Je sušší než Země, nemá kontinenty a oceány v pravém slova smyslu, ale celý její povrch je poset moři a jezery. Díky tomu jsou na planetě široké pouštní a stepní oblastí obývané kočovníky, kteří pravidelně ničí svými útoky jednotlivé státy a státečky v usedlejších oblastechi. Proto se také civilizace na Krišně příliš technicky nerozvíjí, protože musí neustále čelit nejrůznějším katastrofám, při kterých jsou zničeny i celé říše. Situaci ještě více komplikuje přítomnost pozemšťanů s jejich špičkovou technologií, protože domorodci se přes technologickou blokádu snaží vytvářet své vlastní stroje, což vede k podkopávání nejen vlastních zvyků ale i vládních institucí. \n\nTato část cyklu se skládá ze čtyř povídek a sedmi románů:\nČesky vyšlo z celého cyklu pouze jedna povídka a prvních pět románů ze série \"Planeta Krišna\":\n\n"}
{"id": "1213269", "url": "https://cs.wikipedia.org/wiki?curid=1213269", "title": "Opera pia", "text": "Opera pia\n\nJako opera pia se v Itálii označuje asistenční, charitativní anebo dobročinná instituce \n\nTaková dobročinná organizace zejména pomáhá nemajetným, ve zdraví i v nemoci, při jejich vzdělání, k získání schopností pro výkon povolání, osvojení některého řemesla či umělecké činnosti nebo pomáhá jakýmkoli jiným způsobem..\n"}
{"id": "1213270", "url": "https://cs.wikipedia.org/wiki?curid=1213270", "title": "Otevřená učebnice", "text": "Otevřená učebnice\n\nOtevřená učebnice \"(anglicky: open textbook)\" je forma učebního textu, která je poskytována pod otevřenou licencí, tak aby ji mohli volně využívat jak studenti a učitelé, tak i široká veřejnost. Otevřené učebnice nejsou synonymem digitální učebnice či eknihy (ač mají některé společné rysy).\n\nKoncepce otevřených učebnic klade důraz na jejich poskytování pod otevřenou licencí, možnost volného sdílení a modifikace. Otevřené učebnice mohou být distribuovány v řadě formátů, v současné době dochází k jejich přesunu do cloudových úložišť a distribuci skrze ně (typickým příkladem jsou např. Wikiknihy). Z těchto úložišť si je mohou ale také vytisknout ti, kdo preferují klasický text před digitálním rozhraním (přičemž si mohou vytisknout jen tu část, kterou potřebují a tak šetřit životní prostředí).\n\nVzhledem k množství výhod, které mají oproti klasickým učebnicím, očekávají analytici celosvětový pokles prodeje klasických tištěných učebnic a využívání textu v digitální podobě, v současné době již dochází k synergii mezi využíváním klasických materiálů a tištěných např. v Jižní Koreji či Polsku, které klade velký důraz na podporu otevřených učebnic.\n\nDostupnost kvalitního vzdělání napříč populací je důležitým předpokladem pro znalostní společnost. Volný přístup k poznatkům, jenž otevřené učebnice umožňují, je proto i vymezen jako základní předpoklad pro úspěšné naplňování Cílů udržitelného rozvoje.\n\nVznik otevřených učebnic úzce souvisí s koncepcí otevřeného vzdělávání a otevřených vzdělávacích zdrojů. Po roce 2000 si instituce, jednotlivci i firmy začali uvědomovat potenciál, který internet poskytuje pro šíření informací a vzdělávání. V roce 2002 byl proto na fóru „Open Courseware“ (pořádaném UNESCO v roce 2002) poprvé použit termín Otevřené vzdělávací zdroje \"(Open educational resources)\" jako označení teoretického rámce pro vzdělávací materiály, které jsou k dispozici převážně na internetu a volně přístupné pro účely vzdělávání. Od té doby vzniklo mnoho iniciativ a projektů zaměřených na OER, mezi nejznámější patří fenomén MOOCs, kurzů z nejlepších světových univerzit, které je možno absolvovat přes internet.\n\nSpolu s kurzy a různými vzdělávacími weby se začala rozvíjet debata o nahrazení klasických učebních materiálů (učebnic, pracovních sešitů) zdroji, které jsou k dispozici jen v elektronické podobě a to ať již zpoplatněnou formou (kupováním ebooků), bezplatným otevřením učebnic a jejich umístěním na internet (financovaných např. školami či státem) či kombinací obou přístupů (něco zpoplatnit a něco nechat pod otevřenou licencí). Mezi nejznámější vydavatele otevřených učebnic patří Flat World Knowledge, společnost založená Ericem Frankem a Jeffem Shelstadem v roce 2007 v USA. V současné době se o otevřených učebnicích a OER vede debata zejména v USA a západní Evropě, tématem se ale zabývají výzkumníci a politici po celém světě.\n\nZastánci otevřených učebnic jmenují jako hlavní pro jejich rozšíření tyto důvody:\n\nNejvětší problémy spojené s vytvářením a šířením otevřených učebnic jsou:\n\n\n"}
{"id": "1213271", "url": "https://cs.wikipedia.org/wiki?curid=1213271", "title": "Tak smakuje życie", "text": "Tak smakuje życie\n\nTak smakuje życie je druhý singl skupiny Enej, vydaný 10. října 2012. Pochází z třetího alba skupiny s názvem Folkhorod. Nese se ve stylu písní Radio Hello a Skrzydlate ręce, který si podmanily žebříčky významných rozhlasových stanic v Polsku.\n"}
{"id": "1213273", "url": "https://cs.wikipedia.org/wiki?curid=1213273", "title": "Krabilice mámivá", "text": "Krabilice mámivá\n\nKrabilice mámivá (\"Chaerophyllum temulum\") je statná, miříkovitá rostlina, druh rodu krabilice, která vyrůstá na stinných, mírně vlhkých místech. V závislosti na přírodních podmínkách roste do výše 30 až 100 cm a bývá jednoletá nebo dvouletá monokarpická rostlina.\n\nRoste téměř v celé Evropě, vyjma Islandu, nejsevernější Skandinávie a severního a středního Ruska. Dále se ostrůvkovitě objevuje v Malé Asii, na Kavkazu i v Severní Africe okolo Středozemního moře. Druhotně byla rozšířena na Americký kontinent, do východních oblastí Spojených států amerických a Kanady.\n\nV přírodě České republiky je považována za rostlinu poměrně hojnou, nejčastěji roste v teplých nížinách a do horských poloh se dostává jen ojediněle a krátkodobě.\nDruh preferuje teplá, polostinná stanoviště na vlhkých, dusíkem dobře zásobených půdách. Nejčastěji se vyskytuje na mírně mokrých okrajích listnatých lesů, v křovinách, na březích vodních toků a nádrží, v zanedbaných parcích, zahradách, úhorech i okolo cest. Rychle obsazuje stanoviště změněná lidskou činností, na kterých dochází k narušování přirozeného rostlinného krytu za současného obohacování o dusíkaté látky, např. smetiště a různé skládky bylinného odpadu.\n\nJednoletá až dvouletá bylina s přímou, v horní části větvenou lodyhou vyrůstající z tenkého, vřetenovitého kořene. Je dutá, slabě rýhovaná, pod uzlinami ztlustlá, často fialově nebo červeně skvrnitá a od spodu se šedobílými, nazpět uhnutými chlupy. Je střídavě porostlá našedlými listy až 25 cm dlouhými a 20 cm širokými, z nichž spodní (dva až šest) jsou dlouze řapíkaté a horní (tři až šest) přisedlé. Vejčité čepele jsou několikanásobně zpeřené, jejich níže položené vejčité lístky jsou zpeřené, horní peřenodílné a nejhořejší lístky bývají celistvé a zubaté.\n\nKvěty vytvářejí dlouze stopkaté, bezobalné, mírně vypouklé složené okolíky tvořené čtyřmi až třinácti okolíčky s více než pěti kopinatými obalíčky. Okolíčky s drsnými stopkami se skládají z až 25 květů, obvodové jsou oboupohlavné, protandrické a střední, brzy usychající, jsou samičí. V centru okolíčku je jeden květ oboupohlavný, jež rozkvétá jako poslední. Pětičetné květy mají téměř nezřetelný kalich a bílé, hluboce vykrojené korunní lístky. Tyčinek je v květu pět, semeník ze dvou plodolistů má dva oddíly s jedním vajíčkem a dvě krátké čnělky. Kvetou od května do července, opylovány jsou drobným létajícím hmyzem.\n\nPlody jsou úzce eliptické, asi 7 mm dlouhé dvounažky, kterými se rostliny výhradně rozmnožují.\n\nRostlina obsahuje toxický glykosid chaerofylin, který je velmi stabilní a nerozkládá se ani sušením rostlin. Krátce po požití způsobuje u zvířat podráždění žaludku a střev, po vstřebání způsobují obsahové látky ospalost, závratě, svalový třes, rozšíření zorniček a srdeční slabost. Zvířata při chůzi vrávorají, snaží se opřít, aby nepadla, nakonec uléhají a netečně leží. Krabilice mámivá také obsahuje větší množství přírodního pesticidu falcarinolu, chránící rostlinu před plísněmi. U citlivých jedinců způsobuje při styku s pokožkou kontaktní dermatitidu a po požití většího množství také zapříčiňuje poškození trávicí soustavy až srdeční selhání.\n"}
{"id": "1213277", "url": "https://cs.wikipedia.org/wiki?curid=1213277", "title": "Dvorsko", "text": "Dvorsko\n\nDvorsko (něm. \"Hofberg\") je samota, část obce Horní Police v okrese Česká Lípa. Jako evidenční část obce vznikla k 26. říjnu 2012. V roce 2011 měla 0 obyvatel a nacházelo se v ní 0 domů.\n"}
{"id": "1213278", "url": "https://cs.wikipedia.org/wiki?curid=1213278", "title": "Evangelický hřbitov v Semonicích", "text": "Evangelický hřbitov v Semonicích\n\nEvangelický hřbitov v Semonicích, městské části Jaroměře, se nachází v západní části obce za železniční tratí. Jeho vlastníky jsou město Jaroměř, obec Rožnov a Farní sbor Českobratrské církve evangelické v Semonicích.\n\nHřbitov byl založen roku 1862 z iniciativy semonických evangelíků, kteří o čtyři roky později 9. října založili v obci soukromou evangelickou školu a povolali do ní jako prvního učitele Václava Kalinu. Evangelický sbor byl v obci založen 8. prosince 1867 jako součást tolerančního protestantského sboru helvetského vyznání v Černilově. Prvním farářem zde byl v letech 1868 - 1908 Karel z Nagy. V letech 1869 – 1872 byl postaven evangelický kostel a roku 1870 fara.\n\nVedle evangelického hřbitova byl roku 1927 založen obecní hřbitov jako náhrada za zrušený hřbitov u kostela svaté Markéty.\n\n"}
{"id": "1213279", "url": "https://cs.wikipedia.org/wiki?curid=1213279", "title": "Ulice (album, Enej)", "text": "Ulice (album, Enej)\n\nUlice je debutové album polsko-ukrajinské hudební skupiny Enej, vydané 17. listopadu 2008 pod hudebním vydavatelstvím \"Czemu Nie Records\". Album obsahuje 15 premiérových písní a jednu bonusovou skladbu „Kortowiada”. Z alba pochází promo singly „Ulice” a „Komu“.\n\n"}
{"id": "1213281", "url": "https://cs.wikipedia.org/wiki?curid=1213281", "title": "Na Výšině", "text": "Na Výšině\n\nNa Výšině je část obce Horní Police v okrese Česká Lípa. V roce 2011 měla 0 obyvatel a nacházelo se v ní 0 domů.\n\nČást byla zřízena k 19. prosinci 2014, vzhledem k plánované stavbě rodinného domu na místě. Jedná se o lokalitu východně od silnice II/263 ve směru na Valteřice.\n"}
{"id": "1213285", "url": "https://cs.wikipedia.org/wiki?curid=1213285", "title": "Mori", "text": "Mori\n\nMori je italské a japonské příjmení. Japonskou variantu 森 (s významem les; dalšími japonskými (krátkými) variantami se čtením mori/Mori jsou: 杜 (háj), 銛 (harpuna), 母離, 母理, 毛理, 毛利, 守, 母里, 盛り, モリ) je třeba rozlišovat od příjmení 毛利, které se přepisuje jako Móri. V Česku je vzácné.\n\n"}
{"id": "1213286", "url": "https://cs.wikipedia.org/wiki?curid=1213286", "title": "Rumburk 1", "text": "Rumburk 1\n\nRumburk 1 je název městské části, část obce Rumburk v okrese Děčín. V roce 2011 měla 8541 obyvatel a nacházelo se v ní 1300 domů.\n"}
{"id": "1213287", "url": "https://cs.wikipedia.org/wiki?curid=1213287", "title": "Giovanni da Cascia", "text": "Giovanni da Cascia\n\nGiovanni da Cascia, či Giovanni da Firenze (čili Jan Florentský), byl italský hudební skladatel, představitel období ars nova.\n\nŽil dlouhou dobu ve Veroně u dvora rodu della Scala, kde je jeho přítomnost doložena kolem roku 1350. \n\nSkládal především madrigaly. Je považován za jednoho z nejvýznamnějších tvůrců florentské \"ars novy\". Tucet jeho skladeb je obsaženo v kodexu Squarcialupi.\n\n"}
{"id": "1213288", "url": "https://cs.wikipedia.org/wiki?curid=1213288", "title": "Litoměřice-Město", "text": "Litoměřice-Město\n\nLitoměřice-Město je část města Litoměřice v Ústeckém kraji. V roce 2011 měla 1015 obyvatel a nacházelo se v ní 180 domů.\n"}
{"id": "1213291", "url": "https://cs.wikipedia.org/wiki?curid=1213291", "title": "Móri", "text": "Móri\n\nMóri je maďarské a japonské příjmení. Maďarská varianta je odvozena od města Mór. Japonskou variantu 毛利 třeba rozlišovat od příjmení 森, které se přepisuje jako Mori.\n\n\n"}
{"id": "1213292", "url": "https://cs.wikipedia.org/wiki?curid=1213292", "title": "KK Cibona", "text": "KK Cibona\n\nKošarkaški klub Cibona je basketbalový klub, který sídlí v chorvatském hlavním městě Záhřebu. Účinkuje v chorvatské nejvyšší soutěži nazvané A-1 Liga a v mezinárodní Jadranské lize. Domácí zápasy hraje v Hale Dražena Petroviće pro 5 400 diváků. Klubové barvy jsou modrá a bílá, tým je známý také pod přezdívkou \"Vukovi s Tuškanca\" (Vlci z Tuškance).\n\nKlub byl založen 24. dubna 1946 pod názvem \"Sloboda\", od roku 1950 do roku 1975 nesl název \"Lokomotiva\". Pak se sponzory staly čtyři záhřebské potravinářské firmy: Kraš (cukrovinky), Franck (kávovina), Badel 1862 (alkoholické nápoje) a Voće (ovoce), tým proto přijal název Cibona, vzniklý zkrácením latinského výrazu \"cibus bonus\" (dobré jídlo).\n\nSlavná éra klubu nastala v osmdesátých letech pod vedením trenéra Mirka Novosela. Vyhrál Pohár evropských mistrů v letech 1985 a 1986, v roce 1985 získal tzv. trojkorunu, když vyhrál zároveň domácí ligu, domácí pohár a nejdůležitější evropskou klubovou soutěž. V době války v Jugoslávii hrál klub domácí zápasy evropských soutěží ve španělském Puerto Real. V důsledku ekonomické krize se Cibona dostala do finančních potíží, kvůli kterým se roku 2014 odhlásila z Euroligy, také v domácí lize ji o dlouholetou dominanci připravil KK Cedevita.\n\nNejvětšími hvězdami klubu, jejichž čísla dresů po nich nesmí nikdo používat, byli Mihovil Nakić, Dražen Petrović a Andro Knego. Za Cibonu hráli také mistři světa Krešimir Ćosić a Nikola Plećaš.\n\nFanoušci klubu založili sdružení \"Udruga navijača Cibone Smogovci\", pojmenované podle populárního televizního seriálu \"Smogovci\".\n\n\n"}
{"id": "1213294", "url": "https://cs.wikipedia.org/wiki?curid=1213294", "title": "Kotzebueův záliv", "text": "Kotzebueův záliv\n\nKotzebueův záliv () je záliv Čukotského moře Severního ledového oceánu na západním pobřeží Aljašky na severozápadě Severní Ameriky. Leží severovýchodně od Beringova průlivu a odděluje Sewardův poloostrov na jihu od Baldwinova poloostrova na severu.\n\nNa délku je přibližně 160 kilometrů dlouhý, na šířku zhruba 113 kilometrů široký. Největšími přítoky jsou Kobuk a Noatak. Nejvýznamnější lidská sídla jsou Kotzebue na špičce Baldwinova poloostrova a Deering a Kiwalik na jižním pobřeží.\n\nZáliv je pojmenován po baltskoněmeckém ruském námořníkovi Ottovi von Kotzebue, který zde v roce 1816 zkoušel najít Severní mořskou cestu.\n"}
{"id": "1213297", "url": "https://cs.wikipedia.org/wiki?curid=1213297", "title": "Lubomír Slavíček", "text": "Lubomír Slavíček\n\nLubomír Slavíček (* 13. září 1949 Brno) je český historik umění, člen Semináře dějin umění na filozofické fakultě Masarykovy univerzity, který se specializuje na umění raného novověku, především na nizozemské a středoevropské malířství 17. a 18. století.\n\nV letech 1967–1972 vystudoval dějiny umění na filozofické fakultě Masarykovy univerzity. Studium ukončil úspěšnou obhajobou diplomové práce \"Felix Ivo Leicher (1727–1812). Příspěvek k jeho malířskému dílu na našem území.\" Po studiu v letech 1972–1975 pracoval jako odborný pracovník v Krajském středisku státní památkové péče a ochrany přírody Jihomoravského kraje v Brně. Od roku 1975 byl zaměstnán v Národní galerii v Praze. Nejdříve jako odborný pracovník Sbírky starého umění (1975–1985), později jako vedoucí Sbírky starého evropského umění (1985–1991), náměstek ředitele pro odbornou činnost (1986–1991) a ředitel galerie (1991–1993). Od 1994 působí v Semináři dějin umění FF MU v Brně (v letech 2001–2011 jako jeho vedoucí).\n\n"}
{"id": "1213298", "url": "https://cs.wikipedia.org/wiki?curid=1213298", "title": "Evangelický hřbitov v Hlubokém", "text": "Evangelický hřbitov v Hlubokém\n\nEvangelický hřbitov v Hlubokém na Třebíčsku se nachází v jižní části obce na kraji lesa Chvojky.\n\nHřbitov byl založen roku 1885, kdy je o něm první písemná zmínka. Toho roku Josef Sklenář se svou ženou požádali o převedení pozemku na hřbitov. Na tomto místě se pravděpodobně pohřbívalo již dříve a toleranční patent z roku 1781 umožnil vznik evangelického hřbitova. V květnu 1945 zde byli pohřbeni tři sovětští vojáci, ale již v prosinci téhož roku byly jejich ostatky převezeny na hřbitov v Ořechově u Brna do společného hrobu.\n\nJedná se o malý lesní hřbitov, na kterém se nachází sedm hrobů a jehož kamennou hřbitovní zeď lemují staleté stromy. Zeď byla roku 2006 opravena.\n\nHřbitov je se svou rozlohou 102 m² nejmenším v Česku, což 5. ledna 2007 potvrdila Agentura Dobrý den v Pelhřimově. Šířka hřbitova je 8,9 metru, délka jedné strany 11,04 a druhé strany 11,9 metru.\n\n\n"}
{"id": "1213299", "url": "https://cs.wikipedia.org/wiki?curid=1213299", "title": "Jiří Sgall", "text": "Jiří Sgall\n\nProf. RNDr. Jiří Sgall, DrSc. (* 24. června 1965) je český informatik a matematik zabývající se teorií\naproximačních algoritmů, online algoritmů a teorií\nrozvrhování. Působí jako ředitel Informatického ústavu Univerzity Karlovy . Je synem lingvisty Petra Sgalla a literární historičky a bohemistky Květuše Sgallové.\n\nUniverzitní působení začal studiem matematiky na Univerzitě Karlově v Praze, kde získal magisterský titul pod vedením Antonína Sochora v roce 1988. Na doktorská studia se přesunul na americkou Carnegie Mellon University a dokončil je v roce 1994 pod vedením Stevena Rudiche. Jeho dizertační práce \"On-Line Scheduling on Parallel machines\" již byla v oblasti\nonline algoritmů, které se intenzivně věnoval i v pozdější kariéře.\n\nOd roku 1994 působí jako vědecký pracovník na Matematickém ústavu Akademie věd České republiky. Od roku 2009 působí i na Matematicko-fyzikální fakultě Univerzity Karlovy. V roce 2012 byl jmenován profesorem v oboru Informatika – teoretická informatika.\n\nV roce 2010 získal (spolu s Pavlem Pudlákem, Emilem Jeřábkem a Janem Krajíčkem) cenu AV ČR za dosažené vynikající výsledky velkého vědeckého významu . V roce 2012 měl zvanou přednášku na vědecké konferenci ALGO 2012. Je jedním z organizátorů Pražského informatického semináře , cyklu přednášek od předních českých informatiků.\n\n"}
{"id": "1213301", "url": "https://cs.wikipedia.org/wiki?curid=1213301", "title": "Libuše (vysílačka)", "text": "Libuše (vysílačka)\n\nLibuše byla rádiová vysílací stanice použitá během druhé světové války českým odbojem.\n\nDo Protektorátu Čechy a Morava zařízení ze Spojeného království dopravil 29. prosince 1941 letoun, jenž spolu s ní přepravoval také příslušníky parašutistických skupin Anthropoid, Silver A a Silver B. O vysílačku se starali členové skupiny Silver A, předně její radista Jiří Potůček. První radiové spojení provedl 15. ledna 1942 ze svého úkrytu v kamenolomu Hluboká u Ležáků. Potůček vysílal z podkroví objektu strojovny, který však byl malý, takže zde musel během vysílání ležet. Následně se z důvodu, aby se předešlo prozrazení, vysílačka stěhovala postupně do rybářské výzkumné stanice v sádkách u Lázní Bohdaneč, dále zpět do Ležáků, tentokrát však do zdejšího mlýna, a následně do školy na Bohdašíně. V polovině června 1942 se Potůček s přístrojem přesunul k sedlákovi Antonínu Burdychovi do Končin u Bohdašína.\n\nStručný provoz radiostanice:\n\nPodle původních plánů měla být výsadková skupina vybavena dvěma stanicemi, a sice jednou přenosnou a druhou stacionární. Na přelomu měsíců října a listopadu roku 1941 ale došlo k přehodnocení dosavadních představ a výsadek do své výbavy získal kufříkovou stanici typu Mark III a záložní komunikační přijímač Hallicrafters Skyrider (pravděpodobně SX-17). Když se ale v roce 2017 pořádala v Lázních Bohdaneč vzpomínková akce u příležitosti 75. výročí vysílání Libuše, užili konstruktéři v replice vysílačky přijímač .\n\nStanici Mark III vyvinuli britští konstruktéři na počátku druhé světové války. Vedle jednoduchého dvoustupňového vysílače obsahovala přijímač vybavený třemi elektronkami zapojenými coby zpětnovazební detektor a nízkofrekvenční zesilovač. Celá sestava se nacházela v kufru o rozměrech 43 × 27,5 × 18 centimetrů a hmotnosti 15 kilogramů. Použitý záložní přijímač Hallicrafters Skyrider měl rozměry 53,5 × 24 × 28 centimetrů a hmotnost 25 kilogramů. Ve své době patřil ke špičkovým přístrojům mezi profesionálními přijímači.\n\nZa dobu svého provozu od ledna do června 1941 předala vysílačka úspěšně všech celkem 1098 telegramů.\n\n"}
{"id": "1213303", "url": "https://cs.wikipedia.org/wiki?curid=1213303", "title": "Textilní kroužek v Brně", "text": "Textilní kroužek v Brně\n\nTextilní kroužek v Brně má svůj počátek v kurzu textilních technik, který proběhl v letech 1974–1976 v Brně v prostorách Vesny na ulici Údolní pod vedením dr. Richarda Klaudy. \n\nPo ukončení kurzu se členkám nechtělo opustit dělný kolektiv. Našly formu další spolupráce pod vedením Květoslavy Švejdové ustavením Kroužku textilní tvorby, který se organizačně zařadil pod patronát Klubu školství a vědy Bedřicha Václavka, sídlícího v budově odborového svazu ROH (revoluční odborové hnutí) pracovníků školství, vědy, umění a tisku, sídlícího tehdy na Leninově ulici číslo 34 (po roce 1989 Kounicově). \n\nKromě pravidelných schůzek a výukových lekcí, zájezdů a exkurzí kroužek pořádal veřejné výstavy a přehlídky textilních prací nejen v regionu, ale i v celostátním měřítku (členky se například pravidelně účastňovaly výstav Amtexu), o nichž informoval běžně denní tisk. Kroužek čítal v době rozmachu činnosti v osmdesátých letech 20. století kolem 60 členek. \n\nPo roce 1989 skončil Klub školství a vědy B. Václavka (běžně se užívalo zkrátky KŠVBV) svou činnost. Ne tak textilní kroužek. I přes nepříznivé okolnosti kroužek pokračoval v pravidelných schůzkách ve školských a kulturních zařízeních města (školy na ulici Kotlářská, Sokolská, dům pánů z Kunštátu na ulici Dominikánské). \n\nPo smrti Květoslavy Švejdové roku 2005 nastalo pro kroužek několikaměsíční kritické období bezvládí, překonané souhlasem členky Bohumily Vlachové převzít vedení. Od roku 2008 našel textilní kroužek střechu nad hlavou v místnostech Klubu seniorů městské části Brno-střed na ulici Václavská 5. Od roku 2013 se členky kroužku zařadily i mezi členstvo tohoto klubu. Jeho členky jsou důchodového věku. \n"}
{"id": "1213305", "url": "https://cs.wikipedia.org/wiki?curid=1213305", "title": "Alfred Kleinberg", "text": "Alfred Kleinberg\n\nAlfred Kleinberg (12. prosince 1881, Frýdek – 16. březen 1939, Praha) byl česko-německý gymnaziální profesor a odpůrce nacionálního socialismu židovského původu. Vyučoval němčinu, latinu a řečtinu. Byl průkopníkem tzv. sociologie literatury. Byl veřejně-politicky činný, jako přesvědčený demokrat se veřejně stavěl jak proti nacionálnímu socialismu, tak stalinistickému bolševismu.\n\nAlfred Kleinberg se narodil 12. prosince 1881 ve slezském Frýdku do středostavovské německojazyčné židovské rodiny. Jeho otec Joachim Kleinberg byl těšínským advokátem. V Těšíně navštěvoval Alfred základní školu během let 1887 až 1893, v roce 1900 pak odmaturoval na tamějším gymnáziu. V letech 1900 až 1904 studoval Alfred na univerzitě ve Vídni germanistiku, literaturu a klasickou filologii. Studia absolvoval pod vedením prof. Jacoba Minora. Alfred svou disertační práci, ve které přeložil z latinského originálu do němčiny Horatiovy ódy – \"„Donec gratus eram tibi“\" vypracoval právě pod jeho vedením. Přestože disertační práce byla odevzdána a obhájena již roku 1904, na doktora byl Alfred promován až roku 1908. Důvody nejsou známy. Je možné, že vyčkávání způsobil antisemitismus některých univerzitních profesorů a úředníků, kteří se snažili blokovat kariéry studentů židovského vyznání. Kleinberg se však se situací okolo promoce nehodlal smířit. V letech 1905 až 1906 vyučoval němčinu, latinu a řečtinu jako suplent na gymnáziu v Ostravě a roku 1907 konečně získal formální aprobaci k vyučování na gymnáziích a reálných školách. Roku 1908 krátce suploval na c. k. Rainerově gymnáziu ve Vídni. Ještě téhož roku však nastoupil jako provizorní učitel na c. k. státním gymnáziu v Kadani. Zde pak v působil v letech 1909 až 1913 již jako řádný gymnaziální profesor němčiny, latiny a řečtiny. V rámci kadaňské gymnaziální ročenky ze školního roku 1913/1914 také Alfred publikoval svou disertační práci.\n\nZ Kadaně pak přestoupil na prestižní c. k. Albrechtovo gymnázium v domovském Těšíně, kde působil v letech 1913 až 1920. Zde také dokončil v roce 1917 první kritický životopis spisovatele Karla Maye, který byl později publikován v \"„Biographisches Jahrbuch und deutscher Nekrolog“\". Během let 1921 až 1938 působil opět v severozápadních Čechách, v Karlových Varech. Alfred Kleinberg se věnoval dějinám evropské literatury v 19. století, především osobnostem významných vídeňských spisovatelů a dramatiků Franze Grillparzera (1791-1872) a Ludwiga Anzengrubera (†1889). Alfred se také stal průkopníkem tzv. sociologie literatury. Ta se snaží reflektovat společenské a kulturní podmínky vzniku literárních děl, přičemž užívala nástrojů marxistické filosofie. \n\nKleinberg byl aktivním členem Německé sociálnědemokratické strany v Československu a jako přesvědčený demokrat veřejně vystupoval jak proti nacionálně-socialistické, tak proti komunistické ideologii. Také se angažoval ve Všeobecném svazu spisovatelů a v Podpůrném spolku německých spisovatelů. Jako Čechoslovák, Němec a žid, demokrat a intelektuál vnímal Kleinberg velmi ostře nebezpečí, které vyplývalo z popularity Hitlerova nacionálního socialismu v Německu. Nacisté o něm věděli také. Když bylo 10. května 1933 v Berlíně přívrženci nacismu zinscenováno veřejné pálení knih tzv. židovských, marxistických, pacifistických a jiných \"„neněmeckých“\" autorů v rámci \"„Akce proti neněmeckému duchu“\", na seznamu knih určených k likvidaci byla též Kleinbergova kniha \"„Die europäische Kultur der Neuzeit“\", vydaná v Lipsku a Berlíně roku 1931. Od roku 1934 byl Alfred Kleinberg rovněž redaktorem časopisu \"„Sozialistische Warte“\", který se ze sociálnědemokratických pozic zasazoval o kritickou interpretaci postulátů politického socialismu. Stejně jako ostatní přispěvatelé, i Kleinberg psal své články z bezpečnostních důvodů pod pseudonymem (\"Spectator\"). V časopise byl velmi ostře kritizován jak Hitlerův nacionální socialismus, tak Stalinův bolševismus. Karlovarský rodák Karl Hermann Frank, jeden z představitelů nejradikálnější větve Sudetoněmecké strany, který od roku 1935 zasedal jako poslanec v pražském Národním shromáždění, 21. dubna 1937 interpeloval v parlamentu ministra školství:\n\n\"\"Výchova německé mládeže a dospělých je ohrožena profesorem karlovarského státního reálného gymnasia a předsedou karlovarského okresního vzdělávacího výboru, Dr. Alfredem Kleinbergem.\"\"\n\nFrank kritizoval především Kleinbergovu publikaci \"„Rodina a výchova ve státě bolševickém, fašistickém a demokratickém“\", která měla údajně hanobit německý národ a zejména novou německou rasovou politiku. Tehdejší ministr školství Emil Franke ale odmítl Kleinberga odvolat z učitelského úřadu.\n\nKdyž došlo na podzim roku 1938 k obsazení československého pohraničí německými vojáky, uprchl Kleinberg do Prahy. Obsazení zbytku Československa 15. března 1939 představovalo pro Alfreda Kleinberga osobní tragédii, konec idejí o svobodné a demokratické Evropě. Ve svých téměř šedesáti letech už neměl chuť dále prchat, a proto 16. března 1939 spáchal v Praze sebevraždu.\n\nNárodní knihovna ČR eviduje publikace:\nc1927) \n1936) \n\n"}
{"id": "1213306", "url": "https://cs.wikipedia.org/wiki?curid=1213306", "title": "Josef Henrich", "text": "Josef Henrich\n\nJosef Henrich (25. srpna 1879, Abertamy – 17. května 1943, Bregenz) byl český lesní inženýr, ochránce přírody a spisovatel, který působil v Rakousku jako zemský lesní inspektor v Bludenzi. Středoškolské studium absolvoval na c. k. státním gymnáziu v Kadani. Vysokoškolské vzdělání získal na Hochschule für Bodenkultur ve Vídni.\n\nJosef Henrich se narodil 25. srpna 1879 v krušnohorských Abertamech jako nejmladší z dvanácti dětí do rodiny ředitele tamější školy, kterou Josef navštěvoval v letech 1885 až 1891. Ihned poté nastoupil na gymnázium v Kadani. Proč rodiče mladého Josefa poslali studovat do Kadaně a ne kupříkladu do bližších Karlových Varů není jisté. Pravděpodobně zde měla rodina příbuzné. Na gymnáziu v Kadani absolvoval Josef celou osmiletou středoškolskou docházku a v roce 1899 zde také úspěšně složil maturitu. Josefa již od dětských let fascinoval les a vše co s ním souviselo, možná také proto, že jeho děd i praděd byli myslivci. Též již jako student měl Josef mezi myslivci přátele.\n\nProto po maturitě nastoupil na proslulou \"Hochschule für Bodenkultur\" (Univerzita zemědělských věd) ve Vídni, kde byl roku 1902 po absolvování státních zkoušek promován na lesního inženýra. Již téhož roku začal pracovat v Innsbrucku na Úřadě pro zabraňování lavin pro Tyrolsko a Vorarlbersko. V roce 1907 byl jmenován zemským lesním inspektorem v Bludenzi, od roku 1912 s pravomocí pro celé Vorarlbersko. Od roku 1911 byl Josef ženatý s Eugenií, rozenou Schmid, z jejich manželství se narodil syn Wilfried a dcera Irmgard. Vzhledem k tomu, že se Henrich zasloužil o likvidaci lavinových a záplavových kalamit, obdržel roku 1914 tzv. \"Zlatý záslužný kříž s korunou\". Během první světové války měl Henrich na práce v lesích k dispozici 200 ruských zajatců. O tom, že zajatci měli s Henrichem díky jeho laskavosti dobrý vztah, vypovídá fakt, že zajatci vyrobili Henrichovým dětem řadu dřevěných hraček, které jsou i v současné době stále vystaveny ve Vorarlberském zemském muzeu v Bregenzi. Po zániku Rakousko-Uherské říše a následném vzniku Rakouské republiky byl Josef Henrich jmenován zemským lesním inspektorem v Bregenzi, zároveň spravoval také záležitosti lovecké a rybářské. Během působení v této funkci se proslavil například originálním řešením výstavby protilavinových zábran, z nichž nejslavnější se stala Henrichova konstrukce ve východoalpské lokalitě Schesatobel. Za své neutuchající nasazení a práci obdržel i tzv. Velký záslužný kříž Rakouské republiky.\n\nDalším odvětvím, ve kterém se Josef Henrich angažoval, bylo vzdělávání hajných a lesníků. Roku 1921 publikoval jako hlavní autor na svou dobu velmi pokrokový zákon o ochraně lesa. Usiloval o nové zalesnění oblasti Bregenzerwal mezi Rýnem a Dunajem. Vypracoval také nový vorarlberský zemský lovecký zákon z roku 1933. Anšlus Rakouska Nacistickým Německem považoval za tragédii. Byl rakouským patriotem, odmítal nacistickou ideologii a tíhnul k liberálnímu křesťanství. V březnu roku 1939 byl Josef Henrich donucen režimem k rezignaci na všechny své funkce a byl předčasně penzionován. Krátce na to se zhoršil jeho zdravotní stav. Zemřel dne 17. května 1943 v Bregenzi ve svém domě v ulici Riedergasse.\n\nVelký význam měla také již zmiňovaná Henrichova literární činnost. Roku 1920 byla publikována jeho kniha \"„Gedanken zur Erhaltung von Wald und Wild“\" zabývající se problematikou ochrany lesů a divoké přírody, ve stejném roce byl také poprvé vydán oblíbený \"„Kurzes Jagdbrevier“\" (Krátký lovecký brevíř). Kromě řady odborných studií skládal také básně, psal povídky a také romány s přírodní tematikou, ty se však většinou dochovaly pouze v rukopise. Své doby byla mezi milovníky alpské přírody velmi oblíbena kniha \"„Tagebuchskizzen“\", která byla antologií originálních deníkových črtů popisujících krásy alpské krajiny. Na sklonku života publikoval Henrich dva romány nazvané \"„Wenn der Wald stirbt“\" (Když les umírá) (1940) a \"„Wenn der Wald blüht“\" (Když les rozkvétá) (1942), ve kterých popisuje život „lesního poutníka“. Oba romány obsahují výrazné autobiografické prvky a jsou tak jakýmsi Henrichovým literárním testamentem. V letech 1942 až 1943 pracoval Henrich ještě na románu \"„Wenn der Wald spricht“\" (Když les hovoří), ten se měl odehrávat v Krušnohoří a na Kadaňsku, práci na něm však přerušila autorova náhlá smrt.\n\n"}
{"id": "1213308", "url": "https://cs.wikipedia.org/wiki?curid=1213308", "title": "Annie Besantová", "text": "Annie Besantová\n\nAnnie Besantová (\"Besant\", 1. října 1847 Surrey – 20. září 1933 Čennaí) byla britská filosofka, nástupnice ve vedení teosofické školy po Heleně Petrovně Blavatské, feministka a spisovatelka.\n\nZnačnou část života strávila v Indii, podporovala nezávislost Indie a stala se členkou Indického národního kongresu. Rovněž v Indii se podílela na „objevení“ a výchově Džiddú Krišnamúrtiho.\n\n"}
{"id": "1213312", "url": "https://cs.wikipedia.org/wiki?curid=1213312", "title": "The Andy Warhol Diaries", "text": "The Andy Warhol Diaries\n\nThe Andy Warhol Diaries je kniha obsahující zestručněný deník výtvarníka a režiséra Andyho Warhola. Sestavila jej Pat Hackett a obsahuje celkem 807 stran z původního deníku, jež čítal více než 20 000 stran. Kniha začíná 24. listopadem 1976 a končí 17. únorem 1987, tedy pět dní před umělcovou smrtí. Knihu vydalo roku 1989 nakladatelství Warner Books a obsahovala předmluvu od Pat Hackett.\n"}
{"id": "1213313", "url": "https://cs.wikipedia.org/wiki?curid=1213313", "title": "Scotty Moore", "text": "Scotty Moore\n\nScotty Moore (27. prosince 1931 – 28. června 2016) byl americký kytarista. Na kytaru začal hrát ve svých osmi letech. V letech 1948 až 1952 působil v námořnistvu. Později působil ve skupině a počínaje rokem 1954 spolupracoval s Elvisem Presleyem. V roce 1964 vydal sólové album s názvem \"\" (Epic Records). Zemřel roku 2016 ve věku 84 let.\n"}
{"id": "1213314", "url": "https://cs.wikipedia.org/wiki?curid=1213314", "title": "Rossoš (město)", "text": "Rossoš (město)\n\nRossoš () je město ve Voroněžské oblasti v Ruské federaci. Při sčítání lidu v roce 2010 mělo přes šedesát tisíc obyvatel.\n\nRossoš leží na levém břehu Čorné Kalitvy v povodí Donu. Od rusko-ukrajinské hranice, respektive Luhanské oblasti na Ukrajině, je vzdálena jen několik desítek kilometrů severovýchodně. Od Voroněže, správního střediska oblasti, je vzdálena přibližně 210 kilometrů jižně. Nejbližší jiné město je Pavlovsk ležící 46 kilometrů severovýchodně.\n\nPrvní zmínka o Rossoši je z roku 1721; až do 19. století se jednalo o vesnici. V padesátých letech 19. století už měla 5500 obyvatel. Výrazný rozvoj nastává po roce 1871 po postavení železnice z Voroněže do Rostova na Donu.\n\nMěstem je Rossoš od roku 1923.\n"}
{"id": "1213315", "url": "https://cs.wikipedia.org/wiki?curid=1213315", "title": "Rossoš", "text": "Rossoš\n\nRossoš může být:\n"}
{"id": "1213317", "url": "https://cs.wikipedia.org/wiki?curid=1213317", "title": "Ciacova", "text": "Ciacova\n\nCiacova je rumunské město v župě Timiș. V roce 2011 zde žilo 5 348 obyvatel.\nAdministrativně k městu náleží i vesnice Cebza, Macedonia, Obad a Petroman.\n\n\n"}
{"id": "1213318", "url": "https://cs.wikipedia.org/wiki?curid=1213318", "title": "Slatinka nad Bebravou", "text": "Slatinka nad Bebravou\n\nSlatinka nad Bebravou je obec na Slovensku v okrese Bánovce nad Bebravou.\nLeží v nadmořské výšce 280 metrů. Žije zde  obyvatel.\n\nPrvní písemná zmínka o obci je z roku 1332. V katastrální území obce se nachází přírodní rezervace Žrebíky.\n"}
{"id": "1213321", "url": "https://cs.wikipedia.org/wiki?curid=1213321", "title": "Johannes Tinctoris", "text": "Johannes Tinctoris\n\nJohannes Tinctoris (starofrancouzsky \"Jehan le Taintenier\"/\"Jan Barvíř\"), kolem roku 1435 v Braine-l’Alleud u Nivelles (Brabantsko – před 12. říjnem 1511 v Nivelles nebo v Itálii) byl franko-vlámský hudební skladatel, hudební teoretik, zpěvák a duchovní období renesance.\n"}
{"id": "1213337", "url": "https://cs.wikipedia.org/wiki?curid=1213337", "title": "Gevherhan Sultan (dcera Ahmeda I.)", "text": "Gevherhan Sultan (dcera Ahmeda I.)\n\nGevherhan Sultan (1608–1660) byla osmanská princezna. Byla dcerou sultána Ahmeda I. a jeho oblíbené konkubíny Kösem Sultan. Byla neteř sultána Mustafy I. a sestrou sultánů Osmana II., Murada IV. a Ibrahima. \n\nGevherhan Sultan je jedna ze čtyř dcer, které sultán Ahmed zplodil s Kösem. Gevherhan se během svého života provdala šestkrát a většina jejích manželů byla velkovezíry. Gevherhan drží rekord ze všech osmanských princezen v počtu manželů velkovezírů. Byla provdána celkem za 3 velkovezíry: Öküz Mehmed Paşa, Topal Recep Paşa a Siyavus Paşa. \n\nV roce 1619 se vdala poprvé a to za Öküze Mehmeda Paşu a krátce poté ovdověla. V roce 1624 se provdala podruhé a to za Topala Recepa Paşu a znovu ovdověla. Hned poté si měla vzít Siyavuse Paşu, ale ten zemřel dříve, než mohlo ke svatbě dojít. Gevherhan měla jednoho syna, kterého zplodila se svým prvním manželem a jednu dceru s manželem druhým.\n"}
{"id": "1213343", "url": "https://cs.wikipedia.org/wiki?curid=1213343", "title": "Gevherhan Sultan (dcera Mehmeda II.)", "text": "Gevherhan Sultan (dcera Mehmeda II.)\n\nGevherhan Sultan byla osmanská princezna. Byla sestrou sultána Bayezida II. a nevlastní sestrou prince Cem Sultan. \nGevherhan Sultan se narodila jako dcera osmanského sultána Mehmeda II. a jeho ženy Emine Gülbahar Hatun. V roce 1474 se provdala za prince Damada Muhammada Mirzu Pashu Ugurlu, syna Uzuna Hassana (zakladatel a sultán turkmenské akkojunluské říše) a jeho ženy Theodory Megale Komnene (otec John IV Trebizond, matka Despina Khatun, členka Bagrationské dynastie).\n\nDíky sňatku s Muhammadem Pashou byl její manžel zbaven dědičnosti trůnu. V Osmanské říši žil v exilu. \nSpolečně měli syna Ahmada Mirzu, který se oženil s Ayší Sultan, dcerou sultána Bayezida II.\n"}
{"id": "1213345", "url": "https://cs.wikipedia.org/wiki?curid=1213345", "title": "Zdeněk Mikoláš", "text": "Zdeněk Mikoláš\n\nZdeněk Mikoláš (* 2. června 1975) je bývalý český fotbalista, záložník.\n\nV československé a české lize hrál za SK Dynamo České Budějovice a Petru Drnovice. Nastoupil v 11 ligových utkáních a dal 1 gól. Ve druhé lize hrál za FK Chmel Blšany.\n\n\n"}
{"id": "1213361", "url": "https://cs.wikipedia.org/wiki?curid=1213361", "title": "Elmore Leonard", "text": "Elmore Leonard\n\nElmore Leonard (11. října 1925 – 20. srpna 2013) byl americký romanopisec. Po dokončení studií působil v námořnictvu. Na počátku své spisovatelské kariéry, tedy v padesátých letech, psal převážně westernovou literaturu, později však přešel ke kriminálním příběhům a thrillerům. V roce 1992 vydal román ', který o pět let později zfilmoval režisér Quentin Tarantino pod názvem \"Jackie Brownová\". Jeho knihou ' (1969) byl inspirován snímek \"Velká rána\" (2004), přičemž \"Smrtící úder\" (2008) byl inspirován knihou \"\" (1989). Rovněž napsal několik scénářů.\n\n"}
{"id": "1213362", "url": "https://cs.wikipedia.org/wiki?curid=1213362", "title": "Václav Hrubý (historik)", "text": "Václav Hrubý (historik)\n\nVáclav Hrubý (9. října 1885 Hradec Králové – 15. ledna 1933 Brno) byl český historik, archivář a pedagog, zabývající se zejména paleografií a diplomatikou.\nOd roku 1904 studoval na Filosofické fakultě Karlo-Ferdinandovi univerzity v Praze, jak u historiků Gollovy školy, tak na něj měl vliv zejména Gustav Friedrich. Po dvou letech v Praze započal studium v Ústavu pro rakouský dějezpyt ve Vídni. Proces vzdělávání dokončil roku 1913, kdy obhájil disertační práci \"Listina biskupů pražských z let 1258 až 1343\" (rozšířená práce rigorózní). Pracoval nejprve v Archivu Národního muzea (v letech 1909–1922, od 1916 vedoucí), v letech 1921–1924 na Státní archivní škole. V roce 1925 byl jmenován profesorem pomocných věd historických v Brně (mimořádným, od roku 1928 řádným), kde působil až do své smrti.\nPublikoval řadu důležitých drobnějších prací z širokého spektra témat. Jeho práce ovšem trpí tím, že mnoho projektů zůstalo pouze v torzovitém stavu (ať už kvůli příliš velkým cílům, nebo kvůli předčasné smrti). Jakožto vedoucí Československého státního historického ústavu vydavatelského se podílel na přípravě edice českých a moravských diplomatických regest RBM, ze které nakonec sešlo. Započal rozsáhlý podnik vydávání listin z Archivu České koruny, ale z mnohasvazkového projektu dokončil jen druhý svazek a z prvního vyšel posmrtně jen první sešit. Plánoval řadu úvodů do pomocných věd historických, nakonec zůstalo jen u \"Úvodu do archivní teorie i prakse\" (1930). Důležitá (ale též sporná) diplomatická práce byla vydána až posmrtně pod názvem \"Tři studie k české diplomatice\" (1936).\n\n\n\n"}
{"id": "1213373", "url": "https://cs.wikipedia.org/wiki?curid=1213373", "title": "East London", "text": "East London\n\nEast London (\"Východní Londýn\") (, , ) je město v Jihoafrické republice, v provincii Východní Kapsko, na pobřeží Indického oceánu. Ve městě žilo v roce 2011 267 007 obyvatel a v širší metropolitní oblasti 755 200 obyvatel.\n\nPřístav pod jménem Port Rex byl založen v roce 1836 při ústí Bůvolí řeky do Indického oceánu. V roce 1872 byla ustanovena kapská vláda a ta sloučila osady East London, East London East a Panmure a tento rok se považuje za rok vzniku East Londonu. V roce 1914 získal status města.\n"}
{"id": "1213375", "url": "https://cs.wikipedia.org/wiki?curid=1213375", "title": "Sophie (dinosaurus)", "text": "Sophie (dinosaurus)\n\nSophie je populární přezdívka zatím nejlépe zachovaného jedince populárního dinosaura rodu \"Stegosaurus\". Tento exemplář byl objeven ve Wyomingu a později na trhu s fosiliemi v USA zakoupen pro Britské přírodovědecké muzeum v Londýně. Tam je od roku 2014 zlatým hřebem jedné z expozic. Dinosaurus byl zaživa dlouhý 5,6 metru, vysoký 2,9 metru (včetně hřbetních desek) a jeho hmotnost je odhadována na 1,6 tuny. Nebyl ještě plně dorostlý, ačkoliv už šlo nejspíš o pohlavně dospělé zvíře. Kromě výstavní hodnoty má i velkou hodnotu vědeckou, protože se zachovalo zhruba 360 kostí, a to je neobvykle vysoké číslo.\n\n"}
{"id": "1213379", "url": "https://cs.wikipedia.org/wiki?curid=1213379", "title": "Malá vysokoškolačka", "text": "Malá vysokoškolačka\n\nMalá vysokoškolačka ( \"Little Girl in the Big Ten\") je 20. díl 13. série, celkově 289. díl seriálu Simpsonovi. Premiéru v USA na televizi Fox měl 12. května 2002, v Česku 16. prosince 2003 na České televizi. V tomto díle se Líza zpřátelila s dvěma studentkami vysoké školy. Mezitím, poté co byl bodnut moskytem z hračky vyrobené v Číně, nakazil se Bart \"panda virem\" a aby nikoho dalšího nenakazil byl uzavřen v plastové bublině.\n\nDíl \"Malá vysokoškolačka\" režírovala Lauren MacMullanová a scénář k dílu napsal Jon Vitti. Hlavní dějovou linku epizody vybral Jon Vitti – Líza potkala dvě dívky, které se domnívaly, že je studentkou vysoké školy. Dílčí dějová linka byl připsána na přání scenáristického týmu seriálu, který chtěl, aby byl od hlavní dějové linky naprosto odlišný. V epizodní roli se v tomto díle objevuje trojnásobný laureát ceny U.S. Poet Robert Pinsky, hraje sám sebe. Při prvním odvysílání zhlédlo díl přibližně 6,8 milionů diváků a jeho rating jej umístil na 40. místo v pořadech toho týdne. Poté, co 24. srpna 2010 byl díl vydán na záznamových zařízeních, získal různá hodnocení od kritiků.\n\nLíza zjistila, že propadá z tělesné výchovy. Pak se přihlásila do gymnastického kroužku s trenérem Lugashem. Tam ji dodala odvahy vize ducha Johna F. Kennedyho, s vyšším sebevědomím a s \"velkou hlavou\", která ji umožnila perfektní vyvážení, Líza úspěšně absolvovala tancem se stuhami. Líza také v kroužku potkala dvě dívky a zpřátelila se s nimi, při pohledu na jejich fraktály a parkovací karty si uvědomila, že jsou to studentky vysoké školy \"\"s malými gymnastickými těly!\"\" Odvezly Lízu domů a ta se v rámci udržení vztahu s těmito dívkami chovala jako studentka vysoké školy. Dívky ji pozvaly na čtení poezie Roberta Pinskyho a Líza začala nosit baret.\n\nMezitím se Bart, bodnutý čínským moskytem, který byl ukryt v hračce, v \"Krustysaurovi\", nakazil \"\"Panda virem\"\". Jako prevenci před nákazou ostatních Dr. Dlaha umístil Barta do plastové bubliny. Bart měl problémy si zvyknout na život v bublině, ale Dlaha zdůrazňoval, jak normálně by se měl cítit. Měl problémy s jídlem, Homer jej vykoupal pomocí toho, že naplnil bublinu hadicí vodou a Barta v bublině roloval okolo domu. Líza, která se snažila udržet dvojí život, přišla na čtení poezie bývalým laureátem ceny U.S. Poet Robertem Pinskym v noci, zatímco přes den šla do druhé třídy základní školy. Během toho, co navštěvovala Sprinfieldskou Univerzitu byla spatřena Milhousem, Martinem a Databasem, viděli ji, jak odjížděla na kole pryč od školy. Na hodině o animovaném filmu Itchy & Scratchy, Milhouse odhalil Lízino krytí a ona tak přišla o kamarádky z vysoké školy.\n\nLíza se snažila přesvědčit Homera a Marge o tom, že se pro ni vysoká škola hodí, ale ti ji neposlouchali, řekli ji, že vysoká škola není místo pro ni. Líze se také posmívali všichni přátelé ze základní školy a také školník Willie, říkajíc jí, že je pro ně \"\"moc vyskoškolská\"\". Mezitím si Bart zvykl na svoji bublinu, což mu získalo mnoho popularity. Bart řekl Líze, že by mohla získat své přátele zpět: musí však udělat žert na ředitele Skinnera. O den později, inspektor Chalmers udělil Seymouru Skinnerovi parkovací stání. Zatímco Martin fotografoval Skinnera pózujícícho vedle obřího čokoládového dortu v polyesterových šatech, Bart naroloval Lízu (v plastikové bublině) na okraj střechy školní budovy. Později ji postrčil přes okraj a ta tak spadla přímo do dortu, který tak rozstříkla okolo i na Skinnera. Líza tak získala své přátele zpět, Bart však byl paranoidní z toho, že je poprvé za několik dní venku ze své bubliny. Vlezl do střešní ventilace a ta ho vcucla dovnitř.\n\nDíl s názvem \"Malá vysokoškolačka\" napsal producent Jon Vitti a režírovala Lauren MacMullanová. Námět dílu pochází od Vittiho, který navrhl díl, ve kterém se Líza setká s dívkami, které se domnívají, že je studentkou vysoké školy. Díl byl poprvé odvysílán na televizní stanici Fox ve Spojených státech dne 12. května 2002. Jean shledal, že námět dílu byl \"brilantní\" a vedlejší dějová linka zahrnující Barta v \"bezinfekční\" plastové bublině byla koncipována jako \" nejvíce odlišná dějová linka od [...] dějové linky intelektuální\". Scéna v epizodě ukazuje Lízu mluvící k Bartovi na větvi stromu v zahradě jejich domu. Bart říká: \"Nevěřila bys, jak nádherně vypadá ten západ slunce.\", na to Líza odpovídá \"To není západ slunce, to je hořící pták.\" Původně měla Lízina odpověď znít \"[...] to je hořící letadlo\", nicméně po útocích z 11. září byla tato scéna změněna. \"[...], od doby, kdy pracujeme tak daleko dopředu, snažíme se o nadčasové příběhy,\" řekl Jean, \"ale jednou za čas je tu něco, z čeho se ironie stane špatným způsobem, pak jsme nuceni toto změnit. \"\n\nDíl kresleného seriálu Itchy & Scratchy s názvem \"Máslo z mrtvých\" byl dle Jeana, \"úplnou improvizací\" režisérky MacMullanové. Obvykle je scénář dílu příliš \"úzký\", než aby existoval jakýkoliv prostor pro improvizaci, ale MacMullanová získala výjimku, protože její improvizace \"se vždy ukázaly báječné\". Autoři přišli s názvem karikatury a jeho \"námětem\" nicméně \"cesta smrti s pomocí různého druhu trávení\" byly \"nápady Lauren MacMullanové\". Část dílu, ve kterém čte Pinsky báseň byla \"velmi obtížně připravená\", protože animátoři v té době neměli přístup k počítačům. Jeden z diváků čtení poezie byl navržen po Mattu Warburtonovi z týmu scenáristů.\n\nV tomto díle se role sebe sama zhostil bývalý laureát ceny za poezii Robert Pinsky. Pinsky byl vybrán jako hostující hvězda z toho důvodu, že autoři dílu chtěli pro Lízu intelektuální vzor a protože věděli, že Pinsky je fanouškem seriálu, v rozhovoru v časopise Time se zmínil, že obdivuje scenáristy seriálu Simpsonovi. Ve zvukovém komentáři k DVD s dílem Pinsky uvedl, že na natáčení dílu do nahrávacích studií v Los Angeles letěl 10. září 2001 a po útocích z 11. září tam na čtyři dny uvízl. Po útocích nelétala žádná letadla. Pinsky si však svůj pobyt v LA užil; \"[Ian Maxtone-Graham] a lidé z produkce seriálu \"Simpsonovi\" na mě byli velmi milí,\" Také řekl: \"... Jednou z věcí, které pro mě štáb udělal bylo, že mě pozval ke prvnímu čtení další epizody [...] čtvrtek 13. [...] Vzpomínám, že každý se smál jako blázen [...] Bylo to opravdu dobré. Lidé prostě šli do práce a všichni se hodně smáli.\"\n\nPinsky uvedl, že se při nahrávání svého dialogu cítil \"skutečně nešikovný\". Řekl: \"Mezi mými přáteli jsem zábavný. V kontextu Dana Castellanety ... to znělo, jako katastrofický film a přišel jsem si jako postava hraná Susan Haywardovou .\" Báseň, kterou Pinsky čte v dílu byla vybrána scenáristy seriálu Simpsonovi, Pinsky řekl: \"báseň obsahuje dva vtipy, a když říkám vtipy, tak nemám na mysli vtipné poznámky. Je to spíš jako vtip o optikovi, papežovi a zebře, kteří šli do baru a na konci je pointa.\" Také uvedl, že báseň byla \"elegie pro mého přítele, který má rád vtipy\". Dodal, že vystoupení v seriálu mu dalo \"mnohem více prestiže\" při návštěvě středních a vysokých škol. V tomto díle se jako profesor Springfieldské univerzity také objevil Karl Wiedergott.\n\nVedlejší dějová linka dílu se zakládá na televizním filmu z roku 1976 The Boy in the Plastic Bubble (Lenny v jedné scéně dílu nazývá Barta \"Bubliklukem\", což je název remaku původního filmu z roku 2001, název remaku v češtině je však jiný, v češtině je film z roku 2001 nazván Bubliňák). V tomto filmu je chlapec, který se narodil s nesprávně fungujícícm imunitním systémem uzavřen do života v podmínkách inkubátoru. V jedné z přednášek, které se Líza zúčastnila, je promítán díl kresleného seriálu Itchy & Scratchy pod názvem \"Máslo z mrtvých\". Přednáška je odkazem na univerzitní přednášky, kde jsou promítány díly seriálu Simpsonovi. Brána do Springfieldské univerzity byla volně inspirována břečťanovou branou na Harvardově univerzitě. V díle je také parodována britská anarcho-punková skupina Chumbawamba, když Homer zpívá vlastní verzi jejich písně \"Tubthumping\".\n"}
{"id": "1213380", "url": "https://cs.wikipedia.org/wiki?curid=1213380", "title": "David Novák", "text": "David Novák\n\nDavid Novák (* 9. dubna 1966 Pardubice) je český soukromý zemědělec a politik, v letech 1998 až 2002 zastupitel obce Uhersko na Pardubicku, člen ODS.\n\nVystudoval základní školu a gymnázium v Pardubicích a následně Vysokou školu zemědělskou v Praze (promoval v roce 1988 a získal titul Ing.). Ještě v roce 1988 získal studijní pobyt a zároveň i místo odborného asistenta na téže škole.\n\nV roce 1991 se přestěhoval se svojí rodinou z Prahy do Chocně, odkud postupně vyřizoval restituci rodinného majetku v obci Uhersko a v Pardubicích. V roce 1992 převzal v restituci rodinný (komunisty poničený) zemědělský statek v Uhersku a začal na něm s manželkou Jarmilou hospodařit. Zemědělský statek je zaměřen rostlinnou i živočišnou výrobu (obilí, krmivo pro dobytek, produkce mléka, hovězího a vepřevého masa, ale také výroba peletek), zároveň však také na zpracování do konečného výrobku (z potravinářství se soustředí na pekárenství a zpracování masa). Provozuje obchody pod značkou \"Obilka\" a \"Český sedlák\", zaměstnává téměř 30 lidí z blízkého okolí.\n\nOd 90. let 20. století se věnuje také zakládání a tvorbě odbytových organizací zemědělců v oblasti mléka a rostlinných komodit. Je předsedou \"Družstva Agroodbyt ČR\", členem \"Odbytového hospodářského družstva v Pardubicích\" a členem Agrární komory ČR. Deset let předsedal mlékařskému odbytovému družstvu ve východních Čechách.\n\nDavid Novák žije v obci Uhersko na Pardubicku. Je ženatý, s manželkou Jarmilou mají dvě dospělé dcery. Je pravicového politického smýšlení a křtěný evangelík.\n\nV komunálních volbách v roce 1998 byl jako nezávislý zvolen zastupitelem obce Uhersko na Pardubicku. V roce 1998 zároveň vstoupil do ODS. V dalších komunálních volbách už nekandidoval.\n\nVe volbách do Poslanecké sněmovny PČR v roce 2013 kandidoval za ODS v Pardubickém kraji, ale neuspěl. Ve volbách do Senátu PČR v roce 2016 kandidoval za ODS v obvodu č. 43 – Pardubice. Se ziskem 10,53 % hlasů skončil na 4. místě a do druhého kola nepostoupil.\n"}
{"id": "1213391", "url": "https://cs.wikipedia.org/wiki?curid=1213391", "title": "Manacor", "text": "Manacor\n\nManacor je španělské město ležící ve východní části ostrova Mallorca (též \"Majorka\"). Jedná se o turisticky atraktivní místo a každé pondělí po celý rok se zde konají největší trhy na celém ostrově. Oblíbenou turistickou lokací je městečko Porto Cristo nebo místní jeskyně. Ve městě se vyrábí nábytek a známé jsou též zde vyráběné umělé perly.\n\nOblast Manacoru byla poprvé osídlena v době přibližně 2000-1200 let př. n. l. Zhruba z toho období pocházejí hroby a také zbytky staveb, někdy i celé vesnice. Historie samotného města, nikoliv oblasti, sahá ale také daleko, ještě před nadvládou muslimů nad Španělskem a přilehlými Baleáry. Ponorka objevila ve městě Porto Cristo, které spadá pod Manacor, zbytky konstrukcí, což dokazuje, že Manacor byl původně římský přístav. Existovali zde i křesťanské komunity, což dokládají zbytky dvou bazilik: \"sa Carrotja\" a \"son Peretó\".\n\nPo vypuknutí invaze muslimů do Španělska daroval král Jakub I. Aragonský oblast i vesnici Manacoru státníkovi Nuñovi Sánchezovi. Roku 1300 Manacoru udělil Jakub II. Aragonský status obce. Roku 1414 do města přišel Vincenc Ferrerský. Ještě roku 1455 byl Vincenc kanonizován a v Manacoru byl roku 1576 založen klášter zasvěcený jemu, krátce po tom, co zde vyrostl barokní kostel.\n\nRoku 1879 byla vybudována železnice, která spojovala Manacor s městem Inca. O rok později začala výstavba nového kostela \"Nostra Senyora dels Dolors\", který se měl nacházet na pozůstatcích původního kostela, jenž zde stál okolo roku 1232. Zvonice tohoto kostela, který stále stojí, je symbolem města a měří 75 metrů. Roku 1897 zde vznikla první výrobna umělých perel, které později město proslavily. Od roku 1912 je Manacor nositelem titulu město.\n\nBěhem španělské občanské války, roku 1936, se republikánské síly pokusily přistát u břehu Porto Cristo, ale břeh ochránili nacionalisté. Samotné město pod jejich vládou přestalo prosperovat a nakonec byl nacionalisty zabit i tehdejší starosta Manacoru; Antoni Amer Llodrà.\n\nV Manacoru každoročně 17. ledna probíhá svátek zvaný Sant Antoni, jenž je slavený na počest Antonína Velikého. Slaví se tancem a v noci jsou zapáleny ohně po celém městě. Lidé jí místní speciality; pokrmy \"llangonisses\" a \"botifarrons\", které jsou připravené z vepřového masa. Další den, 18. ledna, se slaví svátek Beneïdes, kdy městem procházejí průvody lidí převlečených do masek zvířat. Sám Antonín Veliký je patronem zvířat.\n\nOd konce května do začátku června se v Manacoru pořádají veletrhy \"Fires i Festes de Primavera\". Tyto veletrhy uzavírají průvody lidí jdoucí městem. Dalším významným veletrhem je veletrh svatého Jakuba, patrona města, který se každoročně koná 25. července.\n\nV září nebo říjnu obvykle probíhají mnohá divadelní sezóna. Dále se ve městě dá i dobře sportovat, mezi zajímavější činnosti patři koňské dostihy.\n\nObecně panuje tvrzení, že město se dělí na tři geografické části: plochá oblast \"Pla\", \"Serra de Llevant\" a \"Marina\". Většina města stojí na ploše \"Pla\", naopak \"Marina\" je typ reliéfu tvořený bílým pískem a vápencovými krasy. Právě v oblasti \"Marina\" se nachází turisticky atraktivní jeskyně Drach a nedaleko pobřeží se nachází i jeskyně \"Gleda-Camp des Pou\", pravděpodobně nejdelší podvodní jeskyně v Evropě. Na délku má více než 13 kilometrů. Pobřeží Manacoru též zdobí velké množství zátok: \"S'illot\" , \"Cala Morlanda\", \"Cala Petita\", \"Cala Anguila\", \"Cala Mendia\", \"S'Estany d'en Mas\", \"Cala Falco\", \"Cala Murada\"...\n\nKlima je typicky středomořské, průměrná roční teplota se pohybuje mezi 16 až 17 ° C a podnebí je suché. Toto podnebí ale příliš nesvědčí rostlinám: celkově zabírá les 20 % z výměry Manacoru, avšak jedná se spíše o svahy řídce porostlé borovicemi lesními. Původní zdejší rostliny, například dub cesmínovitý, jsou zde téměř vzácně nebo vůbec. 74 % výměry města zabírají zemědělské plochy. Zde rostou mandloně, fíkovníky, vinná réva...\n\nAž do 19. století byla ekonomika Manacoru závislá na zemědělství, především pěstování vinné révy, a na chovu ovcí. Právě v 19. století ale začala probíhat industrializace města a průmyslová centra mohla začít lépe využívat vypěstované plodiny. Poprvé byly vystavěny i lihovary a větrné mlýny. V průběhu 20. století se pak stala nejzásadnější výroba umělých perel, na dalším místě byla keramika a výroba likérů a vín. Od roku 1960 je ekonomika města zaměřena na cestovní ruch.\n"}
{"id": "1213397", "url": "https://cs.wikipedia.org/wiki?curid=1213397", "title": "Ayşe Hatun (manželka Osmana II.)", "text": "Ayşe Hatun (manželka Osmana II.)\n\nAyşe Sultan (? – po roce 1640) byla manželka osmanského sultána Osmana II.\n\nJméno Ayşe dostala v roce 1619. Nic o jejím rodném jméně a jejím životě před zajetím do harému není známo.\n\nPodle dějepisce Peirce v harému dosáhla vysokého postavení Haseki Sultan (matka prince nebo princů). Na druhou stranu podle dějepisce Piterberga neměl sultán Osman žádnou haseki a Ayşe nebyla vůbec politicky významnou ženou. Ví se o ní však téměř jistě, že zastávala funkci d\"aye hatun\" (opatrovatelka, vychovatelka konkubín) a poté se starala o děti a bývalé sultánky ve starém paláci.  \n\nPo smrti sultána v roce 1622 zůstala nadále v hlavním paláci. Nadále se starala a pomáhala s výchovou ostatních konkubín až do své smrti. \n"}
{"id": "1213399", "url": "https://cs.wikipedia.org/wiki?curid=1213399", "title": "Mbombela", "text": "Mbombela\n\nMbombela je město v Jihoafrické republice, hlavní město provincie Mpumalanga. Populace města dosáhla v roce 2011 58 672 obyvatel. Leží na Krokodýlí řece ve vzdálenosti 330 km východně od Johannesburgu a 60 km západně od jihoafrické státní hranice s Mosambikem.\n\nDo roku 2009 se město jmenovalo Nelspruit.\n"}
{"id": "1213405", "url": "https://cs.wikipedia.org/wiki?curid=1213405", "title": "Nová republika", "text": "Nová republika\n\nNová Republika (anglicky \"New Republic\") je fiktivní státní společenství ze světa Star Wars. V hlavní sérii filmů se vyskytla až v posledním díle (Síla se probouzí), také byla ale naznačena či se vyskytla ve vedlejších dílech.\n\nNová republika oficiálně vznikla roku 4 ABY poté, co povstalci porazili Impérium. Po pádu Galaktického impéria začala znovu fungovat republika, podobně jako tomu bylo před nástupem císaře Palpatina. Oproti původnímu zřízení bylo velkou novinkou, že Nová republika neměla centrální planetu a senát se tedy po určitém období přesunul do jiné soustavy. Aby se rozlišilo, o kterou republiku se jedná, ta před Impériem získala přízvisko „Stará“ a ta po Impériu „Nová“.\n\nZ Imperiálního zůstatku později vzešel První řád, vojenská organizace vedená nejvyšším vůdcem Snokem. První řád později sestrojil Hvězdovrah, další bitevní stanici obrovských rozměrů, pomocí které zničil soustavu Hosnian Prime, kde se tou dobou nacházel senát Nové Republiky.\n"}
{"id": "1213411", "url": "https://cs.wikipedia.org/wiki?curid=1213411", "title": "Milan Strelec", "text": "Milan Strelec\n\nMilan Strelec (* 30. listopadu 1972 Bratislava) je bývalý slovenský fotbalový útočník.\n\nJeho syn David Strelec je také profesionálním fotbalistou.\n\nV československé lize hrál za ŠK Slovan Bratislava. Nastoupil v 5 ligových utkáních. Ve slovenské nejvyšší soutěži hrál za Artmedii Bratislava, nastoupil v 90 ligových utkáních a dal 13 gólů.\n\n\n"}
{"id": "1213412", "url": "https://cs.wikipedia.org/wiki?curid=1213412", "title": "Paul Böhm (politik)", "text": "Paul Böhm (politik)\n\nPaul Böhm, též Pavel Böhm (8. prosince 1832 Jevišovice – ???), byl rakouský politik německé národnosti z Moravy; poslanec Moravského zemského sněmu a významný komunální politik v Třebíči.\n\nNarodil se v Jevišovicích u Znojma. Věnoval se kupecké profesi. Po šest let sloužil u četnictva, pak od roku 1860 působil jako samostatný obchodník v Třebíči.\n\nByl obecním radním v Třebíči. Už v roce 1867 se uvádí mezi zvolenými radními. Když se toho roku stal starostou města Čech Ignát Přerovský, byl Paul Böhm vůdcem německé radniční opozice. Kritizoval Přerovského mj. kvůli údajným finančním nesrovnalostem v hospodaření obce. V roce 1872 adresoval na místodržitelství petici, na jejímž základě bylo zastupitelstvo rozpuštěno. V nových komunálních volbách roku 1873 zvítězil německý tábor a Přerovský skončil na postu starosty a nahradil ho Němec Carl Fundulus mladší, který ale praktické otázky vládnutí nechával na Böhmovi coby náměstkovi starosty, jenž tak tehdy patřil mezi nejvlivnější komunální politiky. Ve městě nebyl částí obyvatelstva oblíben kvůli své panovačné a bezohledné povaze, ale jako cílevědomý a energický politik si zachovával značnou moc, přičemž usiloval o zachování německé jazykové a kulturní dominance v Třebíči. Zasloužil se o opatření rychlé finanční pomoci po velkém požáru města roku 1873, o provedení regulace řeky Jihlavy na průtoku Třebíčí a o výstavbu železniční tratě Třebíč – Jihlava. Podílel se na založení místních spolků. Do obecní rady se dostal i v komunálních volbách roku 1876, které čeští voliči bojkotovali. Tehdy jeho vliv vyvrcholil. Nebyla ani svolávána městská rada a většina zásadních rozhodnutí byla činěna v úzkém kruhu. Jenže koncem dekády se proti němu objevila silná opozice i mezi třebíčskými Němci. Byl obviněn ze zneužívání veřejných peněz, protože nechal pro konání plesu německých spolků zbořit příčné zdi v několika třídách městské dívčí školy, které se pak po bálu musely znovu postavit. Čelil dokonce trestnímu stíhání, ale to bylo nakonec pozastaveno. Po obecních volbách roku 1879 sice zůstali Němci v převaze, ale část německé strany stojící v opozici proti Böhmovi uzavřela dohodu s Čechy. Böhm byl sice zvolen do obecního výboru, ale členem obecní rady se nestal, naopak v ní zasedli Češi Ignác Přerovský a advokát Julius Kofránek. Novým starostou města byl tehdy zvolen August Fundulus. Plné ovládnutí radnice se pak české straně podařilo ve volbách roku 1882, kdy už Böhm nebyl zvolen.\n\nV 70. letech se zapojil i do vysoké politiky. V zemských volbách roku 1878 byl zvolen na Moravský zemský sněm, za kurii městskou, obvod Třebíč, Velké Meziříčí, Stonařov. V roce 1878 se uváděl coby ústavověrný kandidát (tzv. Ústavní strana, liberálně a centralisticky orientovaná). V červnu 1882 mu na schůzích německých voličů v Třebíči byla vyslovena nedůvěra. Jako poslanec je ovšem uváděn až do konce funkčního období roku 1884.\n\nV roce 1884 se přestěhoval do Vídně.\n"}
{"id": "1213414", "url": "https://cs.wikipedia.org/wiki?curid=1213414", "title": "Střední Apeniny", "text": "Střední Apeniny\n\nStřední Apeniny (italsky \"Appennino centrale\") tvoří střední část Apenin v Itálii. Rozkládají se ve střední části země a jsou nejvyšší částí Apenin. Nachází se zde nejvyšší hora Apenin Corno Grande (2 912 m) v masivu Gran Sasso.\n\nNa severu jsou vymezeny pramennou oblastí řek Tevere a Metauro, respektive průsmykem \"Bocca Serriola\" (730 m) (hranice se Severními Apeninami). Na jihu horními toky řek Sangro a Volturno, respektive průsmykem \"Bocca di Forli\" (891 m) (hranice s Jižními Apeninami).\n\nDominantní horninou je vápenec. Pohoří netvoří souvislá pásma, ale vytváří spíše soubor samostatných horských masívů rozdělených pánvemi, kotlinami a náhorními plošinami. Nejvyšší vrcholy přesahují 2 000 m a místy i 2 500 m. Právě tyto části jsou tvořeny vápencem (z období triasu až miocénu). Vyskytují se zde proto charakteristické krasové jevy jako závrty, polje, propasti a jeskyně. Horská pásma se rozkládají rovnoběžně ze severozápadu na jihovýchod. Západní pásma jsou nižší a více rozčleněná. Nejvyšší vrcholy hor od 2 000 m jsou vymodelovány pleistocenními ledovci.\n"}
{"id": "1213417", "url": "https://cs.wikipedia.org/wiki?curid=1213417", "title": "Salvador (rozcestník)", "text": "Salvador (rozcestník)\n\nSalvador nebo Salvátor znamená spasitel a také vlastní jména od něj odvozená:\n\n\n\n\n"}
{"id": "1213421", "url": "https://cs.wikipedia.org/wiki?curid=1213421", "title": "Martina Bufková Rychecká", "text": "Martina Bufková Rychecká\n\nMartina Bufková Rychecká (* 6. září 1968 Teplice) je česká podnikatelka, nestranička za ODS.\n\nNarodila se v Teplicích, ale od roku 1980 žije v Liberci, kde absolvovala Gymnázium F. X. Šaldy. Následně vystudovala obor ekonomika a řízení stavebnictví na Fakultě stavební Českého vysokého učení technického v Praze (získala titul Ing.).\n\nOd roku 1995 pracovala na Magistrátu města Liberce jako vedoucí oddělení veřejných zakázek a vedoucí odboru kanceláře primátora. V roce 2002 založila společnost \"Compet Consult\", která administruje veřejné zakázky a poskytuje poradenskou činnost v této oblasti. Stála u zrodu Asociace veřejných zakázek, kde od doby jejího založení v roce 2006 působí jako členka rady této organizace. Je rovněž zástupkyní společnosti v Komoře administrátorů veřejných zakázek. Od roku 2009 je pak členkou dozorčí rady akciové společnosti \"COOPER\".\n\nMartina Bufková Rychecká žije v Liberci. Je vdaná, má syna Šimona. Volný čas tráví s rodinou, sportem, cestováním nebo péčí o dům a zahradu.\n\nVe volbách do Senátu PČR v roce 2016 kandidovala jako nestraník za ODS v obvodu č. 34 – Liberec. Se ziskem 4,38 % hlasů skončila na předposledním 8. místě a do druhého kola nepostoupila.\n"}
{"id": "1213423", "url": "https://cs.wikipedia.org/wiki?curid=1213423", "title": "Fleet Foxes", "text": "Fleet Foxes\n\nFleet Foxes je americká indiefolková hudební skupina. Vznikla v Seattlu v roce 2006. Původní sestavu tvořili dva středoškolští spolužáci, zpěvák a kytarista Robin Pecknold a kytarista Skyler Skjelset, které doplnili klávesista Casey Wescott, baskytarista Craig Curran a bubeník Nicholas Peterson. Později se sestava skupiny změnila.\n\nSvé první album, šestipísňové EP ', kapela vydala roku 2006. První dlouhohrající deska ' následovala o dva roky později. Druhá deska ' vyšla v roce 2011 a třetí ' v roce 2017.\n\n"}
{"id": "1213427", "url": "https://cs.wikipedia.org/wiki?curid=1213427", "title": "Huw Menai", "text": "Huw Menai\n\nHuw Menai, vlastním jménem Huw Owen Williams (13. července 1886 – 28. června 1961), byl velšský básník. Přestože mluvil velšsky, psal výhradně anglicky. Narodil se v severovelšském městě Caernarfon. Zde také docházel do školy, avšak studií zanechal již ve věku dvanácti let. Brzy začal pracovat v dole v Gilfach Goch. Psaní poezie se začal věnovat během první světové války.\n\n"}
{"id": "1213432", "url": "https://cs.wikipedia.org/wiki?curid=1213432", "title": "Kostel svatých Tří králů (Mnichovo Hradiště)", "text": "Kostel svatých Tří králů (Mnichovo Hradiště)\n\nŘímskokatolický filiální kostel svatých Tří králů v Mnichově Hradišti je raně barokní sakrální stavba. Od 31. prosince 1967 je kostel, spolu s areálem kapucínského kláštera, chráněn jako kulturní památka České republiky.\n\nKapucíni vybudovali v Mnichově Hradišti pro řád kapucínů typický prostý komplex budov bez zdobných prvků po polovině 17. století. Klášter je tvořen třemi křídly budov, které obklupují dvůr. Klášter je napojen na presbytář kostela. Projekt kostela vypracoval člen řádu P. Jiří z Mnichova. Kostel se začal stavět v roce 1694 a dokončen byl v roce 1699. Od roku 1966 je v kostele instalováno lapidárium středočeské barokní plastiky. Celkem je zde vystaveno asi 50, hlavně pískovcových soch.\n\nJedná se o obdélnou stavbu s hladkými nezdobenými fasádami a s kaplí Panny Marie nacházející se na jižní straně. Má obdélný presbytář. Po jeho severní straně se nachází oratoř. Na hladkém průčelí, které je vyvršeno do trojhranu, je po portál s rozeklaným štítem.\n\nVnitřek lodi, presbytáře a kaple Panny Marie je sklenut valenou klenbou s lunetami.\n\nZařízení kostela je barokní z období kolem roku 1700. Ze zařízení vynikají obrazy svatých Tří králů na hlavním oltáři, a sv. Antonína a sv. Františka na bočních z roku 1699 od Jana K. Lišky. Ze stejného roku je i triptych od M. Světeckého. Nachází se zde také pozoruhodná socha sv. Jana Nepomuckého od Josefa Jelínka, která pochází z roku 1740.\n\nKe kostelu přiléhá v líci průčelí na východní straně velká kaple sv. Anny, přistavěná v letech 1723-1724.\n\n\n"}
{"id": "1213438", "url": "https://cs.wikipedia.org/wiki?curid=1213438", "title": "B4 (hudební skupina)", "text": "B4 (hudební skupina)\n\nB4 je česká hudební skupina věnující se často improvizované hudbě. Vznikla v roce 1998 a používá historické analogové elektronické nástroje. V roce 2011 vydala album \"Didaktik Nation Legendary Rock\". Za album skupina získala cenu Vinyla 2011. Následujícího roku představila album \"Lux Oxid\". V roce 2015 kapela vydala desku \"Die Mitternachtsmaus\", na níž nahrála coververze písní skupiny The Plastic People of the Universe. Patnáctihodinový koncert skupiny byl nominován na cenu Vinyla 2013 v kategorii počin roku. Za album \"Plastová okna\" skupina získala další cenu Vinyla.\n\n\n"}
{"id": "1213441", "url": "https://cs.wikipedia.org/wiki?curid=1213441", "title": "Miloš Tolar", "text": "Miloš Tolar\n\nMiloš Tolar (* 15. května 1947) je bývalý český fotbalový obránce.\n\nOdchovanec Litvínova hrál na vojně za Duklu Tachov. V nejvyšší soutěži působil v pražské Slavii, aniž by skóroval. Ze Slavie přestoupil do Zbrojovky Brno.\n\nNastoupil v obou zápasech 2. kola Veletržního poháru (předchůdce Poháru UEFA) v sezoně 1968/69 proti západoněmeckému klubu Hamburger SV (20. listopadu 1968 prohra 4:1 v Hamburku , 27. listopadu 1968 výhra 3:1 v Praze).\n\n\n"}
{"id": "1213452", "url": "https://cs.wikipedia.org/wiki?curid=1213452", "title": "John William Godward", "text": "John William Godward\n\nJohn William Godward (9. srpna 1861 Wimbledon — 13. prosince 1922 Londýn) byl britský malíř, představitel neoklasicismu a akademismu.\n\nPocházel z konzervativní úřednické rodiny, umění se začal věnovat jako samouk. Jeho styl ovlivnili jak prerafaelité, tak představitelé viktoriánského dekorativního umění jako Frederick Leighton a Lawrence Alma-Tadema. S Alma-Tademou ho spojovalo osobní přátelství založené na společném zájmu o antickou kulturu. Tento směr bývá označován jako \"Marble School\" (mramorová škola) pro zálibu ve zobrazování starověkých staveb. Godward volil náměty z mytologie a historie nebo ze všedního života středomořských národů, často zobrazoval atraktivní mladé ženy v historizujících róbách i bez nich. Jeho technicky precizní tvorba probouzela v zákaznících z vyšší vrstvy nostalgii po idealizovaných starých časech; byl úspěšným módním malířem, který vystavoval v Royal Academy of Arts a měl ateliér v Chelsea, zúčastnil se i Pařížského salonu, roku 1912 vyvolal společenský skandál, když utekl do Itálie s mnohem mladší modelkou prostého původu.\n\nZávěr Godwardova života byl poznamenán silným rozčarováním z poklesu zájmu o jeho tvorbu, způsobeného nástupem modernistů. Ve věku 61 let se otrávil plynem, v dopise na rozloučenou napsal: \"„Tento svět není pro mě a Picassa dost velký.“\" Jeho rodina, která ho zavrhla pro bohémský způsob života, zničila všechny památky na něj, nezachovala se ani jedna umělcova fotografie.\n\nAž na konci dvacátého století se Godwardovo dílo znovu stalo vyhledávaným sběratelským artiklem, jeho obraz \"Dolce far niente\" byl vydražen za 567 000 liber. \n\n"}
{"id": "1213455", "url": "https://cs.wikipedia.org/wiki?curid=1213455", "title": "Libby Trickettová", "text": "Libby Trickettová\n\nLibby Trickettová, rodným jménem Lisbeth Constance Lentonová (* 28. ledna 1985, Townsville) je australská plavkyně. Vytvořila několik světových rekordů. Je držitelku sedmi olympijských medailí, z toho čtyř zlatých.\n\nJedno olympijské zlato má z individuálních závodů (motýlek 100 metrů z olympijských her v Pekingu roku 2008) a tři ze štafet (z Atén 2004, z Pekingu i z Londýna 2012). Krom toho má stříbrnou olympijskou medaili ze závodu na 100 metrů volným způsobem z OH v Pekingu a bronz z padesátimetrového sprintu z Athén. Z Pekingu má i bronz ze štafety.\n"}
{"id": "1213458", "url": "https://cs.wikipedia.org/wiki?curid=1213458", "title": "Petria Thomasová", "text": "Petria Thomasová\n\nPetria Ann Thomasová (* 25. srpna 1975, Lismore) je australská plavkyně, specialistka na motýlek. Je držitelku osmi olympijských medailí, z toho tří zlatých.\n\nVšehna zlata získala na olympijských hrách v Athénách roku 2004. Jedno z individuálních závodů (100 metrů motýlek), dvě ze štafet (4x100 metrů volným způsobem, 4x100 metrů polohově). Krom toho má čtyři stříbra, jedno z Athén, dvě ze Sydney 2000 a jedno z Atlanty 1996. Ze Sydney má též jeden bronz.\n"}
{"id": "1213459", "url": "https://cs.wikipedia.org/wiki?curid=1213459", "title": "Archiv Národního muzea", "text": "Archiv Národního muzea\n\nArchiv Národního muzea je specializovaným archivem Národního muzea. Vznikl roku 1846 pod vedením Karla Jaromíra Erbena tak, že se oddělil se od Knihovny Národního muzea, která obsahovala i „rukopisnou“ část, tedy základ budoucího archivu (část tvořící literární archiv zůstala v knihovně i poté a prošla zcela odlišnou historií). Obojí až do té doby spravoval Václav Hanka.\n\nInstituce vznikla jako víceméně sbírková instituce. Erben měl především dokumentovat materiál k českým dějinám v zahraničních archivech (proto je v archivu uložena řada opisů i originálů středověkých listin ze zahraničí). K významným změnám docházelo již v druhé polovině 19. století, novou formu podle moderních zásad získal archiv v první polovině 20. století za Karla Stloukala, od roku 1920 začal archiv fungovat jako archiv instituce (začal přebírat a uchovávat písemnou produkci muzea).\n\nArchiv spravuje registraturu sbírek muzea. Důležitou část archivních souborů v archivu uložených tvoří osobní pozůstalosti (nejen pracovníků muzea, archiváři vyvíjeli snahu sbírat i pozůstalosti dalších dalších osob veřejného života) a rodinné archivy (např. Sternberg-Manderscheidů, propojených rodin Palackých, Riegrů a Bráfů ad.). Významná je také sfragistická sbírka, čítající přes tři tisíce exemplářů pečetidel, pečetí nebo jejich odlitků, mnohé z nich zhotovil pro muzeum Josef Karel Burde, dalších asi devět tisíc otisků pečetí přibylo s topografickou sbírkou profesora Josefa Eichlera z let 1828–1832. Pozoruhodná je rovněž kolekce sbírek genealogických (Vojtěcha Krále z Dobré Vody, A. F. Rybičky ad.).\n\n\n\n"}
{"id": "1213466", "url": "https://cs.wikipedia.org/wiki?curid=1213466", "title": "Šípkov", "text": "Šípkov\n\nŠípkov je obec na Slovensku v okrese Bánovce nad Bebravou.\nLeží na horním toku řeky Bebravy v jihozápadní časti Strážovských vrchů v nadmořské výšce 270 metrů. obec\nPrvní písemná zmínka o obci je z roku 1295, kdy se obec nazývala Sonko. Z roku 1389 je písemně doložen název Zybokov. V roce 1905 celá obec vyhořela.\n\nPo vypuknutí SNP přišli do obce vojáci protipartyzánské jednotky Edelwaiss převlečení za partyzány. Po kontaktu s obyvateli odvlekli a popravili 6 občanů. Po několika dnech přišli opět, zatkli a po výslechu popravili další občany. Celkem zahynulo 22 lidí.\n"}
{"id": "1213469", "url": "https://cs.wikipedia.org/wiki?curid=1213469", "title": "Velemyšleves-Průmyslová zóna Triangle", "text": "Velemyšleves-Průmyslová zóna Triangle\n\nVelemyšleves-Průmyslová zóna Triangle je část obce Velemyšleves v okrese Louny. Tvoří severozápadní část Průmyslové zóny Triangle, která je rozdělena na velemyšleveskou, staňkovickou a bitozeveskou část. Celá průmyslová zóna je umístěna na bývalém vojenském letišti, které bylo mezi lety 2003–2006 zlikvidováno. Prochází zde dálnice D7 a silnice II/607.\n\nČást obce Velemyšleves vznikla k 6. srpnu 2007. V roce 2011 měla 0 obyvatel a nacházelo se v ní 0 domů. Původní název části obce zněl pouze „Průmyslová zóna Triangle“, stejně jako u staňkovické části obce. V roce 2018 byl název změněn na „Velemyšleves-Průmyslová zóna Triangle“.\n"}
{"id": "1213470", "url": "https://cs.wikipedia.org/wiki?curid=1213470", "title": "Kostel Všech svatých (Arnultovice)", "text": "Kostel Všech svatých (Arnultovice)\n\nŘímskokatolický filiální kostel Všech svatých v Arnultovicích je barokní sakrální stavba. Od roku 1963 je kostel chráněn jako kulturní památka.\n\nKostel Všech Svatých v Arnultovicích je písemně doložený již v roce 1352. Původní pozdně gotický kostel přestavěn roku 1798 do dnešní barokní podoby.\n\nJedná se o obdélnou stavbu s trojboce uzavřeným gotickým presbytářem a hranolovou věží, která je vestavěná do západního průčelí. Na nárožích presbytáře se nacházejí opěráky. Okna jsou obdélná, půlkruhově zakončená. V boku lodi je zazděný renesanční polokruhový portál s diamantovým řezem ve zkosené hraně.\n\nLoď kostela má plochý strop. Nachází se v ní zděná kruchta. Presbytář je sklenut síťovou žebrovou klenbou ze 16. století s hvězdicovými závěrem. Stěny jsou členěny pilastry. Portál do sakristie je s rovným překladem. Na jeho zkosených hranách je diamantový řez.\n\nHlavní oltář je z poloviny 18. století. Nachází se na něm barokní obraz \"Všech svatých\" a sochy sv. Anny, sv. Josefa a Madony. Kazatelna je z poloviny 18. století. Zdobena je rostlinným ornamentem. V jižní stěně je znakový náhrobník Alžběty Kölbelové z Geisingu z roku 1584.\n\nV průčelní západní věži se nachází zvon z roku 1925 od Rudolfa Pernera. Doložen je zde též jiný zvon z roku 1750.\n\nDo hřbitovní zdi jsou zazděny dva smírčí kříže. První smírčí kříž je zazděn do jižní strany hřbitovní zdi. Je vysoký 63 cm a široký 54 cm. Na kříži je rytina kopí. Pochází ze druhé poloviny 16. století. Druhý smírčí kříž je zazděn do hřbitovní zdi z východní strany. Vysoký je 94 cm a široký 65 cm. Jsou na něm málo zřetelné rytiny meče a dvou křížků. Nedaleko pod kostelem roste památná lípa, jejíž stáří se odhaduje na více než 520 let.\n\n"}
{"id": "1213471", "url": "https://cs.wikipedia.org/wiki?curid=1213471", "title": "Staňkovice Průmyslová zóna Triangle", "text": "Staňkovice Průmyslová zóna Triangle\n\nStaňkovice Průmyslová zóna Triangle je část obce Staňkovice v okrese Louny, asi 3 km severně od Staňkovic. Tvoří jižní část Průmyslové zóny Triangle, která je rozdělena na staňkovickou, velemyšleveskou a bitozeveskou část. Celá průmyslová zóna je umístěna na bývalém vojenském letišti, které bylo mezi lety 2003–2006 zlikvidováno.\n\nV roce 2009 zde nebyla evidována žádná adresa.\n\nV roce 2018 byl změněn název části z původní Průmyslové zóny Triangle přidáním prefixu – názvu obce.\n\n"}
{"id": "1213472", "url": "https://cs.wikipedia.org/wiki?curid=1213472", "title": "Zlámaniny", "text": "Zlámaniny\n\nZlámaniny jsou malá vesnice, část obce Nová Paka v okrese Jičín.\n\nJako část obce vznikla ke dni 11. června 2012. Nachází se cca 1 km západně od města Nová Paka, v katastrálním území Nová Paka o rozloze 7,18  km². Zlámaniny sousedí na jihu s Vlkovem (rovněž část Nové Paky) a na západě s Českou Prosečí (část obce Úbislavice). V roce 2011 měla 0 obyvatel a nacházelo se v ní 17 domů. K 22. srpnu 2016 zde bylo evidováno 15 adres.\n\nSeverně od Zlámanin se nachází vrchol Ve Zlámaninách o nadmořské výšce 509 metrů a severovýchodně pak ještě Pošmistrův kopec o stejné výšce. Východně od obce protéká bezejmenný potok, jehož vody po soutoku s dalšími vodotečemi napájí vodní nádrž Jahodnice. Západně od Zlámanin se nachází vodní plocha Mikuláš.\n\nProchází tudy silnice číslo III/28415 spojující Novou Paku s Českou Prosečí. Po této komunikaci je také vedena cyklotrasa číslo 4142.\n\nPři severním okraji obce je vedle cyklotrasy vedena také modře značená turistická trasa spojující rozcestí Pod Poštmistrovským kopcem s Úbislavicemi.\n"}
{"id": "1213473", "url": "https://cs.wikipedia.org/wiki?curid=1213473", "title": "Město (Svitavy)", "text": "Město (Svitavy)\n\nMěsto je název místní části města Svitavy v okrese Svitavy. Leží v katastrálním území Svitavy-město a zahrnuje pouze historické jádro města. V roce 2011 zde žilo 498 obyvatel a nacházelo se zde 94 domů.\n"}
{"id": "1213475", "url": "https://cs.wikipedia.org/wiki?curid=1213475", "title": "Lanškroun-Vnitřní Město", "text": "Lanškroun-Vnitřní Město\n\nLanškroun-Vnitřní Město je název městské části, část obce Lanškroun v okrese Ústí nad Orlicí. V roce 2011 měla 411 obyvatel a nacházelo se v ní 113 domů.\n"}
{"id": "1213477", "url": "https://cs.wikipedia.org/wiki?curid=1213477", "title": "Peter Adelaar", "text": "Peter Adelaar\n\nPeter Adelaar, (* 26. února 1947 – 16. října 2004 v Amsterdamu, Nizozemsko) byl nizozemský zápasník – judista.\n\nS judem začínal po boku Antona Geesinka, Wima Rusky a především Petera Snijderse, který byl jeho osobním trenérem. Roli pokračovatele úspěchů nizozemské těžké váhy však po odchodu Rusky v roce 1973 nenaplnil. S výškou nad 2,10m a vahou okolo 140kg patřil k nejvyšším judistům své doby. Svojí neohrabaností a malému zápasnickému entuziasmu byl snadnou kořistí o hlavu menších, ale do boje zapálenějších soupeřů. Svojí reprezentační kariéru ukončil v roce 1981 po nevydařeném vystoupení na olympijských hrách v Moskvě, kde vypadl v prvním kole v těžké váze s Vladimírem Kocmanem a o několik dní později skončil podobně v prvním kole v kategorii bez rozdílu vah. V roce 2004 odešel v tichosti ve věku 57 let po srdečním infarktu.\n\n"}
{"id": "1213483", "url": "https://cs.wikipedia.org/wiki?curid=1213483", "title": "Kostel svatého Mikuláše (Lounky)", "text": "Kostel svatého Mikuláše (Lounky)\n\nŘímskokatolický filiální kostel svatého Mikuláše v Lounkách je gotická, částečně barokně přestavěná, sakrální stavba nacházející se v centru polabské vsi v církevním areálu. Kolem kostela byl dodatečně zvýšen okolní terén, což způsobilo současné zapuštění stavby do „suterénu“. Součástí areálu je i zvonice. Od roku 1964 je kostel chráněn společně s ohradní zdí, zvonicí a hřbitovní kaplí jako kulturní památka.\n\nNa konci 13. století byl v místě postaven malý zděný kostel. Kolem roku 1400 byl rozšířen o dnešní polygonální presbytář s opěrnými pilíři. V 18. století byl kostel zbarokizován.\n\nV rámci Programu záchrany architektonického dědictví bylo v letech 1995–2014 na opravu památky čerpáno 1 400 000 Kč (700 000 Kč v roce 1999 a 700 000 Kč v roce 2000).\n\nPo severním boku je novější předsíň. Při západním průčelí stojí barokní sakristie. Nad západním průčelím lodi byl při této barokní úpravě vztyčen volutový štít a sanktusník. Loď má na jižní straně dvě zazděná raně gotická okénka. Na severní straně je zazděný pozdně gotický portál s profilovaným ostěním. Presbytář má hrotitá okna a portál vedoucí do sakristie pochází z období kolem roku 1400. Valbový štít průčelí byl barokně upraven v 18. století.\n\nLoď a presbytář mají křížové klenby z období kolem roku 1400. Žebra klínového profilu s výžlabky spočívají na jehlanových a figurálních konzolách. V presbytáři se zachoval pozdně gotický sanktuář.\n\nZařízení kostela je barokní z 18. století.\n\nV severovýchodním obvodu hřbitovní zdi je polygonální zděná zvonice s dřevěným patrem.\n\n"}
{"id": "1213484", "url": "https://cs.wikipedia.org/wiki?curid=1213484", "title": "Vyškov-Město", "text": "Vyškov-Město\n\nVyškov-Město je městská čtvrť, část města Vyškov v okrese Vyškov. V roce 2011 měla 1474 obyvatel a nacházelo se v ní 349 domů.\n\n"}
{"id": "1213485", "url": "https://cs.wikipedia.org/wiki?curid=1213485", "title": "Krnalovice", "text": "Krnalovice\n\nKrnalovice je malá vesnice, část obce Hukvaldy v okrese Frýdek-Místek. Jako část obce vznikla ke dni 26. 4. 2016. V roce 2011 měla neznámý počet obyvatel a nacházel se v ní neznámý počet domů. K 23. červnu bylo v obci registrováno celkem 54 obyvatel, z toho 12 obyvatel v základní sídelní jednotce (ZSJ) Krnalovice, zbylé v dalších ZSJ patřících pod Krnalovice, celkem se v obci nachází 26 domů.\n\nDne 29. června 2016 byla k obci Hukvaldy přičleněna část obce Fryčovice; přičleněná část se stala součástí nově vzniklé části obce Krnalovice. K 1.1.2018 zde bylo trvale přihlášeno 87 obyvatel.\n\nKrnalovice leží na severozápadním okraji Palkovických hůrek, konkrétně na úpatí Přední Babí hory, jižně od dálnice D48. Vsí protéká Krnalovický potok.\n"}
{"id": "1213486", "url": "https://cs.wikipedia.org/wiki?curid=1213486", "title": "Jižní Apeniny", "text": "Jižní Apeniny\n\nJižní Apeniny (italsky \"Appennino meridionale\") tvoří jižní část Apenin v Itálii. Leží na jihu Itálie. Rozkládají se nebo zasahují do regionů Abruzzo, Molise, Kampánie, Apulie, Basilicata a Kalábrie. Jižní Apeniny se rozkládají jižně od průsmyku \"Bocca di Forli\" (891 m) a řek Sangro, Volturno a Garigliano až po Messinský průliv. Na Sicílii na ně navazují Sicilské Apeniny. Nejvyšší vrcholy Jižních Apenin leží na jihu. Nejvyšší horou je Serra Dolcedorme (2 267 m) v masivu Pollino.\n\nVrcholy jednotlivých pohoří nejčastěji dosahují výšky 1 300 až 1 800 m. Pouze tři horská pásma převyšují 2 000 m: Matese na severu (2 050 m), Pollino na jihu (2 267 m) a \"Monte Sirino\" v Lukánských Apeninách (2 005 m).\n\nZ geologického hlediska má však větší význam členění podle zeměpisné délky. Na tři hlavní pásma: západní, střední a východní. Takové členění odráží složení hornin a shodné tvary reliéfu. Přesné hranice jednotlivých pásem je ale obtížné určit.\n\nStruktura Jižních Apenin se utvářela v období od miocénu do středního pliocénu. Charakteristické jsou zlomy, zdvihy a poklesy a seismická aktivita až do nedávné doby. Pohoří tvoří izolované horské masivy klenbovitého tvaru oddělené hlubokými sníženinami a kotlinami. Severní část pohoří zahrnující Kampánské a Lukánské Apeniny je ještě složena z vápence a dolomitů z období triasu (podobně jako Střední Apeniny). Jižní část zahrnující Kalabrijské Apeniny je složena především z metamorfovaných břidlic, dále žul a rul, ležících na druhohorních a třetihorních sedimentech. \n\nKampánské Apeniny mají členitý reliéf, ve vyšších částech jsou na vápencích patrné stopy pleistocenního zalednění. Vápence jsou zkrasovělé, na povrchu suché, v podzemí s vydatnými prameny. Lukánské Apeniny mají reliéf s oblými tvary. Kalabrijské Apeniny jsou méně členité, tvoří je kopulovité horské masivy se zarovnaným reliéfem a příkrými svahy rozdělenými údolími a kotlinami. Řeky zde mají vodu pouze v období dešťů.\n"}
{"id": "1213487", "url": "https://cs.wikipedia.org/wiki?curid=1213487", "title": "Petřvald 1-Petřvald", "text": "Petřvald 1-Petřvald\n\nPetřvald 1-Petřvald je název vesnice, části obce Petřvald v okrese Nový Jičín. V roce 2011 měla 1525 obyvatel a nacházelo se v ní 431 domů.\n\nČást leží v katastrálním území Petřvald u Nového Jičína o rozloze 7,59 km a Harty (zaniklá vesnice) o rozloze 1,24 km.\n"}
{"id": "1213490", "url": "https://cs.wikipedia.org/wiki?curid=1213490", "title": "Přerov I-Město", "text": "Přerov I-Město\n\nPřerov I-Město je název městské části, část statutárního města Přerova v okrese Přerov. V roce 2011 měla 34264 obyvatel a nacházelo se v ní 2078 domů.\n"}
{"id": "1213494", "url": "https://cs.wikipedia.org/wiki?curid=1213494", "title": "Hranice I-Město", "text": "Hranice I-Město\n\nHranice I-Město je název městské části, část obce Hranice v okrese Přerov. V roce 2011 měla 15810 obyvatel a nacházelo se v ní 1801 domů.\n"}
{"id": "1213497", "url": "https://cs.wikipedia.org/wiki?curid=1213497", "title": "Kostel Božského srdce Páně (Liberec)", "text": "Kostel Božského srdce Páně (Liberec)\n\nKostel Božského Srdce Páně v Liberci je římskokatolická, respektive pravoslavná sakrální stavba. vystavěná původně jako novogotický kostel při libereckém klášteře voršilek, který byl před rokem 1995 zapůjčen k užívání české pravoslavné církve pro potřeby pravoslavných bohoslužeb. Od roku 1987 je kostel spolu s klášterem svaté Voršily zapsán na seznamu kulturních památek.\n\nKostel byl postaven spolu s bývalým klášterem voršilek v roce 1896. V souladu s posláním školského řádu, provozovaly sestry voršilky mateřskou školu a též doučovaly žáky ze základních škol ve městě. Původní německé sestry byly odsunuty v letě 1945 spolu s ostatním německým obyvatelstvem města. České sestry řádu pokračovaly ve stopách svých předchůdkyň až do zrušení kláštera v roce 1950. V období komunistické totality v Československu budova kláštera sloužila jako poliklinika. Jako takovou funguje dodnes. Samotná budova kostela sloužila jako skladiště. V roce 1990 byl klášter s kostelem navracen řádu sv. Voršily. Pravidelné bohoslužby však nebyly obnoveny.\n\nPřed rokem 1995 byl kostel zapůjčen na 99 let pravoslavné církvi ke konání bohoslužeb. Po nutných opravách a po adaptaci interieru v souladu s požadavky pravoslavné liturgie ho od léta 1995 využívá Pravoslavná církev v českých zemích a na Slovensku pod názvem \"Chrám Proměnění Páně\".\n\nArchitektonicky se jedná o jednolodní chrám zakončený kněžištěm s apsidou o celkové délce přibližně 40 m, orientovaný sever-severovýchodně s pouze naznačeným transeptem (příčnou lodí), netypicky vytvořeným v oblasti kněžiště – tj. za triumfální oblouk. Loď je dlouhá 28 m a je široká přibližně 18 m. Je zaklenutá síťovou žebrovou klenbou. Kněžiště s apsidou má na délku 12 m, na šířku přibližně 8 m. Apsida představuje tři celé stěny oktagonu (osmiúhelníku) s poloměrem opsané kružnice kolem 8 m. V apsidě se dodnes nalézá katolický vyřezavaný oltář Nejsvatějšího Srdce Páně. Kněžiště je zaklenuté křížovou žebrovou klenbou s monogramem M (tj. Panna Maria) na klíčovém kameni. Všechny citovány rozměry jsou vnějších obvodů zdí. V severozápadním konci transeptu se nalézá sakristie. Ve směru jihovýchodním je transept prodloužen jako boční hala se samostatným vchodem ze severovýchodu, oddělenou od kněžiště prostou a nezdobenou železnou mříží. Na jihozápadním rohu stavby se nalézá čtvercová zvonice s hodinami se dvěma ciferníky. Vchod do chrámu je z hlavního jihozápadního průčelí. Na kůr s varhany a do zvonice je vchod ze severozápadního rohu lodě kostela. Na jižní (jihovýchodní) stěně, přibližně ve středu lodi je malá apsida bez oken, která představuje tři stěny osmiúhelníku s poloměrem opsané kružnice kolem 4 m. Původně se jednalo o grottu Panny Marie Lurdské. Jeskyně se sochou Bohorodičky se nyní nalézá v západní straně kostelní lodi a apsida je vybavena jako malá kaple s pravoslavnými ikonami, jako celek je též věnovaná sv. Panně.\n\nPůvodní vybavení katolického kostela zůstalo na místě, pouze většina lavic byla demontována a uskladněna, protože sezení se neshoduje s požadavky pravoslavného ritu, při kterém se většinou stojí. Zaujme oltář nejsvatějšího Srdce Páně a též vitráže v oltářním prostoru a v lodi chrámu. Ve středním kulatém oknu apsidy je zobrazena sv. Trojice. Vitráž severovýchodní stěny apsidy zobrazuje Sv. Augustína jako biskupa, na jihovýchodní stěně je sv. Štěpán, první mučedník pro Krista. Na severní stěně kněžiště je nádherná vitráž Panny Marie s Ježíškem mezi anděly, pod ní je vyobrazen erb rodu von Liebig. Okna v chrámové lodi jsou pět ze severu a pět z jihu. Tři okna na každé straně – první, třetí a páté, zdobí figurální vitráže s vyobrazením svatých, dvě okna – druhé a čtvrté na obou stranách zdobí vitráže zobrazující vinnou révu – symbol Ježíše Krista. Patronka kláštera a celého řádu, Sv. Voršila (Ursula – 4.- 5. stol.) je vyobrazena v prvním okně na jižní stěně. Ve středních oknech na jihu (pod sv. králem Ludvíkem – francouzský král Louis IX 1214 – 1270) a na severu (pod sv. Annou s malou Bohorodičkou), jsou vyobrazeny zakladatelé a hlavní mecenáši kláštera z rodiny baronů von Liebig i s rodinným erbem, pod dalšími okny jsou pouze jména dalších donátorů. První okno na severní straně je věnováno sv. Anděle Mericiové (1474-1540), která roku 1535 založila řád svaté Voršily. Poslední okno pak sv. Janovi Nepomuckému (1345 – 1393), ochránci zpovědního tajemství. Poslední okno na jižní straně je věnováno sv. Aloisovi (Luigi de Gonzaga – 1568-1591), který je patronem mládeže a též ochrance proti moru a jiným nákazám. Vitráž na západním průčelí, za varhanami, zobrazuje anděly hrající na hudební nástroje. V prvním patře věže jsou vysoká gotická okna, jako v kostelní lodí, zdobené vitráží s motivem vinné révy.\n\nNa severní a na jižní zdí je zachovaná vyřezávána novogotická Křížová cesta o 14 zastaveních. Jedná se o standardní práce, jakou můžeme vidět v mnoha kostelích z konce 19. a z počátku 20. století.\n\nPo 1990 byl postupně navezen pravoslavný mobiliář a dekorace. Za povšimnutí stojí oltářní přehrada, tzv. ikonostas, vyrobený v Liberci v letech 1959–1960 a věnovaný Proměnění Páně. Původně stával v kostele Nalezení sv. Kříže, když tento byl využíván pravoslavnými. Proto je ikonostas širší než je triumfální oblouk kostela Božského Srdce Páně a proto je i celý kostel zasvěcen Proměnění Páně. Chrámový svátek připadá na 6. srpna dle gregoriánského kalendáře, ale jelikož zdejší pravoslavná komunita dodržuje juliánský kalendář (tzv. „starý styl“), je chrámový svátek 19. srpna.\n\nKostel vlastní i rozsáhlou sbírku současných ikon – vytvořených po roce 1950, rozmanitých technik a různé úrovní provedení, malovaných v několika zemích – v Česku, na Ukrajině, v Rusku, v Řecku, v Bulharsku ad. Jsou zde i četné pouze tištěné reprodukce známých a ctěných ikon. Většina je vystavených v hlavní lodí nebo v kněžišti kostela. Zajímavý a vzácný typ je ikona Panny Marie v pozici Oranta (modlicí se s rozpaženými rukami) a při tom ukazující svůj dívčí pás, symbol věčného panenství. Tato ikona byla namalována v Čechách okolo roku 1960 a nyní jí lze spatřit zavěšenou na varhanách. Za zmínku stojí též množství kostelních olejových lamp a též rozrůstající se sbírka svatých relikvií. Některé jsou vystavené v relikviářích, jiné jsou inkorporované do ikon.\n\n"}
{"id": "1213498", "url": "https://cs.wikipedia.org/wiki?curid=1213498", "title": "Tovačov I-Město", "text": "Tovačov I-Město\n\nTovačov I-Město je název městské části, část obce Tovačov v okrese Přerov. Jako část obce vznikla ke dni 0. 1. 1900. V roce 2011 měla 2410 obyvatel a nacházelo se v ní 589 domů.\n"}
{"id": "1213501", "url": "https://cs.wikipedia.org/wiki?curid=1213501", "title": "Kostel Neposkvrněného početí Panny Marie (Teplá-Třebenice)", "text": "Kostel Neposkvrněného početí Panny Marie (Teplá-Třebenice)\n\nŘímskokatolický klášterní, filiální kostel Neposkvrněného početí Panny Marie v Teplé je sakrální stavba, která je součástí bývalého konventního domu (kláštera) oblátů.\n\nV roce 1710 byl v místě objeven železitý léčivý pramen. Následně při něm byla postavena dřevěná kaple zasvěcená Navštívení Panny Marie. Léčivé účinky pramene daly vzniknout i malým lázním a Teplá se stala vyhledávaným poutním místem. V roce 1768 byla původní dřevěná kaple stržena a na jejím místě byla postavená kamenná kaple. Protože se jednalo o poutní místo, byla lokalita vybrána řádem Misionářů oblátů Panny Marie Neposkvrněné, kteří zde v letech 1926–1927 postavili klášter Neposkvrněného početí Panny Marie s kostelem téhož zasvěcení. Kostel byl spojený s klášterem a od počátku byl vytápěný. Kolem roku 1940 byl konvent oblátů v Teplé uzavřen. Ke konci II. světové války byl německou státní správou nuceně vykoupen jako zařízení pro německé uprchlíky z východních oblastí. Po skončení války byl do kláštera umístěn dětský domov a poté objekt patřil Pionýrské organizaci. Budova však pomalu chátrala. Ve druhé dekádě 21. století je klášterní budova známá pod názvem Penzion Klášter a nabízí ubytování a související služby. Prostory kostela spadají do duchovní správy sutomské farnosti.\n\n\n"}
{"id": "1213503", "url": "https://cs.wikipedia.org/wiki?curid=1213503", "title": "Růžová zahrada (Konopiště)", "text": "Růžová zahrada (Konopiště)\n\nRůžová zahrada je rozárium, které se nachází v parku zámku Konopiště. Tvoří ho zahrada, budovy včetně skleníku, jezírko a různé dekorace.\n\nZahrada byla založena v letech 1906–1913 jako součást výstavby parku v okolí zámku, který patřil Františku Ferdinandovi d´Este. V této době zde bylo vysazeno až 200 kultivarů a druhů růží, a to převážně keřových. V pozdější období ale tyto výsadby zarůstaly a po druhé světové válce dosáhlo poškození nejvyšší míry. V 60. letech byla zahrada kompletně zrekonstruována, návrh rekonstrukce pocházel od Bohumila Kavky a Milady Opatrné. Přibližně o 30 let později, v letech 1995–2000, došlo i k rekonstrukci skleníků, které byly zpřístupněny veřejnosti.\nAreál zahrady má dnes rozlohu přibližně 5 ha. Je oplocen, vstup je umožněn novobarokní branou se sochami alegorií Práce a Vědy.\nZahrada se dá rozdělit na dvě části: část u skleníku a spodní parter.\n\nParter je velká vodorovná plocha, zde postavená ve stylu francouzské zahrady. Dominantní část zdejších rostlin tvoří růže, ale dnes se zde nacházejí i jiné druhy rostlin, na jižní straně převažují vodomilné rostliny včetně rákosu. Zahrada je vyzdobena i obelisky, vázami či sochami. Dominantu parku tvoří socha Lukrécie, vysoká 9 metrů, která se nachází přibližně uprostřed parku. V jižní části zahrady leží jezírko s lekníny, jehož břehy tvoří alpinum.\nPoblíž jezírka se nachází unikátní korkový pavilon s vysokou výtvarnou hodnotou. Sloužil i jako reprezentativní místnost, kde se František Ferdinand setkal například s císařem Vilémem II. Jde o altán s osmibokým půdorysem a jehlanovitou střechou, tvořenou slaměnými došky. V zahradě se vyskytují i živočichové (zvláště luční ptáci nebo hmyz, opylující zdejší rostliny), také jsou zde chováni pávi.\n\nV horní části zahrady, nad parterem, se nachází skleník s rozlohou 1200 m². Ten slouží nejen pro pěstování rostlin pro tuto zahradu, ale i pro celý areál. Část skleníku, ve které jsou pěstovány exotické rostliny včetně orchidejí a je zde i menší jezírko s rybami, je za poplatek otevřena veřejnosti. Vedle skleníku roste cizokrajná wistárie čínská, kvetoucí fialově několikrát do roka. Vedle skleníku se nachází hospodařská budova a kavárna.\nZahrada (s výjimkou skleníku) je volně přístupná veřejnosti. Nachází se nedaleko budovy zámku a přímo u brány je i zastávka místního turistického vláčku.\n"}
{"id": "1213507", "url": "https://cs.wikipedia.org/wiki?curid=1213507", "title": "Kostel Navštívení Panny Marie (Povrly)", "text": "Kostel Navštívení Panny Marie (Povrly)\n\nŘímskokatolický obecní, filiální kostel Navštívení Panny Marie v Povrlech je sakrální stavba stojící na křižovatce Ústecké a Lužecké ulice, na pravém břehu Lužeckého potoka v centru obce.\n\nV roce 1808 byla v místě dnešního kostela postavena poměrně velká pozdně barokní podélná kaple zasvěcená Navštívení Panny Marie. Od konce 19. století, kdy došlo k místnímu rozvoji průmyslu a v Povrlech fungovala \"Bondyho měďárna\", kaple svou kapacitou přestala postačovat místním návštěvníkům. Navíc její poloha začala překážet rostoucímu silničnímu provozu, kdy začala zasahovat svou jihovýchodní částí do průjezdné silnice Ústí nad Labem – Děčín. Od roku 1909 se obec začala opakovaně obracet na litoměřické biskupství s žádostmi o stavbu kostela. Pro stavbu kostela byl 27. listopadu 1935 ustaven kostelní spolek. Následně byla zbořena kaple a podle projektu teplických architektů Josefa Reihsiga a Paula Krische začala 15. června 1936 stavba nového kostela. Základní kámen byl položen 5. července 1936 za hojné účasti obyvatel obce i okolí a farářů sousedních obcí Roztoky a Český Bukov. Hrubou stavbu provedla do vztyčení střešní máje 3. srpna 1936 ústecká firma \"Maier und Hollmann\". Následně byla osazována střešní konstrukce podle návrhu Ing. Selingera z pražské Štěpánčiny akademie. Stavbu vedl G. Kneisel, polírem byl H. Wanzel. Na stavbě pracovalo denně 8–14 místních zaměstnanců. Celkové náklady činily 180 tisíc korun. Náklady na kostela a jeho vybavení významně zasponzorovala místní měďárna i obyvatelé obce. Kostel byl vysvěcen za necelý rok po vzniku kostelního spolku a přesně pět měsíců od začátku stavby dne 15. listopadu 1936 litoměřickým biskupem Antone Aloisem Weberem. V 90. letech 20. století proběhla oprava fasády kostela. Kostel je i ve 21. století v majetku obce a jako jeden z mála katolických kostelů v České republice má i vlastní číslo popisné.\n\nStavba je kruhového půdorysu s hranolovou věží se zvonem. Kostel zvýrazňuje křižovatku dvou hlavních komunikací v obci. Na vrcholu věže je nerezový kříž vyrobený firmou Poldi Kladno a vitráže pocházejí z dílny Franze Tschörnera z České Kamenice.\n\nČást vnitřního zařízení byla přenesena z původní kaple. Jednalo se o zvony, barokní oltář, varhany, sochy sv. Jana a sv. Barbory. Další zařízení je z období výstavby kostela a bylo v této době pořízeno tehdy za 15 tisíc korun.\n\n\n"}
{"id": "1213511", "url": "https://cs.wikipedia.org/wiki?curid=1213511", "title": "Kleptografie", "text": "Kleptografie\n\nKleptografie (podle starořeckého – \"kleptein\" – \"krást\") je část kryptografie s přesahem do steganografie, která se zabývá vytvářením šifer a protokolů, v nichž si jejich tvůrce ponechá pro své potřeby zadní vrátka nezneužitelná jinými útočníky. Jinými slovy řečeno, jedná se o umění vytvořit zdánlivě bezpečnou šifru, jejíž nedokonalost uživatel neprohlédne a bude ji používat přesvědčen o dobrém zabezpečení své komunikace, jejíž obsah ovšem bude bez jeho vědomí dostupný navíc tvůrci šifry a nikomu jinému. Klíčové je zajištění zadních vrátek prostředky asymetrické kryptografie – pouze tvůrce šifry zná soukromý klíč, který mu umožní zadní vrátka využít.\n\nS názvem \"kleptografie\" přišli Adam Youn a Moti Young v roce 1996.\n"}
{"id": "1213512", "url": "https://cs.wikipedia.org/wiki?curid=1213512", "title": "Jelňa", "text": "Jelňa\n\nJelňa () je město ve Smolenské oblasti v Ruské federaci. Při sčítání lidu v roce 2010 měla přibližně deset tisíc obyvatel.\n\nJelňa leží na horní toku Desny, levého přítoku Dněpru. Vede přes ni trať ze Smolensku do Suchiniči.\n\nPrvní zmínka o Jelně je z roku 1150. Městem je od roku 1776.\n\nPři Napoleonově ruském tažení v roce 1812 byla Jelňa významným střediskem partyzánského odporu. Při následném protiútoku zde měl svoje velitelství Michail Illarionovič Kutuzov.\n\nV oblasti probíhaly výrazné boje i za druhé světové války. V rámci první bitvy u Smolenska v roce 1941, která celkově skončila německým vítězstvím, se zde Rudé armádě zprvu podařila první úspěšná ofenzíva v rámci války. Němci později ale Jelňu obsadili a ustoupili z ní až 30. srpna 1943 v rámci druhé bitvy o Smolensk.\n"}
{"id": "1213523", "url": "https://cs.wikipedia.org/wiki?curid=1213523", "title": "Psittacopasserae", "text": "Psittacopasserae\n\nPsittacopasserae je skupina ptáků, která zahrnuje pěvce (Passeriformes) a papoušky (Psittaciformes), jejich nejbližší příbuzné. Spolu se sokoly (Falconiformes) tvoří skupinu Eufalconimorphae.\n\nPapoušci sdílí s většinou pěvců schopnost učit se zpěvu, kromě nich to nezávisle umí také kolibříci.\n"}
{"id": "1213525", "url": "https://cs.wikipedia.org/wiki?curid=1213525", "title": "Jan Hrůza", "text": "Jan Hrůza\n\nJan Hrůza (2. dubna 1823 Rajhrad – 24. září 1898 Rajhrad) byl rakouský politik české národnosti z Moravy; poslanec Moravského zemského sněmu a starosta Rajhradu.\n\nNarodil se roku 1823. V Praze se vyučil kupectví. Profesí byl kupcem v Rajhradu. Aktivní v národním hnutí byl už během revolučního roku 1848. Od roku 1864 až do roku 1867 a znovu v letech 1880–1883 byl starostou Rajhradu. Byl ředitelem Občanské záložny Ráj a zakladatelem rolnické akciové sladovny v Rajhradě. Stál u založení četných místních hospodářských spolků. Mezi jeho spolupracovníky na regionální úrovni byli zemský prelát a rajhradský opat Günter (Vintíř) Kalivoda OSB a František Zavadil.\n\nV 70. letech se zapojil i do vysoké politiky. V zemských volbách roku 1878 byl zvolen na Moravský zemský sněm, kde zastupoval kurii venkovských obcí, obvod Židlochovice, Klobouky. Mandát zde obhájil v řádných zemských volbách roku 1884. V roce 1878 je řazen mezi federalistické poslance (Moravská národní strana, staročeská). Oficiálním kandidátem českého volebního výboru byl i ve volbách roku 1884. Neúspěšně kandidoval i v zemských volbách roku 1890 jako staročech, kdy ho porazil nezávislý český kandidát Jan Kelbl.\n\nZemřel v září 1898 ve věku 75 let. Uváděl se jako jeden z nejstarších vlastenců na Moravě. Příčinou úmrtí byla \"sešlost věkem\". Několik let před smrtí byl stižen těžkým záchvatem mrtvice a pak utlumil své veřejné aktivity.\n\nJeho zetěm byl akademický malíř L. J. Šichan.\n"}
{"id": "1213526", "url": "https://cs.wikipedia.org/wiki?curid=1213526", "title": "Římskokatolická farnost Kamenice nad Lipou", "text": "Římskokatolická farnost Kamenice nad Lipou\n\nŘímskokatolická farnost Kamenice nad Lipou je územním společenstvím římských katolíků v rámci pelhřimovského vikariátu českobudějovické diecéze.\n\nPlebánie je v místě doložena v roce 1358. V letech 1493–1538 místní duchovní správu obstarávali řeholníci františkánského řádu. V roce 1675 byla místní farnost povýšena na děkanství. V letech 1790–1952 existoval \"Kamenický vikariát\".\n\nFarnost má sídelního duchovního správce, který je zároveň administrátorem ex currendo ve farnostech Častrov, Lidmaň, Mnich a Těmice.\n\n"}
{"id": "1213527", "url": "https://cs.wikipedia.org/wiki?curid=1213527", "title": "Mistrovství Evropy v malém fotbalu hráčů do 21 let 2016", "text": "Mistrovství Evropy v malém fotbalu hráčů do 21 let 2016\n\nMistrovství Evropy v malém fotbalu hráčů do 21 let 2016 bylo 1. ročníkem ME v malém fotbalu juniorů a konalo se v Česku v Praze na Vyšehradě v období od 15. července do 17. července 2016. Účastnilo se ho 9 týmů, které byly rozděleny do 2 skupin, ve skupině A bylo 5 týmu, ve skupině B 4 týmy. Ze skupiny pak postoupily do vyřazovací fáze první a druhý celek. Vyřazovací fáze zahrnovala 3 zápasy (semifinále a finále). Česko porazilo všechny soupeře a získalo titul.\n\nTurnaj se bude hrát na jednom stadionu v jednom hostitelském městě: Stadion FK Slavoj Vyšehrad (Praha).\n\nVšechny časy zápasů jsou uvedeny v středoevropském letním čase (SELČ).\n\n\n\n\n\n\n\n\n"}
{"id": "1213529", "url": "https://cs.wikipedia.org/wiki?curid=1213529", "title": "Ptolemaios XII. Neos Dionýsos", "text": "Ptolemaios XII. Neos Dionýsos\n\nPtolemaios XII., (Nový Dionýsos), byl nemanželským synem krále Ptolemaia IX. a jeho milostnice. Na trůn usedl jen díky dramatickým událostem, které ukončily hlavní linii rodu. (Ptolemaios XI., syn Ptolemaia IX., byl rozhořčeným davem zavražděn devatenáctý den svého panování poté, co zabil svou manželku Bereniku).\n\nPtolemaia XII. dosadil na trůn alexandrijský lid, který mu také našel přiléhavý titul „Flétnista“. On sám mezi své tituly přijal „milující otce“, „bůh milující sestru“, „Nový Dionýs“.\n\nZa manželku si vzal Kleopatru Tryfainé; zůstává nejasné, zdali byli vlastní sourozenci či nikoli.\n"}
{"id": "1213530", "url": "https://cs.wikipedia.org/wiki?curid=1213530", "title": "Zoborožci", "text": "Zoborožci\n\nZoborožci (Bucerotiformes) je řád ptáků, který zahrnuje čtyři čeledě dříve řazené ke srostloprstým (Coraciiformes). K vyčlenění došlo, protože původní skupina srostloprstých by tak byla parafyletická, neboť příbuzní šplhavci (Piciformes) patří dovnitř skupiny.\n\nDo zvláštního řádu dudci (Upupiformes) bývá někdy vyčleňován i dudek chocholatý (jediný druh čeledi dudkovitých).\n\nZoborožci rodu \"Bucorvus\" a \"Bycanistes\" jsou někdy z čeledi zoborožcovitých vyčleňováni do zvláštní čeledi Bucorvidae, která ale nemá české jméno.\n"}
{"id": "1213533", "url": "https://cs.wikipedia.org/wiki?curid=1213533", "title": "Detašované pracoviště", "text": "Detašované pracoviště\n\nDetašované pracoviště neboli oddělené či odloučené pracoviště je místo výkonu povolání, které má sídlo mimo místo svého základního celku (kupř. úřadu) z důvodu účelnosti.\n\nOdloučená (detašovaná) pracoviště jsou běžně zakládána např. univerzitami, úřady či jinými institucemi.\n"}
{"id": "1213537", "url": "https://cs.wikipedia.org/wiki?curid=1213537", "title": "Nene", "text": "Nene\n\nVýraz Nene znamená ve španělštině „děťátko“, „miláček“. V portugalštině se totéž slovo píše \"Nenê\". Pod touto přezdívkou jsou známy následující osoby:\n\nDále slovo může mít tyto významy:\n"}
{"id": "1213538", "url": "https://cs.wikipedia.org/wiki?curid=1213538", "title": "Josef Januschka", "text": "Josef Januschka\n\nJosef Januschka (23. září 1823 Fryšták – 17. prosince 1907 Brno) byl rakouský státní úředník a politik německé národnosti z Moravy; poslanec Moravského zemského sněmu.\n\nVstoupil do politické správy na Moravě, nejprve působil ve Vyškově. Od roku 1870 do roku 1878 byl okresním hejtmanem v Olomouci, následně byl povolán coby místodržitelský rada do Brna. Později zastával i funkci viceprezidenta moravského místodržitelství. V roce 1885 se zmiňoval jako místodržitelský rada a referent pro administrativní a ekonomické záležitosti zemské školní rady. V květnu 1885 mu byl udělen Řád železné koruny. Získal tím i titul rytíře. Byl mu udělen rovněž Řád Františka Josefa a Císařský rakouský řád Leopoldův. Měl titul dvorního rady.\n\nV 70. letech se zapojil do vysoké politiky. V zemských volbách roku 1878 byl zvolen na Moravský zemský sněm, za kurii městskou, obvod Boskovice, Jevíčko, Konice. Mandát zde obhájil v zemských volbách roku 1884. V roce 1878 se uváděl coby ústavověrný kandidát (tzv. Ústavní strana, liberálně a centralisticky orientovaná).\n\nZemřel v prosinci 1907 ve věku 84 let.\n"}
{"id": "1213545", "url": "https://cs.wikipedia.org/wiki?curid=1213545", "title": "Imre Varga (judista)", "text": "Imre Varga (judista)\n\nImre Varga, (* 19. srpna 1945 v Nagyszénási, Maďarsko – září 2011) byl maďarský zápasník – judista.\n\nPřipravoval se v budapešťském klubu Spartacus. V maďarské reprezentaci bojoval o post reprezentační jedničky s Mihály Petrovszkim a ke konci kariéry s Andrásem Ozsvárem. Účastnil se tří olympijských her v roce 1972, 1976 a 1980, ale při žádné účasti do pořadí nepromluvil. Sportovní kariéru ukončil v roce 1981 a z judistického prostředí postupně odešel do ústraní. Zemřel v roce 2011.\n\n"}
{"id": "1213550", "url": "https://cs.wikipedia.org/wiki?curid=1213550", "title": "Seznam vrcholů v Broumovské vrchovině", "text": "Seznam vrcholů v Broumovské vrchovině\n\nSeznam vrcholů v Broumovské vrchovině obsahuje pojmenované broumovské vrcholy s nadmořskou výškou nad 700 m nebo s prominencí nad 100 metrů. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované vrcholy s výškou nad 700 m n. m. Nejvyšší hory se nachází v okrscích Vraní hory (s nejvyšším Královeckým Špičákem, 881 m) a Javoří hory (se shodně vysokým Ruprechtickým Špičákem, 881 m).\n\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takových je v Broumovské vrchovině 10. Nejprominentnější je Královecký Špičák (353 metrů), druhý Čáp má prominenci 251 metrů.\n\n"}
{"id": "1213551", "url": "https://cs.wikipedia.org/wiki?curid=1213551", "title": "Seznam dílů seriálu Heuréka – město divů", "text": "Seznam dílů seriálu Heuréka – město divů\n\nToto je \"'seznam dílů seriálu \"Heuréka – město divů\".\n\n<onlyinclude></onlyinclude>\n\n"}
{"id": "1213552", "url": "https://cs.wikipedia.org/wiki?curid=1213552", "title": "Kadyj", "text": "Kadyj\n\nObec Kadyj se nachází v evropské části Ruské federace v Kostromské oblasti.\nObec byla založena v roce 1546 Ivanem IV. V roce 1920 byl obci snížen status městyse na vesnici. Avšak 25. ledna 1935 byl opět zvýšen status města a stala se centrem místního rajónu. V roce 1971 získala Kadyj titul osady městského typu.\n\nKadyj je hlavním městem Kadyjského rajónu.\n"}
{"id": "1213555", "url": "https://cs.wikipedia.org/wiki?curid=1213555", "title": "Ondřej Balvín", "text": "Ondřej Balvín\n\nOndřej Balvín (* 20. září 1992, Ústí nad Labem, Československo) je český profesionální basketbalista hrající ve španělské Liga Endesa za tým Herbalife Gran Canaria. Do týmu z města Las Palmas přestoupil z FC Bayern Mnichov v létě 2017. Nastupuje na postu pivota.\n\nV létě 2016 se zúčastnil Letní ligy NBA v týmu Denver Nuggets.\n\n"}
{"id": "1213557", "url": "https://cs.wikipedia.org/wiki?curid=1213557", "title": "Giri", "text": "Giri\n\nGiri (jap. 義理) je termín označující v japonské kultuře niterný imperativ k plnění závazků a poskytování vzájemných refundací či protislužeb, nezávisle na tom, zda závazek je dobrý či špatný, což může být v konfliktu s klasickou představou o morálce. Chování odchylující se od této specifické formy morálního závazku není formálně postihováno, ale narušitel je ohrožen újmou reputace.\nS giri úzce souvisí i tradice dávání dárků a protidárků. Kritika poukazuje na to, že tento společenský zvyk vytváří především pocit, že člověk někomu něco dluží.\n\nV rámci nově importovaného svátku sv. Valentýna do Japonska se mluví o obdarovávání mužů tzv. \"čokoládou zdvořilosti\" aneb \"giri-choco\". \n\n"}
{"id": "1213558", "url": "https://cs.wikipedia.org/wiki?curid=1213558", "title": "Cessna Citation", "text": "Cessna Citation\n\nCessna Citation je americký dvoumotorový proudový dolnoplošník kategorie business jet společnosti Cessna Aircraft Company z Wichity. Tento název se používá pro několik rodin — sérií letadel.\n\nV říjnu 1968 oznámila společnost Cessna zahájení projektu proudového cestovního a služebního letounu s obchodním názvem Fan Jet 500. Nový stroj měla pohánět dvojice dvouproudových motorů.\n\nKonstrukčně nový letoun vycházel z pístových strojů Cessna série 400, z nichž převzal trup, přímé křídlo a ocasní plochy. Příďový podvozek byl snížen a křídlo bylo z důvodu centráže posunuto vzad až za kabinu cestujících.\n\nFirma Cessna se tak snažila maximálně zjednodušit a zlevnit přechod ve výrobě na nový typ.\n\nPrvní prototyp s názvem Cessna Fan Jet 500 (imatrikulace N500CC) poprvé vzlétl 15. září 1969. Instalace poměrně výkonných turbodmychadlových motorů Pratt & Whitney of Canada JT-15D-1 o tahu po 9,7 kN na záď draku pístové série 400 přinesl problém v podobě jeho pevnostních nedostatků.\n\nDruhý přebudovaný prototyp přejmenovaný na Cessna 500 Citation (N501CC) byl zalétán v lednu 1970. Změnou všech konstrukčních celků však vzrostla vzletová hmotnost. Oba prototypy prošly intenzivními letovými testy, které byly doplněny neletovými zkouškami dalších dvou draků v sériové podobě.\n\nPrvní sériový letoun Citation (N502CC) provedl první let v červnu 1971 a v září mu bylo uděleno osvědčení dohlédacího úřadu Federal Aviation Administration. První Cessna Citation pro maximálně 9 pasažérů byla zařazena do provozu v roce 1972, do konce února 1973 bylo dodáno 136 kusů a 600. byl dodán v červnu 1981. Byly to částečně stroje se vzletovou hmotností povolenou až do hodnoty 4921 kg, která původně začínala na 4309 kg. Od draku č. 71 činila vzletová hmotnost 5215 kg a pro starší letouny se následně dodávala souprava umožňující úpravu draku na tuto mez. Od 35. vyrobeného stroje se označují Citation I, popřípadě Cessna 501 Citation I/SP v úpravě pro jediného pilota. „Pětsetjedničky“, jejichž produkce byla zahájena v roce 1977, obdržely nové motory JT-15D-1A o tahu po 9,8 kN a nové koncové oblouky křídla, které zvětšují rozpětí o 2,2 m.\n\nV roce 1977 byl zalétán prototyp nové verze Cessna 550 Citation II (N550CC), ohlášené v září předchozího roku. Prodloužením trupu o 1,14 m a zlepšeným uspořádáním vnitřního prostoru kabiny cestujících vznikla možnost zabudování až dvanácti sedadel. Standardní výbavou se staly obraceče tahu motorů JT15D-4 po 11,12 kN, které byly u souběžně vyráběného Citationu I montovány pouze na přání zákazníka. Prodloužené křídlo o 1,40 m bylo zeštíhleno, což přispělo ke zlepšení letových vlastností a zásoba paliva byla zvětšena na 2702 l. Zdokonalený klimatizační systém udržoval tlak vzduchu v kabině na úrovni 2440 m až do letové hladiny 13 115 m. Citation II získal osvědčení o letové způsobilosti v březnu 1978, 500. stroj byl předán v roce 1985. Zdokonalenou verzi Citation S/II s novým profilem křídla převzalo jako cvičné v počtu 15 exemplářů US Navy pod označením T-47A. \nKoncem roku 1976 byly uveřejněny první údaje o novém provedení letounu Cessna 650 Citation III, jehož prototyp (N650CC) vzlétl 30. března 1979. Tato verze již měla šípové křídlo s vysokou štíhlostí vyvinuté v NASA. Za pohon byly zvoleny dva americké turbodmychadlové motory Garret AiResearch TFE 731-3-100S se statickým tahem po 16,46 kN. Ocasní plochy byly překonstruovány do tvaru T. Americký letecký úřad vydal osvědčení o způsobilosti 30. dubna 1982, na jaře následujícího roku byly zahájeny dodávky zákazníkům.\n\nV roce 1987 byl model Citation II nahrazen verzí Citation V, po níž roku 1991 následovaly verze CitationJet, Citation VI a náhrada za Citation III Citation VII. Prototyp letounu Cessna 525 CitationJet absolvoval zálet na konci dubna 1991 a od března 1993 byly zahájeny dodávky odběratelům. Nový letoun s kapacitou pět pasažérů s dvoučlennou posádkou byl určen jako náhrada za stroje Citation a Citation I. S následným rozšířením této řady byl přeznačen na Citation CJ1 a v roce 2005 byl na výrobní lince vystřídán zlepšenou verzí Citation CJ1+.\n\nNejvětším letounem rodiny Citation je Citation X, zalétaný v roce 1993 a dodávaný od roku 1996. Letoun s mezikontinentálním doletem má kapacitu až 9 cestujících v luxusní obchodní třídě.\n\nDalší člen rodiny CitationJet, Model 525A Citation CJ2 se sedmimístnou kabinou byl dodáván na trh od roku 2000. Vylepšená varianta Citation CJ2+ byla sériově vyráběna od roku 2005.\n\nSpolečnost Cessna Aircraft následně obohatila svůj sortiment o ještě větší Citation CJ3 (Model 525B) zalétaný v roce 2002. Od prosince 2004 byly zahájeny dodávky zákazníkům. Stejně jako CJ2 byl tento letoun určen pro sedm cestujících, ale naízel větší prostorový komfort.\n\nDne 27. února 2002 zalétal Wayne Spriggs a Bob Rice ve Wichitě po čtyřletém vývoji prototyp Cessna Citation Sovereign, určený pro přepravu až dvanácti cestujících. Pohon zajišťovala dvojice turbodmychadlových motorů Pratt & Whitney Canada PW306C s tahem po 25,3 kN, vybavených obraceči tahu. Cena průměrně vybaveného letounu dosáhla 12 milionů USD.\n\nV roce 2002 letecký výrobce Cessna oznámil na zasedání asociace National Business Aviation Association ve floridském Orlandu vstup do kategorie letounů Very Light Jets. Předvedl zde kabinu nového stroje Cessna 510 Citation Mustang. Stavba jediného prototypu byla zahájena v roce 2004 v závodě Independence v Kansasu. Zálet byl uskutečněn posádkou Scotty Jergenson a Dave Bonifield 23. dubna 2005 ze základny McConnell AFB. Do následných testů a certifikace se postupně zapojily ještě první dva sériové stroje. Klasickou dolnoplošnou koncepci pohání dva turbodmychadlové motory Pratt & Whitney of Canada PW615F s tahem po 6,49 kN. Na dvoumístný skleněný kokpit Garmin 1000 navazuje sekce pro čtyři pasažéry. Dodávky zákazníkům byly zahájeny počátkem roku 2007, dne 27. ledna 2012 sjel z výrobní linky závodu Independence ve státě Kansas jubilejní 400. exemplář.\n\nV srpnu 2006 firma Cessna oznámila rozšíření řada CitationJet o čtvrtý model, jehož oficiální prezentace proběhla v říjnu na zasedání výrobců a provozovatelů biz-jetů NBAA v Orlandu.Nový letoun Citation CJ4 s továrním označením Model 525C přímo navazoval na CJ3, jehož trup byl prodloužen. Přepravní kapacita se tak rozšířila na osm pasažérů. Další konstrukční změny byly provedeny na aerodynamicky uhlazenější přídi, „čtverka“ rovněž obdržela nové křídlo o rozpětí 15,49 m. Jeho vzorem se stala nosná plocha biz-jetu střední třídy Citation Sovereign, která však byla zmenšena. Za pohon byla vybrána dvojice turbodmychadlových motorů Williams International FJ 44-4A o tahu po 15,12 kN. Prototyp CJ4 poprvé vzlétl 5. května 2008 ze základny McConnell AFB s testovací posádkou ve složení Dan Morris a Dave Bonifield. Do letových zkoušek byl od 19. srpna 2008 zapojen také první sériový stroj, který byl vyhrazen pro testy avioniky. Do certifikačního procesu úřadu FAA se zapojil i třetí vyrobený exemplář, který si Cessna Aircraft vyhradila pro své potřeby. Osvědčení o letové způsobilosti bylo uděleno 13. března 2010, 20. dubna stejného roku převzal CJ4 první odběratel.\n\nDne 26. září 2011 byl v centrále společnosti Cessna Aircraft ve Wichitě oficiálně představen projekt letounu Cessna Citation M2. Kabina nového stroje ve skutečné velikosti byla prezentována na tradiční výstavě NBAA, která se konala 10. až 12. října v Las Vegas. Citation M2 s přepravní kapacitou šest pasažérů s dvojicí pilotů představuje segment biz-jetu umístěný mezi stroje Citation Mustang kategorie VLJ a řadu Citation CJ. Na bocích zadní partie trupu byly na pylony umístěny dva turbodmychadlové motory Williams International FJ44-1AP-21 s tahem po 8,74 kN. Zálet prototypu proběhl 9. března 2012.\n\nModernizací verze Citation X vznikl biz-jet Cessna Citation Ten, jehož prototyp zalétal zkušební pilot Michael Voigt 17. ledna 2012 na letišti Mid-Continent Airport ve Wichitě. Pasažérská kabina pojme 9 až 11 cestujících, pohon zajišťují dva motory Rolls-Royce AE3007C2.\n\n7000. Cessna Citation byla dodána majiteli 27. června 2016. Skupina Cessna Citation je největší flotila soukromých letadel světa.\n\n\n\n\n__BEZOBSAHU__\n"}
{"id": "1213560", "url": "https://cs.wikipedia.org/wiki?curid=1213560", "title": "Analytická metoda památkové péče", "text": "Analytická metoda památkové péče\n\nAnalytická metoda památkové péče označuje způsob obnovy především stavebních památek, při které se dává důraz na odkrytí, konzervování a prezentaci jednotlivých historických stavebních fází památky. V Československu se uplatňovala zejména ve dvacátých až padesátých letech 20. století.\n\nVe druhé polovině 19. století v období historických slohů převládl puristický přístup k památkám, který se snažil očistit památky od pozdějších úprav a doplnit je v duchu původního, „čistého“ slohu. V českých zemích byl předním představitelem tohoto přístupu Josef Mocker. Na přelomu století přinesla zcela odlišný přístup k památkové péči vídeňská škola v čele s Aloisem Rieglem, především důrazem na „hodnotu stáří“ památky. Ten spočíval ve studiu a ohodnocení jednotlivých historických fází památky, uznání hodnoty její zachované hmotné, materiální podstaty včetně stop stáří (patina) a odmítnutí imitací původních prvků, podoba doplňků měla odpovídat době jejich vzniku.\n\nDo praxe pak myšlenky prosazoval historik umění Max Dvořák. Uplatnily se při rekonstrukcích architektů Jože Plečnika (Pražský hrad), Dušana Jurkoviče (zámek Nové Město nad Metují) nebo Pavla Janáka (Černínský palác), při kterých se dařilo harmonicky propojit tuto metodu s kultivovanými moderními doplňky. Důsledné uplatňování metody vycházející z Rieglova odkazu, kterou prosazoval především Zdeněk Wirth, pak vedla k vlastní analytické metodě. Ta se snažila na fasádě zachovat všechny objevené prvky (ostění, zdivo ap.) z jednotlivých období, konzervovat je a názorně prezentovat. Architektonické uspořádání fasády tím bylo nelogicky narušováno a památka ztrácela charakter jednotného uměleckého díla. Navíc nastupující přísně modernistický funkcionalismus neumožňoval sladění novodobých přístaveb a doplňků s charakterem historických památek.\n\nCestu z krize památkové péče nalezl historik umění Václav Wagner. Z analytické metody zachoval důraz na studium vývoje památky a potřebu zachovat její materiální podstatu. Místo pietní prezentace zjištěného, „analytické vivisekce“, však požadoval chápání památky jako živého díla, potřebu porozumět idejím a principům do díla vložených. Památka ale na rozdíl od puristického způsobu měla být doplňována v duchu zachované podoby a historické prvky mohly být doplněny i volnou nápodobou. Wagner se také nesoustředil jen na památku samotnou, ale v návaznost na starší teorie rozvíjené v okruhu Klubu Za starou Prahu i na její okolí a také větší celky včetně celých jader historických měst. Tyto principy se následně uplatňovaly v Československu (např. Dobroslav Líbal), ale ovlivnily i mezinárodní základy moderní památkové péče formulované v Benátské chartě v roce 1964.\n\n"}
{"id": "1213562", "url": "https://cs.wikipedia.org/wiki?curid=1213562", "title": "Evangelický hřbitov v Kutné Hoře", "text": "Evangelický hřbitov v Kutné Hoře\n\nEvangelický hřbitov v Kutné Hoře se nachází na severozápadním okraji města při ulici Gruntecká, vlevo ve směru na obec Grunta, severovýchodně od obecního hřbitova.\n\nHřbitov byl založen roku 1913, posvěcení proběhlo 28. září téhož roku. Postavil jej na žádost kutnohorského evangelického sboru stavitel F. Hrivka.\n\nRoku 1886 byl v Kutné Hoře postaven evangelický kostel a roku 1891 vznikl farní sbor evangelické reformované církve. Poté kutnohorští evangelíci začali jednat o založení vlastního hřbitova. Do té doby byli pohřbíváni na evangelickém hřbitově v Libenicích a na městském římskokatolickém hřbitově Všech svatých, kde pro ně bylo vyhrazeno oddělení podél zdi v dolní části hřbitova. Na jaře roku 1896 bylo o založení vlastního hřbitova rozhodnuto, byl vybrán pozemek pod městským hřbitovem, který evangelická obec roku 1908 zakoupila za 2600 Korun a roku 1909 pro něj získala povolení pro stavbu. Vlastní stavba se uskutečnila roku 1913.\n\nHřbitov má obdélníkový tvar o rozloze přibližně 2000 m². Je obestavěný cihlovou zdí a vede k němu od gruntecké silnice stoupající přístupová cesta. Uprostřed přední, delší strany jsou kovaná železná vrata, od nich vede centrální cesta ke hřbitovní kapli. Jedná se o čtverhrannou budovu se dvěma okny se sedlovou střechou pokrytou břidlicí, která je postavena v secesním slohu. Na předním štítě nad dřevěnými dvoukřídlými dveřmi je umístěn kalich s nápisem „Pokoj vám!“. Roku 2018 došlo k opravě ohradní cihlové zdi.\n\nNa hřbitově jsou pohřbeni ruští, rumunští a maďarští vojíni z 1. světové války.\n\n\n"}
{"id": "1213563", "url": "https://cs.wikipedia.org/wiki?curid=1213563", "title": "Nealkoholická vinárna U Pavouka", "text": "Nealkoholická vinárna U Pavouka\n\nNealkoholická vinárna U Pavouka byl rozhlasový pořad vysílaný Československým rozhlasem. Vysílal se pravidelně jednou měsíčně. Jeho relace připravovali Zdeněk Svěrák a Jiří Šebánek. Pracovali na nich v domě číslo 14 v pražské Dykově ulici. Ve vysílání pořadu se například 16. září 1966 poprvé objevila postava Járy Cimrmana.\n\nPrvní díl se vysílal 6. prosince 1965 pod názvem \"Večer po neděli\". Pořad skončil po čtyřiceti dílech na podzim roku 1969 v době, kdy Československý rozhlas opouštěli Zdeněk Svěrák, Jiří Šebánek a Miloň Čepelka.\n\n"}
{"id": "1213570", "url": "https://cs.wikipedia.org/wiki?curid=1213570", "title": "Dancing with the Stars. Taniec z gwiazdami", "text": "Dancing with the Stars. Taniec z gwiazdami\n\nDancing with the Stars. Taniec z gwiazdami (dříve na TVN jako Taniec z gwiazdami) je taneční show, kterou vysílala v letech 2005–2011 stanice TVN a od roku 2014 televize Polsat. Show je polskou verzí britské televizní show \"Strictly Come Dancing\" pod licencí BBC Worldwide.\n\nOd 7. září 2008 byl pořad vysílán v HD technologii se zvukem v systému Dolby Digital 5.1 na kanále TVN HD. Předchozí sezóny byly vysílány ve formátu 16:9 bez použití HD technologie. \"Dancing with the Stars. Taniec z gwiazdami\" na stanici Polsat je vysílán ve vysokém rozlišení prostřednictvím Polsat HD.\n\nV květnu 2012 TVN oznámila, že odstupuje od licence na produkci pořadu. V lednu 2014 Polsat oficiálně potvrdil, že formát se objeví na obrazovkách v březnu pod novým názvem \"Dancing with the Stars. Taniec z gwiazdami\".\n"}
{"id": "1213572", "url": "https://cs.wikipedia.org/wiki?curid=1213572", "title": "Franz Maneth", "text": "Franz Maneth\n\nFranz Maneth (8. června 1843 Medlov – 28. října 1888 Litovel) byl rakouský politik německé národnosti z Moravy; poslanec Moravského zemského sněmu.\n\nJeho otec Franz Maneth starší byl po více než dvacet let starostou Medlova. Zemřel v prosinci 1888, krátce po úmrtí svého syna. Pozdější zemský poslanec Franz Maneth se narodil roku 1843 v Medlově, kde navštěvoval národní školu, potom chodil na hlavní školu v Uničově, na kterou navázal studiem tří ročníků tamní nižší reálné školy. Ve věku patnácti let nastoupil do hospodářství svého otce. Vypomáhal písařskými pracemi obecnímu výboru v Medlově a též na okresním soudu. 31. května 1870 se oženil. Jeho manželkou se stala dcera dědičného rychtáře Marie Aresin. Sám pak, podobně jako jeho otec, působil jako starosta rodného Medlova a byl členem okresní školní rady. Starostou Medlova byl zvolen roku 1876. V této funkci byl činný ještě v polovině 80. let a starostou zůstal až do své smrti. V roce 1880 se stal předsedou představenstva akciového cukrovaru v Uničově. Po několik let zasedal v okresním silničním výboru. Byl předsedou okresního zemědělského a lesnického spolku v Uničově a dalších společenských a hospodářských spolků.\n\nV 70. letech se zapojil do vysoké politiky. V zemských volbách roku 1878 byl zvolen na Moravský zemský sněm, za kurii venkovských obcí, obvod Mohelnice, Zábřeh, Uničov. Mandát zde obhájil v zemských volbách roku 1884. Poslancem byl do své smrti roku 1888. Pak ho nahradil Wilhelm Raschendorfer. V roce 1878 se uváděl coby ústavověrný kandidát (tzv. Ústavní strana, liberálně a centralisticky orientovaná). Patřil ke sněmovnímu Klubu levice. Profiloval se jako zástupce rolnictva a obhájce Němců.\n\nJeště v září 1888 se účastnil oslav výročí zrušení roboty v Brně. Zemřel v říjnu 1888 v Litovli, kam přicestoval dva týdny před smrtí na zasedání okresní školní rady. Přímo během zasedání ho stihl záchvat mrtvice. Lékaři nedoporučili převoz nemocného, ve vážném a zhoršujícím se stavu pak strávil poslední dny svého života.\n\nJeho syn podle údajů z roku 1888 navštěvoval olomoucké německé gymnázium. V říjnu 1897 se uvádí, že Franz Maneth, syn bývalého zemského poslance z Medlova, je pohřešován. Ztratil se na cestě z Uničova do Šumperka.\n"}
{"id": "1213577", "url": "https://cs.wikipedia.org/wiki?curid=1213577", "title": "Suchiniči", "text": "Suchiniči\n\nSuchiniči () je město v Kalužské oblasti v Ruské federaci. Při sčítání lidu v roce 2010 mělo přes šestnáct tisíc obyvatel.\n\nSuchiniči leží na řece Bryni, levém přítoku Žizdry v povodí Volhy. Od Kalugy, správního města oblasti, je vzdáleno přibližně sto kilometrů jihozápadně.\n\nJedná se o významný železniční uzel. Hlavní trať Moskva–Brjansk–Kyjev je zde křížena tratí Smolensk–Čaplygin a vede odsud trať přes Kirov do Roslavlu. Je zde seřaďovací nádraží.\n\nSeverozápadně od města vede dálnice M3.\n\nSuchiniči vzniklo v první polovině 18. století jako vesnice. Městem je od roku 1840. Významným železničním uzlem se stalo otevřením obou hlavních tratí v roce 1899.\n\nZa druhé světové války bylo Suchiniči 7. října 1941 obsazeno německou armádou a 29. ledna 1942 dobyto zpět Západním frontem Rudé armády v rámci bitvy o Ržev.\n\n"}
{"id": "1213589", "url": "https://cs.wikipedia.org/wiki?curid=1213589", "title": "Karol Schulz", "text": "Karol Schulz\n\nKarol Schulz (* 18. června 1974) je slovenský fotbalový obránce a bývalý reprezentant.\n\nV československé lize hrál za Inter Bratislava. Nastoupil v 8 ligových utkáních. Ve slovenské lize hrál i za Ozetu Duklu Trenčín a Artmedii Bratislava. Dále hrál za izraelský Hapoel Rishon LeZion, v Rakousku za SV Schwechat, ASK Schwadorf, First Vienna FC 1894 a ASK Bad Vöslau a na Slovensku za ŠK Lozorno. V Poháru vítězů pohárů nastoupil ve 2 utkáních.\n\nZa reprezentační A-mužstvo Slovenska nastoupil v roce 1999 ve 4 utkáních.\n\n\n"}
{"id": "1213593", "url": "https://cs.wikipedia.org/wiki?curid=1213593", "title": "Michal Sedláček", "text": "Michal Sedláček\n\nJméno a příjmení Michal Sedláček nosí více osob:\n"}
{"id": "1213599", "url": "https://cs.wikipedia.org/wiki?curid=1213599", "title": "Jan Machulski", "text": "Jan Machulski\n\nJan Henryk Machulski (3. července 1928 Lodž – 20. listopadu 2008 Varšava) byl polský divadelní a filmový herec, režisér a pedagog.\n\nByl mužem herečky Haliny Machulski a otec filmového režiséra Juliusz Machulski.\n\nV roce 1947 ukončil státní líceum ve městě Aleksandrów Łódzki. V 1950 absolvoval tehdejší státní gymnázium a líceum T. Kościuszko v Lodži. V 1954 ukončil Státní hereckou vysokou školu v Lodži a v roce 1971 Státní divadelní školu ve Varšavě. O tři roky později začal přednášet na lodžské filmové škole herectví.\n\nVystupoval na scénách mnoha divadel: v letech 1954-1955 Jaraczovom divadle, Olsztyn, 1955-1957 v Divadle Země Opolské, Opole,\n1957-1963 Lublinské Divadlo, Lublin, 1963-1966 Nové Divadlo, Lodž, 1966-1970 v Polskem a Národním Divadle, Varšava.\n\nZaložil mimo jiné: \"agentury\" v Lublinská Divadle (1961), \"studiové scény\" v Lodži (1964). Spoluzakladatel Divadla ochotně ve Varšavě (1970). Pedagog a mnohaletý děkan herecké fakulty v Státní Vysoké Filmové, Televizní a Divadelní Škole Leona Schillera v Lodži.\n\nZahrál kolem 80 divadelních a 45 filmových rolí.\n\nV mládí byl aktivním sportovcem, hrál dokonce v třetiligové fotbalovém klubu \"Włókniarz Aleksandrów\".\n\nByl vyslancem Lodže ve snaze o získání titulu Evropského hlavního města kultury.\n\nZemřel na infarkt srdce ve varšavské nemocnici ve věku 80 let. Je pohřben na vojenském hřbitově ve Varšavě.\n\n"}
{"id": "1213605", "url": "https://cs.wikipedia.org/wiki?curid=1213605", "title": "Jindřich Orátor", "text": "Jindřich Orátor\n\nJindřich Orátor, též Orator (28. června 1842 Lažánky – 7. ledna 1915 Lažánky), byl rakouský politik české národnosti z Moravy; poslanec Moravského zemského sněmu.\n\nPocházel z rodu Oratorů z Lažánek, kteří vlastnili hostinec čp. 41. Jindřich Orátor byl dlouholetým starostou Lažánek, zakladatelem místní občanské záložny a čestným občanem.\n\nV 70. letech se zapojil i do vysoké politiky. V zemských volbách roku 1878 byl zvolen na Moravský zemský sněm, kde zastupoval kurii venkovských obcí, obvod Tišnov. Mandát zde obhájil v zemských volbách roku 1884.\n\nV roce 1878 je řazen mezi federalistické poslance. Porazil tehdy ovšem oficiálního kandidáta českého volebního výboru Emila Zelinku. Byl tehdy uváděn jako rolník a starosta a ačkoliv byl národně česky orientován, nepatřil oficiálně k Moravské národní straně (staročeské). Orátor na počátku své politické dráhy představoval typ samostatného rolnického poslance, který předznamenával pozdější agrární hnutí. Kandidoval coby nezávislý český kandidát i ve volbách do Říšské rady roku 1879. Do vídeňského parlamentu zvolen nebyl, ale v regionu Tišnova získal nezanedbatelný počet hlasů na úkor oficiálního českého kandidáta Aloise Pražáka, za což byl v části českého tisku kritizován. Orátor se profiloval jako obhájce zájmů rolnictva, na sněmu předkládal zejména praktické návrhy týkající se života venkovských obyvatel. Postupně se ale podřizoval vedení Moravské národní strany. Před volbami do Říšské rady roku 1885 oznámil, že nebude samostatně kandidovat. V zemských volbách roku 1884 již na sněm kandidoval coby oficiální kandidát Moravské národní strany. V zemských volbách roku 1890 usiloval také o kandidaturu, ale představitelé rolníků z regionu Tišnovska již tentokrát Orátora nepodpořili a na sněm byl místo něj zvolen František Beneš.\n\nJeho synem byl Eduard Orátor, který působil jako starosta Kuřimi.\n"}
{"id": "1213607", "url": "https://cs.wikipedia.org/wiki?curid=1213607", "title": "Michal Sedláček (architekt)", "text": "Michal Sedláček (architekt)\n\nMichal Sedláček (* 14. září 1963 Brno) je český architekt, od roku 2016 hlavní architekt města Brna a ředitel Kanceláře architekta města Brna.\n\nNarodil se 14. září 1963 v Brně, kde také vyrůstal a studoval. Absolvoval gymnázium na Slovanském náměstí. Vystudoval architekturu na Vysokém učení technickém v Brně (1982–1987). Po dokončení FA VUT v Brně pokračoval v postgraduálním studiu na Akademii výtvarných umění v Praze (1987–1989). Studium na AVU následovala práce redaktora se zaměřením na architekturu a umění v Československém rozhlase na stanici Mikrofórum.\n\nKrátce po sametové revoluci, v roce 1990, odešel do New Yorku, kde získal práci v architektonické kanceláři Marlo & DeChiara. V roce 1994 složil požadované zkoušky a získal akreditaci architekta ve státě New York. Následně odcestoval za prací do Moskvy. \n\nV Moskvě pracoval v britských a irských architektonických kancelářích, na stavbách a projektech pro zahraniční firmy a investory. Měl možnost pracovat na prestižních projektech a dostal příležitost vést moskevskou kancelář firmy MMA Architects. Po třech letech práce a života v Moskvě se vrátil zpátky do New Yorku. Po roce v New Yorku pokračoval v cestě na západ do Kalifornie.\n\nV Los Angeles byl přijat v roce 1998 do firmy Franka Gehryho. U Gehryho pracoval na mnoha významných oceněných projektech, například na koncertní hale Walta Disneyho v Los Angeles, divadle REDCAT v Los Angeles, Aréně Praha v Holešovicích, Muzeu tolerance v Jeruzalémě, Lou Ruvo centru pro zdraví mozku v Las Vegas a administrativních budovách IAC Corp. na Manhattanu a v Los Angeles. V kanceláři pracoval do roku 2006. \n\nV roce 2007 založil a poté vedl losangelskou pobočku architektonické firmy Aedas. Mezi nejvýznamnější projekty a návrhy studia patří losangeleský stadión pro NFL, @bahrain development v Sakhir City v Bahrajnu, Doha Sports City multifunkční stadión v Kataru a vítězný návrh mezinárodní soutěže na „bránu do Jižní Asie“ mrakodrapů do KunMingu v Číně. V AedasLA byl vedoucím do jara 2016. Poté se vrátit zpět do České republiky.\n\nV roce 2014 kandidoval na funkci děkana Fakulty architektury VUT v Brně. Následně se ucházel ve dvoukolovém výběrovém řízení o místo hlavního architekta města Brna. Dne 30. března 2016 mezinárodní výběrová komise, ve které zasedli mimo jiné hlavní architektka dánské Kodaně Tina Saaby, ředitel odboru plánování města Vídně Thomas Madreiter, šéf pražského Institutu plánování a rozvoje Petr Hlaváček nebo nezávislý odborník na urbanismus a architekturu Adam Gebrian, doporučila Sedláčka radě města Brna na post hlavního architekta. Rada 5. dubna doporučení komise přijala a Sedláčka do úřadu obsadila.\n\n\n"}
{"id": "1213608", "url": "https://cs.wikipedia.org/wiki?curid=1213608", "title": "Josef Češka", "text": "Josef Češka\n\nJosef Češka (4. dubna 1923 Kuřim – 29. října 2015) byl český historik a filolog, odborník na pozdní římské císařství.\n\nPo maturitě vystudoval historii a latinu na Filozofické fakultě Masarykovy univerzity v Brně, se kterou následně spojil celý svůj profesní život. Léta vedl Katedru starověké kultury a působil i v pozici proděkana pro vědu. Vědecky se zaměřoval na politické, kulturní, náboženské a společenské aspekty pozdní římské říše. Vedle vědecké práce a pedagogického působení je významný též jeho překlad kompletního díla římského historika Ammiana Marcellina.\n\n\n"}
{"id": "1213613", "url": "https://cs.wikipedia.org/wiki?curid=1213613", "title": "Ernst Peschke", "text": "Ernst Peschke\n\nErnst Peschke (21. července 1832 Rusín – \"cca 1904\") byl rakouský politik německé národnosti z Moravy (respektive z moravské enklávy ve Slezsku); poslanec Moravského zemského sněmu.\n\nPocházel z etnicky německé rodiny Peschke, která se roku 1759 přestěhovala z Čech do Slezska a po několik generací měla v držení dědičnou rychtu v Rusíně (Rausen). V Rusíně se uvádějí následující rychtáři: roku 1767 Florián Peschke, roku 1793 František Peschke, roku 1826 Arnošt Peschke a roku 1861 Arnošt Peschke mladší (poslanec Moravského zemského sněmu). Pak tu byl majitelem Arthur Peschke a následně do roku 1929 jeho syn Felix. Pak byla majitelkou vdova po Felixovi Anna a posledním majitelem byl nezletilý syn Guntram. Rychta patřila rodině až do roku 1945.\n\nErnst absolvoval roku 1849 gymnázium v Opavě. Na přání otce se pak věnoval zemědělství a roku 1857 převzal správu rodinného dědičné rychty, kterou předtím spravoval jeho otec Ernst Peschke starší. Roku 1859 byl zvolen do obecního výboru a za starostu obce. Starostenský úřad zastával ještě v polovině 80. let. Od roku 1859 byl členem okresního silničního výboru a od téhož roku i předsedou místní školní rady. Roku 1883 byl jmenován do okresní školní rady. Od roku 1870 byl členem zemědělského a lesnického spolku pro Slezsko a od roku 1878 i ve výboru tohoto sdružení. V roce 1892 mu byl udělen Zlatý záslužný kříž.\n\nV 70. letech se zapojil do vysoké politiky. V zemských volbách roku 1878 byl zvolen na Moravský zemský sněm, za kurii venkovských obcí, obvod moravské enklávy ve Slezsku. Mandát zde obhájil v zemských volbách roku 1884 a zemských volbách roku 1890. V roce 1878 se uváděl coby ústavověrný kandidát (tzv. Ústavní strana, liberálně a centralisticky orientovaná). Porazil dosavadního poslance Innocenze Zaillnera. Coby poslancem se zasloužil o rozvoj školství, náboženských záležitostí a zemědělství ve svém regionu.\n\nV roce 1904 se uvádí, že do okresní školní rady v Osoblaze byl místo zemřelého Arnošta Peschke v Rusíně zvolen Arnošt Peschke mladší, držitel dědičné rychty.\n\nJeho syn Fedor Peschke (narozen 1864) studoval na Tereziánské vojenské akademii. Počátkem 20. století zasedal na zemském sněmu i Arthur Peschke, statkář v Rusíně. Zemřel roku 1929.\n"}
{"id": "1213619", "url": "https://cs.wikipedia.org/wiki?curid=1213619", "title": "Volodia Teitelboim Volosky", "text": "Volodia Teitelboim Volosky\n\nVolodia Teitelboim Volosky (17. března 1916, Chillán – 31. ledna 2008, Santiago de Chile) byl chilský právník, politik a také spisovatel, kterému byla roku 2002 udělena cena 'Premio Nacional de Literatura de Chile'.\n\nVystudoval práva na univerzitě v Chile, posléze pracoval jako novinář. Byl předsedou Komunistické strany Chile. Za vlády vojenské junty generála Pinocheta pobýval v exilu v Moskvě.\n\nByl autorem biografií např. autorů Pabla Nerudy, Gabriely Mistral nebo Vicenta Huidobreho.\n\n\n"}
{"id": "1213620", "url": "https://cs.wikipedia.org/wiki?curid=1213620", "title": "Shane Gouldová", "text": "Shane Gouldová\n\nShane Elizabeth Gouldová, nepřechýleně Shane Elizabeth Gould (* 23. listopadu 1956, Sydney) je australská plavkyně. Je držitelkou pěti olympijských medailí, z toho tří zlatých. Všechny získala na jediné olympiádě, v Mnichově roku 1972, ve svých patnácti letech. Vytvořila světový rekord ve volném způsobu na všech pěti vzdálenostech, které se na vrcholných soutěžích plavou (100, 200, 400, 800 i 1500 metrů), jakožto vůbec první žena.\n\nV Mnichově získala zlato v závodě na 200 a 400 metrů volným způsobem a v individuálním polohovém závodě na 200 metrů. Krom toho získala stříbro ze závodu na 800 metrů volným způsobem a bronz ze závodu na 100 metrů volným způsobem.\n\nKrátce po fantasticky úspěšné olympiádě, v šestnácti letech, musela ukončit kariéru kvůli problémům s ramenem.\n\nV roce 2018 se zúčastnila australské verze reality show Survivor, u nás známé jako Kdo přežije, kterou vyhrála.\n"}
{"id": "1213622", "url": "https://cs.wikipedia.org/wiki?curid=1213622", "title": "Android Nougat", "text": "Android Nougat\n\nAndroid 7.0 Nougat je verze operačního systému Android. Kódové označení je Android N. Poprvé byl jako náhled pro vývojáře představen 9. března 2016 spolu s obrazem pro současná zařízení typu Nexus. K oficiálnímu potvrzení číselného označení verze (7.0) došlo až 2. 7. 2016.\n\nGoogle představil nejnovější operační systém 22. srpna 2016. Novější verze 7.1 byla představena v říjnu téhož roku.\n\nAndroid Nougat představuje možnost práce s více okny, ve kterém dvě aplikace mohou být každá spuštěna na jedné polovině obrazovky. Je také dostupná skrytá funkce umožňující svobodnější spuštění více aplikací zároveň na obrazovce a umožňující zvolit, která aplikace dostane více výkonu. Bylo upraveno i notifikační centrum pomocí nahrazení jednotlivých karet upozornění na design ve stylu listu papíru. Nyní může být sbaleno dohromady více notifikací z jedné aplikace. Tento operační systém přináší řadu nových API pro VR (virtuální realitu).\n\nÚplně prvními telefony, které získaly Android 7, se staly modely Pixel a Pixel XL vyrobené přímo společností Google. Oficiálně byly představeny 4. října 2016. Aktualizace na novější verzi 7.1 se telefony dočkaly na konci října.\n\n\n"}
{"id": "1213636", "url": "https://cs.wikipedia.org/wiki?curid=1213636", "title": "Jodie Henryová", "text": "Jodie Henryová\n\nJodie Clare Henryová (* 17. listopadu 1983, Brisbane) je australská plavkyně. Je držitelkou tří zlatých olympijských medailí. Všechny získala na jediné olympiádě, v Athénách roku 2004, a to v individuálním závodě na 100 metrů volným způsobem a ve dvou štafetách (4x100 metrů volným způsobem a 4x100 metrů polohový závod).\n"}
{"id": "1213637", "url": "https://cs.wikipedia.org/wiki?curid=1213637", "title": "David Furnish", "text": "David Furnish\n\nDavid Furnish (* 25. října 1962) je kanadský režisér a producent. Pracoval pro reklamní agenturu Ogilvy & Mather. Počínaje rokem 1993 byl ve vztahu s hudebníkem Eltonem Johnem, o němž v roce 1997 natočil dokumentární film \"\". V roce 2005 vstoupili do registrovaného partnerství. V prosinci 2010 se jim díky náhradnímu mateřství narodil první syn. V lednu 2013 následoval další syn. Počínaje rokem 2014 je ve Spojeném království legální stejnopohlavní manželství. Svatbu měli 21. prosince toho roku.\n"}
{"id": "1213638", "url": "https://cs.wikipedia.org/wiki?curid=1213638", "title": "Jiří Šik", "text": "Jiří Šik\n\nJiří Šik ( \"George Schick\", 28. září 1908 v Praze – 7. března 1985 na Manhattanu) byl český (československý) dirigent, hlasový poradce, korepetitor, a hudební pedagog.\n\nPo absolvování Pražské konzervatoře, začal Šik působit roku 1927 jako asistent dirigenta pražském Novém německém divadle (dnešní Státní opera). Odtud odešel roku 1938 a odcestoval do Londýna, kde roku 1939 nastoupil na post dirigenta v Královské opeře.\n\nV roce 1940 Schick emigroval do USA a vstoupil do válečného námořnictva. Po Druhé světové válce, ve 40. letech 20. století dirigoval v opeře v San Carlu, v Internationale Opera Company, Miami Opera Guild a Little Symphony of Montréal. Poté působil v letech 1950-1956 jako spoludirigent Rafaela Kubelíka u Chicagského symfonického orchestru.\n\nV roce 1956 se Schick přestěhoval do New Yorku, kde se stal koordinátorem NBC Opera Company. Roku 1958 přijal místo dirigenta v Metropolitní opeře, kde zůstal po dalších jedenáct let. Metropolitní operu opustil v roce 1969 a stal se ředitelem Manhattanské hudební školy, kde setrval až do svého odchodu do penze v roce 1976.\n\nJako korepetitor doprovázel Richarda Taubera při jeho tourné po Severní, Střední a Jižní Americe v letech 1946/7, nebo Elizabeth Schumannovou, včetně jejích posledních nahrávek v New Yorku roku 1950.\n\nProslavil se zejména jako operní dirigent Metropolitní opery a Státní opery v Praze. V závěru své umělecké kariéry působil v letech 1969-1976 jako ředitel Manhattan School of Music.\n"}
{"id": "1213639", "url": "https://cs.wikipedia.org/wiki?curid=1213639", "title": "Murray Rose", "text": "Murray Rose\n\nIain Murray Rose (* 6. leden 1939, Nairn – 15. dubna 2012, Sydney) je australský plavec narozený v Británii. Je držitelem šesti olympijských medailí, z toho čtyř zlatých. Byl prvním člověkem, který zaplaval 1500 metrů pod 18 minut.\n\nTři zlaté získal na olympijských hrách v Melbourne roku 1956, dvě v individuálních závodech (400 metrů volným způsobem, 1500 metrů volným způsobem) a jednu ve štafetě (4x200 metrů volným způsobem). Další tři kovy přidal na olympijských hrách v Římě roku 1960, jedno zlato (400 metrů volným způsobem), jedno stříbro (1500 metrů volným způsobem) a jeden bronz (štafeta 4x200 metrů volným způsobem).\n"}
{"id": "1213641", "url": "https://cs.wikipedia.org/wiki?curid=1213641", "title": "Aimee Mann", "text": "Aimee Mann\n\nAimee Mann (* 8. září 1960) je americká zpěvačka, kytaristka a baskytaristka. \n\nPo dokončení střední školy nastoupila v roce 1978 na Berklee College of Music. Školu však předčasně ukončila a stala se členkou punkrockové skupiny The Young Snakes. Později působila ve skupině 'Til Tuesday, která svou činnost ukončila v roce 1989. Své první sólové album s názvem \"\" vydala v roce 1993. Následovala řada dalších alb.\n\nV roce 1997 se provdala za hudebníka Michaela Penna.\n\n"}
{"id": "1213642", "url": "https://cs.wikipedia.org/wiki?curid=1213642", "title": "Sarrebourg", "text": "Sarrebourg\n\nSarrebourg je francouzská obec v departementu Moselle v regionu Grand Est. V roce 2013 zde žilo 12 306 obyvatel. Je správním centrem arrondissementu Sarrebourg-Château-Salins.\n\nSousední obce jsou: Bébing, Buhl-Lorraine, Dolving, Haut-Clocher, Hesse, Imling, Réding a Sarraltroff.\n\n\"Počet obyvatel\"\n\n\n"}
{"id": "1213645", "url": "https://cs.wikipedia.org/wiki?curid=1213645", "title": "Peggy Sue", "text": "Peggy Sue\n\n„Peggy Sue“ je píseň amerického zpěváka Buddyho Hollyho, jenž ji napsal společně s Jerrym Allisonem a Normanem Pettym. Původně byli jako autoři písně uvedeni Allison a Petty, Holly byl jako spoluautor uváděn až po své smrti. Poprvé vyšla v červenci 1957 jako singl (vydavatelství Coral Records). V hitparádě Billboard Top 100 se singl umístil na třetím místě. Následujícího roku vyšla jako součást alba \"Buddy Holly\". Časopis \"Rolling Stone\" píseň v roce 2010 zařadil na 197. příčku žebříčku 500 nejlepších písní všech dob.\n"}
{"id": "1213646", "url": "https://cs.wikipedia.org/wiki?curid=1213646", "title": "Antonio Skármeta", "text": "Antonio Skármeta\n\nAntonio Skármeta (* 7. listopadu 1940, Antofagasta) je chilský diplomat, scenárista, politik a také spisovatel, který obdržel roku 2014 literární ocenění 'Premio Nacional de Literatura de Chile'.\n\nJe synem chorvatských přistěhovalců z ostrova Brač. Vystudoval filozofii a literaturu na univerzitě v Chile. V roce 1964 se oženil s malířkou Cecilií Boiserovou, po rozvodu žije s Norou Preperski. Po vojenském převratu v Chile v roce 1973, opustil – ostatně jako jeho krajan Gonzalo Rojas – zemi. V letech 1975–1989 pobýval v německém exilu, a to v Západním Berlíně, kde se živil např. psaním scénářů. Do vlasti se navrátil až v roce 1989.\n\nAntonio Skármeta hovoří německy. Je autorem řady románů a povídek.\n\n\n\n"}
{"id": "1213648", "url": "https://cs.wikipedia.org/wiki?curid=1213648", "title": "Peggy Sue (rozcestník)", "text": "Peggy Sue (rozcestník)\n\nPeggy Sue může být:\n\n"}
{"id": "1213649", "url": "https://cs.wikipedia.org/wiki?curid=1213649", "title": "Miroslav Mařenec", "text": "Miroslav Mařenec\n\nMiroslav Mařenec (* 12. srpna 1963, Praha) je český malíř, sochař a grafik.\n\nV letech 1981–1986 vystudoval strojní fakultu Českého vysokého učení technického v Praze a získal titul inženýr. Roku 1997 pobýval v rámci MBA programu na University of Pittsburgh, USA. V letech 2007 – 2013 studoval v ateliéru malby prof. Zdeňka Berana na Akademii výtvarných umění v Praze a absolvoval též sochařskou přípravku u prof. Petera Orieška. Rok studoval v ateliéru intermediální tvorby prof. Milana Knížáka (2011-2012) a ve školním roce 2012-2013 v ateliéru malířství IV Martina Mainera.\n\nMiroslav Mařenec se zabývá realistickou malbou. Snaží se oživit a rekonstruovat předmoderní postupy s využitím soudobých materiálů a ty aplikovat na současná témata. Pracuje s ironií, paradoxem a nadhledem. Na jeho obrazech se často objevují výtvarně zajímavé přírodniny a starožitnosti a spojení námětů často dostává bizarní charakter. Témata jeho prací zahrnují zátiší a trompe l ́oeil (např. série Skříňky), figuraci (např. Judita), městské či příměstské krajinky (např. Negrelliho viadukt) a portrét (např. Portrét Dr. V.F.). Vedle malby se Miroslav Mařenec věnuje i soše a grafice.\n\n\n\n\n"}
{"id": "1213650", "url": "https://cs.wikipedia.org/wiki?curid=1213650", "title": "Centrum služeb pro neslyšící a nedoslýchavé", "text": "Centrum služeb pro neslyšící a nedoslýchavé\n\nCentrum služeb pro neslyšící a nedoslýchavé (zkráceně CSNN) je česká obecně prospěšná společnost. Jejím cílem je poskytovat podporu a pomoc neslyšícím a nedoslýchavým v Moravskoslezském kraji. Dále uskutečňuje vzdělávání a osvětu odborné i laické veřejnosti o problematice spojené se sluchovým postižením.\nJe také členem Asociace veřejně prospěšných organizací v ČR (AVPO).\n\nCSNN vzniklo koncem roku 2013 transformací z regionálního poradenského centra s registrovanými sociálními službami Svazu neslyšících a nedoslýchavých v ČR.\n\nCentrum poskytuje ambulantní i terénní tlumočnické služby. Součástí služeb je také základní sociální poradenství pro neslyšící a nedoslýchavé v Moravskoslezském kraji. Služby centra jsou bezplatné.\n\nMimo to pořádá pro osoby se sluchovým postižením vzdělávací, kulturní a sportovní akce.\nMezi významné akce patří Galavečer neslyšících a také dětský tábor pro neslyšící děti, který pořádá společně s Oblastní unií neslyšících Olomouc.\n\nOrganizace také poskytuje tlumočení do českého znakového jazyka na veřejných akcích pořádané městy či krajem. Případně poskytuje tlumočnické služby na akcích, které pořádají další organizace.\n\nRovněž organizuje vzdělávací programy pro odbornou i laickou veřejnost se zaměřením na komunikaci se sluchově postiženými a výuku znakované češtiny a českého znakového jazyka. Pro odbornou veřejnost jsou tyto kurzy akreditované u MPSV.\n\nCSNN je financováno zejména z dotací Ministerstva práce a sociálních věcí a dotací statutárního města Ostrava. Část jeho příjmů tvoří také dotace obvodů města Ostravy, dalších obcí a sponzorské dary.\n\n"}
{"id": "1213652", "url": "https://cs.wikipedia.org/wiki?curid=1213652", "title": "Jackie DeShannon", "text": "Jackie DeShannon\n\nJackie DeShannon, vlastním jménem Sharon Lee Myers, (* 21. srpna 1941) je americká zpěvačka. Zpěvu se věnovala již od dětství. Koncem padesátých let začala pod různými jmény vydávat první nahrávky. V roce 1960 podepsala nahrávací smlouvu se společností Liberty Records. Později spolupracovala například s Randym Newmanem. Jejm prvním manželem byl Irving „Bud“ Dain, který pracoval pro vydavatelství Liberty Records (1966–1967). V roce 1977 se provdala za skladatele Randyho Edelmana.\n\n"}
{"id": "1213656", "url": "https://cs.wikipedia.org/wiki?curid=1213656", "title": "Karol Pádivý", "text": "Karol Pádivý\n\nKarol Pádivý, narozen jako Karel Pádivý, (10. září 1908 Dolní Cerekev – 25. září 1965 Trenčín) byl český dirigent, hudební skladatel a pedagog působící na Slovensku.\n\nNarodil se jako osmé z deseti dětí. Jeho otec byl krejčí, který kromě svého řemesla hrál ve vesnické kapele. Karel se od dětství učil hrát na housle a dechové nástroje. Již ve 14. letech hrál na housle ve vojenské kapele 31. pěšího pluku v Jihlavě. V letech 1926–1928 byl členem vojenského orchestru v Sibiu v Rumunsku. Kromě toho hrál i v místním filharmonickém orchestru, který několik desetiletí vedl Ján Levoslav Bella. V této době začal ve větším měřítku komponovat\n\nV říjnu roku 1928 se stal členem vojenské hudby 17. pěšího pluku v Trenčíně. Od roku 1931 působil jako kapelník hasičské hudby a jako učitel. V roce 1940 se oženil a následujícího roku založil dechový orchestr při francouzské firmě Thiberghien a syn. Roku 1943 založil vlastní firmu v Hronské Dúbravě. V roku 1953 přešel do Slovenského ústředí lidové umelecké tvořivosti v Bratislavě, doplnil si vzdělání na bratislavské konzervatoři a ve vydavatelství Osveta vydal učebnici \"Zborová škola pre dychovú hudbu\" (1954). Pracoval pak v \"Dome kultúry a vzdelávania\" až do své smrti 25. září 1965.\n\n\nTvorba Karola Pádivého je velmi rozsáhlá a rozmanitá. Zahrnuje pochody, polky, valčíky, intermezza, folklórní fantazie, různé tance a předehry pro dechové orchestry. Celkem zkomponoval okolo 110 skladeb.\n\n\n\n\n\n\n\n\n"}
{"id": "1213657", "url": "https://cs.wikipedia.org/wiki?curid=1213657", "title": "Ludvík Kubala", "text": "Ludvík Kubala\n\nLudvík Kubala (20. června 1847 Fryčovice – 14. dubna 1905 Budapešť) byl rakouský politik české národnosti z Moravy; poslanec Moravského zemského sněmu a starosta Fryčovic.\n\nPocházel z rodu Kubalových, kteří po několik generací zastávali úřad dědičného rychtáře (fojta) ve Fryčovicích. Prvním z nich byl Jiří Kubala, připomínaný v této funkci v letech 1679–1682.\n\nPocházel z devíti dětí. Jeho otcem byl František Kubala (narozený roku 1822), matkou Monika, rozená Maytnerová. František Kubala byl v roce 1848 aktivní v debatách o obnovení fojtských svobod, roku 1850 se uváděl jako obecní představený. Otec mu brzy zemřel, k ovdovělé matce se přiženil Filip Měrka. Fojtství ve Fryčovicích v roce 1848 ztratilo své správní funkce a změnilo se na běžné zemědělské hospodářství. V mládí vyrůstal Ludvík u svého dědečka z matčiny strany v Libuši u Olomouce. Tam vychodil obecnou školu a hlavní školu v Olomouci. Po krátké vojenské službě roku 1869 převzal správu rodinné usedlosti, téhož roku se stal členem obecního výboru v rodných Fryčovicích a rovněž založil rolnickou záložnu. Byl členem Hospodářského spolku Paskovského a roku 1871 se stal jeho místopředsedou. Inicioval výstavbu nové školní budovy ve Fryčovicích. Od roku 1874 byl předsedou Hospodářské jednoty pro severovýchodní Moravu a roku 1878 se stal starostou Fryčovic. Podporoval šíření moderních metod v zemědělství a přihlásil si i několik patentů. Kvůli složité finanční situaci v lednu 1887 pronajal fojtství švagrovi Josefu Šindlerovi a odcestoval do Prahy, kde hodlal prorazit se svými vynálezy. Hledal i obchodní partnery v zahraničí. Do Fryčovic se už nevrátil, pouze dočasně bydlel u své manželky na fojtství v Palkovicích.\n\nV 80. letech se zapojil i do vysoké politiky. V doplňovacích zemských volbách 15. května 1880 byl zvolen na Moravský zemský sněm, kde zastupoval kurii venkovských obcí, obvod Moravská Ostrava, Místek, Frenštát. V roce 1880 je označován za českého národního kandidáta (Moravská národní strana, staročeská).\n"}
{"id": "1213668", "url": "https://cs.wikipedia.org/wiki?curid=1213668", "title": "Timoradza", "text": "Timoradza\n\nTimoradza je obec na Slovensku v okrese Bánovce nad Bebravou.\nLeží na středním toku řeky Bebravy v jihozápadní časti Strážovských vrchů v nadmořské výšce 235 metrů. Žije zde  obyvatel.\n\nArcheológové zde našli pohřebiště lužické kultury z mladší doby bronzové. První písemná zmínka o obci je z roku 1355. V obci je románskogotický římskokatolický kostel svatého Ondřeje z 2. poloviny 13. století a vodní mlýn. V blízkosti obce jsou přírodní rezervace Smradľavý vrch a Udrina.\n\n"}
{"id": "1213669", "url": "https://cs.wikipedia.org/wiki?curid=1213669", "title": "Tengiz Chubuluri", "text": "Tengiz Chubuluri\n\nTengiz Chubuluri, v Gruzii známější jako Temur Chubuluri (თემურ ხუბულური), (* 24. května 1955 v Skře, Sovětský svaz) je bývalý sovětský zápasník – judista a sambista gruzínské národnosti, stříbrný olympijský medalista v judu z roku 1980.\n\nZačínal se sambem ve věku 13 let pod vedením Givi Zautašviliho. Judu se věnoval od roku 1973 v Gori po vzoru olympijského vítěze Šoty Čočišviliho a pod vedeném Gurama Papitašviliho. V roce 1976 narychlo zastupoval Ramaze Charšiladzeho na mistrovství Evropy a získal první místo. V sovětské reprezentaci se však naplno prosadil až v roce 1979 a v roce 1980 startoval na domácích olympijských hrách v Moskvě. Na olympijský turnaj však nevyladil optimálně formu. Ve čtvrtfinále ho rozhodčí podrželi praporky proti Němci Dietmaru Lorenzovi, ale ve finálu prohrál na koku s Belgičanem Robertem Van de Wallem. Získal stříbrnou olympijskou medaili. V roce 1981 Wallemu vrátil prohru na mistrovství světa. S aktivní kariérou se rozloučil v roce 1984. Věnuje se trenérské a funkcionářské práci.\n\n"}
{"id": "1213672", "url": "https://cs.wikipedia.org/wiki?curid=1213672", "title": "Roger Humphries", "text": "Roger Humphries\n\nRoger Humphries (* 30. ledna 1944) je americký jazzový bubeník. Narodil se v Pittsburghu jako jeden z deseti sourozenců a na bicí začal hrát ve věku čtyř let. Ve čtrnácti se stal profesionálem a o dva roky později vedl kapelu v Carnegie Hall. V roce 1964 začal vystupovat jako součást kvartetu Horace Silvera. Během své kariéry spolupracoval s mnoha dalšími hudebníky, mezi něž patří například Carmell Jones, Woody Shaw, Joe Henderson a Nathan Davis. Rovněž vydal několik vlastních alb.\n\n"}
{"id": "1213674", "url": "https://cs.wikipedia.org/wiki?curid=1213674", "title": "Malik Bendjelloul", "text": "Malik Bendjelloul\n\nMalik Bendjelloul (14. září 1977 Ystad – 13. května 2014 Solna) byl švédský filmový režisér, mladší bratr novináře Johara Bendjelloula. V roce 1990 hrál v televizním seriálu \"\" (epizody, v nichž hrál, režíroval jeho strýc Peter Schildt). Později působil jako reportér v Sveriges Television (působil v pořadu \"Kobra\"). V roce 2012 natočil dokumentární film \"Pátrání po Sugar Manovi\", za který byl oceněn Oscarem. V roce 2014 spáchal kvůli depresím sebevraždu.\n\n"}
{"id": "1213676", "url": "https://cs.wikipedia.org/wiki?curid=1213676", "title": "Robert Blake (herec)", "text": "Robert Blake (herec)\n\nRobert Blake, rodným jménem Michael James Gubitosi, (* 18. září 1933) je americký herec. Svou hereckou kariéru zahájil již koncem třicátých let. Kariéru krátce přerušil v roce 1950, kdy odešel do armády. V letech 1975 až 1978 ztvárnil hlavní roli v seriálu \"Baretta\". Mezi filmy, v nichž hrál, patří například \"Zakázaný majetek\" (1966), \"Chladnokrevně\" (1967) a \"Modrá Electra Glide\" (1973). Jeho posledním filmem je \"Lost Highway\" z roku 1997. Roku 2005 byl souzen za údajnou vraždu své manželky, kterou měl zavraždit v roce 2001.\n\n"}
{"id": "1213679", "url": "https://cs.wikipedia.org/wiki?curid=1213679", "title": "Ukrajinský levkoy", "text": "Ukrajinský levkoy\n\nUkrajinský levkoy je plemeno kočky domácí s velmi originálním vzhledem: je bezsrsté a se zahnutýma ušima. Plemeno není zatím uznáváno žádnou mezinárodní chovatelskou organizací, pouze ukrajinskými a ruskými chovatelskými kluby.\n\nPlemeno bylo vyšlechtěno na Ukrajině mezi roky 2000 až 2011. Jedná se o křížence několika plemen, přičemž dominantní roli sehráli donský sphynx a skotská klapouchá kočka. Po donském sphynxovi nese urajinský levkoy gen pro bezsrstost, po skotské klapouché kočce zase gen pro klapouchost (sklopení uší směrem dopředu). Při křížení byly použity i orientální krátkosrsté kočky a běžné domácí kočky. V roce 2005 bylo plemeno uznáno ukrajinskými chovatelskými kluby, v roce 2010 se pak přidaly i chovatelské kluby ruské.\n\nJedná se o středně velké plemeno kočky domácí. Tělo má poměrně dlouhé a svalnaté a štíhlé, které tvoří úhlovou siluetu. Ukrajinský levkoy má holou kůži bez srsti, která je měkká a teplá, není příliš flexibilní a vrásčitá. Do specifických vlastností patří zahnuté uši, ale mohou mít také normální tvar (viz sekce \"Genetika a zdraví\"). Oči jsou mandlového tvaru. U koček, tohoto plemene je jasně viditelný pohlavní dimorfismus, kdy jsou samci větší než samice.\n\nTyto kočky jsou velmi přátelské a aktivní.\n\nJelikož gen pro klapouchost je stejný, jaký nesou skotské klapouché kočky, týkají se i tohoto plemene zdravotní problémy spojené s tímto genem. Homozygotní kočky často trpí závažnými zdravotními problémy včetně deformace kostí a těžkými a bolestivými formami osteoartritidy. Proto se stejně jako u skotských klapuchých koček i u tohoto plemene páří vždy pouze klapouchý jedinec (heterozygot) a jedinec s rovnýma ušima. Zhruba polovina koťat pak nese gen pro klapouchost (heterozygoti), druhá polovina bude mít rovné uši.\n\nGen pro bezsrstost není spojen s žádnými zdravotními problémy. Zcela bezsrstá koťata však vyžadují zvláštní pěči, neboť bývají slabší než ostatní.\n\n"}
{"id": "1213681", "url": "https://cs.wikipedia.org/wiki?curid=1213681", "title": "Ivor Atkins", "text": "Ivor Atkins\n\nIvor Atkins (29. listopadu 1869 – 26. listopadu 1953) byl velšský varhaník a skladatel.\n\nNarodil se do hudební rodiny v Llandaffu. V roce 1892 získal titul na The Queen's College na Oxfordské univerzitě. V letech 1890 až 1893 byl asistentem varhaníka v Herefordské katedrále a následně do roku 1897 varhaníkem v St Laurence's Church ve městě Ludlow. V letech 1897 až 1950 byl varhaníkem ve Worcesterské katedrále. Později upravil skladbu Miserere od Gregoria Allegriho.\n\n"}
{"id": "1213682", "url": "https://cs.wikipedia.org/wiki?curid=1213682", "title": "Sylvain Cambreling", "text": "Sylvain Cambreling\n\nSylvain Cambreling (* 2. července 1948 Amiens) je francouzský dirigent. Studoval na Pařížské konzervatoři a zpočátku hrál na pozoun. V roce 1971 začal hrát s orchestrem Orchestre national de Lyon. Později se začal věnovat výhradně dirigování. V letech 1981 až 1991 působil v Théâtre Royal de la Monnaie a v letech 1993 až 1997 ve Frankfurtské opeře. Později působil například v SWR Sinfonieorchester Baden-Baden und Freiburg (1999–2011).\n\n"}
{"id": "1213683", "url": "https://cs.wikipedia.org/wiki?curid=1213683", "title": "W stronę słońca", "text": "W stronę słońca\n\n„W stronę słońca“ je singel Eweliny Lisowské, vydaný 13. prosince 2012 vydavatelstvím HQT Music Group v distribuci Universal Music Polska. Sloužil jako promo singl k debutovému studiovému albu Aero-Plan. Autoři písně jsou Gabriella Jelena Jangfeldt, Simon Triebel, Mathias Venge a Sharon Vaughn. Singl se umístil na 1. místě v žebříčku AirPlay nejhranšjších skladeb polských rozhlasových stanic.\n\nDigital download\n\n"}
{"id": "1213685", "url": "https://cs.wikipedia.org/wiki?curid=1213685", "title": "Zrzavé vlasy", "text": "Zrzavé vlasy\n\nZrzavá barva vlasů se vyskytuje zhruba u 1–2 % světové lidské populace. Je způsobena světlým typem melaninu feomelaninem.\n\nZa zbarvení vlasů je zodpovědný pigment melanin, který je produkován buňkami, tzv. melanocyty. Dle zbarvení je následně dělen na tmavý eumelanin a světlý feomelanin. Zrzavá barva vlasů je způsobena vyšší koncentrací světlého pigmentu \"feomelaninu\". Tato vlastnost se předává prostřednictvím šestnáctého páru chromozomů, který produkuje receptor spřažený s G proteinem MC1R. Jde o tzv. recesivní gen, který se nemusí projevit ani v případě, že tuto vlastnost mají oba rodiče. Rusovlasost se odborně nazývá \"rutilismus\". Rutilismus totiž umožňuje efektivněji využít vitamín D, který pokožka vstřebává ze slunečního záření. \n\nS rezavým zbarvením vlasů se pojí také světlé zbarvení pleti, přítomnost pih a šedé nebo zelené oči. Luigi Cavalli-Sforza soudí, že tento znak se objevil před zhruba dvaceti tisíci lety v důsledku genetického driftu, kdy příslušníci druhu \"Homo sapiens sapiens\" začali osidlovat oblasti s chladným podnebím a nedostatkem slunečního svitu. \n\nRezavé vlasy jsou rozšířeny především v severní a západní Evropě u keltských a germánských národů: v Irsku je má desetina obyvatel. Nápadně vysoký podíl rusovlasých osob v populaci vykazují i Udmurti, Kabylové nebo Tádžici. \n\nRezavé vlasy mají také tarimské mumie, nalezené v čínské autonomní oblasti Sin-ťiang. Rudé vlasy jsou rozšířeny rovněž mezi aškenázskými Židy. V Polynésii byla tato barva vlasů spojována s náčelnickou vrstvou, proto byly sochy moai na Velikonočním ostrově opatřeny parukami z načervenalého tufu, zvanými pukao. Rezavého odstínu vlasů je možno uměle dosáhnout barvením hennou. \n\n\n\n\n\n\n\n\n"}
{"id": "1213697", "url": "https://cs.wikipedia.org/wiki?curid=1213697", "title": "Římskokatolická farnost Lidmaň", "text": "Římskokatolická farnost Lidmaň\n\nŘímskokatolická farnost Lidmaň je územním společenstvím římských katolíků v rámci pelhřimovského vikariátu českobudějovické diecéze.\n\nDuchovní správa v Lidmani se připomíná již v roce 1125. V pozdější době místní plebánie zanikla a až v roce 1854 byla zřízena farnost. Farní kostel byl do současné podoby přestavěn v roce 1738.\n\nFarnost je administrována ex currendo z Kamenice nad Lipou.\n\n"}
{"id": "1213701", "url": "https://cs.wikipedia.org/wiki?curid=1213701", "title": "Landshut (rozcestník)", "text": "Landshut (rozcestník)\n\nLandshut může být:\n\n\n\n\n\n"}
{"id": "1213702", "url": "https://cs.wikipedia.org/wiki?curid=1213702", "title": "Colne FC", "text": "Colne FC\n\nColne FC (celým názvem: Colne Football Club) je anglický fotbalový klub, který sídlí ve městě Colne v nemetropolitním hrabství Lancashire. Založen byl v roce 1996 jako pokračovatel tradic zaniklého Colne Dynamoes FC. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Holt House s kapacitou 1 800 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1213705", "url": "https://cs.wikipedia.org/wiki?curid=1213705", "title": "Amanda Lear", "text": "Amanda Lear\n\nAmanda Lear je francouzská zpěvačka, malířka, modelka, spisovatelka a herečka. Svou kariéru zahájila v polovině šedesátých let jako modelka. Později byla múzou španělskému výtvarníkovi Salvadoru Dalímu. V roce 1973 byla její fotografie použita na obalu alba \"For Your Pleasure\" anglické skupiny Roxy Music. Své první album nazvané \"I Am a Photograph\" vydala v roce 1977. Později vydala řadu dalších alb. Roku 2014 vydala album \"My Happiness\", které je poctou Elvisi Presleymu. V roce 1984 vydala knihu \"My Life with Dalí\", v níž vypráví o svém vztahu s Dalím. O tři roky později vydala román \"\".\n\nJejí image je založena na řadě mystifikací, jisté není datum jejího narození (uvádí se různé údaje od roku 1939 po rok 1950), národnost (plynně hovoří pěti jazyky) ani rodiště (Saigon, Hongkong i jiná místa). April Ashley ve své autobiografii uvádí, že Amanda Lear se narodila jako muž jménem Alain Tapp a v roce 1963 prodělala operativní změnu pohlaví. \n\nNa přelomu sedmdesátých a osmdesátých let byla hvězdou evropské disco hudby, provokovala hlubokým hlasem i sexuální otevřeností, album \"Sweet Revenge\" se stalo zlatou deskou. Koncertovala také v Československu, na Bratislavské lyře 1982.\n\nHrála ve francouzských filmech \"Bimboland\" (1998) a \"Lovci draků\" (2008) i v divadle Théâtre de la Porte Saint-Martin, uspořádala také několik výstav svých obrazů. V roce 2006 jí byl udělen Řád umění a literatury.\n\n\n"}
{"id": "1213708", "url": "https://cs.wikipedia.org/wiki?curid=1213708", "title": "Jevdokimov", "text": "Jevdokimov\n\nRuské příjmení Jevdokimov () má více nositelů:\n\n"}
{"id": "1213712", "url": "https://cs.wikipedia.org/wiki?curid=1213712", "title": "Buzz Gardner", "text": "Buzz Gardner\n\nBuzz Gardner, vlastním jménem Charles Guarnera, (1931 – 2004) byl americký trumpetista, starší bratr Bunka Gardnera. Hudbě se věnoval již od časného věku. Počátkem padesátých let působil v armádě. V armádní skupině hrál například s flétnistou Herbiem Mannem. Později se usadil v Paříži, avšak již roku 1955 se vrátil zpět do USA. Usadil se v New Yorku a zahájil studium na Manhattan School of Music, které dokončil v roce 1959. V roce 1968 začal spolupracovat se skupinou The Mothers of Invention, kterou vedl hudebník Frank Zappa. Hrál na albech \"Burnt Weeny Sandwich\" a \"Weasels Ripped My Flesh\".\n\n"}
{"id": "1213714", "url": "https://cs.wikipedia.org/wiki?curid=1213714", "title": "Arthur Peschke", "text": "Arthur Peschke\n\nArthur Karl Konstant Peschke, též Artur Peschke (31. srpna 1860 Rusín – 5. nebo 9. října 1929 Rusín), byl rakouský politik německé národnosti z Moravy (respektive z moravské enklávy ve Slezsku); poslanec Moravského zemského sněmu, koncem roku 1918 poslanec Prozatímního zemského shromáždění provincie Sudetenland a člen zemského výboru provincie Sudetenland.\n\nRod Peschke se do vesnice Rusín (německy Rausen) přistěhoval roku 1759 z Čech. Rodina po několik generací držela tamní dědičnou rychtu. Uvádějí se tu jako rychtáři: roku 1767 Florian Peschke, roku 1793 Franz Peschke, roku 1826 Ernst Peschke a roku 1861 Ernst Peschke mladší (taktéž zasedal jako poslanec Moravského zemského sněmu). Pak byl majitelem Arthur Peschke a následně do roku 1929 jeho syn Felix. Pak byla majitelkou vdova po Felixovi Anna a posledním majitelem před poválečnými konfiskacemi byl do roku 1945 nezletilý syn Guntram. V lednu 1909 byl na 2. sněmu německomoravských zemědělských společností referentem pro otázky cílů a práce.\n\nPočátkem 20. století se zapojil do vysoké politiky. V zemských volbách roku 1906 byl zvolen na Moravský zemský sněm, za kurii venkovských obcí, německý obvod Hranice, Lipník a moravské obvody ve Slezsku. Mandát zde obhájil v zemských volbách roku 1913. Roku 1906 byl oficiálním kandidátem německého volebního výboru. Uvádí se jako všeněmec, respektive stoupenec Freialldeutsche Partei (od roku 1907 oficiálně Německá radikální strana (Deutschradikale Partei). V roce 1913 se uvádí jako německý svobodomyslný kandidát (Německá pokroková strana). Podle jiného zdroje byl v roce 1913 kandidátem německých agrárníků.\n\nV roce 1918 se zapojil do budování krátce existující provincie Sudetenland, která hodlala sdružit etnicky německé oblasti severní Moravy a Rakouského Slezska a v rámci práva na sebeurčení se připojit k Německému Rakousku. Na prvním zasedání Prozatímního zemského shromáždění 16. listopadu 1918 byl zvolen za člena zemského výboru této provincie a byl poslancem Prozatímního zemského shromáždění Sudetenlandu. Uváděl se coby německý nacionál (Německá nacionální strana).\n\nZemřel v říjnu 1929 ve věku 70 let.\n"}
{"id": "1213719", "url": "https://cs.wikipedia.org/wiki?curid=1213719", "title": "Císařovna vdova Šao", "text": "Císařovna vdova Šao\n\nCísařovna vdova Šao (; † 1522), posmrtným jménem císařovna Siao-chuej (), byla čínská císařovna vdova, jedna z vedlejších manželek císaře Čcheng-chuy a matka knížete Ču Jou-jüana, otce císaře Ťia-ťinga.\n\nŠao koupil od jejího otce enušský intendant v Chang-čou, který ji poskytl vzdělání a daroval Čcheng-chuovi, v letech 1464–1487 císaři čínské říše Ming. S titulem urozená dáma (\"kuej-fej\") se stala jednou z panovníkových vedlejších manželek. Dala mu tři syny, Ču Jou-jüana (1476–1519), Ču Jou-luna (1478–1501) a Ču Jou-jüna (1481–1507).\n\nZačátkem 20. let 16. století, již slepá, dožívala v prádelnách Zakázaného města. Roku 1521 však zemřel bezdětný Čcheng-chuův vnuk, císař Čeng-te. Na trůn nastoupil jeho nejbližší mužský příbuzný Ťia-ťing, syn Ču Jou-jüana a tedy vnuk paní Šao. Ťia-ťing vysoce ctil svou rodinu, a ve velkém sporu o obřady koncem roku 1521 prosadil udělení císařské hodnosti svému otci, matce i babičce, paní Šao.\n\nRoku 1522 zemřela a obdržela posmrtné jméno císařovna Siao-chuej ().\n"}
{"id": "1213720", "url": "https://cs.wikipedia.org/wiki?curid=1213720", "title": "Tomáš Podivínský (poslanec Moravského zemského sněmu)", "text": "Tomáš Podivínský (poslanec Moravského zemského sněmu)\n\nTomáš Podivínský (21. prosince 1824 Smržice – 19. dubna 1898 Smržice) byl rakouský politik české národnosti z Moravy; poslanec Moravského zemského sněmu a starosta Smržic.\n\nStudoval na gymnáziu v Olomouci. Roku 1844 převzal po otci správu rodinného hospodářství. Od roku 1850 byl členem obecního výboru ve Smržicích. Zastával funkci starosty Smržic. Působil jako mluvčí venkovských obcí na Prostějovsku v rámci Hospodářského spolku prostějovsko-tovačovského. Spoluzakládal sladovnu v Prostějově (do roku 1881 náměstek předsedy správní rady), cukrovar ve Vrbátkách (dlouholetý předseda správní rady) a roku 1869 rolnickou záložnu ve Smržicích. Zasloužil se o regulaci Romže, výstavbu kostela a školy. Od roku 1864 zasedal v okresním silničním výboru a po čtrnáct let byl jeho předsedou.\n\nV 70. letech se zapojil i do vysoké politiky. V zemských volbách roku 1878 byl zvolen na Moravský zemský sněm, kde zastupoval kurii venkovských obcí, obvod Prostějov, Plumlov. Mandát zde obhájil i v zemských volbách roku 1884. V roce 1878 je označován za federalistického kandidáta (Moravská národní strana, staročeská).\n\nZemřel v dubnu 1898.\n\nJeho synem byl Jan Podivínský, který po něm zasedal coby zemský poslanec.\n"}
{"id": "1213722", "url": "https://cs.wikipedia.org/wiki?curid=1213722", "title": "Císařovna vdova Ťiang", "text": "Císařovna vdova Ťiang\n\nCísařovna vdova Ťiang (; † 1538), posmrtným jménem císařovna Cch’-siao-sien (), byla čínská císařovna vdova, manželka knížete Ču Jou-jüana a matka císaře Ťia-ťinga.\n\nPaní Ťiang byla dcerou důstojníka císařské gardy jménem Ťiang Siao, pocházel z Ta-singu v Pej č’-li. Roku 1492 se vdala za Ču Jou-jüana. Ču Jou-jüan byl čínský princ z dynastie Ming, čtvrtý syn mingského císaře Čcheng-chuy. Od roku 1494 Ču Jou-jüan s manželkou žil ve svém údělu v An-lu poblíž Čung-siangu v dnešní městské prefektuře Ťing-men v provincii Chu-pej.\n\nČu Jou-jüan zemřel roku 1519. Měl dva syny a čtyři dcery. Starší syn zemřel ve věku pěti dní v červenci 1500; o sedm let mladší Ču Chou-cchung zdědil otcovo postavení. O dva roky později, roku 1521, zemřel bez potomka císař Čeng-te. Novým panovníkem se, jako nejbližší mužský příbuzný zesnulého císaře, stal Ču Chou-cchung (známý je jako císař Ťia-ťing).\n\nŤia-ťing poté ve velkém sporu o obřady s velkými sekretáři a úředníky koncem roku 1521 prosadil udělení císařské hodnosti svému otci, matce – paní Ťiang – i babičce (paní Šao). Titul paní Ťiang císař postupně zlepšoval, z císařovna vdova Sing () na císařovna vdova Šeng-mu čang-šeng (, 1523), roku 1528 na císařovna vdova Čang-šeng cch’-žen () a roku 1536 císařovna vdova Čang-šeng cch’-žen kchang-ťing čen-šou ()\n\nRoku 1530 byly s biografií císařovny Ma a knihou \"Pokyny pro vnitřní komnaty\" císařovny Sü publikovány \"Nü-sün\" (, \"Pokyny pro ženy\", ve 12 \"ťüanech\") jejichž autorství bylo připsáno paní Ťiang.\n\nZemřela roku 1538, obdržela posmrtné jméno císařovna Cch’-siao-sien (). Pohřbena byla se svým mužem, v An-lu.\n"}
{"id": "1213728", "url": "https://cs.wikipedia.org/wiki?curid=1213728", "title": "Ferda Mravenec (seriál, 1960)", "text": "Ferda Mravenec (seriál, 1960)\n\nFerda Mravenec je československý loutkový televizní seriál z roku 1960. Režíroval ho František Filip. Na rozdíl od německého seriálu se drží knižní předlohy.\n\n\n\n\n"}
{"id": "1213730", "url": "https://cs.wikipedia.org/wiki?curid=1213730", "title": "Jan Podivínský", "text": "Jan Podivínský\n\nJan Podivínský (18. května 1850 Smržice – 3. března 1924 Prostějov) byl rakouský politik české národnosti z Moravy; poslanec Moravského zemského sněmu.\n\nJeho otcem byl zemský poslanec a starosta Smržic Tomáš Podivínský (1824–1898). Jan působil jako nájemce velkostatku v Kostelci na Hané. Patřil mezi významné osobnosti veřejného života na Prostějovsku.\n\nV 90. letech se zapojil i do vysoké politiky, v níž nahradil svého otce. V zemských volbách roku 1890 byl zvolen na Moravský zemský sněm, kde zastupoval kurii venkovských obcí, obvod Prostějov, Plumlov. V roce 1890 je uváděn jako staročeský kandidát.\n\nZemřel v březnu 1924 ve věku 73 let. Příčinou úmrtí byl výron krve do mozku. Zemřel náhle. Uváděl se jako vdovec a statkář v Prostějově.\n\nJeho dcera Pravoslava byla matkou vědce Otto Wichterleho.\n"}
{"id": "1213734", "url": "https://cs.wikipedia.org/wiki?curid=1213734", "title": "Sněhový efekt vodních ploch", "text": "Sněhový efekt vodních ploch\n\nSněhovým efektem vodních ploch se rozumí situace, kdy nad rozsáhlou vodní plochou proudí studený vzduch, tedy vzduch výraznější studenější než voda ve vodní ploše. V důsledku toho dochází k zvláštnosti, kdy se sněhové vločky vytvářejí přímo na hladině a stoupají do výše, a následně nad pevninou opět klesají k zemi. Zpovzdálí tento efekt vypadá jako mlha (tvořená ze sněhových vloček) vytvářející se nad vodou a přesouvající se nad pevninu. Nutno dodat, že nad pevninou se projevuje extrémně hustým a vytrvalým sněžením s viditelností nižší než pár desítek metrů.\n\nZákladní podmínkou je výrazný rozdíl mezi teplotou povrchu vody a vzduchem nad ním, v tomto případě je důležitá teplota v nadmořské výšce, kde je momentálně atmosférický tlak 850 mb (což je okolo 1,5 km nad úrovní moře), pokud rozdíl teplot mezi těmito dvěma místy přesáhne 13 °C, jsou teplotní podmínky pro vznik tohoto jevu splněny. Je také nutná dostatečná zima na to, aby se sněhové srážky mohly vytvořit. Aby se tento efekt projevil, je nutno, aby souvislá vodní plocha, přes kterou putuje vzduch, byla velmi rozsáhlá (nejméně 100 km).\n\nVjezd do postižené oblasti připomíná vjezd do husté mlhy, často s velmi jasnou hranicí, je třeba klidně jasno, a najednou může být sněhové bouři nejtěžší kategorie. Zanedlouho, v řádu hodin, může v zasažených oblastech napadnout i několik desítek cm sněhu. V extrémních případech, kdy je rozdíl mezi teplotou jezera a vzduchu opravdu obrovský, se můžou vytvořit sněhové bouře s blesky. Efekt se projevuje až 40 km od pobřeží. \n\nZpravidla ve všech oblastech, kde jsou dostatečně velké vodní plochy, a to hlavně ve vnitrozemí - zásadní je, aby z vnitrozemí nad vodní plochu dorazil studený vzduch a poté opět narazil na pobřeží. Proslulou oblastí, kde se tak děje, je oblast Velkých jezer v Severní Americe. Ve světě jde například o Azovské moře, Jadran, či další velká vnitrozemská jezera.\n"}
{"id": "1213756", "url": "https://cs.wikipedia.org/wiki?curid=1213756", "title": "Ferdinand Richter (poslanec Moravského zemského sněmu)", "text": "Ferdinand Richter (poslanec Moravského zemského sněmu)\n\nFerdinand Richter byl rakouský politik německé národnosti z Moravy; poslanec Moravského zemského sněmu.\n\nPůsobil jako držitel dědičné rychty v Grándorfu (Hradec nad Svitavou). Převzal ji roku 1863 po svém dědovi Franzi Neubauerovi. Měl čtyři syny a dceru. Z prvního manželství to byli synové Ferdinand (narozen 1871, zemřel 1872) a Rudolf (narozen 1873). Z druhého manželství vzešla dcera Bertha (narozena roku 1875), Robert (narozen 1878, zemřel 1889) a Ferdinand (narozen 1878, zemřel 1882). Druhý sňatek měl v Grándorfu v dubnu 1874. Bylo mu tehdy 26 let.\n\nV 80. letech se zapojil do vysoké politiky. V doplňovacích zemských volbách roku 1881 byl zvolen na Moravský zemský sněm, za kurii venkovských obcí, obvod Moravská Třebová, Svitavy, Jevíčko. V roce 1881 se uváděl coby ústavověrný kandidát (tzv. Ústavní strana, liberálně a centralisticky orientovaná).\n"}
{"id": "1213757", "url": "https://cs.wikipedia.org/wiki?curid=1213757", "title": "Tadcaster Albion AFC", "text": "Tadcaster Albion AFC\n\nTadcaster Albion AFC (celým názvem: Tadcaster Albion Association Football Club) je anglický fotbalový klub, který sídlí ve městě Tadcaster v nemetropolitním hrabství North Yorkshire. Založen byl v roce 1892 pod názvem John Smith's FC. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu Ings Lane s kapacitou 2 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1213763", "url": "https://cs.wikipedia.org/wiki?curid=1213763", "title": "Josef Schindler", "text": "Josef Schindler\n\nJméno a příjmení Josef Schindler má více nositelů:\n\n"}
{"id": "1213766", "url": "https://cs.wikipedia.org/wiki?curid=1213766", "title": "Josef Schindler (poslanec Moravského zemského sněmu)", "text": "Josef Schindler (poslanec Moravského zemského sněmu)\n\nJosef Schindler (\"cca 1828\" – březen 1910 Lipník nad Bečvou) byl rakouský podnikatel a politik české národnosti z Moravy; poslanec Moravského zemského sněmu.\n\nŽil a podnikal v Černotíně, kde roku 1870 postavil první šachtovou vápenku. Později byl i starostou obce. Celkem v Černotíně postavil tři vápenky. V roce 1883 vznikla v obci nová vápenka, kterou zřídilo Družstvo k vyrábění vápna, jež chtělo Schindlerovi konkurovat, ale po deseti letech ukončilo činnost a vápenku i s lomem odprodali Schindlerovi. Byl předsedou okresního silničního výboru v Hranicích.\n\nV 70. letech se zapojil i do vysoké politiky. V zemských volbách v březnu 1867 byl zvolen na Moravský zemský sněm, kde zastupoval kurii venkovských obcí, obvod Hranice, Libavá, Lipník. Na sněm se po delší přestávce ještě vrátil v doplňovacích zemských volbách 31. května 1882, opět za kurii venkovských obcí, obvod Hranice, Libavá, Lipník, Dvorce. V roce 1867 je označován za kandidáta české strany (Moravská národní strana, staročeská). Rovněž v roce 1882 je uváděn jako národní kandidát.\n\nZemřel v březnu 1910 ve věku 82 let.\n\nJeho zeti byli politici Václav Šílený a František Šromota.\n"}
{"id": "1213775", "url": "https://cs.wikipedia.org/wiki?curid=1213775", "title": "Alma littera", "text": "Alma littera\n\nAlma littera je litevské nakladatelství založené 16. listopadu 1990. Většinou publikuje vzdělávací knihy a méně beletrii. Knihy jsou vhodné pro různé věkové skupiny. V roce 2002 se sloučila s jiným vydavatelstvím s názvem Šviesa a stalo se největším nakladatelskou skupinou v Pobaltí. Současným ředitel je Arvydas Andrijauskas. Knyguklubas.lt je virtuální verzí Alma littery a bylo spuštěno v roce 2003.\n\n"}
{"id": "1213781", "url": "https://cs.wikipedia.org/wiki?curid=1213781", "title": "Kostel svatého Jiljí (Kostelní)", "text": "Kostel svatého Jiljí (Kostelní)\n\nKostel svatého Jiljí je římskokatolický, dříve filiální kostel a farní kostel v Kostelní, místní části města Kraslice v okrese Sokolov. Od roku 1988 je spolu s ohradní zdí chráněn jako kulturní památka České republiky.\nJe nejstarším kostelem na Kraslicku.\nU cesty, která vede ke kostelu, se nacházejí tři středověké kamenné smírčí kříže.\n\nPřesná doba vzniku není známa, z názvu osady Kostelní lze vyvodit, že zde stál kostel již před rokem 1185, ze kterého pochází první písemná zmínka o osadě Kostelní. Tuto domněnku potvrzují i novější práce, jež kladou výstavbu kostela právě do druhé poloviny 12. století, tedy do počátku kolonizačního úsilí mnišského cisterciáckého řádu. Kostel sloužil jako filiální. Původní románský kostel byl v roce 1692 přestavěn v barokním slohu, což prozrazuje vytesaný letopočet. Po skončení druhé světové války došlo k odsunu německého obyvatelstva a kostel postupně chátral. Počátkem 90. let 20. století došlo k rozsáhlým opravám kostela. Většina nákladů byla hrazena bývalými německými farníky.\n\nOrientovaný kostel je jednoduchou jednolodní stavbou s pravoúhlým presbytářem, se sakristií na severní straně. Před západním průčelím stojí mohutná hranolová věž s cibulovitou bání a lucernou. Okna z doby barokní přestavby jsou půlkruhově zakončená. Kostel má sedlovou střechu pokrytou šindelem. Při opravách kostela byly v roce 1991 nalezeny dva dveřní oblouky a dodatečně zaslepené románské okno ve východní straně presbytáře. Všechno pocházející z 12. století. Z architektonického hlediska je zajímavá odlišná výška zdivá lodi a presbytáře. Možným důvodem snížení zdivá presbytáře při barokní přestavbě mohlo být odbourání starší chórové věže. V krovu se v těchto místech nachází hrázděná nástavba s kamennou vyzdívkou. Kruchta na východní straně lodi má jedno rameno a je nesena dřevěnými pilíři. Triumfální oblouk je půlkruhový.\n\nSoučasný interiér se výrazně liší od toho, jaký zde byl ještě před několika desetiletími. Původní podoba je zřejmá z dobových fotografií. Odcizeny byly téměř všechny sochy, například sochy sv. Vavřince, sv. Šebestiána, sv. Barbora, Panny Maria s Ježíškem, sousoší Kristova křtu z křtitelnice a další. Rovněž zmizelo původní barokní oltářní plátno. Pozdně barokní oltářní plátno zobrazovalo sv. Jiljí modlícího se v otevřené krajině před krucifixem, v pozadí stála postava anděla. Současný obraz je novější neodborné dílo, na němž je zachycen sv. Jiljí s laní a anděly. Hlavní dřevěný a polychromovaný oltář pochází z konce 17. století. Součástí oltáře byly rovněž plastiky sv. Barbory a sv. Apoleny a pocházejí rovněž ze 17. století. Kromě toho byl oltář doplněn o barokní sochy sv. Antonína Paduánského a dalšího světce vedle retabula, na menze stály sv.  Kateřina a sv. Markéta. Tato díla jsou z 18. století. Mladšího data jsou barokní postranní oltáře. Na epištolní straně stojí oltář Panny Marie, nyní bez barokní sochařské výzdoby. V kostele je kamenná křtitelnice z roku 1730. Veškeré současné nebo ukradené vybavení patří k běžnému vybavení, pro region má však kulturní význam.\n\nV jižní stěně kostela jsou vsazeny dva kamenné románské figurální reliéfy, které původně zdobily vstupní portál původního kostela a možná byly součástí reliéfního pásu. Inspiraci bylo nejspíš umělecké prostředí Regensburgu. Reliéfy jsou obvykle pojmenovávány jako \"Muž se svitkem\" a \"Muž zápasící s drakem\". Originály se nacházejí v muzeu v Sokolově, ve zdi kostela jsou usazeny repliky.\n\n"}
{"id": "1213782", "url": "https://cs.wikipedia.org/wiki?curid=1213782", "title": "Pelargonie páskatá", "text": "Pelargonie páskatá\n\nPelargonie páskatá (\"Pelargonium zonale\") je kvetoucí, okrasná rostlina pěstovaná v zahradách od mírného po tropické pásmo. Je součásti širokého rodu pelargonie tvořeného asi 280 druhy a endemit Jihoafrické republiky. Roste tam v pobřežních provinciích, od jihu Západního Kapska přes Východní Kapsko po sever provincie KwaZulu-Natal v horských údolích, proláklinách a na úpatích skal v prostředí, kde po dlouhé období neprší a je sucho.\n\nAsi roku 1700 byla semena pelargonie páskaté dopravena z Afriky do Leidenu v Nizozemsku, kde začala být pěstována v tamní botanické zahradě. Za několik let se dostala na Britské ostrovy, do Francie, Itálie i Španělska a stala se tam oblíbenou. Postupně doputovala na ostrovy Karibiku a okolo roku 1800 již byla známa v Severní Americe, kde ji pěstoval tehdejší americký president Thomas Jefferson. Dnes roste ve volné přírodě mnoha subtropických a tropických zemí a v chladnějších oblastech je pěstována ve sklenících.\n\nPro zdárný růst potřebují všechny pelargonie dobře propustnou půdu s půdní reakci neutrální až mírně alkalickou a k dosažení kvalitních květů je nutné plně osvětlené a stanoviště dostatečné zásobené živinami. Ve své domovině a v oblastech kde v zimě neklesá teplota pod 0 °C rostou jako trvalky a vytvářejí polokeře.\n\nVe středoevropských podmínkách se na zahradách pěstují jako jednoleté, před příchodem zimy se ale mohou zdravé rostliny vytáhnou a po přezimování v chladu je lze na jaře opět vysadit. Při pěstování v místnosti rostou celoročně, při nižším osvětlení v zimním období je vhodné jim snížit teplotu i zálivku. Ani v létě nesmí být kořeny dlouhodobě podmáčeny a není vhodné rostliny rosit.\n\nVytrvalá rostlina keřovitého vzrůstu, který za ideálních podmínek ve své domovině dorůstá do výše okolo 1 m. Její měkce chlupaté, dužnaté letorosty, které slouží jako zásobárna vody pro suché období, ve stáří od spodu dřevnatí. Je porostlá řapíkatými listy s okrouhlými nebo mělce pětilaločnými čepelemi, které mající v průměru 5 až 8 cm. Čepele jsou na svrchní straně řídce měkce .chlupaté a podél vroubkovaného okraje mají tmavý nebo červenavý pruh podkovitého tvaru.\n\nOboupohlavné květy v počtu až 70 jsou sdružené do bohatých okolíků s dlouhými, bezlistými stopkami rostoucími z úžlabí listů. Pětičetný kalich má 1 cm dlouhé, volné, trojhranné plátky. Koruna velká asi 3,5 cm je tvořena pěti obkopinatými plátky, horní z nich je přetvořen v tenkou, dutou ostruhu srůstající s květní stopkou. Korunní plátky bývají zbarvené do různých odstínů barvy růžové, červené nebo jsou bílé. V květu bývá pět až sedm tyčinek o třech různých délkách a několik patyčinek, gyneceum je tvořeno pěti plodolisty. Svrchní semeník obsahuje pět pouzder po dvou vajíčkách, z nichž po opylení dospěje v semeno jen jedno.\n\nPlodem je rozpadavý zobanitý plod, který se při zrání dělí v 5 jednosemenných pouzder. Ta se od sebe i od středního sloupku postupně oddělují a napínají tak pružné osiny, které zralá semena vymršťují. Černá, hranatá semena jsou drobná, jeden gram obsahuje asi 250 semen.\n\nRostliny se mohou rozmnožovat semeny nebo řízky. Při výsevu semen se obvykle nezachovávají všechny vyšlechtěné vlastností rodičů a nové rostlinky se od sebe různí, v praxi se tento způsob používá hlavně při získávání nových kultivarů. Byly však vyšlechtěny hybridy, jejichž prvé F1 generace si tyto vlastnosti zachovávají a mají vyrovnané potomstvo. Tvrdá semena se před výsevem skarifikují a při teplotě okolo 20 °C vyklíčí do 14 dnů.\n\nKe klasickému řízkování se používají dobře rostoucí a kvetoucí matečné rostliny, z jedné se získá pět až patnáct řízků. Lze je množit i tak, že rostliny rozřežeme na kousky s jedním listem, zasypeme půdou a ty ze spícího úžlabního pupenu vypustí kořeny. Novějším způsobem vegetativního rozmnožování, při kterém získáme velký počet identických jedinců, je tzv. mikropropagace rostlin kdy se využívají rostlinné explantáty.\n\nPůvodní druh pelargonie páskatá se v současnosti pro tržní využití téměř nepěstuje, má však jako jeden z rodičů velký význam pro vznik velké skupiny kříženců nazývaných \"Pelargonium × hortorum\". Na vytvoření těchto hybridů se podílela společně s druhy \"Pelargonium frutetorum\", \"Pelargonium iquinans\", \"Pelargonium scandens\" a dalšími.\n\nVšechny dnes prodávané pelargonie jsou rostliny vzniklé umělým křížením a šlechtěním. Takto získané květiny sice nevoní, ale mívají výraznější kresbu téměř celistvých listů, větší, četnější a lépe vybarvené a trvanlivější květy, kompaktnější vzrůst a jsou odolnější proti houbovým chorobám které jim hrozí při zvýšené vlhkosti. Byly takto vyšlechtěny, a stále se šlechtí, stovky a stovky nových kultivarů vhodných pro pěstování v květináčích nebo zahradách.\n\n"}
{"id": "1213784", "url": "https://cs.wikipedia.org/wiki?curid=1213784", "title": "Tomáš Šimbera", "text": "Tomáš Šimbera\n\nTomáš Šimbera (28. ledna 1817 Mělčany – 10. nebo 11. února 1885 Myslibořice) byl rakouský římskokatolický duchovní a politik české národnosti z Moravy; poslanec Moravského zemského sněmu.\n\nRoku 1841 byl vysvěcen na kněze. Působil jako katolický kněz a farář v Myslibořicích. Byl též včelařem a publikoval odborné studie v oboru včelařství. Byl autorem sbírky pověr a pověstí.\n\nV 70. letech se zapojil i do vysoké politiky. V zemských volbách v roce 1878 byl zvolen na Moravský zemský sněm, kde zastupoval kurii venkovských obcí, obvod Mor. Budějovice, Hrotovice, Náměšť. Mandát zde obhájil v zemských volbách v roce 1884. Poslancem byl do své smrti roku 1885. Pak ho na sněmu nahradil Jan Votava. V roce 1878 je označován za národního kandidáta (Národní strana, staročeská). Patřil mezi nejstarší zemské poslance, ale ještě během sněmovní sezóny 1884 se aktivně účastnil na práci sněmu.\n\nZemřel v únoru 1885 na mrtvici.\n"}
{"id": "1213785", "url": "https://cs.wikipedia.org/wiki?curid=1213785", "title": "Colonial Theatre (Harrisburg)", "text": "Colonial Theatre (Harrisburg)\n\nColonial Theatre, také známý jako Lochiel Hotel, je historická divadelní a komerční budova v Harrisburgu v Pensylvánii. \n\nObjekt se skládá z pěti pater a je z cihel. Původní divadlo bylo postaveno kolem roku 1836 jako hotel v novořeckém stylu a s čtyřsloupovým portikem do Market Street. Bylo následně několikrát přestavováno. V roce 1870 byla přidána mansardová střecha. Zadní hlediště bylo přidáno v roce 1912, kdy byl objekt převeden z hotelu na hotel a divadlo. Vstupní hala byla přestavěna v roce 1930/1940 v art deco stylu; hlediště má italský renesanční styl. Divadlo a hotel byly uzavřeny v roce 1976 a použity pro kanceláře a obchody. \n\nV roce 1982 byl objekt zařazen do National Register of Historic Places.\n"}
{"id": "1213787", "url": "https://cs.wikipedia.org/wiki?curid=1213787", "title": "Hřbitovní kaple (Jiříkov)", "text": "Hřbitovní kaple (Jiříkov)\n\nHřbitovní kaple v Jiříkově je součástí hřbitova v Oldřichově ulici. Spolu s domkem správce byla roku 1908 postavena v novogotickém slohu.\n\nNa území dnešního Jiříkova bylo v minulosti založeno hned několik hřbitovů. Historie nejmladšího z nich se začala psát roku 1897, kdy obec vykoupila vhodný pozemek v pozdější Oldřichově ulici. Kvůli blíže nespecifikovaným průtahům s církví byl hřbitov předán do užívání až na počátku roku 1900. Hřbitovní kaple (če. 98) a dům správce (čp. 863) byly postaveny až roku 1908. Plány zhotovil místní stavitel \"Conrad Hoffmann\". Kaple spolu se hřbitovem slouží svému účelu nepřetržitě od doby svého vzniku (na rozdíl od zbylých jiříkovských hřbitovů, které byly v různých obdobích zrušeny) a dochovala se v téměř původní podobě. V období po druhé světové válce nebyla budova dostatečně udržována a proto v letech 2008–2009 musela projít celkovou rekonstrukcí. Celý areál hřbitova, včetně kaple a domu správce, je ve vlastnictví města Jiříkov. Kaple není památkově chráněna.\n\nHřbitovní kaple spolu s protějším domem správce tvoří jeden architektonický celek, doplněný navíc zděnou hřbitovní bránou. Stavba stojí na půdorysu širokého písmene T, stěny jsou obloženy glazovanými cihlami. Středový rizalit přechází ve zdobený trojúhelníkový štít. Portál je obdélný, po jeho stranách stojí pilastry se zdobenými hlavicemi. Stejné pilastry zdobí i nároží budovy. Obdélná okna doplňují štukové šambrány. Lizény přechází pod korunní římsou v obloučkové vlysy. Střecha byla původně krytá pálenými taškami, které později nahradily plechové šablony. Dům správce byl svým vzhledem totožný s kaplí, v poválečném období jej doplnila přístavba.\n\n"}
{"id": "1213790", "url": "https://cs.wikipedia.org/wiki?curid=1213790", "title": "Do hlubiny", "text": "Do hlubiny\n\nDo hlubiny (v anglickém originále Into the Blue) je americký dobrodružný film z roku 2005. Vypráví o čtyřech mladých potápěčích, kteří najdou legendární vrak s pokladem, zapletou se však také do hry drogových dealerů. Ústřední čtveřici ztvárnili Paul Walker, Jessica Alba, Josh Brolin a Scott Caan. Snímek režíroval John Stockwell podle scénáře Matta Johnsona. \n\nDo amerických kin byl film uveden společností Columbia Pictures od 30. září 2005. V českém znění vyšel na DVD 12. dubna 2006 v distribuci společnosti Bontonfilm. O rok později, od 13. dubna 2007, jej uvedla televize HBO a od 4. dubna 2009 TV Nova.\n\nPříběh začíná za bouřné noci pádem malého letadla s nelegálním nákladem kokainu do moře poblíž bahamských.\n\nČtveřice mladých potápěčů tu mezitím šťastně najde potopený vrak španělské lodi Zefír s nákladem zlata, nemá však prostředky na jeho vyzvednutí, a tak si slíbí, že o nálezu zatím pomlčí, aby je nepředběhl bohatý a chamtivý lovec pokladů Bates (Josh Brolin). Jared se svou přítelkyní Sam (Paul Walker, resp. Jessica Alba) jsou odhodláni slib dodržet, ne však druhý pár, Bryce s Amandou (Scott Caan a Ashley Scottová). \n\nA protože kromě lodi našli také vrak letadla, nabídnou místnímu drogovému bossi Reyesovi (James Frain) možnost získat jeho kokain výměnou za prostředky, s jejichž pomocí by kromě nákladu letadla vyzvedli i náklad španělské galeony. Jenže to už si zahrávají s ohněm a celý byznys se může ošklivě zvrtnout. Na své si chce přijít také Bates, který je ochoten jít přes mrtvoly. Z honby za pokladem se tak stává boj o holý život, který v místních vodách komplikují i lidožraví žraloci.\n\nNatáčení filmu probíhalo mezi 15. lednem a 28. březnem 2004. Režisér film točil přímo na Bahamách, mimo jiné se skutečnými žraloky.\n\nFilm s odhadovaným rozpočtem kolem 50 milionů dolarů utržil během premiérového víkendu v 2 789 amerických kinech asi 7 milionů dolarů, čímž se v návštěvnosti umístil na 5. příčce. Předstihla ho premiérovaná sci-fi \"Serenity\" s 10 miliony a tři reprízované snímky: thriller \"Tajemný let\" (14,8 mil.), animovaná \"Mrtvá nevěsta Tima Burtona\" (10 mil.) a drama \"Dějiny násilí\" (8,1 mil.). Celkově film vydělal na domácích tržbách 18,8 milionu dolarů a dalších 25,6 milionu na zahraničních trzích.\n\nZe 126 recenzí v agregátoru Rotten Tomatoes celkem 21 % film hodnotilo kladně, s průměrnými 4 z 10 bodů. Přes 326 tisíc uživatelů poskytlo celkové 57% hodnocení. Na serveru Metacritic získal z 28 recenzí 45% hodnocení. Čeští (a slovenští) uživatelé Česko-Slovenské filmové databáze jej ocenili 56 procenty.\n\nJustin Chang z magazínu \"Variety\" napsal, že „postavy jsou stejně tenké (ploché) jako jejich plavky“. Vrcholná 15minutová násilná scéna je podle něj „až překvapivě barvitá na film přístupný od 13 let, avšak stále poměrně slabým vykoupením pro thriller jinak postrádající napětí“. Alba je po jeho soudu „herečka s větším nadáním, než jaké zde dostala příležitost projevit“, zatímco Walker je tu „ve svém živlu – v roli, která vyžaduje víc plavání než hraní“.\n\nO čtyři roky později vyšel rovnou na DVD film \"Do hlubiny 2\", který tentokrát režíroval Stephen Herek. Nešlo o přímé dějové pokračování, spíše samostatný snímek s podobnými prvky. Ani z původního obsazení se v něm nikdo neobjevil, ústřední čtveřici tentokrát ztvárnili Chris Carmack, Laura Vandervoortová, Marsha Thomasonová a Michael Graziadei.\n\n"}
{"id": "1213796", "url": "https://cs.wikipedia.org/wiki?curid=1213796", "title": "Alyn Smith", "text": "Alyn Smith\n\nAlyn Smith (* 15. září 1973) je skotský politik za Skotskou národní stranu a je člen Evropského parlamentu za Skotsko.\n\nNarodil se ve městě Glasgow v roce 1973 a vyrůstal ve Skotsku a Saúdské Arábii.\n\nV roce 1986 se vrátil do Skotska, později studoval práva a Evropské právo na Leeds University a strávil rok studiem v rámci Programu Erasmus na Univerzitě v Heidelbergu v Německu.\n\nVystudoval Nottingham Law School (oddělení Nottingham Trent University) v roce 1996, a získal magisterský titul v oboru evropských studií. Také na jeden rok učil angličtinu v Indii a pracoval pro organizaci Scotland Europa v Bruselu.\n\nSmith se později přestěhoval do Londýna, kde se kvalifikoval jako právník.\n\n"}
{"id": "1213798", "url": "https://cs.wikipedia.org/wiki?curid=1213798", "title": "К̓", "text": "К̓\n\nК̓ (minuskule к̓) je již běžně nepoužívané písmeno cyrilice, v minulosti bylo používáno v abcházštině. V poslední variantě abcházské azbuky mu odpovídá písmeno Қ.\n\nPísmeno bylo zavedeno v tiskové variantě azbuky navržené M. R. Zavadským jako tištěná alternativa k Peterem von Uslar zavedenenému písmenu Қ, ovšem v pozdější tiskové verzi azbuky navržené komisí pro překlady bylo nahrazeno písmenem Ӄ. V latinské abecedě N. J. Marra písmenu К̓ odpovídalo písmeno q. V abecedě N. F. Jakovleva písmenu К̓ odpovídalo písmeno k, v době, kdy byla abcházština zapisována gruzínským písmem, písmenu К̓ odpovídalo písmeno ქ. Od znovuzavedení zápisu abcházštiny cyrilicí je místo písmena К̓ používáno písmeno Қ.\n"}
{"id": "1213799", "url": "https://cs.wikipedia.org/wiki?curid=1213799", "title": "Ӄ̆", "text": "Ӄ̆\n\nӃ̆ (minuskule ӄ̆) je již běžně nepoužívané písmeno cyrilice, v minulosti bylo používáno v abcházštině. V poslední variantě abcházské azbuky mu odpovídá spřežka Қь.\n\nPísmeno bylo zavedeno komisí pro překlady jako náhrada za do té doby používanou spřežku Қј v psané variantě, resp. spřežku К̓ј v tištěné variantě abcházské azbuky. V latinské abecedě N. J. Marra písmenu Ӄ̆ odpovídalo písmeno q ̩, v abecedě N. F. Jakovleva písmenu Ӄ̆ odpovídala spřežka kı, v době, kdy byla abcházština zapisována gruzínským písmem, písmenu Ӄ̆ odpovídala spřežka ქჲ, . Od znovuzavedení zápisu abcházštiny cyrilicí je místo písmena Ӄ̆ používána spřežka Қь.\n"}
{"id": "1213800", "url": "https://cs.wikipedia.org/wiki?curid=1213800", "title": "Marián Zeman", "text": "Marián Zeman\n\nMarián Zeman (7. července 1974 Bratislava), uváděný i jako Marian Zeman, je bývalý slovenský reprezentační fotbalový obránce. V současnosti působí v zastupitelstvu bratislavské městské části Vajnory.\n\nZačínal ve Vajnorech, od žákovských kategorií nastupoval za bratislavský Slovan, v jehož dresu také debutoval v nejvyšší československé soutěži. V posledním ročníku československé ligy si připsal 16 startů, aniž by skóroval. Nejvyšší soutěž hrál také na Slovensku (Slovan 1993–1995: 45 startů / 4 branky, 2 mistrovské tituly), v Turecku (İstanbulspor 1995–1997: 56 / 2), Nizozemsku (Vitesse 1997–2003: 61 / 1), Švýcarsku (Grasshoppers 1999/00: 13 / 1), Řecku (PAOK 2001/02: 4 / 0) a Portugalsku (Beira-Mar 2003/04: 24 / 2).\n\nNa začátku sezony 2005/06 se vrátil do Vajnor, kvůli přetrvávajícím problémům s páteří byl však nucen aktivní činnosti zanechat. Začal se věnovat trénování.\n\nZdroj: \n\nVe slovenské reprezentaci debutoval 16. srpna 1994 v Bratislavě proti Maltě (nerozhodně 1:1), první branku vstřelil Švédsku ve svém 11. startu 9. května 1996 v Helsingborgu (prohra 1:2, v tomto zápase si vstřelil i vlastní gól). Svou druhou (poslední) reprezentační branku vstřelil 22. září 1996 v Bratislavě v kvalifikačním utkání s Maltou (výhra 6:0). Naposled oblékl reprezentační dres 11. června 2003 v Middlesbrough v kvalifikačním utkání proti Anglii (prohra 1:2).\n\nZdroj: \n\nOdehrál celkem 13 utkání v evropských pohárech. Za Slovan nastoupil 3. listopadu 1992 v Miláně v zápase Ligy mistrů proti domácímu AC (prohra 0:4), dalších 5 startů přidal v Poháru UEFA (1993/94: 2 / 0, 1994/95: 3 / 0). Za nizozemský klub Vitesse Arnhem si připsal 7 startů v Poháru UEFA (1998/99: 1 / 0, 2000/01: 1 / 0, 2002/03: 5 / 0).\n\nV letech 2007–2009 byl asistentem ve Slovanu, poté vedl Vajnory.\n\n\n"}
{"id": "1213803", "url": "https://cs.wikipedia.org/wiki?curid=1213803", "title": "James (hudební skupina)", "text": "James (hudební skupina)\n\nJames je anglická rocková hudební skupina. Vznikla v roce 1982 v Manchesteru a její původní sestavu tvořili zpěvák Tim Booth, kytarista Paul Gilbertson, baskytarista Jim Glennie a bubeník Gavan Whelan. Později se ve skupině vystřídalo několik dalších hudebníků. První album, které skupina vydala v roce 1986 pod názvem \"Stutter\", produkoval americký hudebník Lenny Kaye. Několik pozdějších alb skupiny produkoval Brian Eno. V roce 1991 skupina přispěla coververzí písně „So Long, Marianne“ od Leonarda Cohena na album \"I'm Your Fan\". Svou verzi písně „Sunday Morning“ od kapely The Velvet Underground přispěla na album \"Heaven & Hell: A Tribute to The Velvet Underground\" (později vyšla též na desce \"\").\n\n"}
{"id": "1213805", "url": "https://cs.wikipedia.org/wiki?curid=1213805", "title": "Simon Cameron House", "text": "Simon Cameron House\n\nSimon Cameron House, také známý jako John Harris Mansion a Harris-Cameron Mansion, je historická budova v Harrisburgu v Pensylvánii. Je umístěn v historické části Harrisburgu na Front Street.\n\nObjekt je jednou z nejstarších budov v Harrisburgu a prošel řadou významných renovací; postaven byl už v roce 1766. Nechal ho postavit John Harris jr., syn evropského osadníka. Dům a vybavení byly v roce 1941 darovány Historical Society of Dauphin County. Je přístupný v rámci prohlídek.\n\nV roce 1973 byl objekt zařazen do National Register of Historic Places a roku 1975 do National Historic Landmark.\n"}
{"id": "1213806", "url": "https://cs.wikipedia.org/wiki?curid=1213806", "title": "Shuggie Otis", "text": "Shuggie Otis\n\nShuggie Otis (* 30. listopadu 1953) je americký zpěvák a kytarista, syn hudebníka Johnnyho Otise. Na kytaru začal hrát ve svých dvou letech a ve svých dvanácti letech začal vystupovat s kapelou svého otce. Své první album, které produkoval jeho otec, nazvané \"\" vydal v roce 1970 (vydavatelství Epic Records). Vedle kytary hrál na různé další nástroje. V roce 1969 hrál například na baskytaru v písni „Peaches en Regalia“ z alba \"Hot Rats\" hudebníka Franka Zappy. Během své kariéry spolupracoval i s dalšími hudebníky, mezi něž patří například Preston Love a Al Kooper. Jeho první manželkou byla Miss Mercy (Mercy Fontenot) ze skupiny groupies nazvané The GTOs.\n\n"}
{"id": "1213807", "url": "https://cs.wikipedia.org/wiki?curid=1213807", "title": "Chris Blackwell", "text": "Chris Blackwell\n\nChris Blackwell (* 22. června 1937) je anglický podnikatel a hudební producent. Narodil se v Londýně, ale dětství strávil na Jamajce. Zde také v roce 1959, ve svých dvaadvaceti letech, založil hudební vydavatelství Island Records. Jako producent spolupracoval například se skupinami The B-52's a Traffic, stejně jako s hudebníky Jimem Capaldim, Grace Jones a Stevem Winwoodem. V roce 2001 byl uveden do Rock and Roll Hall of Fame.\n\n"}
{"id": "1213808", "url": "https://cs.wikipedia.org/wiki?curid=1213808", "title": "Džomolhari", "text": "Džomolhari\n\nDžomolhari (, ) je hora v Himálaji na hranici mezi Tibetskou autonomní oblastí Čínské lidové republiky a Bhútánem. Výškou 7326 m n. m. se řadí mezi sedmitisícovky. V krajině je poměrně výrazná, neboť v blízkém okolí se srovnatelně vysoké hory nevyskytují. Severní stěna ční 2700 metrů nad relativní rovinou.\n\nPro buddhisty je hora posvátná a konají pod ni poutě.\n\nPrvovýstup provedli v roce 1937 Freddie Spencer Chapman a Pasang Dawa Lama.\n"}
{"id": "1213809", "url": "https://cs.wikipedia.org/wiki?curid=1213809", "title": "Gene Taylor", "text": "Gene Taylor\n\nGene Taylor může být:\n\n"}
{"id": "1213813", "url": "https://cs.wikipedia.org/wiki?curid=1213813", "title": "Gene Taylor (kontrabasista)", "text": "Gene Taylor (kontrabasista)\n\nGene Taylor, rodným jménem Calvin Eugene Taylor, (19. března 1929 – 22. prosince 2001) byl americký jazzový kontrabasista. narodil se v ohijském Toledu, ale svou kariéru zahájil v Detroitu v Michiganu. V letech 1958 až 1963 spolupracoval s klavíristou Horacem Silverem a následně hrál v kvintetu Blue Mitchella. Během své kariéry spolupracoval s mnoha dalšími hudebníky, mezi něž patří například Eric Kloss, Nina Simone, Coleman Hawkins a Judy Collins. Rovněž se věnoval pedagogické činnosti. Zemřel roku 2001 ve věku 72 let.\n\n"}
{"id": "1213814", "url": "https://cs.wikipedia.org/wiki?curid=1213814", "title": "Slavko Obadov", "text": "Slavko Obadov\n\nSlavko Obadov, (* 12. července 1948 v Zemunu, Jugoslávie) je bývalý jugoslávský zápasník – judista a sambista srbské národnosti, bronzový olympijský medailista v judu z roku 1976.\n\nPřipravoval se od poloviny šedesátých let v Novim Sadu pod vedením Svetozara Mihajloviće. Prvního významného mezinárodního úspěchu dosáhnul v sambu, kterému se věnoval od roku 1972. Zkušenosti zúročil na olympijských hrách v Montrealu, kde získal bronzovou olympijskou medaili v judu. Cesta k olympijské medaili vedla přes velká jména tehdejší judistické scény. Nestačil pouze v semifinále na Sověta Valerije Dvojnikova. V roce 1980 patřil k medailovým nadějím jugoslávského sportu na olympijských hrách v Moskvě, ale opět neměl štěstí na los. Potom co ve druhém kole vyřadil mistra světa v sambu Španěla José Antonia Cecchiniho prohrál ve čtvrtfinále se Sovětem Alexandrem Jackevičem. V zápětí se rozloučil s reprezentací. Věnuje se trenérské práci. V osmdesátých letech vedl několik let jugoslávskou seniorskou reprezentaci.\n\n"}
{"id": "1213815", "url": "https://cs.wikipedia.org/wiki?curid=1213815", "title": "Frank Sinatra Jr.", "text": "Frank Sinatra Jr.\n\nFrank Sinatra Jr., rodným jménem Francis Wayne Sinatra, (10. ledna 1944 – 16. března 2016) byl americký zpěvák. Narodil se v Jersey City jako druhý potomek (a jediný syn) zpěváka Franka Sinatry a jeho první manželky Nancy Barbato. Jeho starší sestrou je zpěvačka Nancy Sinatra a mladší Tina Sinatra. V roce 1963, ve svých devatenácti letech, byl unesen. Propuštěn byl poté, co jeho otec zaplatil výkupné ve výši 240 000 amerických dolarů. Ve stejné době se stal členem doprovodné skupiny hudebníka Sama Donahua. Roku 1989 nazpíval píseň „Wedding Vows in Vegas“ z alba \"What Up, Dog?\" kapely Was (Not Was). V roce 1994 nazpíval duet se svým otcem – píseň „My Kind of Town“ vyšla na albu \"Duets II\". V lednu 2006 podstoupil operaci rakoviny prostaty. Zemřel na srdeční zástavu ve věku 72 let.\n\n"}
{"id": "1213818", "url": "https://cs.wikipedia.org/wiki?curid=1213818", "title": "Dušan Pálka (skladatel)", "text": "Dušan Pálka (skladatel)\n\nDušan Pálka (1. října 1909 Liptovský Mikuláš – 28. března 1998 Praha) byl slovenský hudební skladatel. Spolu s Gejzou Dusíkem patří k zakladatelům slovenského tanga.\n\nPocházel z rodu Pálkovců, kteří hráli významnou roli v dějinách Slovenska. Jeho předkové byli koželuzi, kteří v cestách za svým řemeslem procestovali Evropu. Mimo jiné byli prvními, kteří přinesli na Liptov jižní ovoce. Byli mezi předními představiteli slovenského národního obrození. Otec Dušana, Ján Pálka, provedl ve své koželužské firmě v Liptovském Mikuláši první, byť neúspěšný, socializační pokus.\n\nDušan Pálka se narodil 1. října 1909 v Liptovském Mikuláši. Měl tři sourozence. Maturoval na gymnáziu v Liptovském Mikuláši v roce 1927. Jeho spolužákem byl mimo jiné i budoucí básník Andrej Plávka. Na jeho verše složil i jednu ze svých prvních písní \"Povedz mi, dievča, či ma ty ešte rado máš\". Během studia na gymnáziu studoval i hru na klavír a hudební teorii u I. Schöntágové. Po maturitě studoval práva na Právnické fakultě Univerzity Karlovy v Praze a současně kompozici u Jaroslava Křičky na Pražské konzervatoři. V roku 1931 přešel z Prahy do Bratislavy, kde v roce 1933 promoval na Univerzitě Komenského v Bratislavě. V době vysokoškolského studia absolvoval také dvouletý jazykový kurz na francouzské univerzitě v Lyonu a v letech 1934-1935 vojenskou službu.\n\nV roce 1936 se Dušan Pálka usadil v Praze. Pracoval jako úředník ve Svazu kožedělných průmyslníků a v roce 1941 se oženil s dcerou generálního ředitele Živnobanky Annou Telleovou. Synové již zcela splynuli s českým prostředím. Dušan (1942–2011) se stal známým českým fotografem a karikaturistou a Michal (1944–2016) ekonomem a klarinetistou (mj. hrál ve skupině Banjo Band Ivana Mládka).\n\nPo Druhé světové válce pracoval Dušan Pálka na ministerstvu průmyslu. V roce 1951 musel v rámci komunistické akce 77 tisíc do výroby z ministerstva odejít a pracoval jako opravář a údržbář výčepních pultů. V roce 1954 mu bylo umožněno živit se hudbou jako svobodným povoláním. Tvořil až do vysokého věku. Zemřel v Praze 28. března 1998. Je pochován na Olšanských hřbitovech.\n\nDušan Pálka zkomponoval několik skladeb klasické vážné hudby. Např. slavná česká operní zpěvačka Jarmila Novotná měla ve svém repertoáru píseň Spievalo vtáčatko (1927). Jeho hlavním polem působnosti byla však taneční a populární hudba. Jeho písničky se hrály v rozhlase už v roce 1933 a následujících 30 let patřily mezi ty nejznámější. Byly součástí repertoáru většiny českých i slovenských zpěváků a zpěvaček populární hudby. Mezi ty nejoblíbenější písně patřily:\n\n\n"}
{"id": "1213819", "url": "https://cs.wikipedia.org/wiki?curid=1213819", "title": "Rosanna Arquette", "text": "Rosanna Arquette\n\nRosanna Arquette (* 10. srpna 1959) je americká herečka. Narodila se v New Yorku jako dcera herce Lewise Arquetta. Její sourozenci, Patricia, Alexis, Richmond a David, jsou rovněz herci. Svou kariéru zahájila koncem sedmdesátých let. V roce 1982 obdržela za svou roli v televizním filmu \"\" nominaci na cenu Emmy. Později hrála například ve filmech \"\" (1985), \"\" (1994), \"Zločin a trest v New York City\" (1998), \"Osudová sázka\" (1998) a \"Můj soused zabiják\" (2000).\n\n"}
{"id": "1213820", "url": "https://cs.wikipedia.org/wiki?curid=1213820", "title": "Henry Antes House", "text": "Henry Antes House\n\nHenry Antes House je historická budova v Upper Frederick Township v Pensylvánii. Je umístěn na Colonial Road.\n\nByl navržen a postaven Henrym Antesem v roce 1736. Je příkladem německého třípokojového plánu domu. Dům je neobvyklý zachovalou původní vnitřní povrchovou úpravou, včetně stropů a příček. Jeho stavitel, Henry Antes, nyní do značné míry neznámý, byl významnou regionální náboženskou a politickou osobností 18. století.\n\nZa Americké války za nezávislost dům sloužil jako ústředí pro generála George Washingtona (23. září až 26. září 1777). Henryho syn, plukovník Philip Frederick Antes (1730-1801), byl důstojník u 6. filadelfské milice. \n\nNyní je ve vlastnictví Goschenhoppen Historians a přístupný po předchozí domluvě.\n\nV roce 1975 byl objekt zařazen do National Register of Historic Places a roku 1992 do National Historic Landmark.\n"}
{"id": "1213823", "url": "https://cs.wikipedia.org/wiki?curid=1213823", "title": "Argyroxiphium", "text": "Argyroxiphium\n\nArgyroxiphium je rod rostlin z čeledi hvězdnicovité. Jsou to nevětvené nebo řídce větvené keře s hustou růžicí úzce mečovitých listů a úbory květů v bohatých, latovitých nebo hroznovitých květenstvích. Vyskytují se v počtu 6 druhů výhradně na Havajských ostrovech, kde rostou ve vyšších polohách až do nadmořské výšky 3750 metrů. Nejrozšířenějším a také nejznámějším druhem je \"Argyroxiphium sandwicense\", rostlina dobře adaptovaná na drsné klima vysokých poloh tropických hor.\n\nZástupci rodu \"Argyroxiphium\" jsou vytrvalé, přímé nebo i poléhavé keře s přízemní nebo vrcholovou růžicí listů. Rostliny jsou buď nevětvené a monokarpické, nebo řídce větvené a polykarpické. Listy jsou úzké, až 40 cm dlouhé, uspořádané v husté šroubovici nebo řidčeji v přeslenech, zelené a olysalé nebo hustě pokryté stříbřitými vločkovitými chlupy. Žilnatina je tvořena 5 až 11 paralelními žilkami. Hlávky jsou uspořádané v bohatých, hroznovitých nebo latovitých květenstvích. Většinou mají na okraji jazykovité květy (v počtu až 45), řidčeji jsou složené pouze z trubkovitých květů. Počet zákrovních listenů odpovídá počtu jazykovitých květů. Květy jsou bílé, žluté, vínově červené až purpurové. Paprsčité květy mají páskovitou, 3 až 25 mm dlouhou ligulu. Trubkovitých květů je asi 30 až 600 a jsou 3 až 8 mm dlouhé. Nažky jsou 4 až 15 mm dlouhé, opatřené šupinovitým lemem.\n\nRod obsahuje 6 druhů. Je rozšířen výhradně na Havajských ostrovech Havaj a Maui. Většina druhů jsou endemity pouze jediného ostrova, na obou ostrovech roste ve 2 poddruzích \"A. sandwicense\". Zástupci rodu rostou v nadmořských výškách od 1200 do 3750 metrů, přičemž nejvyšších nadm. výšek dosahuje druh \"A. sandwicense\".\n\nRostliny rodu \"Argyroxiphium\" jsou na Havajských ostrovech výrazným prvkem alpínské vegetace nad hranicí lesa. Zejména druhy \"A. sandwicense\" a \"A. kauense\" jsou dobře adaptovány na drsné podmínky vysokých poloh tropických hor, zahrnující silné oslunění, nedostatek vláhy, celoročně nízké průměrné teploty a v nejvyšších polohách i častý pokles nočních teplot pod bod mrazu. Adaptace se projevuje zejména mohutným vzrůstem, hustými růžicemi listů chránícími růstový vrchol a ochlupeným povrchem rostlin jako ochrana před nadměrným osluněním. Nepřítomnost býložravců umožňuje v těchto oblastech rozvoj velkých a dužnatých listů. Zbývající druhy rostou v nadmořských výškách do 2400 metrů, zpravidla na vlhkých, mlžných stanovištích.\nPodobnou životní formu jako zástupci rodu \"Argyroxiphium\" mají i nepříbuzné rostliny z podobných stanovišť v jiných částech světa, jako jsou klejovky (\"Espeletia\") v jihoamerických Andách, plesnivky (\"Anaphalis\") v Indonésii nebo lobelky (\"Lobelia\") a starčeky (\"Senecio\") v horách tropické Afriky.\n\nNěkteré druhy jsou monokarpické, po několika letech života vykvétají a po vyplození odumírají. Patří mezi ně např. vysokohorský druh \"A. sandwicense\", který vykvétá po 8 až 20 letech.\nDozrávajícími semeny \"A. sandwicense\" se živí housenky endemické můry \"Rhynchephestia rhabdotis\" a larvy mouchy \"Tephritis cratericola\", které snižují násadu semen.\n\nRod \"Argyroxiphium\" je v rámci čeledi hvězdnicovité řazen do podčeledi \"Asteroideae\", tribu \"Heliantheae\" a subtribu \"Madiinae\". Nejblíže příbuznými rody jsou \"Dubautia\" a \"Wilkesia\", které jsou rovněž havajskými endemity. Má se za to, že tato skupina rodů je výsledkem adaptivní radiace z jediného předka, který se na havajské ostrovy dostal před dávnou dobou dálkovým přenosem. Vzdálenost k nejbližší americké pevnině je asi 3800 kilometrů. Adaptací na různé stanovištní podmínky se tyto rostliny vzhledově i ekologicky velmi rozrůznily. Jsou mezi nimi polštářové rostliny, polokeře, keř, stromy, monokarpické rostliny s nevětveným kmenem a růžicí listů a dokonce i liána (\"Dubautia latifolia\"). Rostou v suchých i vlhkých lesích, křovinách, bažinách i alpínské poušti. K diverzifikaci zřejmě přispěla cizosprašnost rostlin, snadná hybridizace mezi různě adaptovanými genotypy a také vulkanická činnost narušující stabilní společenstva a vytvářející prostor pro další speciaci. Nejblíže příbuzné další rody, řazené rovněž do subtribu \"Madiinae\", se vyskytují na tichomořském pobřeží Severní Ameriky (zejména v Kalifornii), kde rostou převážně jako jednoletky na suchých stanovištích.\n\n"}
{"id": "1213828", "url": "https://cs.wikipedia.org/wiki?curid=1213828", "title": "Zdeněk Fric", "text": "Zdeněk Fric\n\nZdeněk Fric (* 23. února 1969 Polička) je český soudce a bývalý fotbalový útočník.\n\nVystudoval Právnickou fakultu Univerzity Karlovy (studium ukončil k 23. září 1991), pracuje jako předseda Okresního soudu ve Svitavách.\n\nV československé nejvyšší soutěži zasáhl do 4 utkání v dresu Hradce Králové, v nichž neskóroval. Do Hradce Králové přišel ze Svitav, po půl roce se tamtéž vrátil. Od sezony 1995/96 hrál v Litomyšli.\n\nPozději se věnoval i malé kopané.\n\nUž během hráčské kariéry se začal věnovat mládeži, jako trenér pracuje v TJ Svitavy.\n\n"}
{"id": "1213836", "url": "https://cs.wikipedia.org/wiki?curid=1213836", "title": "Anomodontia", "text": "Anomodontia\n\nAnomodontia je skupina vyhynulých therapsidů žijící v permu a raném triasu (možná až do spodní křídy). Šlo o bezzubé, robustní možná teplokrevné býložravce. Dělí se do několika skupin, z nichž je zcela nejpočetnější skupina dicynodontia. Právě pouze dicynodonti žili i triasu a v spodním a středním triasu byli dominantními býložravci své doby, zatímco ostatní skupiny žili pouze v permu.\n\n"}
{"id": "1213837", "url": "https://cs.wikipedia.org/wiki?curid=1213837", "title": "Wimbledon 2016 – smíšená čtyřhra", "text": "Wimbledon 2016 – smíšená čtyřhra\n\nSmíšená čtyřhra ve Wimbledonu 2016 probíhala na přelomu června a července 2016. Do londýnského grandslamu nastoupilo čtyřicet osm párů. Obhájcem titulu byl indicko-švýcarský pár Leander Paes a Martina Hingisová, který ve třetím kole překvapivě podlehl Kontinenovi s Watsonovou.\n\nVítězem mixu se stal nenasazený finsko-britský pár složený z 35. hráče deblového žebříčku Henriho Kontinena a 119. ženy klasifikace ve čtyřhře Heather Watsonové, kteří ve finále zdolali kolumbijsko-německé turnajové patnáctky Roberta Faraha s Annou-Lenou Grönefeldovou po dvousetovém průběhu 7–6 a 6–4. Oba si rozdělili částku 100 000 liber, finalisté pak poloviční prémii.\n\nPo utkání pak při slavnostním ceremoniálu Kontinen vyzdvihl svou spoluhráčku: „\"Vůbec by mě nenapadlo, že bych tu mohl dosáhnout takového úspěchu, ale díky Heather se to povedlo a já jsem teď neskutečně šťastný\".“ Watsonová k tomu poznamenala: „\"Tohle je pro mě neskutečná chvíle. Vyhrát grandslam a ještě před domácím publikem. Vůbec nedokážu slovy popsat své pocity. Nemůžu se přestat smát. Užili jsme si tu spoustu zábavy od prvního do posledního míčku\".“\n\nŠampioni získali premiérový grandslamový titul kariéry. Kontinen se stal historicky prvním finským vítězem grandslamu. Watsonová již zvítezila na juniorce US Open 2009 a smíšenou soutěž ovládla jako první Britka od roku 1987, kdy na londýnském pažitu triumfovala Jo Durieová.\n\nVšechny nasazené páry obdržely volný los do druhého kola.\n"}
{"id": "1213843", "url": "https://cs.wikipedia.org/wiki?curid=1213843", "title": "Wayne Hotel", "text": "Wayne Hotel\n\nWayne Hotel, dříve známý jako The Waynewood, je historický hotel ve Wayne v Pensylvánii. Je umístěn na 139 East Lancaster Avenue.\n\nByl postaven v roce 1906 a je pětipodlažní, v novotudorovském stylu, s dvoupodlažním zadním rozšířením. Je z cihel a štuku s falešným roubením. Místní podnikatel Stephen W. Bajus koupil nemovitost v roce 1980 a po kompletní rekonstrukci nabízí všechno obvyklé moderní vybavení.\n\nV roce 1987 byl objekt zařazen do National Register of Historic Places.\n"}
{"id": "1213844", "url": "https://cs.wikipedia.org/wiki?curid=1213844", "title": "Ľubomír Néma", "text": "Ľubomír Néma\n\nĽubomír Néma (* 8. října 1974 Nitra) je bývalý slovenský fotbalový obránce.\n\nV československé nejvyšší soutěži zasáhl do 3 utkání v dresu Nitry, v nichž neskóroval. Z Nitry odešel po podzimu 1995 do TJ Slovan Preseľany.\n\n"}
{"id": "1213846", "url": "https://cs.wikipedia.org/wiki?curid=1213846", "title": "Juan José Saer", "text": "Juan José Saer\n\nJuan José Saer (28. června 1937, Serodino, Santa Fe – 11. června 2005, Paříž) byl argentinský spisovatel.\n\nJe synem syrských přistěhovalců. Vystudoval na univerzitě filmovou vědu, filozofii a estetiku. Za knihu \"La Ocasion\" mu byla roku 1987 udělena španělská literární cena Premio Nadal.\n\n\n\n"}
{"id": "1213847", "url": "https://cs.wikipedia.org/wiki?curid=1213847", "title": "Kelly Reillyová", "text": "Kelly Reillyová\n\nKelly Reillyová, rodným jménem Jessica Kelly Siobhán Reilly (* 18. července 1977 Epsom, Surrey) je anglická herečka, která na filmovém plátně debutovala v roce 2000 rolí v romantické komedii \"Možná, miláčku\".\n\nZa výkon ve hře \"Po slečně Julii\" (After Miss Julie) na londýnské divadelní scéně Donmar Warehouse byla v roce 2003 nominována na dramatickou Cenu Laurence Oliviera pro nejlepší herečku, jakožto nejmladší umělkyně v historii ocenění. Podruhé získala nominaci o šest let později za Desdemonu v tragédii \"Othello\".\n\nNarodila se roku 1977 v Epsomu do rodiny policisty Jacka Reillyho a ženy v domácnosti, která pracovala také jako recepční v nemocnici. S rodiči a bratrem, profesionálním golfistou, vyrůstala v surreyském Chessingtonu. Všeobecné středoškolské vzdělání získala na Tolworthově dívčí škole v Kingstonu (Tolworth Girls' School), v jejímž rámci studovala také dramatický obor pro odborný kvalifikační certifikát (General Certificate of Secondary Education).\n\nNa londýnské dramatické škole navštěvovala letní kurzy herectví, které ji nudily. Prarodiče byli Irové.\n\nProducentům televizního dramatu \"Hlavní podezřelý\" napsala žádost o obsazení a šest měsíců později byla pozvána na casting do dílu \"Hlavní podezřelý: Kruh přátel\", který byl premiérován 7. května 1995 na kanálu ITV. Poté, co se v něm objevila vedle Helen Mirrenové, zahrály si obě šest let nato ve filmu \"Smrt Jacka Doddse\".\n\nProfesionální divadelní kariéru začínala na anglických scénách ve spolupráci s dramatikem Terrym Johnsonem v produkcích her \"Elton John’s Glasses\" (1997), \"The London Cuckolds\" (1998), \"The Graduate\" (2000) a \"Piano/Forte\" (2006). Johnson o ni ve hře \"Piano/Forte\" uvedl: „\"Reillyová je možná nejpřirozenější herečka, vášnivá, a jdoucí až na dřeň, ze všech hereček, s nimiž jsem kdy pracoval\".“ Podle vlastních slov ji po herecké stránce nejvíce předal režisér Karel Reisz, jenž roku 2001 režíroval \"The Yalta Game\" (Jaltská hra) v dublinském divadle. Na jeho adresu prohlásila: „\"Byl mým hlavním rádcem. Bez něho bych nebyla schopná vytvořit slečnu Julii, pokud bych danou hru neprožila\".“\n\nDo roku 2000 typologicky představovala komediálního herce a byla obsazována do tohoto druhu rolí, jakou se stala i mladá Amy ve hře \"Last Orders\", režírované Fredem Schepisim. V roce 2001 následovalo účinkování na prknech Royal Court Theatre, kde se představila v dramatu \"Blasted\" od Sarah Kaneové. Deník \"The Times\" ji v recenzi nazval „divadelní viagrou“. Roku 2002 se objevila jako studentka Wendy výměnného programu Erasmus, po boku Audrey Tautouové a Romaina Durise, ve francouzské televizní komedii \"Erasmus a spol.\" Úlohu ztvárnila také o tři roky později v sequelu \"Erasmus 2\" i v dalším pokračování z roku 2013 nazvaném \"Casse-tête chinois\". Roku 2005 se účastnila filmových projektů \"Show začíná\" a adaptace \"Pýchy a předsudku\" s Keirou Knightleyovou v titulní úloze. Za výkon v prvním z nich obdržela Empire Award pro nejlepší začínající herečku.\n\nPremiérovou hlavní rolí se v roce 2008 stala Jenny v hororu \"Jezero smrti\" a následující sezónu se objevila v jedné z hlavních úloh britského seriálu \"Mimo podezření\", uváděného v hlavním vysílacím čase. Z filmových produkcí ztvárnila postavu Mary Morstanové v adaptaci detektivky \"Sherlock Holmes\" a Muriel Brasslerové v dramatu \"Já a Orson Welles\". Postavu si zopakovala v sherlockovském sequelu \"\".\n\nVedle Sama Rockwella se objevila v kriminálním thrileru \"Jednou ranou\" a větší postavu Nicole Maggenové získala v Zemeckisově dramatu \"Let\" po boku Denzela Washingtona, jakožto pilota-alkoholika. V irské černé komedii McDonagha \"Kalvárie\" představovala neukotvenou dceru římskokatolického faráře Fionu Lavelleovu.\n\nV roce 2015 účinkovala ve druhé řadě amerického krimiseriálu \"Temný případ\" z produkce HBO, jakožto Jordan Semyonová, manželka obchodníla v podání Vinceho Vaughna. Stejnou sezónu debutovala na broadwayských scénách, a to v American Airlines Theatre, když se ve hře \"Old Times\" od Harolda Pintera jejími protihráči stali Clive Owen a Eve Bestová.\n\nS hercem Jonahem Lotanem byla zasnoubená. V roce 2012 se provdala za finančníka Kylea Baughera.\n\n"}
{"id": "1213849", "url": "https://cs.wikipedia.org/wiki?curid=1213849", "title": "Novi fosili", "text": "Novi fosili\n\nNovi Fosili (v srbské cyrilici Нови фосили) je chorvatská hudební skupina, která byla velmi populární během existence Jugoslávie.\n\nSkupina vznikla v Záhřebu v roce 1969. Jejich první úspěch byl v roce 1976, kdy se zúčastnili festivalu \"Festival zabavne glazba Split\", kde sklidili úspěch s jejich písní Diridonda. Tato píseň se stala obrovským hitem, a byla přeložena do několika jazyků, například do polštiny, finštiny, ale i do slovenštiny, kde se ve verzi od Heleny Vrtichové stala téměř slavnější, než doma v Jugoslávii.\n\n"}
{"id": "1213851", "url": "https://cs.wikipedia.org/wiki?curid=1213851", "title": "1 Place Ville-Marie", "text": "1 Place Ville-Marie\n\n1 Place Ville-Marie (zkr. \"PVM\", známá i jako \"Place Ville-Marie\", dříve známý jako \"Royal Bank Tower\") je mrakodrap v kanadském Montréalu. S výškou 188 m je 4. nejvyšší budovou ve městě.\n\nVýstavba budovy začala v roce 1958. Vznikla podle návrhu architekta Henry N. Cobba, jedním ze zakládajících členů společnosti Pei Cobb Freed & Partners v mezinárodním stylu a byla jednou z prvních Cobbových realizovaných staveb. Známá se stala zejména díky svému křížovému půdorysu. Po dokončení v roce 1962 se stala sídlem Royal Bank of Canada. Od roku 1962 byla nejvyšší budovou Kanady až do roku 1964, kdy byla dokončena nedaleká Tour de la Bourse s výškou 190 m. V budově se nachází 47 pater a 32 výtahů, podlahová plocha budovy je 95 922 m. V přízemí se nacházejí vstupy do Montrealského podzemního města a do Montrealského metra.\n"}
{"id": "1213854", "url": "https://cs.wikipedia.org/wiki?curid=1213854", "title": "Northrop F-15 Reporter", "text": "Northrop F-15 Reporter\n\nNorthrop F-15 Reporter byl americký neozbrojený fotoprůzkumný letoun vyvinutý firmou Northrop pro United States Army Air Forces v době druhé světové války z nočního stíhacího P-61 Black Widow. Po vzniku samostatného Letectva Spojených států amerických mu bylo v roce 1948 přiděleno typové označení RF-61C.\n\nPrůzkumný stroj Northrop F-15 Reporter začal vznikat po objednávce 320 kusů dálkové průzkumné verze dvoutrupého stíhacího letounu P-61 ze strany \"United States Army Air Forces\" v červnu roku 1945. První prototyp, vzniklý přestavbou prototypu XP-61E, vzlétl 3. července 1945. Uspořádání stroje navazovalo na prototypy varianty P-61E, lišící se od sériových P-61 především novou nižší trupovou gondolou, v níž seděli dva členové posádky v kokpitu tandemového uspořádání pod společným odsuvným kapkovitým překrytem, namísto samostatných stupněných kabin pilota a operátora radaru u nočních stíhacích variant stroje. Další modifikace spočívala v nově zkonstruované příďové části, v níž byly umístěny fotografické kamery. Výroba probíhala za použití nevyužitých dílů z připravované produkce varianty P-61C, mimo brzdících štítů na křídlech, u průzkumného stroje nepotřebných. Subdodavatelem průzkumných přídí byla firma Hughes Tool Company.\n\nVzhledem ke skončení války bylo nakonec postaveno jen 36 kusů typu, z nichž devět bylo uloženo jako rezervní, a 27 se stalo výzbrojí 8. fotoprůzkumné peruti USAAF, operující ze základny Johnson AB v Japonsku. Zde se tato jednotka podílela na pořizování leteckých snímků pro potřeby mapování nejen Japonska, ale i Koreje, Filipín a dalších území do konce druhé světové války okupovaných Japonským císařstvím. Pět strojů detašovaných na filipínskou základnu Clark Field se podílelo na mapování trasy Bataanského pochodu smrti jako součást získávání důkazního materiálu pro Tokijský proces s japonskými válečnými zločinci. Typ byl vyřazen ze služby v dubnu 1949.\n\n\nÚdaje podle tabulky výkonů v publikaci \"Northrop P-61 Black Widow\"\n\n\n\n\n"}
{"id": "1213856", "url": "https://cs.wikipedia.org/wiki?curid=1213856", "title": "Amitabh Bachchan", "text": "Amitabh Bachchan\n\nAmitabh Bachchan (* 11. října 1942 Iláhábád) je indický herec, známý především rolemi v akčních filmech. Jeho otcem byl básník Harivansh Rai Bachchan, matkou aktivistka Teji Bachchan. Svou filmovou kariéru zahájil v roce 1969 jako vypravěč ve filmu \"Bhuvan Shome\". První hereckou roli dostal téhož roku ve filmu \"Saat Hindustani\". V roce 2013, ve svých 70 letech, zažil svůj hollywoodský debut, ve filmu \"Velký Gatsby\". Během své kariéry získal řadu ocenění, včetně čtyř Národních filmových cen za nejlepšího herce. Hrál ve více než 175 bollywoodských filmech.\n\n"}
{"id": "1213857", "url": "https://cs.wikipedia.org/wiki?curid=1213857", "title": "Kostel svatého Alexandra Něvského (Kodaň)", "text": "Kostel svatého Alexandra Něvského (Kodaň)\n\nKostel svatého Alexandra Něvského (rusky Церковь благоверного князя Александра Невского, dánsky Aleksandr Nevskij Kirke) je chrám Ruské pravoslavné církve v hlavním městě Dánska Kodani.\n\nChrám byl vybudován na přání ruské carevny Marie Fjodorovny, dcery dánského krále Kristiána IX. Kostel byl postaven v letech 1881 až 1883 podle projektu D. N. Grimma. Vysvěcen byl 29. srpna 1883. Slouží potřebám pravoslavných věřících ruského původu. Pojmenován je podle ruského vládce a světce z 13. století Alexandra Něvského, který zastavil invazi Švédů a Němců na území Ruska.\n\n"}
{"id": "1213859", "url": "https://cs.wikipedia.org/wiki?curid=1213859", "title": "Waco CG-3", "text": "Waco CG-3\n\nWaco CG-3 byl americký lehký vojenský kluzák vyvinutý v době druhé světové války.\n\nCG-3 vzniknul z prototypu XCG-3, sériového čísla 41-29617, který byl v rámci programu jako jediný postaven firmou Waco.\nCG-3 se stal prvním vojenským kluzákem sériově vyráběným pro United States Army Air Forces. Původní objednávka zněla na 300 kusů, ale objednávka na 200 z nich byla zrušena. Ze 100 kusů vyrobených společností Commonwealth Aircraft (dříve Rearwin Aircraft) bylo několik užívano jako cvičných pro posádky novějších Waco CG-4A, avšak většina zůstala skladovaná v přepravních kontejnerech.\n\nSe vznikem podstatně zlepšeného Waco CG-4, schopného přepravovat patnáct osob anebo alternativně zbraně a vojenskou techniku, se CG-3 stal nadbytečným. CG-3A tak nebyl bojově nasazen a vyrobené exempláře byly v omezeném počtu užívány k výcviku.\n\n\n\nÚdaje dle \"The Concise Guide to American Aircraft of World War II\"\n\n\n"}
{"id": "1213862", "url": "https://cs.wikipedia.org/wiki?curid=1213862", "title": "Kostel svaté Máří Magdaleny (Poznaň)", "text": "Kostel svaté Máří Magdaleny (Poznaň)\n\nKostel svaté Máří Magdalény (polsky kolegiata św. Marii Magdaleny) byl kostel v polském městě Poznaň. Vznikl v 14. nebo 15. století a dosahoval výšky 114,8 metru. Dlouhý byl přibližně 70 a široký 42 metrů. \n\nPrvní kostel byl postaven v letech 1263 – 1282, ale ten byl zničen během velkého požáru Poznaně v roce 1447. V 15. století byl postaven 114,8 metrů vysoký Kostel svaté Máří Magdalény, který 10. července 1657 poškodili Švédové. V roce 1661 byl zrekonstruován; 3. června 1773 do kostela udeřil blesk, což způsobilo jeho požár. O 4 roky později, 18. září 1777, se jedna z jeho stěn zhroutila a v roce 1780 zbytek stavby zachvátil požár, který přispěl k jeho zhroucení roku 1802. Dnes je na jeho místě náměstí, pod kterým byly v říjnu 1996 nalezeny jeho pozůstatky.\n"}
{"id": "1213865", "url": "https://cs.wikipedia.org/wiki?curid=1213865", "title": "Navy One", "text": "Navy One\n\nNavy One je volací znak jakéhokoliv letadla Námořnictva Spojených států amerických nesoucího na palubě prezidenta Spojených států.\nDosud se vyskytl jen jeden takový případ: Lockheed S-3 Viking sériového čísla BuNo \"159387\" peruti VS-35 „\"Blue Wolves\"“, které 1. května 2003 dopravilo George W. Bushe na palubu letadlové lodi USS \"Abraham Lincoln\" nacházející se na moři u pobřeží San Diega v Kalifornii. Jeho pilotem byl Commander Skip Lussier, tehdy zástupce velitele VS-35 a kopilotem Lieutenant Ryan Philips.\n\nTento S-3 byl vyřazen ze služby a od 17. července 2003 vystaven v National Naval Aviation Museum v Pensacole na Floridě.\n\nLetadlo námořnictva, které by přepravovalo viceprezidenta USA, by neslo označení Navy Two.\n\n\n"}
{"id": "1213878", "url": "https://cs.wikipedia.org/wiki?curid=1213878", "title": "Marek Látal", "text": "Marek Látal\n\nMarek Látal (* 29. ledna 1973) je bývalý český fotbalista.\n\nV československé nejvyšší soutěži zasáhl na podzim 1992 do 8 utkání v dresu Dukly Praha (v rámci základní vojenské služby), v nichž neskóroval. Z Dukly odešel do Boby Brno, kde se však neprosadil a hrál za B-mužstvo. Druhou ligu hrál v Bohumíně, Poštorné a Třinci. V Moravskoslezské fotbalové lize dal 6 branek (1993/94: 2 za Boby Brno „B“, 1994/95: 4 za Poštornou). Působil též na Slovensku a v Rakousku, naposledy hrál na jižní Moravě za FC Pálava Mikulov.\n\n"}
{"id": "1213884", "url": "https://cs.wikipedia.org/wiki?curid=1213884", "title": "Escadrille SPA 3", "text": "Escadrille SPA 3\n\nEscadrille SPA 3 „Cigognes“ je jednou z nejstarších existujících letek letectva Francie. Vznikla v roce 1912 jako průzkumná letka BL 3 vybavená šesti letouny Blériot XI, s nimiž se v roce 1914 zapojila do první světové války. V roce 1915 byla přezbrojena na typ Morane-Saulnier L, a její označení se změnilo na MS 3. Koncem roku 1915 začala být vybavována stroji Nieuport 10 a začátkem roku 1916 i jednomístnými Nieuport 11 a v únoru bylo označení letky změněno na N 3. V té době se postupně stávala jednou z prvních leteckých jednotek specializovaných na stíhání nepřátelských strojů, a mezi jejími příslušníky se objevila některá z největších budoucích es Francouzského armádního letectva (\"Service aéronautique\"). \n\nVe spojení s dalšími třemi letkami se stala základem „\"Groupe de Combat de la Somme\"“ (Bojová skupina „Somme“), později známé jako „Groupe de Combat 12“ a neoficiálně přezdívané „\"Cigognes\"“ („Čápi“), podle identifikačního symbolu užívaného na letounech formace. Koncem léta 1916 byla letka přezbrojena na SPADy S.VII a její označení se na podzim změnilo na SPA 3. Pod ním bojovala až do konce války.\n\nPo vzniku \"Armée de l'air\" jako samostatné složky ozbrojených sil Francie v roce 1933 se jednotka stala 1. letkou stíhací skupiny I/2 „Cigognes“ (\"Groupe de chasse\" I/2 „Cigognes“). V současné době je jednou z letek jejího nástupnického útvaru, stíhací peruti 1/2 „Cigognes“.\n\n"}
{"id": "1213891", "url": "https://cs.wikipedia.org/wiki?curid=1213891", "title": "Gilbert Gottfried", "text": "Gilbert Gottfried\n\nGilbert Gottfried (* 28. února 1955) je americký herec a komik. Narodil se v Brooklynu a od patnácti let začal po New Yorku vystupovat jako komik. V roce 1980 vystupoval v pořadu \"Saturday Night Live\". V roce 1992 daboval postavu jménem Iago v animovaném filmu \"Aladin\". Jako herec se představil například ve filmech \"Kdopak to mluví 2\" (1990), \"Lovec žen\" (1997) a \"Všechny cesty vedou do hrobu\" (2014).\n\n"}
{"id": "1213896", "url": "https://cs.wikipedia.org/wiki?curid=1213896", "title": "Benedicta Boccoli", "text": "Benedicta Boccoli\n\nBenedicta Boccoli (* 11. listopadu 1966) je italská herečka. Její sestrou je herečka Brigitta Boccoli. Narodila se v Miláně, ale již v dětství se s rodinou přestěhovala do Říma. V televizi poprvé vystupovala v roce 1985 (v pořadu \"Pronto, chi gioca?\"). V roce 2007 hrála ve filmu \"Valčík\", jehož režisérem byl Salvatore Maira. Vystupuje však převážně v divadle.\n\n"}
{"id": "1213900", "url": "https://cs.wikipedia.org/wiki?curid=1213900", "title": "Trebichava", "text": "Trebichava\n\nTrebichava je obec na Slovensku v okrese Bánovce nad Bebravou.\nLeží v jihozápadní části Strážovských vrchů v nadmořské výšce 334 metrů. Žije zde  obyvatel.\n\nPrvní písemná zmínka o obci je z roku 1396. Nad obcí je zvonice ze začátku 19. století s památkově chraněným zvonem. V katastrální území obce se nachází přírodní rezervace Kňaží stôl a Udrina.\n\n"}
{"id": "1213905", "url": "https://cs.wikipedia.org/wiki?curid=1213905", "title": "Jacques Doillon", "text": "Jacques Doillon\n\nJacques Doillon (* 15. března 1944 Paříž) je francouzský režisér. Na počátku své kariéry natočil několik krátkometrážních snímků. První celovečerní film s názvem \"Les Doigts dans la tęte\" natočil v roce 1974. V osmdesátých letech měl vztah s herečkou a zpěvačkou Jane Birkinovou. V roce 1982 se jim narodila dcera Lou Doillon, která později působila jako modelka, herečka a zpěvačka (hrála také ve filmech svého otce).\n\n"}
{"id": "1213910", "url": "https://cs.wikipedia.org/wiki?curid=1213910", "title": "Kostel Nalezení svatého Kříže (Jamné)", "text": "Kostel Nalezení svatého Kříže (Jamné)\n\nKostel Nalezení svatého Kříže se nachází v Jamném, v okrese Jihlava. Od roku 1972 je chráněn jako kulturní památka. Jde o farní kostel farnosti Jamné u Jihlavy.\n\nKostel stojí na místě bývalého gotického kostela zbořeného po požáru. Ten současný byl postaven v letech 1727–1747 a byl téměř zničen při dalším požáru v roce 1760, jeho obnova se pak protáhla až do roku 1784.\n\nJde o jednolodní stavbu s věží a barokní výzdobou s odsazeným kněžištěm. K jeho bokům přiléhají útvary sakristie a depozitáře s oratořemi v patře. Východní průčelí je hladké, boční fasády v příčné ose lodi dělí příčné pilastry Značně protáhlá okna jsou završena odsazeným záklenkem. V západní části lodi se nachází hudební kruchta, podklenutá plackami mezi pasy, nesenými hranolovými pilíři.\n\nBarevné vitráže v oknech pochází z roku 1894. Nejcennější předměty, křtitelnice, ciborium a věčné světlo pochází ještě od Hynka Brtnického a jeho manželky, tedy přibližně z konce 16. století.\n"}
{"id": "1213916", "url": "https://cs.wikipedia.org/wiki?curid=1213916", "title": "Rowland Fraser", "text": "Rowland Fraser\n\nRowland Fraser (10. ledna 1890 – 1. července 1916) byl skotský ragbista. Narodil se ve městě Perth a v roce 1908 odešel studovat na Pembroke College na Cambridgeské univerzitě. Téhož roku byl vybrán, aby hrál za univerzitní tým Cambridge University RFC při meziuniverzitních turnajích. To se opakovalo i roku 1909 a 1910 (roku 1910 byl kapitánem mužstva). V roce 1911 hrál za Skotský národní ragbyový tým (první zápas hrál proti Francii). Dne 15. srpna 1914 byl pověřen do střelecké brigády. Dne 4. ledna 1915 odešel se svou jednotkou do Francie. V srpnu 1915 byl povýšen na poručíka a v listopadu téhož roku na kapitána. V červnu 1916 se vrátil na čtyři dny domů. Dne 20. června 1916 se oženil s . Byl zabit dne 1. července 1916 v první den bitvy na Sommě.\n"}
{"id": "1213934", "url": "https://cs.wikipedia.org/wiki?curid=1213934", "title": "Air International", "text": "Air International\n\nAir International je britský časopis věnovaný letectví a pokrývající tematiku současného vojenského i civilního letectví. Existuje od roku 1971 a v současnosti je vydáván společností Key Publishing Ltd.\n\nČasopis začal vycházet v červnu 1971 pod názvem \"Air Enthusiast\". V lednu 1974 se název změnil na \"Air Enthusiast International\" a konečně v červenci 1974 na \"Air International\".\nVydavatelem časopisu je společnost Key Publishing Limited a jeho sídlem je Stamford v Lincolnshiru.\nMezi sesterské publikace patří \"AirForces Monthly\", Airliner World, Airports International, FlyPast a před rokem 2007 i \"Air Enthusiast\".\n\n"}
{"id": "1213935", "url": "https://cs.wikipedia.org/wiki?curid=1213935", "title": "Echinococcus", "text": "Echinococcus\n\nEchinococcus (česky také měchožil nebo tasemnice) je rod drobných tasemnic z čeledi Taeniidae s typickým dvojhostitelským cyklem. Definitivním hostitelem tasemnic rodu \"Echinococcus\" jsou šelmy (psovití, méně kočkovití) a mezihostitelem zpravidla sudokopytníci, hlodavci a lichokopytníci. Nejvýznamnějšími druhy jsou \"E. granulosus\" a \"E. multilocularis\", jimiž se může nakazit i člověk jako náhodný mezihostitel. Tyto druhy způsobují závažné onemocnění echinokokóza. Dospělci echinokoka se lokalizují v tenkém střevě definitivního hostitele (např. pes) a infekce je bez příznaků. Naopak u mezihostitele (včetně člověka) se larvání stádia (cysty) nacházejí v orgánech (játra, plíce, mozek), mohou dorůstat značných rozměrů a infekce, zejména u lidí, zpravidla končí fatálně.\n\nOproti jiným zástupcům čeledi Taeniidae se tasemnice rodu \"Echinococcus\" liší zejména ve velikosti dospělců, počtu článků a morfologii larválních stádií. Celková délka dospělce je pouze několik milimetrů (2–10 mm). Tělo dospělce echinokoka se skládá ze skolexu (hlavička) a zpravidla jen 3–4 segmentů (proglotidů). Skolex je vybaven 4 přísavkami a jednou řadou háčků sloužící k přichycení ke sliznici ve střevě.\n\n\n\n"}
{"id": "1213937", "url": "https://cs.wikipedia.org/wiki?curid=1213937", "title": "Handel", "text": "Handel\n\nHandel může znamenat:\n\n\n"}
{"id": "1213938", "url": "https://cs.wikipedia.org/wiki?curid=1213938", "title": "Biozátěž", "text": "Biozátěž\n\nBiozátěž označuje, jak je počasí vhodné k fyzické zátěži, předpověď biozátěže je důležitá hlavně pro lidi s nemocemi srdce, a jedince fyzicky slabé, ale snadno ji mohou pocítit i ti zdraví.\n\nhttps://web.archive.org/web/20160711082058/http://www.toplekar.cz/bio-predpoved/_publish_portal_bio-predpoved_co-je-biometeorologicka-predpoved.html\n"}
{"id": "1213943", "url": "https://cs.wikipedia.org/wiki?curid=1213943", "title": "Bohumír Komínek", "text": "Bohumír Komínek\n\nBohumír Komínek (15. března 1944, Hlinsko – 10. června 1999, Hlinsko) byl český malíř.\n\nZákladní školu ukončil roku 1958. Přestože byl všestranně nadaný, z politických důvodů mu bylo odepřeno studium na jakékoli střední škole. Mohl se nakonec vyučit pouze v oboru nástrojař v Nové Pace. Roku 1959 onemocněl diabetem typu 1, který byl u něj později provázen diabetickou retinopatií. Po absolvování učiliště pracoval v ČKD Hradec Králové a od roku 1964 v továrně Elektro-Praga Hlinsko.\n\nRoku 1969 spoluzaložil filmový klub v Hlinsku a působil zde jako předseda výboru, dramaturg a lektor. Po třech letech byl filmový klub zakázán a Komínek pro zhoršení zraku odešel do invalidního důchodu. Od roku 1973 začal bez předchozí průpravy jako autodidakt malovat obrazy aby se osvobodil a nalezl nezávislost. Témata jeho obrazů vypovídají o kritickém a ironickém pohledu, s nímž vnímal atmosféru doby v malém městě za tzv. normalizace i o pozorovacím talentu se kterým dokázal vystihnout podstatné. Roku 1975 vyšetřovala Státní bezpečnost činnost údajné protistátní skupiny, kterou měl Komínek řídit, řada známých se mu začala vyhýbat. Jeho obrazy zakoupila Severočeská galerie výtvarného umění v Litoměřicích a od roku 1976 byl zastoupen na výstavách českého naivního a insitního umění pořádaného SGVU doma i v zahraničí.\n\nV roce 1977 se seznámil s malířkou Miroslavou Zychovou a společně se zasazovali o záchranu čtvrti starých domků v Hlinsku ve čtvrti Betlém. Roku 1978 měl první samostatnou výstavu v pražském Divadle v Nerudovce, kterou připravila a uvedla Marcela Pánková. V témže roce obdržel první cenu na výstavě amatérských výtvarníků okresu Chrudim a roku 1979 byl oceněn na Národní přehlídce neprofesionální výtvarné tvorby.\n\nPoslední obrazy namaloval počátkem roku 1980 a řada dalších zůstala nedokončena. Roku 1981 se narodil syn Oleg. Bohumír Komínek se v následujících letech zabýval sociologií a historií, pokoušel se o zformování teorie české transavantgardy a v letech 1982-88 se věnoval fotografování. Roku 1989 zcela oslepl.\n\nBohumír Komínek zemřel 10. června 1999. V následujících letech měl několik autorských výstav v regionálních galeriích, z nichž nejúplnější představení jeho díla nabídla společná výstava s Miroslavou Zychovou na zámku Klenová nazvaná \"Jedno místo, dvě cesty\" (2015). Soubornou Komínkovu výstavu \"Underground Hlinsko 70/80\" uspořádala pod záštitou Nadace Charty 77 Galerie U prstenu v Praze roku 2016.\n\nCelé Komínkovo malířské dílo vzniklo v rozmezí pouhých sedmi let. Zařazení jeho obrazů mezi naivní umění neodpovídá míře jeho talentu, ani založení. Komínek byl mimořádně inteligentní, matematicky nadaný a přemýšlivý člověk, který používal vlastní originální techniku kombinující temperu a latexové barvy nebo pastel fixovaný latexem. Jeho malířský styl je nezaměnitelný a snadno rozpoznatelný. Řadou svých rysů se váže spíše k umění profesionálnímu, je soustavnou tvorbou, která si za svůj úkol neklade jen popis, ale výklad světa. Komínek modeluje objemy věcí i figur tak, že všechny plochy v obraze důsledně vybarvuje z jedné strany od světlých tónů až po úplně tmavou a tím vytváří jejich reliéfní plasticitu. Figury i věci na jeho obrazech působí jako vypouklá tělesa a mají přímo haptické kvality.\n\nKomínkovy první obrazy z roku 1973 jsou silně stylizované lidské polofigury oproštěné od všech detailů. Námětem větších kompozic byla zprvu biblická a mytologická témata (\"Vyhnání z ráje\", 1973, \"Před obrazem\", 1974), která za postupující normalizace brzy vystřídala politická satira (\"Vzácná návštěva v JZD československo-mbrumbgwanžského přátelství se sídlem v Dolních Měchodůlkách\", 1974-75). Část obrazů autor zničil z obavy před domovní prohlídkou, když se o něj začala zajímat Státní bezpečnost. Důsledkem obav z uvěznění byla i částečná autocenzura témat obrazů. Z této doby pocházejí obrazy ekologicko-katastrofických vizí, které odrážely jeho osobní duševní rozpoložení a obavy o budoucnost. Autor se v nich vyvaroval úskalí mnohomluvných scén zalidněných figurami a vědomě sáhl k jednoduchým a výtvarně cítěným kompozicím (\"Sad\", 1975, \"Útěk ze stínu\", 1975).\n\nV letech 1976-1978 se Komínek věnoval malování velmi intenzivně. Brzy si uvědomil, že věrné zachycení doby a strnulosti poměrů v malém městě vypovídá samo o zrůdnosti režimu více, než satirická nadsázka (\"Nedělní odpoledne\", 1977, \"Před výlohou\", 1977, \"Postávání\", 1977, \"Večer v centru\", 1977, \"Všední ráno\", 1978). Častým námětem jsou lidé v restauraci (\"Posvícení\", 1975, \"V kavárně\", 1976) i bezútěšnost alkoholických úniků (\"Poslední host\", 1978, \"Opilcovo ranní zátiší\", 1978). Ve stejné době se začal zajímat o osud čtvrti starých domků na břehu Chrudimky v centru Hlinska, zvané Betlém, které hrozilo zbourání (\"Po demolici\", 1979). Vytvořil sérii obrazů, kde se snažil zachytit atmosféru běžného života zdejších obyvatel (\"Zastavení na Betlémě\", 1976, \"U nás na Betlémě\", 1976, \"Zeď\", 1976, \"Večerní nábřeží\", 1977).\n\nKomínek v důsledku své choroby rychle ztrácel zrak a kontrastem světlé a tmavé v konturách kresby kontroloval výstavbu obrazu (\"Ranní zátiší\", 1978). Barvy v tmavých místech už nebyl schopen navzájem odlišit. Spíše než skutečnost, zobrazují jeho obrazy představu skutečnosti a postupně se také oprošťují od detailů, které nepovažoval za důležité. Koncem 70. let putoval pěšky po Železných horách a vytvořil sérii několika desítek pastelů, nejčastěji s tématem cesty (\"Fantastická krajina II.\", 1978, \"Cesta ze vsi\", 1978, \"Cesta s keři\", 1979, \"Silnice s dělící čárou\", 1980). Působí zde již němá řeč tvarů jako kulisa děje se skrytým životem. Obrazy, kresby a pastely, které nestihl dokončit, zůstávají i v této podobě svébytným a působivým uměleckým dílem (\"Záložna VII\", \"Nejšťastnější den Simony a Patrika\", 1976).\n\n\n\n\n\n"}
{"id": "1213950", "url": "https://cs.wikipedia.org/wiki?curid=1213950", "title": "2050", "text": "2050\n\n2050 (MML) bude běžným rokem v gregoriánském kalendáři.\n\n\nZde jsou uvedena některá díla, jejichž děj se odehrává (zcela nebo částečně) v roce 2050.\n\n\n"}
{"id": "1213952", "url": "https://cs.wikipedia.org/wiki?curid=1213952", "title": "Donovan Džavoronok", "text": "Donovan Džavoronok\n\nDonovan Džavoronok (* 23. července 1997, Brno) je český volejbalista a reprezentant České republiky ve volejbale a plážovém volejbale na juniorské i seniorské úrovni. S volejbalem začal v Brně a věnoval se především plážovému volejbalu. V 17 letech začal hrát seniorskou českou volejbalovou extraligu za ČZU Praha. Sezónu 2015/2016 odehrál za VK Karlovarsko a stal se nejlépe bodujícím hráčem české extraligy.\n\n"}
{"id": "1213953", "url": "https://cs.wikipedia.org/wiki?curid=1213953", "title": "Banbury United FC", "text": "Banbury United FC\n\nBanbury United FC (celým názvem: Banbury United Football Club) je anglický fotbalový klub, který sídlí ve městě Banbury v nemetropolitním hrabství Oxfordshire. Založen byl v roce 1931 pod názvem Spencer SC. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou červená a žlutá\n\nSvé domácí zápasy odehrává na Spencer Stadium s kapacitou 6 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1213954", "url": "https://cs.wikipedia.org/wiki?curid=1213954", "title": "Brian Jacks", "text": "Brian Jacks\n\nBrian Jacks, (* 5. října 1946 v Londýně, Spojené království) je bývalý britský zápasník – judista anglické národnosti, bronzový olympijský medailista v judu z roku 1972.\n\nS judem začal v útlém věku po vzoru svého otce tehdy aktivního judisty. Byl členem populárního londýnského klubu Budokwai. Jako jeden z prvních britských judistů se soustředil vedle judistické přípravy i o fyzickou stránku juda jako nové sportovní disciplíny. Byl pověstný agresivním, útočným stylem boje s vynikajícím bojem na zemi. V roce 1964 si vybojoval v 18 letech start na olympijských hrách v Tokiu a skončil bez umístění potom co nepostoupil ze základní skupiny přes Japonce Takehidu Nakataniho. V roce 1972 již jako ostřílený judista získal bronzovou olympijskou medaili na olympijských hrách v Mnichově, když mu v cestě do finále zabránil Japonec Šinobu Sekine. Častá zranění kolen ho v dalších letech limitovala v přípravě, přesto se si dokázal zajistit nominaci na třetí olympijské hry v Montrealu v roce 1976. Jeho snažení ukončil ve čtvrtfinále Jugoslávec Slavko Obadov. Sportovní kariéru ukončil v roce 1980 potom co se nekvalifikoval na své čtvrté olympijské hry.\n\nJiž během aktivní kariéry patřil k sportovním osobnostem Spojeného království. Byl častým hostem v televizi, reprezentoval Británii v různých exhibičních soutěžích. Založil několik judistických oddílů. Na důchod se přestěhoval do Thajska, kde provouzuje hotel.\n\n"}
{"id": "1213957", "url": "https://cs.wikipedia.org/wiki?curid=1213957", "title": "Bohumil Heinz", "text": "Bohumil Heinz\n\nBohumil Heinz (9. května 1894 Rakovník – 22. května 1940 Praha) byl český grafik a rytec, známý zejména jako autor mnoha poštovních známek i bankovek.\n\nZačal studovat na keramické škole v Bechyni, ale když vypukla první světová válka, musel narukovat a bojoval na frontě v Rusku a v Itálii. Po válce začal studovat figurální malířství u Josefa Schussera, později u V. H. Brunnera a u Františka Kysely na Uměleckoprůmyslové škole v Praze. Kromě základů grafiky se zde učil také rytectví u Eduarda Karla, který jej nejvíce ovlivnil. Po absolvování školy začal pracovat ve Státní tiskárně cenin, pro kterou vytvořil řadu děl, která však zaměstnávala vynikajícího rytce Seizingera. Od roku 1932 proto Heinz pracoval jednak pro anglickou tiskárnu \"Thomas De La Rue and Co.\", jednak pro Národní banku.\n\nOd třicátých let navrhoval a ryl poštovní známky. Za první československé republiky vytvořil 23 poštovních známek, první z nich byl portrét Antonína Dvořáka z roku 1934. V období Protektorátu Čechy a Morava vytvořil celkem 10 známek s krajinnými motivy a na některých z nich umístil do kresby písmena „D“, „r“ a „B“ jako iniciály exilového presidenta Beneše. Některé známky z tohoto období (1939–1940) vyšly až po druhé světové válce. Heinz ryl známky i pro další poštovní správy, například pro Řecko, Švédsko, Nový Zéland a další.\n\nKromě bankovek a známek Heinz maloval obrazy, navrhoval plakáty a volné grafiky. Pro příležitostné tisky vytvořil několik portrétů (siamský císař, čínský president Sunjatsen, A. Jirásek) a grafických listů se studiemi lesa a alegorickými skupinami.\n\nPředčasná smrt dopřála Heinzovi jen několik let plně tvůrčí práce, přesto si získal vysoké ocenění u odborníků i ve veřejnosti. Československá pošta vydala k 90. výročí jeho narození v roce 1984 pamětní známku a Česká republika v retrospektivní sérii „Tradice české známkové tvorby“ znovu vydala v roce 2000 známku „Masaryk s dítětem“ a v roce 2002 alegorii „Republiky“ podle návrhu Maxe Švabinského. Poštovní muzeum vydalo Pamětní list k výstavě v roce 1995.\n\n"}
{"id": "1213958", "url": "https://cs.wikipedia.org/wiki?curid=1213958", "title": "Cinderford Town AFC", "text": "Cinderford Town AFC\n\nCinderford Town AFC (celým názvem: Cinderford Town Association Football Club) je anglický fotbalový klub, který sídlí ve městě Cinderford v nemetropolitním hrabství Gloucestershire. Založen byl v roce 1922. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Causeway Ground s kapacitou 3 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1213959", "url": "https://cs.wikipedia.org/wiki?curid=1213959", "title": "Petr Flejberk", "text": "Petr Flejberk\n\nPetr Flejberk (* 30. května 1951 Hořice) je český spisovatel. \n\nOd roku 1969 žije v Liberci, kde vystudoval Obchodní akademii a později jako úředník pracoval řadu let v administrativě v různých ekonomických pozicích. Jeho práce literární má těžiště též ve vydavatelské činnosti. Publikoval ještě v dobách studijních. Píše povídky, verše, básnickou prózu a fejetony. Autor publikoval svou tvorbu ještě v dobách studijních na střední škole, v řadě časopisů a tisku. Zpracoval také biografie osobností z jeho rodného kraje umělců, kumštýřů různých zaměření (sochařů, malířů a literátů) ...\n\n\n\nPetr Flejberk je uváděn ve Who is ...? (Kdo je ...?) od roku 2008 (Životopisná encyklopedie předních žen a mužů České republiky).\n"}
{"id": "1213964", "url": "https://cs.wikipedia.org/wiki?curid=1213964", "title": "Předpověď aktivity klíšťat", "text": "Předpověď aktivity klíšťat\n\nPředpověď aktivity klíšťat je jedna ze specializovaných předpovědí počasí, a předpovídá procento aktivních klíšťat připravených napadnout hostitele.\n\n\nLze tedy konstatovat, že ideální počasí pro klíšťata je období přeháněk a teplot mezi 15 až 30 °C (pokud je množství srážek dostatečné), naopak při teplotách do 5 °C, nebo horkých letních vlnách bez srážek, se klíšťat netřeba příliš obávat, ale alespoň základní opatrnost je vždy na místě, protože i jedno přisáté klíště vám může změnit celý život.\n\n"}
{"id": "1213965", "url": "https://cs.wikipedia.org/wiki?curid=1213965", "title": "Kings Langley FC", "text": "Kings Langley FC\n\nKings Langley FC (celým názvem: Kings Langley Football Club) je anglický fotbalový klub, který sídlí ve vesnici Kings Langley v nemetropolitním hrabství Hertfordshire. Založen byl v roce 1886. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Gaywood Park s kapacitou 1 963 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1213972", "url": "https://cs.wikipedia.org/wiki?curid=1213972", "title": "St Ives Town FC", "text": "St Ives Town FC\n\nSt Ives Town FC (celým názvem: St Ives Town Football Club) je anglický fotbalový klub, který sídlí ve městě St Ives v nemetropolitním hrabství Cambridgeshire. Založen byl v roce 1887. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Westwood Road s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1213973", "url": "https://cs.wikipedia.org/wiki?curid=1213973", "title": "Martin Chuman", "text": "Martin Chuman\n\nMartin Chuman (* 9. ledna 1973 Praha) je bývalý český fotbalista.\n\nV československé nejvyšší soutěži zasáhl na podzim 1992 do 2 utkání v dresu Dukly Praha (v rámci základní vojenské služby), v nichž neskóroval. Do Dukly přišel z Tempa Praha, vrátil se tamtéž. Věnuje se též futsalu.\n\n"}
{"id": "1213977", "url": "https://cs.wikipedia.org/wiki?curid=1213977", "title": "Tomáš Kalán", "text": "Tomáš Kalán\n\nTomáš Kalán (* 10. července 1973) je bývalý český fotbalista. Pracuje ve Vězeňské službě České republiky.\n\nOdchovanec Karlových Varů debutoval v nejvyšší československé soutěži v sobotu 14. srpna 1991 v dresu SKP Union Cheb, přičemž se ihned uvedl gólem do sítě olomoucké Sigmy (prohra 1:3), který byl zároveň i jeho jediným prvoligovým.\n\nHrál také v německém FC Werda 1921. Věnoval se také futsalu.\n\nVěnuje se trénování, v karlovarském klubu vede mládež.\n\n"}
{"id": "1213982", "url": "https://cs.wikipedia.org/wiki?curid=1213982", "title": "Abchazské knížectví", "text": "Abchazské knížectví\n\nAbchazské knížectví (gruzínsky აფხაზეთის სამთავრო – \"apkhazetis samtavro\") byla během 15. a 16. století samostatná feudální jednotka. Autonomii získalo od Osmanské říše a Ruského impéria, ale nakonec roku 1864 bylo včleněno právě do Ruského impéria.\n\nOd 12. století byla Abcházie pod vládou rodu Šervašidzeů. Během 14. století postavili janované aristokraté na pobřeží Abcházie obchodní stanice, které ale fungovaly jen krátkou dobu. Když roku 1450 bylo Gruzínské království zapleteno do hořké občanské války, Šervašidzeové se připojili ke vzpouře proti gruzínskému králi Giorgiovi VIII., který byl poražen rebely u Čikhori a Gruzie se rozdělila do tří soupeřících království a pěti knížectví. Abchazská knížata byla vazaly Mingrelijského knížectví které bylo pod vládou rodu Dadianiů, kteří byli podřízeni Imeretskému království.\n\nRoku 1490 byla Gruzie rozdělena smlouvou do tří subjektů: Kartlijské království, Imeretské království a Kachetijské království, jehož částí bylo i Abchazské knížectví.\n\nV 16. století se Abcházie dostala od vliv Osmanské říše a islámu. V druhé polovině 18. století rod Šervašidzejů přijal místo křesťanství islám.\n\nBěhem 16. - 18. stoletím se Abcházie dostávala do neustálých hraničních konfliktů s Mingrelijským knížectvím.\n\nKeleš Ahmed-Bej Šervašidze byl první knížetem který přijal Islám. Dne 2. května 1808 byl spáchán atentát na knížete Keleše jeho synem Aslan-Bejem. Dne 2. července 1810 ruská námořní pěchota zaútočila na Suhum-Kale a Aslan-Bej byl nahrazen svým bratrem Seferem Ali-Bejem, který konvertoval na křesťanství a přijal jméno Jiří a Abcházie se stala součástí Ruského impéria jako autonomní knížectví.\n\nBěhem Krymské války musely ruské síly evakuovat Abcházii a kníže Michael Šervašidze se obrátil na Osmany. Později ruská moc opět zesílila a roku 1864 byl západní Kavkaz zcela podroben Rusku. Autonomie byla Abcházii odňata a kníže Michael byl nucen se vzdát svých práv a přesídlit do Voroněže a z knížectví se stala speciální vojenská provincie Suhum-Kale která se roku 1883 stala částí Kutaisijské gubernie.\n"}
{"id": "1213985", "url": "https://cs.wikipedia.org/wiki?curid=1213985", "title": "Masenate Mohato Seeiso", "text": "Masenate Mohato Seeiso\n\nMasenate Mohato Seeiso (* 2. června 1976, Mapoteng) je současná královna choť Letsie III., krále Lesotha.\n\nNarodila se 2. června 1976 v Mapotengu jako dcera Thekiso Mots'oenenga a jeho manželky 'Makarabo. V letech 1990-1996 studovala na Mezinárodní vysoké škole Machabeng v Maseru a roku 1997 nastoupila na Národní univerzitu v Lesothu, kde získala titul bakaláře.\n\nV říjnu 1999 se zasnoubila s králem Letsiem III. Sňatek byl uzavřen 18. února 2000 v Maseru. Bylo to poprvé, co si lesothský král vzal prostou ženu. Spolu mají tři děti:\n"}
{"id": "1213988", "url": "https://cs.wikipedia.org/wiki?curid=1213988", "title": "Clement Atkinson Memorial Hospital", "text": "Clement Atkinson Memorial Hospital\n\nClement Atkinson Memorial Hospital je historická nemocniční budova v Coatesville v Pensylvánii. Je umístěna na 822–824 East Chestnut Street.\n\nJedná se o budovu s pěti částmi. Původní byla domovem Dr. Atkinsona, a má 1 1/2 podlaží – cihlová stavba v řadové zástavbě v koloniálním revival stylu. Jednopatrové, osmipokojové, nemocniční křídlo v zadní části bytu bylo postaveno v roce 1932. Druhé patro bylo přidáno k nemocničnímu křídu v roce 1937. Pozdější dostavby se konaly v roce 1955, 1962 a 1969. Nemocnice sloužila místní afro-americké populaci a zůstala v provozu až do roku 1977. Stavba byla přeměněna na komunitní centrum a byty v roce 1991. \n\nV roce 2011 byl objekt zařazen do National Register of Historic Places.\n"}
{"id": "1213989", "url": "https://cs.wikipedia.org/wiki?curid=1213989", "title": "Albers", "text": "Albers\n\nPříjmení Albers má více nositelů:\n\n"}
{"id": "1213991", "url": "https://cs.wikipedia.org/wiki?curid=1213991", "title": "Kaple Nejsvětější Trojice (Království)", "text": "Kaple Nejsvětější Trojice (Království)\n\nKaple Nejsvětější Trojice je nejstarší sakrální stavbou v Království (místní část města Šluknov). Polní kaple pochází z roku 1748, roku 2010 byla obnovena.\n\nNa stavbu malé barokní polní kaple, zasvěcené Nejsvětější Trojici, přispěli sedláci ze vsi Království. Místo pro první svatostánek ve vesnici bylo vybráno u cesty, která spojovala Království s Rumburkem, zároveň byl od kaple výhled na horní část vsi. Každoročně se tu slavil svátek Nejsvětější Trojice spojený s poutní mší. Tradici přerušila druhá světová válka. V poválečném období přestala být kaple využívána a také udržována. Vnitřní vybavení postupně zmizelo (bylo rozkradeno a zničeno), na počátku 21. století se propadla střecha a začalo se bortit zdivo.\n\nSnahy o obnovu památky vzešly z iniciativy obyvatel Království, seskupených v občanském sdružení \"Šluknovské Království\". Celkové náklady na opravu činily 69 660 Kč, z toho částkou 46 600 Kč přispěla \"Nadace Via\". Na rekonstrukci se dále podílely \"Technické služby města Šluknov\" a také \"Střední lesnická škola Šluknov\" (úprava okolí). Kaple byla obnovena v září 2010, její slavnostní žehnání provedl šluknovský administrátor (zároveň administrátor excurrendo pro farnost Království) P. Pavel Procházka dne 19. září 2010. Vlastníkem kaple je město Šluknov. Stavba není památkově chráněna.\n\nJednoduchá stavba téměř čtvercového půdorysu je bez oken. Omítky jsou s bílým nátěrem, hladké, nečleněné. V průčelí je umístěn jednoduchý vstup zakončený segmentovým obloukem, nad ním je v trojúhelníkovém štítu zasklená nika se soškou Ježíše Krista. Střecha je krytá břidlicí. Dubové římsy jsou původní, restaurovány byly při záchraně kaple. Na podlaze je položena nová cihelná dlažba, strop je klenutý. Zasklený obraz zobrazuje Pannu Marii s Jezulátkem. Původní vybavení se nedochovalo.\n\n\n\n"}
{"id": "1213993", "url": "https://cs.wikipedia.org/wiki?curid=1213993", "title": "Bądź duży", "text": "Bądź duży\n\n„Bądź duży“ je singl Natalie Nykiel z roku 2015, pocházející z jejího debutového studiového alba \"Lupus Electro\". Skladbu si složila sama zpěvačka ve spolupráci s Michałem „Fox” Królem a text písně napsal Jacek Szymkiewicz.\n\nHit se vyšplhal na 7. místo v žebříčku AirPlay – Top, který vytváří seznamy nejhranějších skladeb polských rozhlasových stanic. Videoklip k písni byl během udílení cen Eska Music Awards 2015 obdržel sošku v kategorii Eska TV Award – Nejlepší videoklip. Kompozice za prodeje v Polsku obdržela status diamantové desky, když překonala náklad 100 000 prodaných kopií.\n\nKompozice byla premiérově prezentována zpěvačkou 29. listopadu 2014 v semifinále páté sezóny pořadu The Voice of Poland, který vysílá kanál TVP2. Píseň byla druhým promo singlem k jejímu debutovému studiovému albu z debutového alba zpěvačky s názvem \"Lupus Electro\". Píseň si složila sama zpěvačka spolu s Michałem „Fox” Królem a slova napsal Jacek Szymkiewicz.\n\nNatalia Nykiel několikrát vystoupila s písní „Bądź duży” během různých, v televizi vysílaných velkých akcí, mimo jiné na slavnostním předávání Eska MusicAwards 2015 nebo během koncertu \"Sylwester z Dwójką 2015\" ve Wrocławi, který pořádala stanice TVP2 a rádio Zet.\n\nDne 16. dubna 2015 se uskutečnila premiéra videoklipu, který režíroval Daniel Jaroszek. Během galavečeru Eska Music Awards 2015 videoklip získal ocenění v kategorii Eska TV Award – Nejlepší videoklip. Do konce roku 2015 hudební video pro „Bądź duży” zaznamenalo na YouTube více než 27 milionů zhlédnutí a stalo se sedmým nejpopulárnějším hudebním videem v Polsku a také čtvrtým nejpopulárnějším hudebním videem zrealizovaným pro polskou píseň.\n\nVideoklip se umístil na 3. pozici v seznamu nejhranější videoklipů ze strany hudebních televizí.\n\nPíseň se vyšplhala na 7. místo v žebříčku AirPlay – Top, který zahrnuje nejhranější písně v polských rádiích. Kromě toho singl byl v Polsku oceněn 3× platinovou certifikací za prodej více než 60 000 kusů kopií.\n\n"}
{"id": "1213994", "url": "https://cs.wikipedia.org/wiki?curid=1213994", "title": "Kaple Panny Marie Lurdské", "text": "Kaple Panny Marie Lurdské\n\nKaplí zasvěcených Panně Marii Lurdské je více:\n\n\n"}
{"id": "1213995", "url": "https://cs.wikipedia.org/wiki?curid=1213995", "title": "Nozomi", "text": "Nozomi\n\nNozomi byla japonská kosmická sonda na výzkum Marsu. Její jméno znamená v překladu \"naděje\", a byla prvním pokusem jiného státu než je Sovětský svaz/Rusko a USA o dosažení Marsu. Podle plánu měla zkoumat Mars z výstřední oběžné dráhy po dobu tři až pět let. Středem studia mělo být chování vysoké atmosféry Marsu pod vlivem slunečního větru. \n\nDo kosmu ji vynesla čtyřstupňová nosná raketa M-5 4. července 1998. Na rozdíl od předešlých sond, které z parkovací orbity Země zamířily rovnou k Marsu, Nozomi dvakrát letěla k Měsíci a zpět k Zemi, aby zvýšila svou rychlost. Po skončení manévrování však nedosáhla plánovaného kurzu, a proto nemohla Mars dostihnout v roce 1999, jak bylo naplánováno, ale musela k němu letět po takzvané nouzové dráze s příletem až koncem roku 2003. Tím však problémy nekončily. Nozomi selhal hlavní komunikační systém, vyskytly se poruchy v systému zásobování elektrickou energií a dokonce hrozila srážka sondy s Marsem. Několik poruch způsobily silné sluneční erupce v roce 2002. Nozomi se nakonec s planetou nesrazila a minula ji ve vzdálenosti 894 km, ale v té době už řídící středisko Sagamihara Spacecraft Operations Center nemělo se sondou spojení. Zůstala tedy obíhat Slunce jako další z neúspěšných sond poslaných k Marsu před ní.\n\n\n"}
{"id": "1214001", "url": "https://cs.wikipedia.org/wiki?curid=1214001", "title": "Časová schránka", "text": "Časová schránka\n\nČasová schránka nebo též časová kapsle je úkryt historických předmětů nebo informací, sloužící většinou jako metoda komunikace s lidmi v budoucnosti. Má pomoci budoucím historikům, archeologům nebo antropologům. Časové schránky jsou někdy vytvářeny u příležitosti významných momentů jako jsou Světové výstavy nebo položení základního kamene budov.\n\nČasové schránky jsou umístěné s úmyslem znovuotevření ke konkrétnímu datu v budoucnosti.\n\nJedním z prvních příkladů použití časové schránky je Detroit Century Box, vymyšlená starostou Detroitu Williamem Mayburym. Tato byla vytvořena 31. prosince 1900 a její otevření bylo naplánováno za 100 let. Uvnitř se nacházely fotografie a dopisy 56 významných obyvatel města, popisujících život v roce 1900 a jejich představy a předpovědi světa v roce 2000. Starosta Maybury rovněž zanechal ve schránce dopis svému budoucímu nástupci. Schránka byla otevřena při ceremonii 31. prosince 2000 městskými úředníky, jimž předsedal starosta Dennis Archer.\n\nZa první časovou schránku v moderním smyslu je považována Krypta civilizace z roku 1936 umístěná na Oglethorne University určena k otevření v roce 8113. Autorem termínu časová schránka je raketový konstruktér George Pendrey.\n\nDalší známá časová schránka byla vytvořena při příležitosti Světové výstavy 1939 v New Yorku jako součást expozice firmy Westinghouse Electric. Jde o 2,3 metrů dlouhou schránku s vnitřním průměrem 16 centimetrů o hmotnosti 360 kilogramů, která byla vyrobena z mědi, chromu a slitiny stříbra. Obsahuje běžné předměty, například cívky nití a panenky, semena plodin základních potravin, denní tisk, mikroskop nebo slovník. V roce 1965 byla přidána druhá časová kapsle umístěná deset stop severně od první. Obě jsou zakopány 50 stop pod povrchem Parkem Corona ve Flushing Meadows na místě výstavy. Obě schránky by měly být otevřeny v roce 6939.\n\nV době socialismu v SSSR rovněž vzniklo mnoho časových schránek se vzkazy budoucím generacím komunistické společnosti.\n\nČtyři časové schránky se nachází rovněž ve vesmíru. Jedná se o vzkazy mimozemským civilizacím, popřípadě budoucím lidem, na palubě kosmických sond Pioneer 10, Pioneer 11, Voyager 1 a Voyager 2. V přípravě je rovněž satelit KEO, jehož datum startu bylo ovšem již několikrát odloženo. Tento satelit by měl obsahovat vzkazy obyvatel planety Země budoucím generacím a měl by být naveden na dráhu takovou, aby do atmosféry Země vstoupil za 50000 let, což je doba, která přibližně uplynula mezi vytvořením prvních jeskynních maleb a rokem startu družice.\n\nV roce 1990 vznikla Mezinárodní unie časových schránek, která má za cíl vytvořit a udržovat globální databázi všech existujících časových kapslí.\n\nNěkteří historikové, například William Jarvis, tvrdí, že většina vytvořených časových schránek obvykle neposkytuje mnoho hodnotných historických informací. Podle vyjádření Jarvise jsou totiž obvykle zaplněny artefakty s omezenou hodnotou pro budoucí historiky. Pokud by obsahovaly osobní poznámky lidí, obrázky, fotografie nebo další dokumenty, hodnota pro historiky by se zvýšila.\n\nDalší kritika směřuje na fakt, že časové schránky jsou uzavřeny až do doby naplánovaného otevření. Lidé v mezidobí nemají k těmto artefaktům a dokumentům přístup, časové kapsle tedy špatně plní svou muzejní úlohu zachování informací o kultuře v dané době.\n\nHistorikové také poukazují na problém s výběrem médií pro přenos informací do budoucnosti. Lze předpokládat, že v době otevření v daleké budoucnosti budou dnešní technologie a dnešní záznamová média značně zastaralá. Dalším problémem může být odlišný jazyk v daleké budoucnosti.\n\nProblémem může být i to, že mnohé časové schránky mohou být ztraceny když o ně přestane být zájem a jejich přesná poloha přestane být známa. Dále mohou být zničeny přírodními podmínkami, například podzemní vodou.\n\nZ těchto důvodu lze říci, že archivy mohou být nejlepším druhem časových schránek, alespoň po dobu, kdy se dané médium používá a kdy z něj lze čerpat data.\n\n"}
{"id": "1214004", "url": "https://cs.wikipedia.org/wiki?curid=1214004", "title": "Tomáš Pěnkava", "text": "Tomáš Pěnkava\n\nTomáš Pěnkava (* 14. srpna 1970) je bývalý český fotbalový záložník.\n\nV československé nejvyšší soutěži zasáhl na jaře 1991 do 2 utkání v dresu Slavie Praha a na podzim 1991 do 4 utkání za Bohemians, aniž by skóroval. Na jaře 1992 hrál druhou ligu v Mladé Boleslavi. Od podzimu 1993 do jara 2000 dal v ČFL celkem 37 branek (Slavia „B“ 1993/94: 8, Český Brod 1994–1997: 27, Kolín 1999: 1, Semice 1999/00: 1). Od roku 2000 působil v menších klubech (Velim, Uhlířské Janovice, Poděbrady, Polepy, Libodřice, Ratboř, Tři Dvory a Ovčáry). Nyní hraje za SK Strupčice v roli kapitána.\n\nPo skončení hráčské kariéry se věnuje trénování.\n\n"}
{"id": "1214007", "url": "https://cs.wikipedia.org/wiki?curid=1214007", "title": "Jean-Paul Coche", "text": "Jean-Paul Coche\n\nJean-Paul Coche, (* 25. července 1947 v Nice, Francie) je bývalý francouzský zápasník – judista, bronzový olympijský medailista v judu z roku 1972.\n\nS judem začínal ve 12 letech v rodném Saint-Tropez. Později se připravoval v Paříži v klubu Racing Club de France pod vedením japonského mistra Šózó Awazu. Patřil k nejlepším francouzským judistům své doby. Jako střední váha do 80kg porážel díky své velmi přesné technice mnohem těžší judisty v soutěžích bez rozdílu vah. Jeho osobní technikou bylo seoi-nage. V roce 1972 získal bronzovou olympijskou medaili na olympijských hrách v Mnichově, když v turnaji prohrál s Britem Brianem Jacksem a v boji o finále podlehl Korejci O Sung-ipovi. V roce 1976 při své druhé účasti na olympijských hrách v Montrealu jako úřadující mistr Evropy vypadl ve druhém kole s Němcem Fredem Marhenkem. Vzápětí ukončil reprezentační kariéru. Věnuje se trenérské a manažerské práci. Jeho synovec Christian Pouget, patřil ve své době k nejlepším hokejistům Francie.\n\n"}
{"id": "1214009", "url": "https://cs.wikipedia.org/wiki?curid=1214009", "title": "Amín Džamáíl", "text": "Amín Džamáíl\n\nAmín Pierre Džamáíl (: , ‎* 22. ledna 1941, Bikfája) je libanonský politik z řad maronitských křesťanů, který v letech 1982 až 1988 zastával úřad libanonského prezidenta poté, co byl v září 1982 spáchán atentát na jeho předchůdce a mladšího bratra Bašíra Džamáíla (1947–1982).\n\nPo skončení prezidentského mandátu přednášel na amerických univerzitách. V roce 2000 se vrátil do Libanonu a začal opět působit na tamní politické scéně. V listopadu 2006 zahynul při atentátu jeho syn Pierre Amín (1972–2006), toho času ministr průmyslu libanonské vlády. Od roku 2007 stál v čele politické strany Katáib, kterou založil jeho otec Pierre (1905–1984), kde jej v roce 2015 vystřídal jeho syn Samy (* 1980).\n"}
{"id": "1214010", "url": "https://cs.wikipedia.org/wiki?curid=1214010", "title": "Norman Bethune", "text": "Norman Bethune\n\nNorman Bethune (4. března 1890 Gravenhurst – 12. listopadu 1939 Huang Šiko) byl kanadský lékař, vynálezce a komunistický aktivista, národní hrdina Čínské lidové republiky a veterán první světové války. Proslavil se zejména vývojem mobilní krevní transfuzní služby během španělské občanské války. Koncem třicátých let 20. století bojoval také v druhé čínsko-japonské válce. Zemřel v roce 1939 na otravu krve.\n\n\n"}
{"id": "1214013", "url": "https://cs.wikipedia.org/wiki?curid=1214013", "title": "Expozice kamenictví v Mrákotíně", "text": "Expozice kamenictví v Mrákotíně\n\nExpozice kamenictví v Mrákotíně je muzeum v Mrákotíně, expozice je umístěna v budově úřadu městyse v Mrákotíně čp. 49. Muzeum bylo otevřeno hejtmanem kraje Vysočina Milošem Vystrčilem 1. září 2012 a je zřizováno mikroregionem Telčsko v rámci projektu Regionem Renesance. \n\nV Mrákotíně a jeho okolí dřív fungovalo mnoho kameníků a lomů na kámen, největší z nich, tzv. lom s názvem Šedova skála je ten, ve kterém byl lomen kámen pro tzv. Mrákotínský monolit, který je umístěn na třetí nádvoří pražského hradu. V expozici jsou mimo jiné informace o přesunu tohoto monolitu na pražský hrad a také o jeho výrobě. Ve sbírkách expozice jsou předměty denní potřeby kameníků, jako např. kamenické boty, klobouky či kalendář s obrázky dívek a žen, který patřil kameníkům. V expozici je umístěn i přístřešek se štontem z bývalého lomu, pod kterým pracovali kameníci. V expozici jsou i kostky, kameny či ruční nebo strojní nářadí, potomci kameníků nadále rozšířují expozici předměty z historie kameníků. Stejně tak exponáty v muzeu i vznikly, obyvatelé mrákotína přinesly nástroje kameníků a další památky. Starosta městyse v místním zpravodaji požádal před vytvořením muzea obyvatele o to, aby předměty z hisorie kamenictví v obci zapůjčili do expozice. Teoretické informace o kamenictví z archivů získával geolog Radovan Zejda.\n\nV expozici je umístěna také prázdná nástěnka, která má být výzvou pro návštěvníky, aby se pokusiili rozšiřovat expozici. Uvedeny jsou také panely s informacemi o projektu Regionem renesance a také panely s informacemi z historie Mrákotína a informacemi o kamenictví.\n\n"}
{"id": "1214014", "url": "https://cs.wikipedia.org/wiki?curid=1214014", "title": "Ryan Malone", "text": "Ryan Malone\n\nRyan Gregory Malone (* 1. prosince 1979 v Pittsburghu, Pensylvánie) je americký hokejový útočník v současné době bez angažmá.\n\nRyan Malone, měřící přes 190 centimetrů začínal juniorskou část kariéry v týmu St. Cloud State University, ve které rovněž studoval. Univerzita hrála soutěž NCAA, přesněji v konferenci Western Collegiate Hockey Association. Ještě před univerzitou St. Cloud State hrával jeden rok v Omaha Lancers. V roce 1999 byl draftován do NHL ve 4. kole ze 115. místa týmem Pittsburgh Penguins. Největší úspěch s univerzitou byl ročník 2000/2001, vyhráli konferenci WCHA.\n\nKe konci sezóny 2002/03 byl poprvé povolán do týmu Wilkes-Barre/Scranton Penguins, farma týmu Pittsburgh Penguins v AHL. V následující sezoně se mu podařilo pronikl do hlavní sestavy Pittsburghu, vedle Dicka Tarnstroma a Alexeje Morozova se okamžitě stal třetím nejlepším střelcem Penguins. Kvůli stávce v NHL 2004/05 strávil ročník ve třech týmech v různých soutěžích, Espoo Blues finská SM-liiga, Ritten-Renon italská Serie A a HC Ambri-Piotta švýcarská National League A. Po ukončení výluky se vrátil do Pittsburghu Penguins. V ročníku 2007/2008 se s týmem probojovali až do finále playoff, ve kterém nestačili nad týmem Detroit Red Wings. Po skončení sezony se nemohl dohodnout na nové smlouvě s Penguins, po vypršení smlouvy se stal volným hráčem. Na nové smlouvě se dohodl s týmem Tampa Bay Lightning, který mu nabídl 31,5 milionu amerických dolarů za sedmiletý kontrakt. V Tampě odehrál nejvíc sezon v kariéře NHL.\n\nPo šesti letech v Lightning nebyla jeho smlouva proloužena a podruhé v kariéře se stal volným hráčem. 11. září 2014 se dohodl na jednoleté smlouvě s týmem New York Rangers. Za Rangers odehrál pouze šest zápasů, většinu sezony strávil na jejich farmě v Hartford Wolf Pack. V únoru 2015, byl umístěn na waiver list. Další zápasy v kariéře již nepřidal, v NHL odehrál 647 zápasů, ve kterých nasbíral 370 kanadských bodů.\n\nPo téměř dvou a půl roků bez hokeje oznámil návrat k hokeji, 5. října 2017 se dohodl s klubem Iowa Wild na zkušebním kontraktu. Důvodem k návratu do hokeje byla taková že mu chyběl hokej a motivací je pro něho zahrát si za americký národní tým na olympijských hrách v Pchjongčchangu. Do hlavního týmu Minnesota Wild nemá moc zájem se prosadit z důvodů že hráči z NHL nemohou reprezentovat svou vlast na olympijských hrách. Po rozehrání v AHL odcestoval s americkou reprezentací do Evropy, kde sehráli turnaj o Deutschland Cup. V turnaji odehrál dva zápasy, ve kterém nebodoval, pouze dostal dvě trestné minuty a tři záporné body. Po odehraném turnaji se vrátil zpět do zámoří a připojil se zpátky k týmu Iowa Wild, ve kterém přidal čtyři zápasy. V posledním utkání AHL proti Cleveland Monsters přihrál na gól. K reprezentačnímu výběhu se dále nepřipojil a nebyl ani nominován k olympijským hrám. \n\nV dubnu 2014 byl na Floridě zadržen policii za jízdu pod vlivem narkotik a obviněn z držení kokainu. Při podrobení dechové zkoušce nadýchal 1,12 a 1,16 promile. Při prohledávání oblečení našli 1,3 gramu kokainu. Kauce na jeho propuštění byla stanovena na 2500 dolarů (téměř 50 tisíc korun). Po zaplacení kauce byl propuštěn. \n\n\n\n"}
{"id": "1214015", "url": "https://cs.wikipedia.org/wiki?curid=1214015", "title": "Federal Correctional Complex (Allenwood)", "text": "Federal Correctional Complex (Allenwood)\n\nFederal Correctional Complex, Allenwood (FCC Allenwood), je americká federální věznice pro mužské vězně v Pensylvánii. Je provozována Federálním úřadem pro věznice (Federal Bureau of Prisons), spadajícím pod ministerstvo spravedlnosti. Nachází se asi 121 km severně od Harrisburgu u Allenwoodu.\n\nKomplex se skládá ze tří zařízení:\n\nZnámí vězni:\n"}
{"id": "1214017", "url": "https://cs.wikipedia.org/wiki?curid=1214017", "title": "Ondrej Chovanec", "text": "Ondrej Chovanec\n\nOndrej Chovanec (* 5. listopadu 1970) je bývalý slovenský fotbalista. Usadil se v Praze a pracuje jako hráčský agent.\n\nV československé nejvyšší soutěži odehrál na podzim 1989 1 utkání v dresu Sparty Praha, v němž neskóroval (10. října 1989 v Nitře, prohra 0:4).\n\nPracuje jako hráčský agent – CHOVANEC SPORT AGENCY, a.s.\n\n"}
{"id": "1214020", "url": "https://cs.wikipedia.org/wiki?curid=1214020", "title": "Daniel Hort", "text": "Daniel Hort\n\nDaniel Hort (* 5. října 1967) je bývalý český fotbalový útočník. Pracuje jako hráčský agent.\n\nV československé nejvyšší soutěži zasáhl na podzim 1991 do 9 utkání v dresu Českých Budějovic, v nichž neskóroval.\n\nPracuje jako hráčský agent v International Sports Agency - ISA, s.r.o.\n\n"}
{"id": "1214021", "url": "https://cs.wikipedia.org/wiki?curid=1214021", "title": "Čtvrtá pětiletka (Jugoslávie)", "text": "Čtvrtá pětiletka (Jugoslávie)\n\nČtvrtý pětiletý plán byl v Jugoslávii schválen na začátku roku 1966. Vycházel z hospodářské reformy, která byla schválena jen o rok dříve, a která měla vyřešit problémy, které naplno vyplynuly při předchozím pětiletém plánu. Věnoval se období let 1966–1970.\n\nVýsledkem reformy, která měla zabránit nástupu liberalizačních tendencí, nezaměstnanosti a decentralizace, však byla naopak přílišná centralizace, stagnace národního hospodářství a téměř nulový přírůstek pracovních sil, tj. jednotlivé jugoslávské firmy vyhlásily stop-stav nabírání nových zaměstnanců. Tempo růstu domácího produktu pokleslo z hodnot 13–14 % ročně na 2–5 % ročně, a v některých odvětvích byl znatený pokles. Jugoslávská vláda snížila objem investic do rozvoje hospodářství a devalvovala měnu. \n\nPlaty v zemi rostly rychleji, než produktivita práce, což bylo zapříčiněno tím, že svazová vláda odstranila veškerou regulaci výše platů s výjimkou stanovení minimální mzdy. Pozitivní dopad měl však tento krok na to, že jednotlivé podniky mohly dobře odměňovat úspěšné zaměstnance a ztrátové podniky nemohly nabídnout vysoké mzdy a naopak musely apelovat na zlepšení jednotlivých pracovních výkonů. Tím se měla zvýšit efektivita domácího hospodářství. \n\nNezaměstnanost, která začala značně růst, vedla k odlivu pracovní síly do zahraničí. V roce 1968 pracovalo 400 000 obyvatel SFRJ v zahraničí.\n"}
{"id": "1214023", "url": "https://cs.wikipedia.org/wiki?curid=1214023", "title": "Kostel svatého Michaela archanděla (Tušimice)", "text": "Kostel svatého Michaela archanděla (Tušimice)\n\nŘímskokatolický kostel svatého Michaela archanděla stával na návsi v Tušimicích v okrese Chomutov.\n\nEmpírový kostel byl postaven v roce 1823, kdy nahradil původně gotický kostel ze druhé poloviny čtrnáctého století. Přestože v šedesátých letech dvacátého století sloužil jako sýpka, byl až do svého zániku farním kostelem farnosti Tušimice. Zanikl spolu s vesnicí kvůli rozšiřování hnědouhelného lomu Nástup. Památková ochrana kostela byla zrušena v roce 1970 a o dva roky později byl kostel zbořen.\n\nKostel měl obdélný půdorys a polygonálně uzavřený presbytář. Nad západním průčelím zdůrazněným omítkovým bosováním stála hranolová věž.\n\nNa raně barokním oltáři byl umístěn obraz z roku 1840 od litoměřického malíře J. Grusse. Raně barokní byly také dva boční oltáře a křtitelnice, která pocházela z chomutovské jezuitské koleje. Skříň varhan vyrobil v roce 1837 J. Groebl z Kadaně. Pozdně gotická socha \"Truchlící Panny Marie\" (pravděpodobně od Ulricha Creutze) byla převezena do chomutovského muzea.\n"}
{"id": "1214024", "url": "https://cs.wikipedia.org/wiki?curid=1214024", "title": "Jaroslav Sovič", "text": "Jaroslav Sovič\n\nJaroslav Sovič (* 6. května 1971) je bývalý slovenský fotbalový záložník.\n\nOdchovanec Moldavy nad Bodvou zasáhl na jaře 1992 do 10 utkání československé nejvyšší soutěže v dresu Banské Bystrice (v rámci základní vojenské služby), v nichž vstřelil jednu branku (29. března 1992 v Bratislavě Slovanu).\n\nDále hrál za kluby VSŽ Košice, 1. FC Košice, 1. FK Svidník, FK Čaňa, FC Senec, FC Steel Trans Ličartovce, MFK Košice - Krásna a TJ Družstevník Rešice.\n\nS mužstvem 1. FC Košice triumfoval ve finále 33. (posledního) ročníku Československého poháru, které se hrálo v neděli 6. června 1993 na hřišti Tatranu Poštorná před 6 000 diváky. Druholigoví košičtí fotbalisté v něm překvapivě porazili novopečeného mistra ligy Spartu Praha, senzací pak byl rozdíl 4 branek – 5:1.\n\n"}
{"id": "1214026", "url": "https://cs.wikipedia.org/wiki?curid=1214026", "title": "Abdulgadži Barkalajev", "text": "Abdulgadži Barkalajev\n\nAbdulgadži Barkalajev nebo Abdul Barkalaevi (16. prosinec 1953 – 3. srpna 2019 Machačkala) byl sovětský zápasník – judista a sambista dagestánské (avarské) národnosti. S judem začínal během studií v Tbilisi. V roce 1975 nahradil v sovětské reprezentaci Gurama Gogolauriho, ale v olympijském roce 1976 své postavení v reprezentaci neudržel. Na olympijské hry v Montrealu nebyl nominován. Později se vrátil do rodného Dagestánu, do Machačkaly. Po skončení sportovní kariéry na začátku osmdesátých let se věnoval trenérské práci. \n\n"}
{"id": "1214027", "url": "https://cs.wikipedia.org/wiki?curid=1214027", "title": "Ján Pálka", "text": "Ján Pálka\n\nJán Pálka (11. března 1869 Liptovský Mikuláš – 16. července 1935 Bratislava) byl slovenský podnikatel, otec hudebního skladatele Dušana Pálky.\n\nPocházel z rodu Pálkovců, kteří hráli významnou roli v dějinách Slovenska. Jeho předkové byli koželuzi, kteří v cestách za svým řemeslem procestovali Evropu. Mimo jiné byli prvními, kteří přinesli na Liptov jižní ovoce. Byli mezi předními představiteli slovenského národního obrození. Ján Pálka studoval na gymnáziu v Banské Bystrici a v Levoči. Byl na praxi v kožedělných továrnách ve Vídni, Rijece a v Německu a posléze převzal rodinou firmu v Liptovském Mikuláši. \n\nByl autorem sociálně-utopické hospodářské teorie a prací o socializaci podnikání. V duchu těchto teorií se pokusil vést svoji továrnu. Zavedl účast zaměstnanců na řízení podniku, osmihodinovou pracovní dobu, placenou dovolenou, poskytoval podporu chudým dělníkům a stipendia na studium jejich dětí. Domníval se, že když zlepší jejich sociální postavení, zvýší se i jejich pracovní výkon. Pokus zcela ztroskotal a od úplného krachu ho zachránila pouze spolupráce s Tomášem Baťou.\n\nByl členem Masarykovy akademie práce, \"Sociálního ústavu Československé republiky\" a kulturního spolku \"Beseda\" v Liptovském Mikuláši. Angažoval se i v evangelické církvi.\n\nJeho syn Dušan Pálka se stal známým hudebním skladatelem.\n\n\n\n"}
{"id": "1214032", "url": "https://cs.wikipedia.org/wiki?curid=1214032", "title": "Twink", "text": "Twink\n\nTwink může být:\n\n"}
{"id": "1214033", "url": "https://cs.wikipedia.org/wiki?curid=1214033", "title": "Dudeismus", "text": "Dudeismus\n\nDudeismus (z originální angličtiny jako \"dudeism\") je druh filozofie a životního stylu inspirovaného postavou The Dude z filmu bratří Coenovských Big Lebowski, kterou založil novinář Oliver Benjamin. Postavu ve filmu ztvárnil Jeff Bridges. Za den vzniku této víry se považuje 6. března, jelikož téhož dne v roce 1998 šel film do kin.\n\nPrincipem víry je nepraktikovat nic příliš aktivně, relaxovat, vždy si najít čas na hamburger, pivo atp. Např. dudeistická jóga doporučuje jednu polohu, a to v leže. Dudeisté konají poutě do bowlingových heren, kde se setkávají každé 2 týdny a občas zazní i kázání (většinou se jedná o příběhy z filmu). Vznik jako takový si bere inspiraci v taoismu. Na vzniku dudeismu se svými myšlenkovými pochody podílel i americký transcendentalista Walter Whitman a nebo humanisté jako Mark Twain a Kurt Vonnegut.\n"}
{"id": "1214034", "url": "https://cs.wikipedia.org/wiki?curid=1214034", "title": "Pavol Pavlús", "text": "Pavol Pavlús\n\nPavol Pavlús (* 22. června 1974 Myjava) je bývalý slovenský fotbalový obránce či záložník. Po skončení hráčské kariéry se věnuje trénování.\n\nNa podzim 1992 odehrál 4 utkání v československé nejvyšší soutěži v dresu Spartaku Trnava, aniž by skóroval. Nejvyšší soutěž hrál také na Slovensku, v České republice a Rusku.\n\nDále hrál za kluby DAC Dunajská Streda (podzim 1998), rakouský ASK Klingenbach (jaro a podzim 2003), ŠK Blava Jaslovské Bohunice (jaro 2004) a poté znovu v Rakousku za Bad Aussee a Bad Goisern.\n\nPo skončení hráčké kariéry se věnuje trénování.\n\n"}
{"id": "1214035", "url": "https://cs.wikipedia.org/wiki?curid=1214035", "title": "Václav Pokorný (fotbalista)", "text": "Václav Pokorný (fotbalista)\n\nVáclav Pokorný (* 16. října 1968) je bývalý český fotbalový obránce.\n\nV československé nejvyšší soutěži zasáhl na podzim 1991 a podzim 1992 celkem do 3 utkání v dresu Českých Budějovic, v nichž neskóroval.\n\n"}
{"id": "1214037", "url": "https://cs.wikipedia.org/wiki?curid=1214037", "title": "Kaple Panny Marie Schönstattské", "text": "Kaple Panny Marie Schönstattské\n\nKaplí zasvěcených Panně Marii Schönstattské je více:\n\na další...\n\n"}
{"id": "1214038", "url": "https://cs.wikipedia.org/wiki?curid=1214038", "title": "Seznam vrcholů v Děčínské vrchovině", "text": "Seznam vrcholů v Děčínské vrchovině\n\nSeznam vrcholů v Děčínské vrchovině obsahuje pojmenované děčínské vrcholy s nadmořskou výškou nad 450 m nebo s prominencí nad 100 metrů. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku. Seznam postihuje pouze českou část pohoří.\n\nSeznam vrcholů podle výšky obsahuje pojmenované vrcholy s výškou nad 450 m n. m. Nejvyšší hory se nachází v okrsku Sněžnická hornatina, včetně nejvyššího Děčínského Sněžníku (723 m n. m.).\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takových je v Děčínské vrchovině 6. Nejprominentnějším je Růžovský vrch (330 metrů), nejvyšší Děčínský Sněžník je až druhý (150 metrů).\n\n"}
{"id": "1214039", "url": "https://cs.wikipedia.org/wiki?curid=1214039", "title": "Můj nejmilejší bar", "text": "Můj nejmilejší bar\n\nMůj nejmilejší bar (v anglickém originále \"Trees Lounge\") je americký film z roku 1996. Natočil jej Steve Buscemi podle vlastního scénáře (jde o jeho celovečerní debut). Hlavní roli ve filmu hraje sám Buscemi, další postavy ztvárnili například Chloë Sevigny, Eszter Balint a Samuel L. Jackson. Dále ve filmu vystupovali režisérův bratr Michael Buscemi a syn Lucian Buscemi. Autorem hudby k filmu je Evan Lurie. Hlavní postavou filmu je nezaměstnaný automechanik. Ten tráví velké množství času ve svém oblíbeném baru. Po smrti svého strýce začne jezdit s jeho zmrzlinářskou dodávkou.\n\n"}
{"id": "1214042", "url": "https://cs.wikipedia.org/wiki?curid=1214042", "title": "Hotel Jugoslavija", "text": "Hotel Jugoslavija\n\nHotel Jugoslavija (v srbské cyrilici \"Хотел Југославија\") se nachází v srbské metropoli Bělehrad, v místní části Nový Bělehrad, na břehu řeky Dunaje a v blízkosti železniční stanice Zemun.\n\nVznik reprezentativního hotelu v blízkosti nově vznikajících vládních budov navrhl již do svého původního plánu Nového Bělehradu urbanista Nikola Dobrović. Návrh samotné budovy luxusního hotelu vznikl podle vítězného návrhu, který předložil Chorvatský projektový závod. Na výstavbě hotelu, která byla zahájena v roce 1948, pracovala mobilizovaná mládež v rámci pracovních akcí. Přestože se jim podařilo vybetonovat základy stavby během pouhých dvanácti dní a práce postupovaly rychle kupředu, již v roce 1949 byla výstavba zastavena. Důvodem byly ekonomické těžkosti, které Jugoslávii způsobil rozkol se Sovětským svazem a dalšími východoevropskými zeměmi. K obnově výstavby hotelu došlo až v roce 1960. Výstavba ale pokračovala podle nového architektonického návrhu, který připravil Lavoslav Horvat. Slavnostně byl hotel otevřen v roce 1969.\n\nHotel byl po svém otevření nejluxusnějším svého druhu v celé zemi. Disponuje sedmi patry, má 1500 místností; z toho celkem 1100 lůžek – 200 jednomístných pokojů, 400 dvoumístných pokojů a 23 apartmánů; dvě restaurace o kapacitě 600+200 míst.\n\nHotel poté sloužil pro ubytování zahraničních návštěv během jejich cestách po Jugoslávii. Využívali jej také i hudební hvězdy. V roce 1999 zasáhly budovu hotelu během bombardování Jugoslávie dvě rakety.\n\nV současné době je součástí hotelu i kasino.\n"}
{"id": "1214043", "url": "https://cs.wikipedia.org/wiki?curid=1214043", "title": "Cesty (rozcestník)", "text": "Cesty (rozcestník)\n\nCesty (množné číslo od cesta) může znamenat: \n\n\n\n\n"}
{"id": "1214044", "url": "https://cs.wikipedia.org/wiki?curid=1214044", "title": "Potenciálová bariéra", "text": "Potenciálová bariéra\n\nPotenciálová bariéra je ve fyzice takové rozložení potenciálu, že jeho hodnota je v určité (omezené) oblasti nenulová, přičemž se předpokládá, že je (aspoň přibližně) konstantní, konečná a kladná, zatímco mimo tuto oblast je hodnota potenciálu nulová.\n\nV jednorozměrném případě je možné potenciálovou bariéru vyjádřit potenciálem\n\nV klasické mechanice je pohyb částic povolený pouze v oblasti, kde je energie formula_2 částice menší než hodnota potenciálu.\n\nPokud se tedy částice s formula_3 pohybuje směrem k potenciálové bariéře, potom se může pohybovat pouze mimo oblast formula_4 nemůže dostat do oblasti formula_5 a naopak. Potenciálová bariéra je pro takové částice nepropustnou stěnou, která odděluje obě oblasti formula_6 a formula_5.\n\nČástice s formula_8 sa můžu pohybovat i v oblasti <math>0<x a můžu tedy přes potenciálovou bariéru procházet. Takováto klasická částice pohybující se směrem k potenciálové bariéře přes tuto bariéru vždy projde, tzn. nikdy nedojde k jejímu odrazu. K odrazu částice od bariéry dochází pouze v případě formula_3.\n\nV kvantové mechanice se vlastnosti částice určí řešením odpovídající Schrödingerovy rovnice.\n\nStacionární Schrödingerovu rovnici vyjádříme zvlášť pro oblast formula_10, oblast formula_11. V bodech formula_12 a formula_13 je přitom požadováno, aby vlnová funkce byla spojitá včetně své první derivace.\n\nSchrödingerovy rovnice tedy mají tvar\n\nCharakter řešení se liší podle toho, zda celková energie částice formula_2 je větší, anebo menší než výška potenciálové bariéry formula_16. Výslednou vlnovou funkci je možné rozdělit na několik částí. Především na dopadající vlnu, která souvisí s volnou částicí pohybující se směrem k potenciálové bariéře ze záporného nekonečna (tedy v oblasti formula_6). Dále můžeme uvažovat, že vlna se po dopadu částečně odrazí a částečně bude procházet do oblasti <math>0<x. V této oblasti postupuje vlna dále k bodu formula_13, kde prochází druhým potenciálovým skokem, od kterého se opět částečně odráží a částečně projde do oblasti formula_5. V oblasti x < 0 tedy bude výsledná vlna formula_20 popsaná superpozicí dopadající vlny pohybující se ve směru formula_21 a odražené vlny pohybující se ve směru formula_22. Podobně v oblasti formula_23 popsat jako superpozici vln z obou směrů, zatímco v oblasti formula_5 je možné najít pouze prošlou vlnu formula_25 pohybující se ve směru formula_21.\n\nKdyž zavedeme konstanty\npotom je možné obecné řešení vyjádřit ve tvaru\nVzhledem k tomu, že podle předpokladu se částice pohybuje ze záporného nekonečna, bude koeficient u členu popisujícího v oblasti formula_5 pohyb směrem k bariéře nulový, tzn. formula_33.\n\nZ podmínky spojitosti vlnové funkce a její první derivace v bodech formula_34 a formula_13, tzn. na základě rovností formula_36, formula_37, formula_38 a formula_39, dostaneme podmínky umožňující určit koeficienty formula_40, tzn.\n\nPravděpodobnost průchodu kvantové částice skrz bariéru je možné pro formula_8 vyjádřit vztahem\n\nPravděpodobnost odrazu od bariéry se rovná\n\nPro libovolně široký a vysoký potenciálový val je tato pravděpodobnost nenulová. Tato pravděpodobnost však s rostoucí šířkou valu a rostoucím rozdílem energií formula_48 velmi rychle klesá. Z tohoto důvodu je tedy při makroskopických procesech tento jev zanedbatelný a není potřebné ho uvažovat.\n\nKdyž zavedeme konstanty\npotom je obecné řešení možné vyjádřit ve tvaru\nVzhledem k tomu, že podle předpokladu se částice pohybuje ze záporného nekonečna, bude koeficient členu popisujícího v oblasti formula_5 pohyb směrem k bariéře nulový, tzn. formula_33.\n\nZ podmínky spojitosti vlnové funkce a její první derivace v bodech formula_34 a formula_13, tzn. na základě rovnosti formula_36, formula_37, formula_38 a formula_39, dostaneme podmínky umožňující určit koeficienty formula_40, tzn.\n\nPravděpodobnost průchodu částice bariérou je možné vyjádřit jako\nČástice dopadající na potenciálový val se tedy podle kvantové mechaniky nemusí vždy odrazit, ale může bariérou s určitou pravděpodobností projít. Průchod částice bariérou je čistě kvantový jev, se kterým se v klasické mechanice nesetkáme. Tento jev se označuje jako tunelový jev anebo kvantové tunelování.\n"}
{"id": "1214045", "url": "https://cs.wikipedia.org/wiki?curid=1214045", "title": "Vlk z Královských Vinohrad", "text": "Vlk z Královských Vinohrad\n\nVlk z Královských Vinohrad je český film z roku 2016. Jde o poslední dílo režiséra Jana Němce, který zemřel den před koncem natáčení, 18. března 2016. Dokončovací práce vedl pomocný režisér Tomáš Klein. „Posmutnělou komedii“ natočil Němec volně na motivy svých autobiograficky laděných povídek \"Nepodávej ruku číšníkovi\", vydaných v roce 2011. Příběh vyprávěný hlasem Karla Rodena sleduje režisérovy osudy od festivalu v Cannes roku 1968 až do karlovarského festivalu v létě 2015. Němcovo alter ego jménem John Jan hraje Jiří Mádl. Název díla má evokovat americký film \"Vlk z Wall Street\" a postavu, kterou v něm hraje Leonardo DiCaprio.\n\nFilm vznikl v česko-slovensko-francouzské koprodukci české společnosti MasterFilm, České televize, slovenského Media Film a francouzských BocaLupo Films. Svou festivalovou premiéru měl na 51. Mezinárodním filmovém festivalu Karlovy Vary 2. července 2016, kde byl uveden v hlavní soutěži. Společnost Artcam ohlásila jeho uvedení do kinodistribuce na 15. září 2016.\n\nRežisér Jan Němec vybral ze své knihy 33 povídek tři stěžejní, které promítl do snímku. Točilo se prakticky bez scénáře.\n\nFilm se natáčel na festivalu v Cannes v létě 2015, kde vznikly záběry ročníku 1968, i na festivalu v Karlových Varech. Točilo se také v Praze, New Yorku a v Kalifornii. \n\nPo režisérově smrti vedl dokončovací práce Tomáš Klein společně s dramaturgem a tvůrčím producentem Jakubem Felcmanem a střihačem Josefem Krajbichem. Konzultace probíhaly také s autorovou chotí Ivou Ruszelákovou. \n\nNa filmovém festivalu v Karlových Varech, kde měl film svou festivalovou premiéru, obdržel zvláštní uznání poroty, spolu s rumunsko-švédským snímkem \"U trati\".\n\n"}
{"id": "1214047", "url": "https://cs.wikipedia.org/wiki?curid=1214047", "title": "Stanislav Krejčík", "text": "Stanislav Krejčík\n\nStanislav Krejčík (* 2. září 1972) je bývalý český fotbalový obránce. Jako trenér působil u ženskému fotbalu, vedl reprezentační mužstvo ČR. V současné době působí jako šéftrenér mládeže v divizním klubu Fk Admira Praha. \n\nŽižkovský odchovanec hrál nejvyšší soutěž za Duklu Praha, Lázně Bohdaneč a Blšany. Připsal si 2 starty v československé lize, v nejvyšší soutěži ČR zasáhl do 24 utkání, v nichž dal jednu branku.\n\nOd sezony 2001/02 nastupoval za menší kluby (Kadaň, Milín, Štětí, Milešov, Roudnice nad Labem, Pokratice - Litoměřice, Lovosice, Poříčany a Jevany), hrál také v Rakousku a Německu.\n\n"}
{"id": "1214048", "url": "https://cs.wikipedia.org/wiki?curid=1214048", "title": "Ashford Town FC", "text": "Ashford Town FC\n\nAshford Town (Middlesex) FC (celým názvem: Ashford Town (Middlesex) Football Club) je anglický fotbalový klub, který sídlí ve městě Ashford v nemetropolitním hrabství Surrey. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou oranžová, bílá a černá.\n\nZaložen byl v roce 1958 pod názvem Ashford Albion. V roce 1990 byl název oficiálně pozměněn na Ashford Town (Middlesex), aby nedocházelo k záměně s kentským klubem, který měl do roku 2011 stejný název – od té doby působí pod názvem Ashford United FC.\n\nSvé domácí zápasy odehrává Robert Parker Stadium s kapacitou 2 550 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1214049", "url": "https://cs.wikipedia.org/wiki?curid=1214049", "title": "Arrowverse", "text": "Arrowverse\n\nArrowverse je mediální franšíza a fikční svět, v němž se odehrávají televizní seriály americké televizní stanice The CW, které vytvořili Greg Berlanti, Marc Guggenheim, Andrew Kreisberg, Ali Adler, Phil Klemmer, Geoff Johns a Caroline Dries podle superhrdinských komiksů a komiksových postav vydavatelství DC Comics.\n\nOdehrávají se zde hrané seriály \"Arrow\" (první seriál vysílaný v letech 2012–2020, podle kterého byl svět pojmenován), \"The Flash\" (od 2014), \"Supergirl\" (od 2015; první řada původně na CBS), \"Legends of Tomorrow\" (od 2016) a \"Batwoman\" (od 2019) a animované webové seriály \"Vixen\" (2015–2016) a \"\" (2017–2018). Postavy a dějové prvky jednoho seriálu se často objevují i v některém dalším z nich, čímž se navzájem ovlivňují a vznikají tak crossovery.\n\nPostava Johna Constantina v podání Matta Ryana ze seriálu \"Constantine\" (2014–2015 na NBC) se objevila v roce 2015 v \"Arrowovi\" a v letech 2017–2019 v \"Legends of Tomorrow\". Retroaktivně byl do příběhové kontinuity přidán i seriál \"Blesk\" (1990–1991 na CBS), neboť John Wesley Shipp si roli Flashe z tohoto pořadu zopakoval v crossoveru „Elseworlds“ v roce 2018.\n\n"}
{"id": "1214050", "url": "https://cs.wikipedia.org/wiki?curid=1214050", "title": "Blok 21 (Nový Bělehrad)", "text": "Blok 21 (Nový Bělehrad)\n\nBlok 21 (v srbské cyrilici Блок 21) je obytný komplex v srbské metropoli Bělehradě. Nachází se v městské části Nový Bělehrad a je vymezen ulicemi \"Bulevar Mihajla Pupina\" (severní strana), \"Milentija Popovića\" (východní strana), \"Bulevar Zorana Đinđića\" (jižní strana) a \"Antifašističke borbe\" (západní strana). V bezprostřední blízkosti bloku se nachází Věž Ušće.\n\nBlok tvoří několik budov, které byly koncipovány pro celkem 10 000 obyvatel. Jeho dominantním prvkem je kromě několika šestnáctipatrových výškových staveb také \"hadovitý\" obytný blok o délce 1000 m, šedesáti pěti vchodech a 3 500 obyvatelích. Blok, jehož budovy byly označeny čísly A-1 až Б-9, byl budován v první polovině 60. let 20. století. Tvůrci současné podoby Bloku 21 byli architekti Leonid Lendarčič, Milosav Mitić, Ivan Petrović a Mihailo Čanak.\n\nNetypická realizace bloku č. 21 vedla bělehradský urbanistický úřad k zamyšlení, jak by měly být realizovány další nedokončené bloky Nového Bělehradu. Následně byl připraven standard pro vznikající bytový fond města.\n"}
{"id": "1214051", "url": "https://cs.wikipedia.org/wiki?curid=1214051", "title": "Kostel svaté Anny (Rašovice)", "text": "Kostel svaté Anny (Rašovice)\n\nŘímskokatolický kostel svaté Anny stával v Rašovicích v okrese Chomutov nad silnicí na východním okraji vesnice.\n\nNa konci patnáctého století bývala v Rašovicích kaple. Z roku 1605 pochází první zmínka o rašovickém kostele, kterým byla myšlena zámecká kaple na Felixburgu. Předchůdcem pozdějšího kostela se stala kaple svaté Anny, jejíž stavba začala na návsi roku 1776. Kaple byla vysvěcena v roce 1784 a zpočátku patřila do úhošťanské farnosti, ze které byla roku 1789 vyčleněna jako rašovická lokálie.\n\nEmpírový kostel postavil v roce 1830 stavitel K. Sich. V roce 1967 vyhořela věž. Ještě v témže roce byl vydán demoliční výměr, a o rok později byl kostel zbourán. Až do svého zániku byl farním kostelem rašovické farnosti.\n\nJednolodní kostel měl obdélný půdorys a polygonální presbytář, k jehož severní straně byla připojena sakristie. Nad průčelím, před které předstupoval mělký rizalit s bosováním, stála hranolová věž. V západní části lodi osvětlené půlkruhovým oknem se nacházela kruchta podepřená dvěma pilíři. Loď se sakristií byly zaklenuté plackovou klenbou a v presbytáři byla použita křížová klenba.\n\nVětšina zařízení pocházela z období výstavby. Obraz na hlavním oltáři z doby okolo roku 1830 namaloval Josef Führich. Výjimkou byly rokokové panely bočních oltářů s sochami svatého Václava a svatého Jana Nepomuckého a raně barokní socha Panny Marie z první poloviny sedmnáctého století.\n"}
{"id": "1214052", "url": "https://cs.wikipedia.org/wiki?curid=1214052", "title": "Spojená rudá armáda", "text": "Spojená rudá armáda\n\nSpojená rudá armáda (jap. 連合赤軍 \"Renga Sekigun\", zkr. URA - ) byla japonská ultralevicová polovojenská skupina založená 15. července 1971. \n\nSkupina se vyvinula z původní japonské extremistické organizace, zvané Frakce rudé armády. Ta vzešla ze studentského protestního hnutí 60. let a poté, co bylo mnoho jejích členů zatčeno a část odešla v roce 1971 pod vedením Fusaka Šigenoby do zahraničí, kde založili Japonskou rudou armádu, se zbývající členové pod vedením Cunea Moriho spojili s jinou skupinou, Revoluční levicovou frakcí (Keihin). Ta se oddělila od Japonské komunistické strany a byla vedena Hiroko Nagataovou. Zpočátku obě skupiny úzce spolupracovaly až se 15. července 1971 definitivně spojily a přejmenovaly na Spojenou rudou armádu.\n\nZatímco původní Frakce rudé armády uskutečnila několik větších akci (např. Únos letu 351 do Severní Koreje z 31. března 1970), členové nově vzniklé Spojené rudé armády se zaměřili hlavně na ideologické utvrzování a tvrdou sebekázeň, což však vedlo k brzkému pádu skupiny. Již v srpnu 1971 byli dva „odpadličtí“ členové URA popraveni. V lednu 1972 členové URA odešli do hor v prefektuře Gunma, kde si založili polovojenský výcvikový tábor. Během výcviku bylo do poloviny února 1972 v rámci vnitřních ideologických čistek zabito celkem 12 členů skupiny a 1 náhodný svědek. Po objevení jejich těl a výcvikového tábora spustila policie po zbývajících členech rozsáhlou pátrací akci. Při útěku 5 členů URA 19. února 1972 přepadlo chatu blízko města Karuizawa v prefektuře Nagano a vzalo 1 ženu jako rukojmí. Chatu okupovali 9 dní, po kterých je policie zadržela, mezitím však během několika přestřelek s policisty zabili 3 lidi. Krátce po tomto incidentu policie pozatýkala i zbývající členy skupiny.\n\nURA měla od svého založení celkově 29 členů, z toho 14 bylo zabito vlastními soudruhy. Lídři URA byly za to odsouzeni k trestu smrti. Cuneo Mori spáchal ve vězení sebevraždu, Hiroko Nagataová zemřela ve vězení ve věku 65 let na rakovinu mozku.\n\n"}
{"id": "1214053", "url": "https://cs.wikipedia.org/wiki?curid=1214053", "title": "DC Extended Universe", "text": "DC Extended Universe\n\nDC Extended Universe (DCEU) je mediální franšíza a fikční svět, jehož hlavní částí je série celovečerních superhrdinských filmů studia Warner Bros. na motivy komiksů vydavatelství DC Comics. Prvním snímkem DCEU se stal \"Muž z oceli\" (2013), reboot Supermanovy filmové série, na který navázaly filmy \"\" (2016), \"Sebevražedný oddíl\" (2016), \"Wonder Woman\" (2017), \"Liga spravedlnosti\" (2017), \"Aquaman\" (2018), \"Shazam!\" (2019) a \"Birds of Prey (Podivuhodná proměna Harley Quinn)\" (2020). Na rok 2020 je připravován snímek \"Wonder Woman 1984\".\n\nPo finančním úspěchu filmu \"Aquaman\" studia DC Films a Warner Bros. uvedla, že se nadále nebudou zaměřovat na tvorbu společného vesmíru, ale na samostatně stojící filmy, jejichž děj se bude točit kolem jednotlivých postav.\n\nTaké byly vydávány krátké filmy v rámci série jako bonusy na BD edicích celovečerních filmů. Dějově s nimi souvisí a ukazují drobné epizody ze života některých postav z těchto snímků.\n<onlyinclude></onlyinclude>\n\nV průběhu let se objevily zmínky o dalších případných filmech, na kterých studio v různých fázi vývoje pracuje. Nejedná se však o oficiálně potvrzené projekty, takže není možné říct, zda se dočkají realizace.\n\n\n"}
{"id": "1214059", "url": "https://cs.wikipedia.org/wiki?curid=1214059", "title": "Valerij Dvojnikov", "text": "Valerij Dvojnikov\n\nValerij Dvojnikov nebo Valerij Dvoinikov, (* 4. května 1950 v Ozjorsku, Sovětský svaz) je bývalý sovětský zápasník – judista a sambista ruské národnosti, stříbrný olympijský medailista v judu z roku 1976.\n\nVyrůstal v obci Staraja Těča, kde začínal s tradičním zápasem zvaným kureš. Teprve se studiem na střední škole se seznámil se sambem, ve kterém se v dalších letech stal několikanásobným juniorským mistrem sovětského svazu. Na konci šedesátých let přibral k sambu příbuzný sport judo, na které se zaměřil od roku 1971. Připravoval se v Rusku v rodném Ozjorsku pod vedením Vladimira Musatova. Na svou dobu býval mimořádně dobře fyzicky připravený a s velkým rozsahem pohybu. Po judistické stránce však na své soupeře nestačil. Jedinou techniku kterou uměl v zápase používat byla kata-guruma. V roce 1972 se měl s Anatolijem Novikovem utkat o nominaci na olympijské hry v Mnichově na mistrovství Evropy v nizozemském Voorburgu. Na mistrovství Evropy však neodcestoval, protože mu úřady bez udání důvodu odmítly udělit výjezdové povolení. Důvod spatřoval v složité sportovní politice v bývalém Sovětském svazu, kde účast v reprezentací byla dána prestiží osobního/klubového trenéra a jeho vztahu k reprezentačnímu trenérovi. \n\nV roce 1973 utekl do ukrajinského Kyjeva pod křídla Jaroslava Vološčuka za což si na určitou dobu vysloužil zákaz startu na soutěžích. Od roku 1974 se však vrátil do sovětské reprezentace již jako zástupce Ukrajinské SSSR. O post reprezentační jedničky bojoval s mimořádně technicky a fyzicky vybaveným Vladimirem Něvzorovem a v osobní konfrontaci na něho ztrácel. V roce 1976 byl až druhý v pořadí při nominaci na olympijské hry v Montrealu ve své lehké váze do 70kg. Tehdy zaúřadoval opět sportovní politika, která se pro teď přiklonila na jeho stranu. Trenér Vološčuk mu zařídil nominaci na olympijských hrách ve vyšší, pro Sověty řadu let problematické, střední váze do 80kg. Byť v této váze na mezinárodní scéně nikdy nestartoval, dokázal se probít až do finále olympijských her a získat stříbrnou medaili. Sportovní kariéru ukončil v roce 1980 po neúspěšné nominaci na olympijské hry v Moskvě. Věnuje se trenérské práci. V osmdesátých letech vedl ukrajinskou reprezentaci v rámci SSSR a pomáhal zavádět judistický program v Alžírsku. Po rozpadu Sovětského svazu v roce 1991 se přesunul do belgického Lutychu.\n\n"}
{"id": "1214060", "url": "https://cs.wikipedia.org/wiki?curid=1214060", "title": "Bedford Town FC", "text": "Bedford Town FC\n\nBedford Town FC (celým názvem: Bedford Town Football Club) je anglický fotbalový klub, který sídlí ve městě Bedford v nemetropolitním hrabství Bedfordshire. Založen byl v roce 1908. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu The Eyrie s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1214063", "url": "https://cs.wikipedia.org/wiki?curid=1214063", "title": "Kaple Narození Panny Marie", "text": "Kaple Narození Panny Marie\n\nKaplí zasvěcených Narození Panny Marie je více (seznam není úplný):\n\n\n"}
{"id": "1214064", "url": "https://cs.wikipedia.org/wiki?curid=1214064", "title": "Chalfont St Peter AFC", "text": "Chalfont St Peter AFC\n\nChalfont St Peter AFC (celým názvem: Chalfont St Peter Association Football Club) je anglický fotbalový klub, který sídlí ve vesnici Chalfont St Peter v nemetropolitním hrabství Buckinghamshire. Založen byl v roce 1926. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou červená a zelená.\n\nSvé domácí zápasy odehrává na stadionu Mill Meadow s kapacitou 4 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1214065", "url": "https://cs.wikipedia.org/wiki?curid=1214065", "title": "Christian Kabasele", "text": "Christian Kabasele\n\nChristian Kabasele (* 24. února 1991, Lubumbashi, Zair) je belgický fotbalový obránce konžského původu, hráč klubu Watford FC. Účastník EURA 2016 ve Francii.\n\nS týmem Ludogorec Razgrad vyhrál v sezóně 2011/12 bulharskou fotbalovou ligu i bulharský fotbalový pohár.\n\nChristian Kabasele působil v mládežnických reprezentacích Belgie U18, U19, U20, U21.\n\nTrenér Marc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nenastoupil v žádném z pěti zápasů svého mužstva na šampionátu.\n\n"}
{"id": "1214068", "url": "https://cs.wikipedia.org/wiki?curid=1214068", "title": "Kaple Panny Marie Einsiedelnské", "text": "Kaple Panny Marie Einsiedelnské\n\nKaplí zasvěcených Panně Marii Einsiedelnské je více:\n\n\n"}
{"id": "1214069", "url": "https://cs.wikipedia.org/wiki?curid=1214069", "title": "AFC Dunstable", "text": "AFC Dunstable\n\nAFC Dunstable (celým názvem: Association Football Club Dunstable) je anglický fotbalový klub, který sídlí ve městě Dunstable v nemetropolitním hrabství Bedfordshire. Založen byl v roce 1981 pod názvem Old Dunstablians FC. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Creasey Park s kapacitou 3 200 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1214073", "url": "https://cs.wikipedia.org/wiki?curid=1214073", "title": "Egham Town FC", "text": "Egham Town FC\n\nEgham Town FC (celým názvem: Egham Town Football Club) je anglický fotbalový klub, který sídlí ve městě Egham v nemetropolitním hrabství Surrey. Založen byl v roce 1963. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na The Runnymede Stadium s kapacitou 5 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1214075", "url": "https://cs.wikipedia.org/wiki?curid=1214075", "title": "Patrick Vial", "text": "Patrick Vial\n\nPatrick Vial, (* 24. prosince 1946 v Paříži, Francie) je bývalý francouzský zápasník – judista, bronzový olympijský medailista v judu z roku 1976.\n\nPřipravoval se nedaleko rodné Paříže v Maisons-Alfort. Stabilním členem francouzské reprezentace byl od poloviny šedesátých let. Byl vyznavačem technického juda s krásnou uči-matou a precizním tomoe-nage. V lehké váze, ve které startoval, se však obtížně prosazoval proti sovětským, východoněmeckým, polským a ve světě zejména japonským judistům. Nemíval právě štěstí na los a častá zranění mu bránila v lepší fyzické přípravě na turnaj. Vše si vynahradil ke konci své sportovní kariéry, kdy na olympijských hrách v Montrealu získal nečekanou bronzovou olympijskou medaili. Sportovní kariéru ukončil v roce 1978. Věnuje se trenérské práci.\n\n"}
{"id": "1214078", "url": "https://cs.wikipedia.org/wiki?curid=1214078", "title": "Alexij z Edessy", "text": "Alexij z Edessy\n\nAlexij z Edessy (též \"Alexej\", přízviskem rovněž \"z Říma\"), byl potomkem římské senátorské rodiny, žil však jako poustevník. Římskokatolická a pravoslavná církev jej uctívají jako světce.\n\nPocházel ze senátorské rodiny z Říma a podle vůle rodičů se měl oženit. V den svatby se však se zamýšlenou nevěstou domluvil a odešel z domova. Odebral se poté do Edessy a žil zde jako žebrák. Začalo se mu říkat \"muž Boží\", obyvatelé města jej chápali jako světce. Alexij proto z Edessy odešel. Nechtěl se totiž vystavovat nebezpečí, že by z prokazované úcty zpychnul. Podle legendy pak procházel Svatou zemí a zvláště po místech působení svatého Pavla.\n\nPozději se rozhodl pro návrat do Říma. Zde jej již nikdo nepoznal. Jeho rodiče, ač nevěděli, že jde o jejich syna, jej přijali ve svém domě. Zde žil v prostoru pod schody a živil se zbytky z kuchyně. Od domácího služebnictva zažíval mnoho ústrků a trpělivě to snášel. Podle legendy naň dokonce služky vylévaly špinavou vodu. Často navštěvoval bohoslužby v chrámu svatého Petra. Takto prožil posledních sedmnáct let svého života. Před smrtí napsal svému otci dopis, ve kterém se mu dal poznat. Pohřben byl do hrobky na římském Aventinu.\n\nNad Alexijovým hrobem byl později založen benediktinský klášter. Do tohoto kláštera v roce 990 vstoupil Čech svatý Vojtěch se svým bratrem Radimem a po třech letech z tohoto kláštera podle legendy s sebou do Prahy přivedl skupinu mnichů. Tito mniši (tehdy) za Prahou založili Břevnovský klášter.\n\n"}
{"id": "1214080", "url": "https://cs.wikipedia.org/wiki?curid=1214080", "title": "Marian Tałaj", "text": "Marian Tałaj\n\nMarian Tałaj nebo Marian Talaj, (* 22. prosince 1950 v Koszalinu, Polsko) je bývalý polský zápasník – judista, bronzový olympijský medailista v judu z roku 1976.\n\nJudu se věnoval od 15 let v rodném Koszalinu pod vedením Kazimierze Kołodziejskiho. V seniorské reprezentaci vedené Waldemarem Sikorskim se pohyboval od počátku sedmdesátých let. Startoval v polostřední váze, ve které byl reprezentační dvojkou za Antoni Zajkowskim. V roce 1972 využil možnosti startovat na olympijských hrách v Mnichově v nižší lehké váhové kategorii, ale výsledkově se neprosadil. V dalších letech si pomalu upevňoval pozici v polostřední váze před často zraněným Zajkowskim. V roce 1976 si zajistil účast na olympijských hrách v Montrealu a po výborném výkonu, kdy nestačil pouze na suveréna polostřední váhy Vladimira Něvzorova, získal bronzovou olympijskou medaili. S reprezentací se rozlouřil po nevydařené kvalifikaci na olympijské hry v Moskvě. Po skončení sportovní kariéry v roce 1984 se věnuje trenérské práci.\n\n"}
{"id": "1214081", "url": "https://cs.wikipedia.org/wiki?curid=1214081", "title": "Observatoř Gemini", "text": "Observatoř Gemini\n\nObservatoř Gemini je astronomická observatoř skládající se ze dvou dalekohledů o velikosti 8,19 metrů Gemini North (Havajské ostrovy) a Gemini South (Chile). Oba dalekohledy společně poskytují téměř kompletní pokrytí hvězdné oblohy a v současné době patří mezi největší a nejmodernější optické astronomické přístroje.\n\nDalekohledy byly vybudovány společenstvím zemí skládajícím se z Spojených států amerických, Kanady, Brazílie, Chile, Argentiny a Austrálie. Původně byla členem i Velká Británie, která ale v roce 2012 vystoupila, což vedlo k výraznému snížení provozních nákladů.\n\nMezinárodní centrála observatoře se nachází na Havaji ve městě Hilo v areálu Havajské univerzity v Hilo. Jižní centrála se nalézá v Chile v areálu Cerro Tololo Inter-American Observatory nedaleko města La Serena.\n\nObservatoř Gemini se skládá ze dvou velkých dalekohledů:\n\nSpolečně tyto dva teleskopy pokrývají téměř celou noční oblohu s výjimkou dvou malých oblastí poblíž nebeských pólů. Gemini North nemůže pozorovat objekty severně od deklinace +89 stupňů, Gemini South objekty od deklinace -89 stupňů.\n\nOba dalekohledy rovněž používají řadu moderních technologií, díky nimž je dosažena vysoká kvalita obrazu. Konkrétně to jsou adaptivní optika nebo laserová naváděcí hvězda. Teleskopy rovněž umožňují velmi dobré infračervená pozorování, zásluhou speciální stříbrné ochrany zrcadel, malým sekundárním zrcadlům a pokročilým systémům větrání. Díky vysokému stupni interaktivnosti mohou být dalekohledy ovládány dálkově, pozorování se spouštějí když jsou ideální pozorovací podmínky. To snižuje nutnost cestování astronomů.\n\nHistorik vědy Patrick McCray ve své knize \"Obří teleskopy\" z roku 2004 popisuje technické a politické problémy jimž čelili vědci a inženýři pracující na výstavbě observatoří Gemini a dalším moderních teleskopů. Odhaduje se, že oba teleskopy dohromady stály 184 milionů amerických dolarů a pozorovací noc na teleskopu stojí 33 000 dolarů.\n\nOsmimetrová zrcadla teleskopů, z nich každé váží 22 tun, se skládají z menších šestiúhelníkových segmentů. Tyto byly vyrobeny firmou Corning Inc. ve státě New York. Poté byly odeslány lodí do Francie, kde došlo k jejich finálnímu vybroušení a vyleštění.\n\nKvůli finačním škrtům došlo ke změně v přístrojovém vybavení, místo Nasmythova typu dalekohledu došlo k upřednostnění Cassegrainova typu, kvůli čemuž bylo obtížnější vyrobit adaptivní optiku a spektrometry.\n\nV listopadu 2007 bylo oznámeno, že Velká Británie chce ušetřit 4 miliony britských liber ročně a z tohoto důvodu opustí konsorcium observatoře. To významně narušilo rozpočet projektu a byl kvůli tomu zrušen jeden astronomický přístroj (spektrograf na měření radiálních rychlostí). V Británii ovšem vznikl tlak na to aby království zůstalo v projektu angažováno, dokonce vzniklo hnutí \"Save Astronomy\", které vyzývalo občany aby protestovali proti rozpočtovým škrtům v oblasti astronomie. Následně došlo k přehodnocení rozhodnutí o vystoupení, Británie do projektu znovu vstoupila v únoru 2008. Již v prosinci 2009 však bylo oznámeno, že Velká Británie opustí konsorcium Gemini v roce 2012, stejně jako některé další projekty z důvodu rozpočtových škrtů ve financování vědy.\n\nPrvním ředitelem observatoře byl po dobu 11 let Matt Mountain, který svou funkci opustil v roce 2005 když se stal ředitelem Space Telescope Science Institute. Jeho nástupcem se stal Jean-René Roy, který ale vydržel v úřadu jen 9 měsíců. Od té doby (2006) do roku 2011 byl ředitelem Doug Simons, kterého po jeho odstoupení vystřídal prozatímní ředitel Fred Chaffee, bývalý ředitel Keckovy observatoře. Od srpna 2012 je ředitelem Markus Kissler-Patig.\n\nKaždý z dalekohledů observatoře je vybaven adaptivní optikou, vyrobenou v Kanadě. Pro navádění dalekohledů se používají přirozené hvězdy nebo hvězdy vytvořené laserem. Díky adaptivní optice byla objevena například extrasolární planeta HR 8799 b. Původně měl adaptivní optiku jen severní dalekohled, ale v roce 2011 byla vybudována i na Gemini South. Rovněž byla připojena adaptivní sekundární zrcadla, která poskytují ekvivalent přirozeného vidění až v 80% času na všech připojených přístrojích.\n\nOba dalekohledy jsou vybaveny multifunkčním spektroskopem, který může vykonávat dlouhodobou štěrbinovou spektroskopii nebo optickou spektroskopii. Dále byly tyto spektroskopy doplněny o detektory, které zvyšují citlivost spektroskopů v daleké červené optické oblasti (vlnové délky (700-1000 nm)\n\nSpeciální úpravy dalekohledů jako jsou stříbrný povlak zrcadel a infračervená optimalizace umožňují citlivé pozorování ve střední infračervené části spektra (vlnové délky 5-27 mikrometrů.\n\nGemini North má spektrograf postavený v Austrálii umožňující pozorování na vlnových délkách 0,95-2,4 mikrometru a infračervený spektrograf Phoenix s vysokým rozlišením.\nGemini South má k dispozici 16 megapixelový fotoaparát nebo Gemini Planet Imager postavený konsorciem amerických a kanadských vědeckých společností, sloužící k hledání extrasolárních planet.\n\nV první fázi projektu docházelo ke zpoždění dodání vědeckých přístrojů, které se navíc mnohdy až dvojnásobně prodražily. Tomu měl zabránit program umožňující přidělení velké části pozorovacího času institucím, které dodají své přístroje včas a naopak omezení pozorovacího času na minimum v případě zpoždění dodávky vědeckých přístrojů.\n\nNa dalekohledech měl být přítomen rovněž multiobjektový spektrograf se širokým zorným polem, avšak jeho umístění by vyžadovalo tak velké úpravy dalekohledů, že bylo od jeho umístění upuštěno.\n\nV roce 2012 se začalo s dalším kolem vylepšování dalekohledů. Mezi nové přístroje patří optický spektrograf s vysokým rozlišením a spektrograf se středním rozlišením pracujícím na vlnových délkách 350 nanometrů-2,5 mikrometru.\n\n"}
{"id": "1214084", "url": "https://cs.wikipedia.org/wiki?curid=1214084", "title": "Annika Langvad", "text": "Annika Langvad\n\nAnnika Langvad (22. března 1984 Silkeborg) je dánská cyklistka, závodnice na horském kole.\n\nS jízdou na horském kole začala až ve 22 letech při studiu zubního lékařství.\n\nOd té doby se stala třikrát mistryní světa v maratonu. Od roku 2014 třikrát zvítězila spolu s Ariane Kleinhans v ženské kategorii ve více než 700kilometrovém závodě Cape Epic, přičemž podruhé nechala tato dvojice soupeřky více než hodinu za sebou.\n\nV roce 2015 vyhrála závod Leadville 100 (v délce 160 km) v americkém státě Colorado, přičemž se stala první ženou, která dojela v čase pod sedm hodin.\n\nV červenci 2016 suverénně zvítězila na MS horských kol v Novém Městě na Moravě v disciplíně cross country. \n"}
{"id": "1214086", "url": "https://cs.wikipedia.org/wiki?curid=1214086", "title": "Agnès Jaoui", "text": "Agnès Jaoui\n\nAgnès Jaoui (* 19. října 1964, Antony, Hauts-de-Seine, Francie) je francouzská scenáristka, herečka, režisérka a také zpěvačka. Je široce oceňována za své filmy a celkem získala šestkrát ocenění César, přičemž čtyři z nich za nejlepší scénář. Na filmech často spolupracuje se svým ex-přítelem, francouzským hercem a scenáristou, Jean-Pierrem Bacrim.\n\nAgnès Jaoui se narodila do rodiny Huberta a Gyzy Jaouiových dne 19. října 1964. Narodila se ve městě Antony, v departmentu Hauts-de-Seine. Má tuniské kořeny a je židovka. Její rodiče se obě věnovali spisovatelství a když bylo Agnès osm let, společně se přestěhovali do Paříže. Gyza se navíc zabývá transakční analýzou a je průkopnicí v tomto oboru. Agnès byla vychovávána společně s bratrem Laurentem, který se též stal režisérem a scenáristou. Divadlu se začala věnovat s nástupem na lyceum Jindřicha IV. (\"Lycée Henri-IV\") v Paříži, kdy začala navštěvovat školní divadelní kroužek. Ve věku patnácti let nastoupila na soukromou divadelní školu Cours Florent (též v Paříži). Od roku 1984 brala lekce herectví v divadle Théâtre Nanterre-Amandiers v Nanterre. O tři roky později, roku 1987, jí ředitel divadla Patrice Chéreau dal roli v jeho vlastním filmu \"Hôtel de France\".\n\nMezi lety 1987 až 2012 byla partnerkou Jean-Pierra Bacriho. Roku 2012 se pár rozešel, ale oba se přesto rozhodli zachovat dobré vztahy a na filmech i nadále spolupracovat. Z tohoto partnerství nevzešly žádné děti, až roku 2012 Anès Jaoui adoptovala dvě děti původem z Brazílie.\n\nJeště ten rok, kdy získala první filmovou roli, roku 1987, dostala též roli v divadelní hře \"L'anniversaire\" od dramatika Harolda Pintera, kde si zahrála po boku svého pozdějšího partnera: Jean-Pierra Bacria. Spolu později napsali divadelní hru \"Cuisine et dépendances\", kterou roku 1992 převedl na filmová plátna francouzský režisér Philippe Muyl.\n\nRoku 1993 požádal Alain Resnais Agnès Jaoui a Jean-Pierra Bacria, aby napsali filmovou adaptaci na divadelní hru o osm dějstvích od Alana Ayckbourna jménem \"Intimate Exchanges\". Duo Resnaisovu nabídku přijalo a ještě toho roku vešel do kin dvoudílný snímek \"Smoking/No Smoking\". Díky tomuto dílu oba tvůrci vyhráli roku 1994 ocenění César za nejlepší scénář. Roku 1996 pak objevil duo scenáristů Cédric Klapisch a požádal je o napsání scénáře pro jeho nový komediální film \"Rodinný průvan\". I tento film měl velké úspěchy a roku 1997 získali Agnès Jaoui, Bacri a sám Klapisch Césara za nejlepší scénář. Roku 1997 spolupracovala s Alainem Resnaisem na filmu \"Stará známá písnička\", kde si zahrála vedlejší roli, pro kterou získala dalšího Césara.\n\nRoku 2000 se rozhodla režírovat vlastní film, později nazvaný \"Někdo to rád jinak\". Film měl obrovský úspěch; jen ve Francii přilákal přes čtyři miliony diváků do kin. Následující rok získal film hned čtyři Césary, včetně Césara za nejlepší film a za nejlepší scénář. Film byl též nominován na Oscara za nejlepší cizojazyčný film, avšak nominaci neproměnil. Roku 2004 režírovala svůj druhý film jménem \"A co já?\", který psala společně s Bacrim a který na filmovém festivalu v Cannes získal cenu za nejlepší scénář.\n\nPo vydání snímku \"A co já?\" se zaměřila na hudbu a vydala album latinských písní \"Canta\". Roku 2008 se vrátila k filmu, když režírovala a zároveň hrála ve snímku \"Parlez-moi de la pluie\". Roku 2013 pak režírovala svůj, zatím poslední, film jménem \"Au bout du conte\", kde si též zahrála.\n"}
{"id": "1214087", "url": "https://cs.wikipedia.org/wiki?curid=1214087", "title": "Všechny moje lásky (seriál)", "text": "Všechny moje lásky (seriál)\n\nVšechny moje lásky je český romantický komediální seriál z let 2015 a 2016. Seriál je vysílán na stanici Prima, poprvé dne 25. ledna 2015, kdy měly premiéru první dva díly. Příběh vypráví o ovdovělé Marii Svobodové, která po vyhazovu z práce začíná nový život. Hlavní roli ztvárnila Veronika Žilková.\n\nSeriál má dvacet osm epizod. V roce 2015 bylo odvysíláno dvacet dílů a zbylých osm se na obrazovce objevilo v premiéře v létě 2016.\n\n"}
{"id": "1214089", "url": "https://cs.wikipedia.org/wiki?curid=1214089", "title": "Orel madagaskarský", "text": "Orel madagaskarský\n\nOrel madagaskarský (\"Haliaeetus vociferoides\") je endemický pták Madagaskaru považovaný za jednoho z nevzácnějších dravců ohrožených vyhynutím. Tento rybožravý orel žije na západě ostrova v oblasti se suchými listnatými lesy Anjajavy Forest, které v období sucha (květen až září) shazující listy.\n\nPopulace je dislokována do tří hlavních skupin, z nichž dvě žijí na západním mořském pobřeží ohraničeném zátokaou Majajamba z jihu a ostrovem Nosy Hara ze severu, třetí nejpočetnější ve vnitrozemském regionu Antsalova na západu-centrálního Madagaskaru v jezerním komplexu Manambolomaty, chráněném Ramsarskou úmluvou.\n\nOblast kterou obývají je bohatá na potravu i výhodné životní podmínky. Přímořské oblasti jsou porostlé vysokými mangrovy, které skýtají dostatek ryb a klidných míst k hnízdění. Ve vnitrozemí si staví hnízda na mohutných stromech v jezerních,  močálovitých, špatně přístupných oblastech zaštítěných statutem chráněného území.\n\nPták o rozpětí křídel okolo 2 m bývá velký 70 až 80 cm, menší samec vážívá 2,2 až 2,6 kg a samice 2,8 až 3,6 kg. Má tmavě červenohnědá záda i břicho, hnědé temeno hlavy, týl a šíji, bělavé tváře a hrdlo, tmavě hnědá až černá křídla a krátký ocas s bílými rejdovacími péry. Spodní strana křídel, nohy a mohutný, dolu zahnutý zobák jsou šedé, drápy pařátů a špička zobáku černé. Bílé opeření se objevuje až u dospělého jedince, u dospívajícího je šedé. Pohlavní dimorfismus spočívá ve vyšší hmotnosti a velikosti samice.\n\nJeho nejbližším příbuzným, jemuž se podobá vzhledem i způsobem života, je v Africe hojně rozšířený orel jasnohlasý (\"Haliaeetus vocifer\").\n\nHlavní složkou stravy jsou mořské i sladkovodní ryby. Loví je jednak z letu nízko nad vodou, kdy kořist plovoucí plytce pod hladinou zachytí do pařátů, nebo se za ní střemhlav vrhá s posedu nad vodou. Do vody se nepotápí, při lovu si smočí nejvýše nohy, kořist si odnáší ke konzumaci na strom.\n\nHnízdící páry jsou silně teritoriální, odhánějí cizince ze svého území. Hnízdo si staví mezi silnými větvemi v koruně vysokého stromu, nebo méně často na skalní římse, Bývá uděláno z větví, rákosu a trávy, mívá průměr až 1,5 m a výšku až 1 m.\n\nSamice snese v období od května do října jedno až dvě bílá vejce o velikost 7 × 5,5 cm a vážící 130 g (dvojnásobek slepičího). Vejce zahřívá převážně samice a samec pro ní obstarává potravu, po 42 až 45 dnech se počnou líhnou ptáčata. Zpravidla přežije jen jedno, nejsilnější z nich při boji o potravu slabší zahubí. Po 70 až 75 dnech se přepeří a po dalším osmém až desátém týdnu jej rodiče přestanou krmit a mládě hnízdo opustí.\n\nRoční přírůstky v celkové populaci jsou malé, z jednoho hnízda obvykle dospěje jen jedno mládě, mladší páry mívají vejce neoplodněné nebo vylíhnutého potomky nedokážou vychovat. Dospělí ptáci nejsou přímo ohrožováni žádnými dravci, občas je však loví nebo jim vybírají hnízda rybáři. Ti je považují za přímou konkurenci ubírající jim ryby, tak nutné k obživě rozrůstajících se rodin. Další hrozbou je, že jsou ptákům zmenšována vnitrozemská loviště přeměnou rozsáhlých, mělkých močálů v rýžová pole potřebná k vypěstování potravy pro vzrůstající domorodou populaci. Některé ptačí kosti se navíc používají při zaříkávání v domorodém léčitelství. Ptákům také škodí znečišťováni vody toxickými prvky (např. pesticidy), které se usazují v tělech ryb a po jejich požití způsobují u ptáků např. neplodnost.\n\nZa posledních 50 let počty orla madagaskarského rapidně poklesly, ale v posledním desetiletí se již zdají stabilní. Předpokládá se, že nyní celkem žije asi 120 hnízdících párů a asi 120 ještě ne zcela nedospělých jedinců.\n\nKromě toho že je orel madagaskarský Mezinárodním svazem ochrany přírody (IUCN) hodnocen jako kriticky ohrožený druh (CR), byl také zařazen i do přílohy č. II CITES.\n\n"}
{"id": "1214090", "url": "https://cs.wikipedia.org/wiki?curid=1214090", "title": "Předseda", "text": "Předseda\n\nPředseda je označení vedoucího funkcionáře některých institucí. Jedná se o označení člověka, který stojí v čele organizace (tedy jí předsedá), resp. zastává vedoucí a řídící funkci, předseda kupř. může být: vlády, představenstva, správní rady, dozorčí rady, senátu, spolku, komise, politické strany atp. \"Prezident\" je rovněž ve svém překladu označení předsedy.\n\nMísto předsedy též někdy mohou jednat místopředseda, či místopředsedové, tedy zástupci předsedy, v jiných případech se jedná o viceprezidenty (např. společnosti).\n"}
{"id": "1214091", "url": "https://cs.wikipedia.org/wiki?curid=1214091", "title": "Římskokatolická farnost Mnich", "text": "Římskokatolická farnost Mnich\n\nŘímskokatolická farnost Mnich je územním společenstvím římských katolíků v rámci pelhřimovského vikariátu českobudějovické diecéze.\n\nPlebánie v Mnichu je poprvé doložena v roce 1359. Později zanikla a Mnich se v roce 1650 uvádí jako filiálka farnosti Deštná. Farnost byla obnovena v roce 1759.\n\nFarnost Mnich je admninistrována ex currendo z Kamenice nad Lipou.\n\n\n"}
{"id": "1214097", "url": "https://cs.wikipedia.org/wiki?curid=1214097", "title": "Eddie Polo", "text": "Eddie Polo\n\nEddie Polo (1. února 1875 Vídeň – 14. června 1961 Hollywood, Kalifornie) byl americký herec rakouského původu, účinkující v éře němého filmu. Narodil se ve Vídni do rodiny Edwarda W. Wymana či Weimera. Spolu s bratrem Samem začínal jako akrobat v inscenaci \"The Flying Cordovas\". Od roku 1913 účinkoval v amerických snímcích, koncem 20. let začal ztvárňovat akční hrdiny v německých filmech. Po skončení herecké dráhy v polovině 40. let se věnoval profesi vizážisty. Zemřel v Hollywoodu na srdeční infarkt.\n\nJeho dcerou byla herečka Malvina Polo (1903–2000), která hrála např. roli mentálně postižené dívky ve filmu \"Bláhové ženy\" režiséra Ericha von Stroheima. Bratrem Eddieho Pola byl akrobat, herec a vizážista Sam Polo (1872–1966).\n"}
{"id": "1214098", "url": "https://cs.wikipedia.org/wiki?curid=1214098", "title": "Hypotéza kosmické cenzury", "text": "Hypotéza kosmické cenzury\n\nHypotéza kosmické cenzury je název pro dvě hypotézy matematické fyziky o struktuře singularit vzniklých v obecné teorii relativity. Singularity vzniklé při řešení Einsteinových rovnic jsou obvykle skryty uvnitř horizontu událostí a proto nemohou být v okolním časoprostoru pozorovány. Singularity, které nejsou skryty se nazývají nahé. V roce 1969 vyslovil Roger Penrose domněnku, že ve vesmíru neexistují žádné nahé singularity s výjimkou singularity velkého třesku. Tato domněnka se dnes nazývá Slabá Hypotéza kosmické cenzury.\n\nFyzikální chování singularit není přesně známo. Ale očekává se, že pokud by bylo možné pozorovat singularity ve zbytku časoprostoru, mohlo by dojít k narušení kauzality. Problému se nelze vyhnout, protože podle Penroseova-Hawkingova teorému jsou nevyhnutelné ve fyzikálně rozumných situacích. V nepřítomnosti nahé singularity je vesmír podle obecné relativity deterministický, je možné předvídat vývoj vesmíru (s výjimkou omezených oblastí skrytých uvnitř horizontu událostí) v určitém časovém okamžiku (přesněji všude na prostorupodobném třírozměrném hyperpovrchu nazývaném Cauchyho povrch). Selhání hypotézy kosmické cenzury vede k selhání determinismu, protože je nemožné předvídat chování časoprostoru v příčinné budoucnosti singularity. Nějaká forma hypotézy kosmické cenzury je předpokládána pokaždé, když dojde ke vzniku horizontu událostí černé díry. \n\nHypotézu poprvé zformuloval v roce 1969 Roger Penrose a to ne zcela formálním způsobem, v jistém smyslu šlo spíše o návrh výzkumného programu. Součástí výzkumu se tak stala snaha najít správné formální vyjádření hypotézy, které by bylo fyzikálně korektní a u kterého by bylo možno otestovat jeho pravdivost. Současně by mělo být dostatečně obecné, aby bylo zajímavé. Protože tvrzení o kosmické cenzuře není dostatečně formální, připouští alespoň dvě nezávislé formulace, takzvanou slabou a silnou hypotézu kosmické cenzury.\n\nHypotézy slabé a silné kosmické cenzury jsou dvě hypotézy vyjadřující se ke globální geometrii prostoročasu. \n\nHypotéza slabé kosmické cenzury říká, že nemůže existovat žádná singularita viditelná z budoucího nulového nekonečna. Singularita tedy musí být skryta před pozorovatelem v nekonečnu od horizontu událostí černé díry. Matematicky vyjádřeno jde o domněnku, že pro generická počáteční data maximální Cauchyho rozvoj dosáhne budoucího nulového nekonečna. \n\nHypotéza silné kosmické cenzury říká, že obecná teorie relativity je deterministická teorie ve stejném smyslu jako je deterministickou teorií klasická mechanika. Klasický osud všech pozorovatelů by tedy měl být předvídatelný z počátečních dat. \n\nTyto dvě hypotézy jsou matematicky odlišné, protože existují prostoročasy v nichž je slabá hypotéza kosmické cenzury platná, ale silná hypotéza kosmické cenzury je porušena a naopak existují prostoročasy v nichž platí silná hypotéza kosmické cenzury, ale slabá hypotéza kosmické cenzruy je porušena. \n\nKerrova metrika odpovídající černé díře o hmotnosti formula_1 a momentu hybnosti formula_2 může být použita k odvození efektivního potenciálu dráhy částice na rovníku. Tento potenciál vypadá takto:\nkde formula_4 je poloměr souřadnic, formula_5 a formula_6 jsou konzervovaná energie a moment hybnosti zkušební částice. \n\nPři zachování kosmické cenzury je černá díra omezena na případ formula_7. V případě, že existuje horizont událostí kolem singularity, požadavek formula_7 musí být splněn. To představuje moment hybnosti černé díry, který je omezen pod kritickou hodnotu při které mimo horizont zmizí. \n\nPři pokusech o formalizaci hypotézy se objevuje řada obtíží.\n\n\nV roce 1991 se vsadili John Preskill a Kip Thorne proti Stephenu Hawkingovi, že hypotéza kosmické cenzury je neplatná. Hawking v roce 1997 po objevu výše zmíněných specifických případů uznal porážku. O něco později byla sázka přeformulována a tyto specifické situace vylučuje. Tato přeformulovaná sázka je stále bez vítěze.\n\nPřesné řešení skalárních Einsteinových rovnic formula_11 které představuje protipříklad k mnoha formulacím hypotézy kosmické cenzury, objevil Mark Roberts v roce 1985:\n\nkde formula_13 je konstanta.\n\n"}
{"id": "1214099", "url": "https://cs.wikipedia.org/wiki?curid=1214099", "title": "Čchon Čong-mjong", "text": "Čchon Čong-mjong\n\nČchon Čong-mjong (hangul: 천정명, hanča: 千正明, * 29. listopad 1980) je jihokorejský herec.\n\n\n"}
{"id": "1214110", "url": "https://cs.wikipedia.org/wiki?curid=1214110", "title": "Tomáš Mašek", "text": "Tomáš Mašek\n\nTomáš Mašek (* 29. března 1974) je bývalý český fotbalista.\n\nV československé nejvyšší soutěži zasáhl na podzim 1992 do 5 utkání v dresu Dukly Praha, v nichž neskóroval. Do Dukly přišel z Jižního Města.\n\n"}
{"id": "1214111", "url": "https://cs.wikipedia.org/wiki?curid=1214111", "title": "Róbert Galo", "text": "Róbert Galo\n\nRóbert Galo (* 5. listopadu 1974) je bývalý slovenský fotbalový záložník.\n\nV československé lize hrál za Bohemians Praha. Nastoupil v 1 ligovém utkání a dal v něm 1 gól. Ve druhé české lize hrál i za 1. FC Terrex Kladno. Hrál také za Duklu Banská Bystrica, Prievidzu, Vráble, Topoľčany, Čermáňsky FK Nitra, maďarský klub Soproni VSE, OFK Hrušovany, rakouský klub SF Berg, Močenok a od 1. března 2004 je hráčem oddílu FK Janíkovce.\n\n\n"}
{"id": "1214113", "url": "https://cs.wikipedia.org/wiki?curid=1214113", "title": "Roman Bedlivý", "text": "Roman Bedlivý\n\nRoman Bedlivý (* 21. září 1969) je bývalý český fotbalista.\n\nV československé nejvyšší soutěži zasáhl na podzim 1992 do 4 utkání v dresu Bohemians Praha, v nichž neskóroval. Do Dukly přišel z druholigové Synthesie Pardubice (dříve VCHZ), poté odešel do Litoměřic.\n\nPozději nastupoval např. za Hrobce, kde hrál mj. s Ivem Knoflíčkem.\n\n"}
{"id": "1214114", "url": "https://cs.wikipedia.org/wiki?curid=1214114", "title": "Jordan Lukaku", "text": "Jordan Lukaku\n\nJordan Zacharie Lukaku Menama Mokelenge (* 25. července 1994, Antverpy, Belgie) je belgický fotbalový obránce a reprezentant konžského původu, který v současnosti hraje za klub Lazio Řím. Hraje na pozici levého beka.\n\nJeho otec Roger Lukaku reprezentoval ve fotbale Zair, starší bratr Romelu prošel stejně jako Jordan mládežnickou akademií Anderlechtu Brusel. Jeho bratrancem je fotbalista Boli Bolingoli-Mbombo.\n\n\nJordan Lukaku byl členem belgických mládežnických reprezentací U15, U16, U18, U19 a U21.\n\nV A-mužstvu Belgie debutoval 10. 10. 2015 v kvalifikačním zápase ve městě Andorra la Vella proti domácímu týmu Andorry (výhra 4:1).\n\nTrenér Marc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Plnil roli náhradníka, nastoupil pouze ve čtvrtfinále s Walesem, neboť belgickému národnímu týmu se kvůli zranění či vykartování hráčů rozpadla obranná formace.\n\n"}
{"id": "1214115", "url": "https://cs.wikipedia.org/wiki?curid=1214115", "title": "Ivan Parík", "text": "Ivan Parík\n\nIvan Parík (17. srpna 1936 Bratislava – 2. března 2005 Bratislava) byl slovenský hudební skladatel a pedagog.\n\nMaturoval na gymnáziu v Bratislavě v roce 1953. Již během studia na gymnáziu studoval soukromě kompozici u Alexandra Albrechta. Pokračoval na bratislavské konzervatoři, kde jeho učitelem kompozice byl Andrej Očenáš a dirigování Kornel Schimpl. Studium završil v roce 1962 na Vysoké škole múzických umění u Alexander Moyzese.\n\nOd roku 1959 pracoval jako dramaturg v Československé televizi v Bratislavě. Po absolvování VŠMU se na této škole stal učitelem hudební teorie a kompozice a v letech 1984–1994 vedl Katedru hudební teorie. V roce 1990 byl jmenován profesorem a roku 1994 se stal rektorem Vysoké školy múzických umění v Bratislavě. Od roku 2003 až do své smrti v roce 2005 působil jako vedoucí Katedry hudební výchovy Pedagogické fakulty Univerzity Konštantína Filozofa v Nitře.\n\nVe svých počátcích bylo dílo Ivana Paríka ovlivněno tvorbou Claude Debussyho, Paula Hindemitha a Bély Bartóka. Později se inspiroval skladbami poválečně avantgardy, zejména Antona Weberna. Zasáhl výrazně i do vývoje elektroakustické hudby.\n\n\n\n\n\n\n\nKomponoval rovněž hudbu pro rozhlas, televizi a dokumentární film.\n\n\n"}
{"id": "1214124", "url": "https://cs.wikipedia.org/wiki?curid=1214124", "title": "Luboš Hrbek", "text": "Luboš Hrbek\n\nLuboš Hrbek (* 20. října 1969) je bývalý český fotbalový záložník.\n\nV československé nejvyšší soutěži zasáhl v ročníku 1992/93 do 6 utkání v dresu SK Dynamo České Budějovice, v nichž neskóroval. Do Dynama přišel z Netolic.\n\nHrál také v Rakousku za čtvrtoligový ASKÖ Donau Linz (Oberösterreich Liga).\n\n"}
{"id": "1214125", "url": "https://cs.wikipedia.org/wiki?curid=1214125", "title": "Aškalové", "text": "Aškalové\n\nAškalové (také Aškalije, Haškalije, Hashkali) a balkánští Egypťané (Jevgs, \"Egjiptjant\" nebo \"Gjupci\") jsou albánsky hovořící etnické skupiny (uznané komunity), které obývají hlavně Kosovo. Někdy jsou považováni za poalbánštěné Cikány, ale sami se tak neidentifikují, protože s Cikány nesdílejí stejný jazyk ani tradice - ty odkazují spíše k Albáncům. Před válkou v Kosovu v roce 1999 se Aškalové přihlásili k Albáncům. Nyní jsou rozděleni na dvě různé skupiny, i když sdílejí kulturu, tradice i jazyk (albánské).\n\nBěhem války v Kosovu se ocitli jako uprchlíci v Albánii, Srbsku, Makedonii a západní Evropě, jako například v Německu a ve Francii. Podle některých názorů byla identita \"Aškalů\" vytvořena v roce 1999 jako snaha poukázat na proalbánské postoje a odlišení od Romů (Cikánů).\n"}
{"id": "1214126", "url": "https://cs.wikipedia.org/wiki?curid=1214126", "title": "Moussa Maâzou", "text": "Moussa Maâzou\n\nOuwo Moussa Maâzou (* 25. srpna 1988 Niamey) je nigerský fotbalový útočník a reprezentant hrající za dánský klub Randers FC. Proslul svou rychlostí, stometrovou trať dokáže zaběhnout pod 11 sekund.\n\nZačínal v armádním klubu ASFAN v Niamey. Začátkem roku 2008 přestoupil do belgického KSC Lokeren, kde se stal nejlepším střelcem klubu, poté ho koupil za 4,8 milionu eur PFK CSKA Moskva. Zde vyhrál Ruský fotbalový pohár 2009, ale do základního kádru se neprosadil a často odcházel na hostování, jeho kariéru zkomplikovaly konflikty s rasistickými fanoušky i zranění kolena. Roku 2012 zakotvil v tuniském Étoile Sportive du Sahel, později působil v Portugalsku a Číně.\n\nV dresu nigerské reprezentace debutoval roku 2008. Byl účastníkem Afrického poháru národů 2012 a 2013.\n\n"}
{"id": "1214128", "url": "https://cs.wikipedia.org/wiki?curid=1214128", "title": "Místopředseda", "text": "Místopředseda\n\nMístopředseda je zástupce předsedy. Jedná se o vyšší vedoucí postavení v hierarchii dané instituci, po předsedovi – např. v organizaci, společnosti atd. Místopředseda může být jeden, případně jich může být i několik. V takovém případě mohou být místopředsedové přímo pověřeni vedením a řízením, tedy zodpovědností, nad konkrétní oblastí. Místopředseda kupř. může být: vlády, představenstva, správní rady, dozorčí rady, senátu, spolku, komise, politické strany atp. \"Viceprezident\" je rovněž ve svém překladu označení místopředsedy.\n"}
{"id": "1214133", "url": "https://cs.wikipedia.org/wiki?curid=1214133", "title": "Rúnar Már Sigurjónsson", "text": "Rúnar Már Sigurjónsson\n\nRúnar Már Sigurlaugarson Sigurjónsson (* 18. června 1990, Sauðárkrókur) je islandský fotbalový záložník a reprezentant, v současnosti hráč švýcarského klubu Grasshoppers Curych. Na klubové úrovni prošel angažmá na Islandu, v Nizozemsku, Švédsku a Švýcarsku.\n\nRúnar Már Sigurjónsson hrál za islandské mládežnické reprezentační výběry U19 a U21.\n\nV A-mužstvu Islandu debutoval 14. 11. 2012 v přátelském utkání ve městě Andorra la Vella proti domácí reprezentaci Andorry (výhra 2:0). Při svém debutu vstřelil jeden gól.\n\nDvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii. Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo. Rúnar Már byl náhradníkem, nezasáhl do žádného zápasu na šampionátu.\n\n"}
{"id": "1214137", "url": "https://cs.wikipedia.org/wiki?curid=1214137", "title": "Petr Ryšavý", "text": "Petr Ryšavý\n\nPetr Ryšavý (* 19. června 1991 Kladno) je český divadelní herec a zpěvák. Studoval na Pražské konzervatoři v oboru populární zpěv.\nOd roku 2018 působí v kapele Botox spolu s Janem Kopečným, Michaelem Říhou, Petrem Bidlem a Matějem Divišem.\n\n\n"}
{"id": "1214142", "url": "https://cs.wikipedia.org/wiki?curid=1214142", "title": "Boj o prostor", "text": "Boj o prostor\n\nBoj o prostor s podtitulem Architektura jako společenská praxe je editorský výběr z teoretických textů sedmi evropských autorek a autorů, jejichž profesní zájem o architekturu a urbanismus je spojen se snahou o tvorbu měst jako cílené společenské praxe. Zastoupení autoři nejsou jen architekti, urbanisté, umělci, historikové či sociologové, ale pohybují se současně na rozhraní několika oborů.\nAntologie zahrnuje úvahy o městě a veřejném prostoru, nápady a příklady radikálních zásahů, které život měst a jejích obyvatel zásadním způsobem ovlivňují.\n\nVšechny uvedené texty obsažené v knize byly součástí přednáškového cyklu \"Contesting Space: Architecture as a Social Practice\" který proběhl na podzim 2012 na Fakultě architektury VUT v Brně. Kniha kromě úvodu editorů (a překladatelů), architektů Markéty Březovské a Jana Kristka, obsahuje i informace o autorech jednotlivých článků.\n\n\n"}
{"id": "1214145", "url": "https://cs.wikipedia.org/wiki?curid=1214145", "title": "Skjang Kangri", "text": "Skjang Kangri\n\nSkjang Kangri je hora v pohoří Baltoro Muztagh, jež je součástí pohoří Karákóram. Dosahuje výšky 7545 m n. m. Leží na pákistánsko-čínské hranici přibližně sedm kilometrů severovýchodně od K2.\n\nO vystoupení na její vrchol se poprvé pokusil Luigi Amadeo di Savoia během své výpravy na K2 v roce 1909. Na vrchol se pokoušel vystoupit přes východní hřeben. Další z neúspěšných pokusů proběhl v roce 1975 (stejnou cestou). Jeden z horolezců zde zahynul, druhý byl evakuován vrtulníkem. První úspěšný výstup dokončila v roce 1976 japonská expedice (opět přes východní hřeben). V roce 1980 se američtí horolezci Jeff Lowe a Michael Kennedy pokoušeli vystoupit na vrchol přes západní stěnu, avšak dosáhli pouze přibližně 7070 metrů.\n"}
{"id": "1214146", "url": "https://cs.wikipedia.org/wiki?curid=1214146", "title": "Gurla Mandhata", "text": "Gurla Mandhata\n\nGurla Mandhata je nejvyšší hora pohoří Nalakankar Himal v Himálaji. Nachází se v Tibetu, nedaleko severozápadního cípu Nepálu. Dosahuje výšky 7694 m n. m., což z ní dělá 34. nejvyšší horu světa. S prominencí 2788 metrů se řadí mezi ultraprominentní vrcholy. V roce 1905 se anglický lékař Tom George Longstaff pokusil vystoupit na vrchol hory. Ve výšce přibližně 7000 metrů se však se svým doprovodem rozhodl vrátit zpět (důvodem byla mimo jiné lavina). První úspěšný výstup na vrchol absolvovala v roce 1985 čínsko-japonská expedice. Později se na vrchol hory dostalo několik dalších expedic.\n"}
{"id": "1214148", "url": "https://cs.wikipedia.org/wiki?curid=1214148", "title": "Marek Vít", "text": "Marek Vít\n\nMarek Vít (* 8. prosince 1972) je bývalý český fotbalový záložník.\n\nV československé nejvyšší soutěži zasáhl na jaře 1993 do 2 utkání v dresu Dukly Praha, v nichž neskóroval. Do Dukly přišel z VTJ Karlovy Vary, poté odešel do Krče.\n\nV sezonách 1998–2003 hrál za německý SpVgg SV Weiden ve čtvrté nejvyšší soutěži (Oberliga Bayern).\n\n"}
{"id": "1214149", "url": "https://cs.wikipedia.org/wiki?curid=1214149", "title": "Ngadi Čuli", "text": "Ngadi Čuli\n\nNgadi Čuli (známá také jako \"Ngadi Chuli\", \"Peak 29\" či \"Dakura\") je hora v pohoří Mansiri Himal v Himálaji. Nachází se v Nepálu a dosahuje nadmořské výšky 7871 m n. m., což z ní činí dvacátou nejvyšší horu světa. Nedaleko od hory severním směrem se nachází osmitisícová hora Manáslu, na jihu Himalčuli. K prvovýstupu došlo pravděpodobně v roce 1970. Japonský horolezec Hiroshi Watanabe společně se šerpou jménem Lhakpa Tsering stoupali přes východní hřeben a východní stěnu. Přibližně sedmdesát metrů pod vrcholem zmizeli z dohledu na téměř dvě hodiny. V této době oba zahynuli. Nenašel se žádný důkaz, že by vystoupili až na vrchol. Později (1974, 1978 a 1982) zde proběhly další tři japonské expedice, které však byly neúspěšné. První potvrzený výstup proběhl v roce 1979, na vrchol vystoupili polští horolezci Ryszard Gajewski a Maciej Pawlikowski.\n"}
{"id": "1214157", "url": "https://cs.wikipedia.org/wiki?curid=1214157", "title": "Projekt Darién", "text": "Projekt Darién\n\nProjekt Darién (anglicky \"Darien Scheme\") je označení pro neúspěšný pokus Skotského království vybudovat vlastní kolonii v oblasti Darién na území moderního státu Panama, k němuž došlo na konci 17. století.\n\nZakladatel Bank of England William Paterson předpověděl význam Panamské šíje pro světový obchod a navrhl skotské vládě, že by pro ni kontrola tohoto strategického území mohla představovat v budoucnu vítaný zdroj příjmů. V roce 1695 byla proto založena \"Skotská společnost pro obchod s Afrikou a Indiemi\" (\"Company of Scotland Trading to Africa and the Indies\"), do které začali nadšení skotští občané vkládat majetek, množství osob se hlásilo jako budoucí osadníci. Skotové viděli v plánu cestu, jak se stát prosperující zemí, která by mohla konkurovat sousední Anglii. V červenci 1698 vyplulo z Leithu pět lodí, na jejichž palubě bylo dohromady okolo 1300 osob. V listopadu téhož roku skotská výprava přistála na pobřeží Dariénu, kde v příhodném zálivu založila opevněnou vesnici \"New Edinburgh\" a okolní kraj pojmenovala \"New Caledonia\" podle starověkého názvu Skotska Kaledonie (melanéský ostrov Nová Kaledonie získal stejné pojmenování až roku 1774), zábor zahrnoval i ostrov Golden Island. \n\nOsadníci však narazili na mimořádně nepříznivé podmínky: půda byla bažinatá a neúrodná, klima velmi nezdravé, místní Indiáni se k novým příchozím chovali nepřátelsky. Angličané a Španělé, kteří Skoty pokládali za vetřelce ve své zájmové oblasti, uvalili na osadu obchodní embargo. V důsledku hladu a malárie zemřely tři čtvrtiny obyvatel New Edinburghu, zbylí se v červenci 1699 rozhodli odplout zpátky do vlasti. Iniciátor projektu William Paterson ztratil v Dariénu manželku a syna, sám se vrátil s podlomeným zdravím.\n\nV listopadu 1699 připlulo do Dariénu dalších 1500 Skotů, kteří nic netušili o osudu svých předchůdců. Pokusili se o obnovení osady, ale ta opět trpěla tropickými nemocemi, nedostatkem potravin a špatnou morálkou, navíc byla v lednu 1700 napadena španělskými vojáky. Po měsíčním obléhání se zbytek přeživších rozhodl vydat pevnost útočníkům a definitivně místo opustit.\n\nNenávratná investice do koloniálního projektu vedla ke krachu Skotské společnosti, která v té době akumulovala čtvrtinu kapitálu v zemi. Ve Skotsku proto nastala těžká ekonomická krize, jejímž důsledkem bylo přijetí Zákonů o unii a zánik samostatného Skotska v roce 1707. Místo, kde se Skotové pokusili usadit, je dosud známo jako \"Puerto Escoces\" (\"Skotský přístav\"). V roce 1979 zde byl proveden archeologický výzkum, který v džungli odhalil trosky bývalé pevnosti.\n\n"}
{"id": "1214159", "url": "https://cs.wikipedia.org/wiki?curid=1214159", "title": "František Tichý (fotbalista)", "text": "František Tichý (fotbalista)\n\nFrantišek Tichý (* 15. září 1973 Praha) je bývalý český fotbalista.\n\nV československé nejvyšší soutěži zasáhl na podzim 1992 do 1 utkání v dresu Bohemians Praha, v němž neskóroval. Z Bohemians odešel do Krče.\n\n"}
{"id": "1214161", "url": "https://cs.wikipedia.org/wiki?curid=1214161", "title": "Petr Němec (1971)", "text": "Petr Němec (1971)\n\nPetr Němec (* 1. listopadu 1971) je bývalý český fotbalový útočník.\n\nV československé nejvyšší soutěži zasáhl na podzim 1991 do 1 utkání v dresu SKP Union Cheb, v němž neskóroval.\n\nDruhou nejvyšší soutěž hrál za LeRK Brno, Baník Havířov a FC Vítkovice, od roku 1999 působil v Německu.\n\n"}
{"id": "1214167", "url": "https://cs.wikipedia.org/wiki?curid=1214167", "title": "Jannu", "text": "Jannu\n\nJannu je hora v Himálaji. Dosahuje výšky 7710 m n. m., což z ní činí dvaatřicátou nejvyšší horu světa. První pokus o výstup na její vrchol provedl v roce 1959 francouzský tým vedený Jeanem Francem. Na vrchol jako první vystoupil o tři roky později tým vedený Lionelem Terrayem. Na vrchol vystoupili po jihovýchodním hřebeni. Výstup přes strmou severní stěnu provedl v roce 1976 tým japonského horolezce Masatsuga Konishiho.\n"}
{"id": "1214169", "url": "https://cs.wikipedia.org/wiki?curid=1214169", "title": "Václav A. Černý", "text": "Václav A. Černý\n\nVáclav A. Černý (27. května 1931 Praha – 21. ledna 2017 tamtéž) byl český lingvista, specializující se především na kavkazské jazyky a překladatel. V roce 2015 obdržel Řád cti za celoživotní zásluhy o reprezentaci gruzínské literatury a kultury.\n\nRoku 1954 ukončil studium perštiny a arménštiny na Univerzitě Karlově.\n\nK jeho velikým záslužným počinům na poli lingvistickém patří ojedinělá učebnice \"Základy gruzínštiny\" (Academia, 1976), nebo kandidátská disertační práce \"Vybrané kapitoly z čerkeské syntaxe\" (Praha, 1963).\n"}
{"id": "1214174", "url": "https://cs.wikipedia.org/wiki?curid=1214174", "title": "Muzeum královny Sofie", "text": "Muzeum královny Sofie\n\nMuzeum královny Sofie (španělsky Museo Reina Sofía) je španělské národní muzeum umění 20. století. Oficiálně bylo otevřeno 10. září 1992 a je pojmenováno po královně Sofii. Nachází se v Madridu, poblíž železniční stanice Atocha a patří k tzv. Zlatému trojúhelníku umění (společně s Museo del Prado a Museo Thyssen-Bornemisza).\n\nMuzeum se věnuje především španělskému umění. Hlavní atrakcí muzea je kolekce děl dvou největších španělských malířů 20. století, Pabla Picassa a Salvadora Dalího. Bezpochyby nejznámějším exponátem muzea je Picassova malba \"Guernica\". Kolekce muzea Reina Sofía zahrnují díla takových umělců, jako byly Juan Gris, Joan Miró, Julio González, Eduardo Chillida, Antoni Tàpies, Pablo Gargallo, Pablo Serrano, Lucio Muñoz, Luis Gordillo, Jorge Oteiza nebo José Gutiérrez Solana.\n\nV kolekcích se nachází jen málo děl zahraničních umělců, přesto jsou zde zahrnuti autoři jako Pierre Bonnard, Vasilij Kandinskij, Robert Delaunay, Fernand Léger, Yves Tanguy, Man Ray, René Magritte, Max Ernst, Paul Klee, Jacques Lipchitz, Henry Moore, Alexander Calder, Diego Rivera, Lucio Fontana, Mark Rothko, Yves Klein, Richard Serra, Bruce Nauman, Donald Judd, Damien Hirst, Julian Schnabel, Joseph Beuys, Nam June Paik, Wolf Vostell, Gabriel Orozco, Clyfford Still, Cindy Sherman, kubistická zátiší Georgese Braquea a mnoho děl Francise Bacona.\n\nSpolečně s rozsáhlou kolekcí nabízí muzeum i řadu krátkodobých národních či mezinárodních výstav, což z něj činí jedno z největších muzeí moderního a současného umění na celém světě.\n\nMuzeum také zřizuje volně přístupnou knihovnu zaměřenou na umění, v které se nachází více než 100 000 knih, 3 500 zvukových nahrávek a téměř 1 000 videí.\n"}
{"id": "1214176", "url": "https://cs.wikipedia.org/wiki?curid=1214176", "title": "Dlouhokrčka McCordova", "text": "Dlouhokrčka McCordova\n\nDlouhokrčka McCordova (\"Chelodina mccordi\") je sladkovodní želva z čeledi matamatovitých, která je endemitem indonéského ostrova Roti, na Timoru žije její poddruh \"Chelodina mccordi timorlestensis\". Patří mezi kriticky ohrožené druhy, její areál činí pouze 70 kilometrů čtverečních, kromě toho žije asi 250 jedinců v zoologických zahradách.\n\nKarapax této želvy je šedohnědě až kaštanově zbarvený a dosahuje délky 18-24 cm, plastron má světle krémovou barvu bez kresby. Krk je téměř tak dlouhý jako krunýř, proto ho želva musí hadovitě stočit napříč, aby mohla ukrýt hlavu. Samice jsou mírně větší než samci. Dlouhokrčka McCordova obývá mělká sladkovodní jezírka a močály s teplou vodou, živí se drobnými korýši a rybami. Třikrát do roka samice klade osm až dvanáct vajec, mláďata se z nich líhnou zhruba po měsíci.\n\nPopulaci dlouhokrček snižuje jak ztráta přirozených biotopů v důsledku postupující civilizace, tak komerční lov: pro svoji vzácnost je tato želva vyhledávaným sběratelským artiklem, ačkoli oficiálně je obchod s ní zakázaný.\n\nByla objevena roku 1891 a původně považována za izolovanou populaci dlouhokrčky novoguinejské, teprve v roce 1994 ji popsal Anders Rhodin jako samostatný druh a pojmenoval podle amerického zoologa Williama Patricka McCorda.\n\nDlouhokrčka McCordova byla v únoru 2020 chována ve třech desítkách evropských zoo, z toho ve dvou v Česku:\n\n\nV roce 2019 se Zoo Brno podařil odchov těchto dlouhokrček, poprvé v rámci Unie českých a slovenských zoologických zahrad.\n\nTento druh je chován v Zoo Praha od podzimu 2018, kdy bylo dovezeno osm velmi mladých zvířat z chovného zařízení Turtle Island v rakouském Štýrském Hradci. V únoru 2020 byla tato zvířata představena veřejnosti v úvodní expozici pavilonu Indonéská džungle v horní části zoo. \n\n"}
{"id": "1214177", "url": "https://cs.wikipedia.org/wiki?curid=1214177", "title": "Chrám svatého Alexandra Něvského (Riga)", "text": "Chrám svatého Alexandra Něvského (Riga)\n\nChrám svatého Alexandra Něvského (lotyšsky Rīgas Sv. Aleksandra Ņevska pareizticīgo baznīca, rusky Храм святого благоверного великого князя Александра Невского) v hlavním městě Lotyšska Riga je pravoslavným chrámem, který byl postaven v 19. století.\n\nChrám byl zbudován na počest vítězství ruské armády nad Napoleonem v letech 1812 až 1815. Zasvěcený byl patronovi ruských ozbrojených sil, kterým byl Alexandr Něvský. Stavba chrámu se realizovala v letech 1820 až 1825. Na ni přispěly finančními dary mecenáši z celého Ruského impéria. Chrám byl několikrát renovován, naposledy v roce 2005.\n\nHlavní loď má tvar rotundy a je vybudována v neoklasicistním architektonickém stylu, který byl typický pro architekturu Ruska v 19. století. Zvonice byla přistavěna v roce 1863 v novobarokním stylu. interiér chrámu zdobí ikony, které jsou typické pro ikonopisectví Ruska 19. století.\n\n"}
{"id": "1214180", "url": "https://cs.wikipedia.org/wiki?curid=1214180", "title": "Chrám svatého Alexandra Něvského (Tallinn)", "text": "Chrám svatého Alexandra Něvského (Tallinn)\n\nV 19. století se postupně rozšiřovala pravoslavná komunita v dnešní estonské metropoli. Vzniká proto potřeba vybudovat větší pravoslavný chrám. Nový chrám se začal budovat v roce 1895, poté, co byl dne 20. srpna položen jeho základní kámen. Chrám byl vybudován na připomenutí záchrany cara Alexandra III. při železničním neštěstí 17. října 1888, které imperátor zázračně a bez následků přežil. Vybíralo se z osmi návrhů stavby. Chrám byl slavnostně vysvěcen 30. dubna 1900 biskupem z Rigy a Jelgava. Vybudován byl v tradičním ruském (moskevském) architektonickém stylu. Zdobí ho pět pozlacených hlav a mozaiky. Zasvěcený byl sv. Alexandrovi Něvskému, který byl symbolem obránce ruského pravoslaví před náporem ze Západu. Alexandr Něvský představuje pro Rusy a pravoslavné věřící hrdiny, vojevůdce, ale i světce, který se stal před svou smrtí mnichem. Rušné časy čekali chrám po roce 1918. Stál se trnem v oku Estonců, kteří vyhlásili vlastní stát a pravoslavný chrám považovali za symbol ruské okupace. Jen díky úsilí představitelů světového pravoslaví byl chrám zachráněn. V roce 1924 přešel pod jurisdikci Estonské pravoslavné církve, která byla podřízena přímo pravoslavnému patriarchovi v Konstantinopoli. Během německé okupace Estonska v letech 1941 až 1944 byl nacisty uzavřen.\n\nPo roce 1945 byl znovu otevřen a sloužil pravoslavným věřícím. I v 60. letech se objevily úvahy o jeho zbourání. Velké úsilí o záchranu chrámu vyvinul tehdejší tallinnský biskup Alexej (Ridiger), příští patriarcha Alexej II. Nyní slouží jako důstojný svatostánek pravoslavné církve v Estonsku a i jako muzeum pro tisíce turistů.\n\n"}
{"id": "1214185", "url": "https://cs.wikipedia.org/wiki?curid=1214185", "title": "Louis Nicolas Vauquelin", "text": "Louis Nicolas Vauquelin\n\nLouis Nicolas Vauquelin (16. května 1763 - 14. listopadu 1829) byl francouzský farmaceut a chemik.\n\nVauquelin se narodil v Normandii. První zkušenost s chemií získal jako laborant v lékárně v Rouenu (1777-1779), a později se dostal do laboratoře A.F. Fourcroye, kde pracoval jako asistent v letech 1783 až 1791.\n\nPoté se přestěhoval do Paříže, kde se stal laboratorním asistentem v Jardin du Roi. V roce 1791 se stal členem Akademie věd a pomáhal s vydáváním časopisu Annales de Chemie. V roce 1798 ze smaragdu izoloval a poprvé popsal beryllium.\n\nOd roku 1809 působil jako profesor na Pařížské univerzitě.\n\nZemřel roku 1829 při návštěvě svého rodného města.\n\nPublikovat pod svým jménem začal v roce 1790 a od té doby vydal 376 článků. Velká část těchto článků popisuje pracné analytické operace. Jeho jméno je spojováno s objevem dvou prvků, beryllia v roce 1798 a chromu v roce 1797, který izoloval z rudy olova ze Sibiře.\n\n"}
