{"id": "1280929", "url": "https://cs.wikipedia.org/wiki?curid=1280929", "title": "Reaching into Infinity", "text": "Reaching into Infinity\n\nNa sedmé studiové desce, kterou skupina nahrávala celkem v pěti studiích, se objevilo jedenáct skladeb. Mimo to DragonForce ve speciální edici vydali kromě dvou bonusových písní také DVD, na němž jsou tři skladby z vystoupení na festivalu Woodstock 2016.\n\nDne 31. března 2017 vyšel první singl, píseň „Judgement Day“. Zároveň s ním byl také zveřejněn videozáznam k písni „Operation Ground and Pound“ z bonusového DVD. Následně byla 12. dubna zveřejněna píseň „Curse of Darkness“. Třetí zveřejněnou skladbou se stala píseň „Ashes of the Dawn“, k níž byl natočen také videoklip.\n\n\n"}
{"id": "1280935", "url": "https://cs.wikipedia.org/wiki?curid=1280935", "title": "Hvězdné magnetické pole", "text": "Hvězdné magnetické pole\n\nHvězdné magnetické pole je magnetické pole pozorované u hvězd. Prokázáno bylo u více než stovky hvězd, které se nazývají magnetické hvězdy. Jedná se především o Ap-hvězdy, méně často i hvězdy spektrálních tříd B a F.\n\nIntenzita magnetického pole hvězd se určuje pomocí tzv. Zeemanova jevu, tedy z velikosti rozštěpu vybraných spektrálních čar. Znatelně větší magnetická pole byla naměřena na degenerovaných hvězdách, u magnetarů dosahuje intenzita pole až několika desítek miliard tesla, tj. několika set bilionů gaussů.\n\nZa magnetickou hvězdu se považuje i Slunce.\n\n"}
{"id": "1280942", "url": "https://cs.wikipedia.org/wiki?curid=1280942", "title": "The Painters", "text": "The Painters\n\nThe Painters je čtyřpísňové EP americké hudební skupiny Animal Collective. Vydáno bylo 17. února roku 2017 společností Domino Records, téměř přesně rok po vydání desky \"Painting With\". Nahráno bylo ve stejné době jako toto album. Vydáno bylo jak na kompaktním disku, tak i digitálně a na gramofonové desce. Autorem obalu alba je Brian DeGraw, přispěl na něj rovněž Rob Carmichael. Kromě tří autorských písní obsahuje album také coververzi písně „Jimmy Mack“ autorského tria Holland–Dozier–Holland.\n\n"}
{"id": "1280944", "url": "https://cs.wikipedia.org/wiki?curid=1280944", "title": "Srb a Štys", "text": "Srb a Štys\n\nSrb a Štys, továrna přesné mechaniky a optiky byla česká továrna na optické a mechanické přístroje. Byla založena Jaroslavem Srbem (1893–1967) a Josefem Štysem (1889–1950) dne 21. listopadu 1919. Nejdříve se zabývali opravami hodin a optických přístrojů a výrobou nástrojů pro jemnou mechaniku. V roce 1923 rozšířili výrobu o geodetické a lékařské přístroje. Během druhé světové války produkovala firma přístroje pro německé válečné účely. Vyráběly se zde například zaměřovače pro německé ponorky. V roce 1945 byla obnovena původní výroba. Následující rok (1946) ovšem firma prošla znárodněním a jako Meopta Košíře byla začleněna do národního podniku Meopta. V roce 1963 skončila výroba optických přístrojů v Meoptě a v rámci RVHP předána do maďarské firmy MOM (\"\"). Podnik byl poté začleněn do firmy ZPA.\n\nFirmu založili dne 21. listopadu 1919 Jaroslav Srb (1893–1967) a Josef Štys (1889–1950), optici a mechanici se zkušenostmi z několika opticko-mechanických závodů včetně firmy Carl Zeiss. Počáteční technické a strojní vybavení firmy pocházelo právě z Zeissových závodů a bylo poskytnuto zakladatelům jako kompenzace pohledávek Jaroslava Srba. Firma původně sídlila v bývalém sanatoriu v pražské usedlosti Kavalírka. V jejím sousedství se nacházel bývalý pavilon spolku SVU Mánes, který sem byl ve stejném roce přemístěn z Kinského zahrady a sloužil jako filmový ateliér společnosti Praga film až do roku 1929, kdy byl zničen požárem. V roce 1926 získala firma prostory zrušené školy v sousedství. V letech 1934-1937 byla přistavěna další dvě podlaží. Na počátku zde pracovali oba zakladatelé, jeden mechanik a tři učňové. Zabývali se opravami optických přístrojů (triedry, mikroskopy, projektory). Ze součástek jiných výrobců montovali mikroskopy, zajišťovali dodávky opticko-mechanických přístrojů (geodetických, optických a meteorologických) od jiných dodavatelů. Zabývali se i výrobou elektrotechnických součástek (termostaty, kondenzátory, elektroměry), kterou později předali firmě Eta.\n\nDalší fází vývoje firmy byly konstrukce vlastních přístrojů. První přístroj vlastní konstrukce byla mikrolampa pro osvětlování preparátů mikroskopu, kterou navrhl Dr. Šikl. Vyráběli rovněž nástroje pro hodinářské dílny.\n\nPočátkem dvacátých let dostali objednávku balonovách (pilotovacích) teodolitů od Ministerstva národní obrany. Po této dodávce dostali příslib na další dodávky pro Československou armádu. Vzali si tedy bankovní půjčku, ale přislíbená objednávka nepřišla, takže se firma ocitla na samém pokraji bankrotu.\n\nV roce 1923 byla firma rozšířena. Oživení hospodářství v roce 1924 vedlo k objednávkám epidiaskopů, mikroskopů. Dále získali objednávku dalekohledů a zaměřovačů pro československou armádu. Díky tomu založili vlastní výrobu a brusírnu čoček. Výroba triedrů sahala od kapesního dalekohledu \"Liliput\" 4x15 po \"Astrohled\" 18x50, který bylo nutné používat na stativu. Vyráběli i divadelní kukátka. Firma zaměstnala řadu pracovníků (optiků a mechaniků), kteří byli vyučení nebo prošli firmou bratří Josefa a Jana Fričů.\n\nPostupně firma vyráběla kompletní sortiment geodetických přístrojů a pomůcek. během hospodářské krize se firma opět dostala do finančních problémů. Pracovalo se v omezeném režimu pouze 3-4 dny v týdnu. Část pracovníků byla propuštěna. Firmu zachránily zakázky pro tureckou, jugoslávskou a řeckou armádu. Tato situace skončila v roce 1934. Tehdy vzrostly zakázky pro armádu. Firma vyráběla dalekohledy, zaměřovače, periskopy pro nejrůznější zbraně (pušky, děla, tanky) armád v Bulharsku, Dánsku, Francii, Indii, Portugalsku a Španělsku, proto byla založena nová brusírna optiky (300 zaměstnanců). Byla založena zahraniční filiálka \"Optica Rumanesca-Cehoslovaca\", uvažovalo se rovněž o otevření pobočky ve Velké Británii.\n\nV roce 1939 zakoupila firma Srb a Štys turnovskou optickou firmu \"Omat\" Jana Mařana. Po okupaci byla firma zabrána okupační mocí pro výrobu pro německou armádu a vlastníci měli zakázaný přístup. Po osvobození v roce 1945 chtěli majitelé obnovit výrobu v předválečném rozsahu. Firma ale byla dekretem prezidenta republiky číslo 100-108/1945 Sb. ze dne 24. října 1945 znárodněna. Název byl změněn na Meopta n.p. Košíře.\n\nFirma dodávala astronomické dalekohledy jiných výrobců (Zeiss), montovala vlastní dalekohledy z dodaných součástek a později vyráběla vlastní konstrukce. V roce 1921 byla vyzvána ministerstvem školství, aby vybavila hvězdárnu ve Staré Ďale. Dodali sem Zeissův reflektor o průměru 60 cm a astronomickou fotokomoru a dvojitý dalekohled se spetrofotometrem vlastní konstrukce.\nTeodolity Srb a Štys byly zpravidla repetiční konstrukce s dalekohledem stálé délky, vybaveny nitkovým dálkoměrem a byly dodávány v šedesátinném i setinném dělení kruhů.\n\nVe třicátých letech byly jednotlivé typy rozlišovány písmeny:\n\nKonstrukce teodolitů byla repetiční, s výjimkou teodolitů L a Š, které byly jednoduché.\n\nDalší výrobek firmy založený na principu teodolitu byla souprava pro zaměřování nepřístupných cílů. Sestávala ze dvou teodolitů, z nichž jeden byl namísto dalekohledu vybaven světelným zdrojem, který stál na jednom koncovém bodě základny a promítal na zaměřovaný bod světelnou značku. tato značka byla z druhého bodu základny zaměřena druhým teodolitem. Poloha a výška nepřístupného bodu pak byla vypočtena protínáním ze směrů. Tento princip byl využíván ještě v osmdesátých letech před nástupem bezhranolových dálkoměrů, kdy se používalo dvou univerzálních teodolitů, přičemž jeden z nich byl vybaven laserovým okulárem.\n\nPro teodolity byl vyráběn i dvojobrazový dálkoměr, který sestával z nasazovacího optického klínu, který se nasazoval na objektiv teodolitu, a dálkoměrné latě.\n\n\n\n\n\nFirma Srb a Štys byla jedním ze zakládajících členů České astronomické společnosti. Firma vznikla v roce 1919. Přesto jí za její podporu společnosti byl uznán tento titul.\n\n\n"}
{"id": "1280946", "url": "https://cs.wikipedia.org/wiki?curid=1280946", "title": "Efektivní teplota", "text": "Efektivní teplota\n\nEfektivní teplota (značka T, případně T) je teplota černého tělesa, které vyzařuje z jednoho metru čtverečního stejné množství energie jako hvězda. Je nejlepší mírou skutečné teploty povrchu hvězdy (sluneční fotosféry). Každý spektrální typ má určitý interval efektivní teploty, proto se v HR diagramu nanáší na vodorovnou osu.\n\nS pomocí sluneční konstanty je možné vypočítat, kolik vyzařuje jeden metr čtvereční povrchu Slunce, a takto určit jeho efektivní teplotu. Ta je přibližně rovna 5 800 K.\n\nPodle Stefanova–Boltzmannova zákona platí pro zářivost L černého tělesa ve tvaru koule, které má teplotu T a poloměr R, následující vzorec:\n\nformula_1\n\nV něm je T efektivní teplotou hvězdy („jakoby černého tělesa“).\n"}
{"id": "1280955", "url": "https://cs.wikipedia.org/wiki?curid=1280955", "title": "Libuše (rozcestník)", "text": "Libuše (rozcestník)\n\nLibuše má několik významů:\n\n"}
{"id": "1280956", "url": "https://cs.wikipedia.org/wiki?curid=1280956", "title": "Kočkov (Ústí nad Labem)", "text": "Kočkov (Ústí nad Labem)\n\nKočkov (německy Gatschken) je částí Ústí nad Labem. Jedná se o menší čtvrť tvořenou převážně rodinnými domy a několika zahrádkářskými osadami. Nachází se na severním kraji města u sídlišť Severní Terasa a Stříbrníky, sousedí s obcí Chuderov. Je součástí obvodu Ústí nad Labem-Severní Terasa. Díky blízkosti a stavebnímu propojení býval spojen do základní statistické jednotky Kočkov-Stříbrníky, v údajích z roku 2011 je ovšem uváděn opět samotný. Nachází se ve výšce 338 m n. m. Stojí zde budova Českého hydrometeorologického ústavu.\n\nDoložení osady pochází z roku 1589, kdy byla součást panství Chuderov. Zahrnovala i samotu Ovčín na návrší nad obcí. Původní jméno znělo Kačkov a uvádí se, že odkazoval na zdomácnělé jméno první majitelky Kateřiny. Vlivem německého nářečí byl postupně zkomolen do tvaru Kočkov. Menší rozvoj zaznamenala osada ve 30. letech 19. století, kdy byla rozšířena o takzvaný Nový Kočkov. Celá obec spadala do katastru Chuderova, který až do roku 1848 spadal pod panství březnicko-všebořické. V roce 1887 zde stálo 43 domů a bydlelo v nich 206 obyvatel. Dalším rozšiřováním se osada propojovala se Stříbrníky. Začátkem 60. let 20. století byla zbořena výklenková kaple z 19. století. Roku 1970 zde žilo 300 lidí a o rok později, kdy již probíhala výstavba přilehlého sídliště Severní Terasa, byla obec připojena k Ústí nad Labem. V následujícím desetiletí byla postavena budova Českého hydrometeorologického ústavu, kde se měří hodnoty pro vyvýšené části Ústí nad Labem, které se významně liší vlivem terénu a rozdílných nadmořských výšek oproti stanicím v centru města. Po revoluci zde byla vystavena řada nových domů a několik vil.\n\nKočkov se nachází na svazích Velkého Brandu s vrcholem ve výšce 436 m n. m. sousedícím s Erbenovou vyhlídkou s vrcholem 420 m n. m. Oba kopce jsou magmatického původu a spadají pod celek Českého Středohoří. Díky své nadmořské výšce jsou zde široké výhledy na zbytek města, Krušné hory a Milešovskou část Českého Středohoří. Nad budovou hydrometeorologického ústavu stojí památná, více jak 200 let stará Lípa srdčitá s výškou přes 20m.\n\nTěsně pod čtvrtí protéká Chuderovský potok pojmenovaný po vedlejší vesnici. Ten se později vlévá do Klišského potoka a následně do Bíliny v centru. Ve středu Kočkovské ulice se nachází studánka Pod Kopečkem.\n\nCelou obcí prochází podle ní pojmenovaná ulice Kočkovská vedoucí ze Severní Terasy do Chuderova. Další ulice Lužická končí poblíž Erbenovy vyhlídky. V roce 2018 nebyla čtvrť obsluhována žádnou linkou městské hromadné dopravy, pouze příměstskými linkami Dopravy ústeckého kraje čísel 453 a 454 se zastávkami Kočkov a Na Kopečku. Nejbližšími zastávky obsluhovanými Dopravním podnikem Ústí nad Labem jsou Mírová na Severní Terase a Orlická na Stříbrníkách. \n"}
{"id": "1280957", "url": "https://cs.wikipedia.org/wiki?curid=1280957", "title": "Ravedeath, 1972", "text": "Ravedeath, 1972\n\nRavedeath, 1972 je šesté studiové album kanadského hudebníka Tima Heckera. Vydáno bylo dne 14. února 2011 nezávislou společností Kranky. Hudbu, která byla později pro album nahrána, Hecker složil v roce 2010 ve městech Montréal a Banff. Naprostá většina alba byla nahrána dne 21. července 2010 v kostele v Reykjavíku. Hecker zde své skladby nahrál na varhany, přičemž později doplnil ještě klavír a kytaru. Hecker desku dokončil po návratu do Montréalu. Na obalu alba je fotografie, na níž jsou zachyceni studenti, kteří shazují klavír ze střechy budovy.\n\nAutorem všech skladeb je Tim Hecker.\n"}
{"id": "1280958", "url": "https://cs.wikipedia.org/wiki?curid=1280958", "title": "Definice planety z roku 2006", "text": "Definice planety z roku 2006\n\nDefinice planety sluneční soustavy byla přijata 24. srpna 2006 na zasedání Mezinárodní astronomické unie (IAU) v Praze. Podle ní je za planetu považováno vesmírné těleso splňující následující kritéria:\n\n\nTělesa, která nejsou satelity jiných těles obíhajících kolem Slunce a která splňují pouze první dvě kritéria, jsou klasifikována jako trpasličí planety a řadí se do širší skupiny nazývané „planetky“. IAU se zabývala také návrhem, aby trpasličí planety byly klasifikovány jako podkategorie planet, avšak nakonec ho zamítla. Z definice vyplývá, že ve sluneční soustavě se nachází osm známých planet. Tato definice byla ihned po svém přijetí vnímána jako velmi kontroverzní a kromě příznivců měla i hodně odpůrců, ale přes silnou kritiku ji nakonec většina astronomů přijala.\n\nDefinice se nevztahuje na planety obíhající jiné hvězdy než Slunce, pro něž byla roku 2003 schválena pracovní definice, podle níž je klíčovým kritériem hmotnost exoplanety. Horní hranice byla stanovena jako 13 hmotností planety Jupiter (čímž jsou exoplanety odlišeny od hvězdných trpaslíků) a spodní hranice má být stejná jako u těles sluneční soustavy.\n\nV době předcházející objevům nových těles na počátku 21. století astronomové žádnou formální definici planety nepotřebovali. Od objevu Pluta roku 1930 bylo obecně přijímáno, že sluneční soustava má devět planet, přičemž spolu s nimi Slunce obíhají také tisíce menších těles jako planetky a komety. O Plutu se soudilo, že je větší než Merkur.\n\nRoku 1978 byl objeven Charon, měsíc Pluta, což způsobilo velký posun ve vnímání tohoto tělesa. Byla změřena oběžná doba Charonu kolem Pluta, což astronomům současně poprvé umožnilo vypočítat hmotnost Pluta, která se ukázala mnohem menší, než očekávali. Vypočítaná hmotnost byla jen asi 1/25 hmotnosti Merkuru, takže Pluto se rázem stal nejmenší planetou soustavy, dokonce menší než Měsíc obíhající Zemi, i když stále zůstával hmotnější než největší tehdy známá planetka, Ceres.\n\nV 90. letech 20. století začali astronomové nalézat další objekty v podobných vzdálenostech, jako se nachází Pluto, které jsou nyní známé jako tělesa Kuiperova pásu. Mnoho z nich mělo podobné charakteristiky dráhy jako Pluto (a později se jim začalo říkat „plutina“). Na Pluto se proto začalo nahlížet jako na největšího člena této nové skupiny těles a někteří astronomové ho přestali považovat za planetu. Jeho výstředná a nakloněná oběžná dráha byla mezi planetami velmi neobvyklá, zato však velmi dobře zapadala mezi ostatní tělesa Kuiperova pásu. Například Haydenovo planetárium v New Yorku ho roku 2000 nezařadilo do své expozice planet.\n\nPo roce 2000 byla objevena nejméně tři tělesa, která se svými hmotnostmi a oběžnou dráhou mohla srovnávat s Plutem, a sice Quaoar, Sedna a Eris. Bylo zřejmé, že buď se budou všechna nazývat planetami, nebo bude muset být klasifikace Pluta změněna. Astronomové zároveň věděli, že mohou očekávat objevy dalších těles velikosti Pluta a že počet planet by mohl rychle narůstat. Kromě toho je zajímala také klasifikace planet v jiných planetárních soustavách. Roku 2006 se věc dostala do popředí, když byly vypočítány rozměry tělesa 2003 UB (později nazvaného Eris). Výpočty nebyly příliš přesné a mylně ukázaly, že Eris svými rozměry dokonce přesahuje Pluto, takže těleso se stalo významným kandidátem na status planety.\n\nPodobný proces, v němž nové objevy způsobily kontroverzní změnu klasifikace planety, se odehrál již v 19. století po objevu Ceres 1. ledna 1801. Astronomové tehdy nové těleso okamžitě označili za „chybějící planetu“ mezi Marsem a Jupiterem. Během následujících 4 let však objev dvou dalších těles se srovnatelnými rozměry a oběžnými dráhami tuto klasifikaci zpochybnil. V roce 1851 už celkový počet „planet“ vzrostl na 23 (včetně osmi původních planet) a bylo jasné, že objeveny mohou být další stovky. Astronomové je proto začali katalogizovat samostatně a označovat je novým názvem „planetky“ místo planety.\n\nProtože objevy nových planet byly vzácné, tak Mezinárodní astronomická unie neměla na jejich definici a pojmenovávání žádný schválený mechanismus. Po objevu Sedny však roku 2005 ustavila 19členný výbor v čele s britským astronomem Iwanem Williamsem, který dostal za úkol promyslet novou definici planety. Výbor navrhl tři řešení:\n\n\nNa tomto bodě však výbor uvázl a nedokázal se shodnout, kterou z naznačených cest se vydat, a ukončil svou činnost.\n\nV roce 2006 byl proto ustanoven jiný, mnohem menší výbor, vedený astronomem a historikem vědy Owenem Gingerichem a sestávající z pěti dalších astronomů a jedné popularizátorky vědy (Davy Sobelové). Úkolem nového výboru bylo zpracovat konkrétní návrh konečné definice.\n\nIAU tuto původní pracovní verzi zveřejnila 16. srpna 2006. Její forma volně navazovala na druhou ze tří možností navržených předchozím výborem. Podle ní je planeta nebeským tělesem, které obíhá kolem hvězdy (takže není ani hvězdou ani družicí jiné planety) a zároveň má dostatečnou hmotnost, aby vlastní gravitací překonalo odpor materiálu, z něhož je složeno, a zaujalo tak téměř kulový tvar (dosáhlo hydrostatické rovnováhy).\n\nTato definice by znamenala, že by do skupiny planet byla přidána tři nová tělesa:\n\nAčkoliv v médiích se objevily nepodložené informace, že dvanáct těles je konečný počet, astronomové připouštěli, že ve skutečnosti bude narůstat. Kandidáty na zařazení mezi planety bylo dalších 12 těles, jejichž fyzikální vlastnosti ještě nebyly zcela upřesněny. Mezi tělesy, které by přijetí této definice mohlo zasáhnout, byly také transneptunické objekty Haumea, Makemake, Sedna, Orcus, Quaoar, Varuna, 2002 TX, Ixion, 2002 AW a planetky hlavního pásu Vesta, Pallas a Hygiea. Mike Brown, objevitel Sedny a Eris, dokonce prohlásil, že definici vyhoví nejméně 53 těles sluneční soustavy, a až budou známa všechna tělesa, tak se jich mezi planety může zařadit více než 200.\n\nPodle této definice by se každá dvojice těles, jejíž obě složky by nezávisle splnily kritéria pro planety a jejichž společné centrum gravitace (barycentrum) by leželo mezi nimi (nikoliv uvnitř jednoho z nich), stala dvojplanetou. Pluto a Charon by byly jedinou známou dvojplanetou ve sluneční soustavě. Některé složky jiných soustav (jako například Země a Měsíc) se sice také nacházejí v hydrostatické rovnováze, ovšem jejich označení za dvojplanetu by bránil právě fakt, že jejich barycentrum leží uvnitř většího z těles (např. Země), takže to druhé je jeho družicí.\n\nTermín „planetka“ by byl opuštěn a nahrazen kategoriemi „malé těleso sluneční soustavy“ a „pluton“. Do první z těchto dvou skupin by se řadila tělesa nedosahující kulového tvaru. Do druhé by pak spadaly planety s vysoce nakloněnými a výstřednými oběžnými dráhami a oběžnými dobami přesahujícími 200 pozemských let (to jest tělesa za oběžnou drahou Neptunu). Prototypem této skupiny by byl Pluto. Termín „trpasličí planeta“ by byl vyhrazen pro všechny planety sluneční soustavy menší než osm „klasických“ planet a nebyl by součástí oficiální klasifikace Mezinárodní astronomické unie. Návrh neobsahoval žádné doporučení, jak odlišit planetu od hnědého trpaslíka. O návrhu se mělo hlasovat 24. srpna 2006. Tento návrh také 18. srpna 2006 podpořilo oddělení planetárních věd Americké astronomické společnosti.\n\nNavrhovatelé také dospěli k názoru, že podmínka kulového tvaru tělesa vyžaduje, aby objekt měl hmotnost nejméně 5×10 kg nebo alespoň průměr 800 km. Avšak například americký astronom Mike Brown proti tomu namítal, že tato čísla odpovídají jen kamenným tělesům jako planetky hlavního pásu a že ledová tělesa, jako jsou objekty Kuiperova pásu, dosahují hydrostatické rovnováhy při mnohem menších rozměrech, pravděpodobně někde mezi 200 a 400 km v průměru. Okamžik dosažení hydrostatické rovnováhy totiž závisí také na pevnosti materiálu, z něhož je těleso tvořeno.\n\nNavržená definice nalezla podporu mezi mnoha astronomy, neboť vycházela z fyzikálních vlastností tělesa (dosažení kulového tvaru). Většina dalších potenciálních definic závisela na nějaké zvolené hranici (například minimální přípustný rozměr nebo maximální možné naklonění oběžné dráhy apod.), která byla ušita na míru poměrům ve sluneční soustavě. Pracovní verze definice však podle výboru IAU nepoužívala lidmi zvolené hranice, ale vztahovala se přímo k povaze těles. Další výhodou bylo, že pracovala s přímo pozorovatelnou vlastností těles.\n\nMnoho lidí pociťovalo jako výhodu definice též fakt, že zachovávala status planety i pro Pluto. Toto těleso bylo objeveno americkým astronomem Percivalem Lowellem, a tak zvláště ve Spojených státech si astronomové prosazující jeho deklasifikaci znepřátelili část veřejnosti. Již pouhý návrh katalogizovat všechna transneptunická tělesa jednotným způsobem způsobil v roce 1999 velký rozruch, když byl v médiích mylně vyložen, že by Pluto přestal být planetou.\n\nNavržená změna definice planety byla kritizována jako nejednoznačná. Některé námitky shrnuli ve svých článcích astronom Phil Plait a popularizátor astronomie Nick Matzke. Definice stanovovala, že planeta musí obíhat hvězdu, což by znamenalo, že jakákoliv planeta, která by byla vymrštěna ze svého planetárního systému nebo by se zformovala mimo planetární systém (toulavá planeta), by nemohla být planetou nazývána, i kdyby splňovala všechny další podmínky. Podobně například měsíce obíhající kolem planet přestávají být považovány za měsíce, pokud tuto oběžnou dráhu opustí. Dalším problémem bylo, že definice se nezabývala hranicí mezi planetami a hnědými trpaslíky.\n\nDalší kritika byla směřována na navrženou definici dvojplanety: V současné době je Měsíc definován jako satelit Země, ovšem v průběhu času může být jejich barycentrum, které se nyní nachází pod zemským povrchem, posunuto vně Země. Takový vývoj by tedy Měsíc povýšil podle definice na planetu (i když ve skutečnosti by na to Měsíc potřeboval několik miliard let, to jest mnohem déle, než budou Země a Měsíc existovat).\n\nDne 18. srpna vyjádřili někteří členové Mezinárodní astronomické unie svůj postoj k návrhu hlasováním, a to s výsledkem 18 hlasů pro a 50 proti.\n\nČlenové IAU, kteří hlasovali proti pracovní verzi definice planety, dávali přednost alternativnímu návrhu uruguayského astronoma Julia Ángela Fernándeze. Podle jeho návrhu se planetou může stát nebeské těleso, které splňuje následující kritéria:\n\n\nZ toho vyplývalo, že za planety sluneční soustavy by se považovalo pouze osm planet objevených před rokem 1900, pohybujících se na téměř kruhových dráhách poblíž roviny ekliptiky. Tělesa, která by splnila druhé a třetí kritérium, ale nikoliv kritérium první, Fernández v dalším bodu návrhu definoval jako trpasličí planety. Do této kategorie by patřily Ceres, Pluto a několik dalších velkých transneptunických těles. Na rozdíl od planet mají tyto objekty oběžné dráhy vysoce nakloněné nebo velmi výstředné, a všechny jsou menší než Merkur.\n\nVšechna další přirozená tělesa obíhající Slunce, která nesplňují předchozí kritéria, měla být označována souhrnným názvem „malá tělesa sluneční soustavy“. Tato kategorie by ve sluneční soustavě zahrnovala planetky hlavního pásu, blízkozemní tělesa, trojany Marsu, Jupiteru a Neptunu, většinu kentaurů, většinu transneptunických těles a komety.\n\nTento návrh by tedy znamenal, že Pluto by již nebyl řazen mezi planety.\n\nDne 22. srpna byla pracovní verze přepsána, a to se dvěma menšími změnami oproti původní verzi. První změnou bylo obecnější ustanovení nové podkategorie planet: zatímco předtím byla tělesa typu Pluto výslovně nazvána „pluton“, v přepracované verzi bylo rozhodnutí o jejich souhrnném názvu odloženo. Hlavním důvodem byly námitky geologů, kteří upozorňovali, že termín pluton se již řadu let používá pro tělesa magmatického původu, která se poměrně běžně nacházejí v hloubi zemské kůry. Užití stejného termínu se zdálo nežádoucím zejména proto, že obor planetologie je příbuzný oboru geologie, a tak by mohlo někdy dojít ke zmatení pojmů.\n\nDruhou změnou bylo přepsání definice dvojplanety. Bylo totiž nutné se vypořádat s eventuálními případy, v nichž by se menší z obou těles nacházelo na velmi výstředné dráze, takže by se poloha barycentra měnila v závislosti na momentální pozici obou těles vůči sobě. V některých případech by totiž mohlo docházet k tomu, že po část oběžné doby by se barycentrum nacházelo pod povrchem většího z obou těles (tudíž by se jednalo o planetu s měsícem) a po zbývající část mimo tento povrch (tudíž by se jednalo o dvojplanetu). Proto byla definice přeformulována a za dvojplanetu se měl systém dvou těles považovat pouze v případě, že by barycentrum leželo mimo obě tělesa po většinu jejich oběžné doby.\n\nPozději téhož dne se však odehrály dvě schůzky, na nichž jednání zaznamenala náhlý obrat. Orientační hlasování ve výboru ukázalo, že přepracovaná verze astronomy neuspokojila, a proto do definice nakonec bylo zahrnuto kritérium požadující dominanci tělesa v jeho okolí. Členové výboru zároveň opustili ambici vytvořit definici platnou obecně pro všechny planetární soustavy či dokonce pro tělesa volně plující mezihvězdným prostorem, a výslovně ji zaměřili pouze na tělesa obíhající kolem Slunce.\n\nZávěrečný návrh usnesení, předložený 24. srpna 2006, obsahoval následující body rozdělující tělesa sluneční soustavy do tří odlišných kategorií:\n\n\nHlasování o definici bylo zařazeno na pořad 26. valného shromáždění Mezinárodní astronomické unie téhož dne v průběhu odpoledne, přičemž právo hlasovat měl každý přítomný člen IAU.\n\nVýkonný výbor IAU předložil shromáždění ke schválení čtyři rezoluce, z nichž každá se soustředila na jiný aspekt definice. Z důvodu snahy o větší přesnost byly na místě přijaty také některé menší změny.\n\n\n\n\n\nValné shromáždění Mezinárodní astronomické unie nakonec 24. srpna schválilo následující dvě rezoluce týkající se definice planety:\n\n\nSoučástí schválené rezoluce 5A byly následující poznámky:\n\nSoučástí schválené rezoluce 6A byla také následující poznámka:\n \n\nPrvními tělesy nově ustanovené kategorie trpasličích planet se staly Ceres, Pluto a 2003 UB (později pojmenované Eris). O dva roky později, 11. června 2008, schválila Mezinárodní astronomická unie pro trpasličí planety za Neptunem název „plutoid“.\n\nVýhrady vůči formulaci definice neutichly ani po jejím přijetí, a to zejména ve Spojených státech. Jedním z nejvýznamnějších kritiků byl americký vědec Alan Stern, vedoucí mise New Horizons, jejímž cílem byl průzkum Pluta pomocí automatické sondy. Podle něj ani uznané planety jako Země, Mars, Jupiter či Neptun nevyčistily okolí svých oběžných drah. Například v oblasti oběžné dráhy Země se pohybuje asi 10 tisíc blízkozemních planetek a Jupiter je na své dráze doprovázen asi 100 tisíci trójany. Stern také poznamenal, že kdyby Neptun vyčistil svou oběžnou dráhu, tak by tam žádný Pluto vůbec nebyl.\n\nJiní astronomové těmto názorům oponovali s tím, že i přes přítomnost některých menších těles mají planety oblasti svých oběžných drah díky své gravitaci pod kontrolou. Jupiter sice koexistuje s velkým množstvím těles na své oběžné dráze (s trójany), avšak tato tělesa tam mohou pobývat jen proto, že je svou gravitací uzamkl v tak zvaných libračních bodech. Země také svou oběžnou dráhu průběžně čistí, a to buď zachytáváním a akrecí menších těles nebo jejich vystřelováním pryč. Pluto sice kříží dráhu Neptunu, ovšem stejně jako řadu jiných příslušníků Kuiperova pásu ho Neptun svou gravitací uzamkl v dráhové resonanci 3:2 (to jest, že na dva oběhy Pluta připadají 3 oběhy Neptunu, takže se nikdy nepotkají). Protože oběžné dráhy a doby Pluta a jiných jemu podobných těles jsou diktovány Neptunem, znamená to, že Neptun je v této oblasti gravitačně dominantní.\n\nSlabinou definice je, že je heliocentrická, neboť některá její kritéria jsou jen obtížně aplikovatelná na tělesa mimo sluneční soustavu. Dostupné techniky identifikace extrasolárních planet zatím nedokáží rozhodnout, zda těleso „vyčistilo svou oběžnou dráhu“. Definice dokonce výslovně hovoří o oběhu těles kolem Slunce a nikoliv kolem hvězd či hvězdných systémů. Již v roce 2003 však byla Mezinárodní astronomickou unií přijata speciální pracovní definice exoplanety, která jako spodní hranici takového tělesa určuje pouze hmotnost srovnatelnou s nejnižší možnou hmotností uznatelnou pro planetu sluneční soustavy.\n\nZávěrečné hlasování bylo podrobeno velké kritice kvůli nízkému počtu členů, kteří se ho účastnili. Kromě toho, že většina členů se pravidelně vůbec valných shromáždění IAU neúčastní, někteří jinak přítomní členové chyběli až během hlasování, které bylo stanoveno na poslední den celé 10denní události, kdy již mnoho účastníků odjelo nebo se chystalo k odjezdu. Z přibližně 9000 členů Mezinárodní astronomické unie se hlasování zúčastnilo jen 424 astronomů, tedy méně než 5 procent. Podle jiných však lze vzorek více než 400 zástupců z 9000 považovat za statisticky dostatečně reprezentativní. Americká astronomka Marla Gehaová také upozornila, že mezi členy je mnoho specialistů na nejrůznější obory, z nichž většina se věnuje něčemu zcela odlišnému než planetologii, a je proto logické, že ne všichni se hlasování o definici planety účastnili.\n\nPřijetí definice, které zároveň znamenalo změnu klasifikace Pluta, mělo také kulturní a společenské dopady. Jedna z věcí, kterou ovlivnilo, byl průmysl vyrábějící suvenýry a hračky s astronomickou tematikou. Změnu reflektovali také vydavatelé vzdělávacích publikací. Například nakladatelství vydávající \" pozdrželo publikaci nového vydání této populární encyklopedie, dokud nebyl status Pluta vyjasněn.\n\nVyřazení Pluta ze seznamu planet se také setkalo se smíšenými reakcemi ve světě astrologie, neboť mezi astrology nepanovala jednota v tom, zda má nová definice nějakým způsobem ovlivnit také jejich praxi. Nakonec však Pluto součástí astrologických map zůstal.\n\nDeklasifikace Pluta se odrazila také v populární hudbě, mimo jiné též v následujících hudebních dílech, vesměs obhajujících zařazení Pluta mezi planetami:\n\n"}
{"id": "1280960", "url": "https://cs.wikipedia.org/wiki?curid=1280960", "title": "Liebstadt", "text": "Liebstadt\n\nLiebstadt je město v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel. Počtem obyvatel je nejmenším městem v Sasku.\n\nMěsto se rozkládá ve východní části Krušných hor. Nadmořská výška se pohybuje od 333 m do 595 m. Osu města tvoří říčka Seidewitz, při západním okraji protéká řeka Müglitz, jejímž údolím prochází železniční trať Heidenau – Altenberg. Východ území města protíná dálnice A17.\n\nMěsto Liebstadt bylo založeno v souvislosti s hradem Kuckuckstein, postaveným patrně mezi lety 930 a 940. První písemná zmínka pochází z roku 1286. Roku 1973 se k město připojily Berthelsdorf, Herbergen a Seitenhain, roku 1994 pak Döbra, Großröhrsdorf a Walthersdorf.\n\nLiebstadt se dělí na 8 místních částí:\n\n\n\n"}
{"id": "1280964", "url": "https://cs.wikipedia.org/wiki?curid=1280964", "title": "Václav Lukáš", "text": "Václav Lukáš\n\nVáclav Lukáš (19. června 1912 Jilemnice – 4. května 2009 Vysoké nad Jizerou) byl český archivář.\n\nStudoval v letech 1932–1937 Právnickou fakultu Univerzity Karlovy (v roce 1945 obhájil titul JUDr.), následující rok historii a dějiny umění na Filozofické fakultě, na univerzitě potom knihovnický kurz, absolvoval Státní archivní školu v kurzu 1941–1943.\n\n5. srpna 1944 se mu v Praze a jeho manželce Ivaně Lukášové (1919–1994), dceři projektanta vodních staveb a profesora České vysoké školy technické v Brně Františka Jandy (1878–1938) narodil budoucí český akademický sochař, šperkař a medailér Jan Lukáš.\n\nVáclav Lukáš začínal v Archivu hlavního města Prahy, v letech 1943–1954 pracoval v Ústředním archivu ministerstva vnitra, od roku 1948 vedoucí expozitury v Liberci (od 1950 přesunuta do Jablonce nad Nisou), od roku 1949 také archivní rada ministerstva školství, věd a umění. Po roce 1954 dále pracoval v Jablonci (ve Státní archivu Jablonec nad Nisou, poté v jablonecké pobočce Státního archivu v Litoměřicích). V letech 1962–1974 působil v Muzeu skla a bižuterie (zástupce ředitele), do roku 1980 v archivu Jablonecké bižuterie, poté do roku 1982 vedl Vlastivědné muzeum pro Vysoké nad Jizerou a okolí.\n\n\n"}
{"id": "1280972", "url": "https://cs.wikipedia.org/wiki?curid=1280972", "title": "Dějiny geografie", "text": "Dějiny geografie\n\nDějiny geografie jako jedné z nejstarších věd vůbec sahají daleko do historie lidstva. Zatímco mapy byly vyráběny a používány několik tisíciletí dříve (doklady jsou o jejich používání Sumeřany), první kulturou, která se zaměřila na systematické a vědecké zkoumání Země byly až starověcí Řekové.\n\nVýznamnými geografy ve starověkém Řecku byly:\nDíky řecké kolonizaci Středomoří a okolních území vznikaly mnohé popisy zemí (\"periegesis\") a popisy pobřeží a přístavů (\"periplus\").\n\nVe starověkém Římě přibyly konkrétní znalosti o zemích. Geografické znalosti byly rozvíjeny zejména čistě praktickými potřebami státu při objevování nových zemí. Rovněž došlo k výraznějšímu rozvoji tvorby map. I v Římské říši byly nejdůležitějšími geografy Řekové. Strabón (* 63/4 př. n. l. – 24) je znám svým 17-svazkovým dílem \"Geographika\", které obsahuje shrnutí tehdejšího poznání světa a je nejvýznamnějším dílem, ze kterého máme informace o starověké geografii. 100 let po Strabonovi podobné dílo vytvořil Ptolemaios (90-168) s názvem \"Geographia\", kde popisuje velké množství starověkých míst a různých kmenů obývajících tehdejší známé oblasti.\n\nV Evropě došlo ve středověku k značnému úpadku vědeckého poznání. Geografické představy o Zemi byly primitivní. Země prý měla formu desky, která plave na rozsáhlém oceánu. Na řeckou tradici však navázali Arabové. Mezi významné postavy z tohoto období patří Al-Idrísí, Abú Abdallah ibn Battúta a Ibn Khaldun. Arabská říše se tehdy rozprostírala od Maroka až po Indii a arabští kupci procestovali napříč Asii, Afriku i Indický oceán a nasbírali množství poznatků o těchto místech.\n\nV Evropě geografie znovu ožila až ve 12. až 14. století, kdy zeměpisné poznatky rozšířily cestopisy W. Rubruka, Marca Pola a jiných.\n\nNa značné zlepšení znalostí o Zemi v 15. a 16. stol. měli velký vliv objevitelské cesty a mořeplavby Kryštofa Kolumba, Fernanda Magalhaese a Vasco da Gamy, které přinesly nové poznatky o rozlehlých oceánech, vzdálených zemích a jejich přírodním bohatství. V několika evropských státech vyšly i nová vydání Ptolemaiovy \"Geografie\" s příslušnými doplňky a vypracovalo se několik \"kosmografií\" (popisů Země) navazujících na Strabona a Ptolemaia (v Německu např. M. Waldseemüller, P. Apianus, S. Münster, J. Cochläus). Zatímco zpočátku ještě převažovaly zmínky senzací, pomalu začali převažovat pozorování přírody a kulturních odlišností. Byly sestaveny první geografické atlasy. Na dalších objevitelských plavbách se postupně získávaly znalosti o oceánech, stálých pasátech a mořských proudech. Vnitrozemí vzdálených kontinentů bylo však v 16. stol. ještě neprozkoumané.\n\nVědecké zpracování získaných geografických faktů začalo v 17. století. Už roku 1610 zveřejnil von B. Keckermann (1571/1573 – 1608) soustavu všeobecné geografie. Prvním větším geografickým dílem v 17. století byla \"Geographia genenalis\" (1650), v níž Bernhardus Varenius (1622 – 1650) popsal zvláštnosti pevniny, hydrosféry a atmosféry.\n\nZa období ustavování geografie jako moderní vědy lze považovat 18. století a první polovinu 19. století. Geografie se stává jedním ze základních předmětů tehdejšího univerzitního vzdělání. Na vývoj geografického myšlení měli v tomto období vliv dvě významné postavy, němečtí geografové Alexander von Humboldt (1769 – 1859) a Carl Ritter (1789 – 1849). Humboldt ve svém díle \"Kosmos\" podal první syntézu nahromaděných poznatků o Zemi, zaměřenou zejména na fytogeograficko-klimatologickou část geografie. Carl Ritter naopak věnoval pozornost vlivu přírodních podmínek na osídlení Země.\n\nCo se týče geografických objevů byla přezkoumána Austrálie a Oceánie, a to mořeplavci Jamesem Cookem a Ábelem Tasmanem.\n\nDruhá polovina 19. století až začátek 20. století je nazývána také obdobím environmentálního determinismu, kdy se aspekty společnosti připisovaly vlivům přírodního prostředí. Kromě Carla Rittera byly v tomto období důležitými postavami Ellsworth Huntington a Ellen Churchill Semple. Friedrich Ratzel (1844–1904), který v tomto období také působil, je známý svou teorií státu jako žijícího organismu. Populárními hypotézami v tomto období byly např.: \"tropická klima dělá lidi v této oblasti línými a neustálé změny klimatu v oblasti mírného pásma vedou ke zlepšení intelektuálních vlastností jeho obyvatel\". Takové názory vedly k povyšování se nad jiné kultury a k podpoře rasismu, což nakonec vedlo ke kritice environmentálního determinismu.\n\nV 19. století došlo i k rozdělení (fyzické) geografie na jednotlivé oblasti s vlastními metodikami, z nichž se pak vyvinuly samostatné vědy (např. geofyzika, meteorologie).\n\nKonec 19. století a první polovina 20. století je obdobím regionální geografie. Již v předchozím období někteří geografové (E. Reclus, P. P. Semenov, D. N. Anučin aj.) začaly tvořit syntetická shrnutí geografických bádání. Chorologické názory na geografii (popisy lokalit, regionů) nejpodrobněji rozvinul Alfred Hettner (1859–1941). Charakteristikami regionů se zabýval také francouzský geograf P. Vidal de la Blache a jeho následovníci. Názory o přírodních územních celcích vypracovali ruští geografové V. V. Dokučajev, A. I. Vojejkov, G. I. Vysockij a L. S. Berg a německý geograf Z. Passarge, který vypracoval jejich klasifikaci. Regionální geografové se zaměřovaly na sběr popisných informací o různých místech na Zemi i dělením povrchu Země na regiony.\n\nSilný vliv regionální geografie přetrval až do poloviny 20. století, kdy Američan R. Hartshorne ve své knize \"The nature of geography\" (1939) definoval geografii jako vědu, která se zabývá hledáním rozdílů mezi regiony, lokacemi (tzv. study of areal differenciation) nebo hledáním jedinečností. Tento přístup byl následně kritizován (hlavně Schaeferem) jako nevědecký vzhledem k tomu, že věda by měla hledat a definovat zákony, ověřovat hypotézy a formulovat teorie, tedy hledat zákonitosti, které jsou obecně platné. Geografie byla téměř čistě popisnou vědou, s málo rozvinutým teoretickým a metodologickým aparátem. Také byla vědou bez nějakého výraznějšího praktického uplatnění, což ve srovnání s jinými vědeckými disciplínami bylo značným handicapem. Vyvrcholení krize v geografii nastává počátkem 50. let, kdy například v USA dochází k rušení studijních programů a kateder geografie na vysokých školách po celé zemi.\n\nLékem na tento vývoj bylo období tzv. kvantitativní revoluce (konec 50. a 60 léta 20. století), kdy dochází k rozvoji nových metodických postupů v oblasti prostorové analýzy a rozvíjí se teoretická geografie. V geografii se zabydlují metody modelování a statistické analýzy. Došlo k posunu od místa (území – regionu, vymezeného hranicemi) k prostoru (kontinuální prostor). Dochází také k rozvoji lokačních teorií (J. H. von Thünen, A. Weber, W. Christaller), které našly své uplatnění v plánovací praxi. Kvantitativní revoluce nejvíce ovlivnila fyzickou i humánní geografii (ekonomickou a městskou geografii). Dala také základ pro pozdější vznik geografických informačních systémů nebo geoinformatiky, i disciplín jako jsou dálkový průzkum Země nebo fotogrametrie.\n\nPřestože pozitivistické myšlení je v geografii důležité i v současnosti, v 70. letech 20. století se v (humánní) geografii objevila kritika přístupu, který počítá s člověkem jako ideální a maximálně rozumně se chovající bytostí (tzv. homo economicus). Vyzývá naopak k zaměření se na společnost, jednotlivce a sociální vztahy. Kromě kvantitativních metod výzkumu v geografii žádala i kvalitativní metody. Do centra výzkumu se také dostaly problémy životního prostředí a později globalizace.\n"}
{"id": "1280974", "url": "https://cs.wikipedia.org/wiki?curid=1280974", "title": "Petr Jelínek (youtuber)", "text": "Petr Jelínek (youtuber)\n\nPetr Jelínek (známý také jako Pstruh či pstruh103, narozen 9. srpna 1994, Jihlava) je bývalý český youtuber.\n\nNarodil se v roce 1994 v Jihlavě, posléze vystudoval Obchodní akademii a Jazykovou školu v Jihlavě, pět let závodil v judu. V rozhovoru uvedl, že YouTube kanál založil v roce 2009. Na YouTube primárně uváděl pořady pod názvy \"A do něj\", kdy parodoval jiné youtubery, \"HateShow\", kdy reagoval na jiné youtubery či kauzy a \"Seriozní Ask\", kde odpovídal na dotazy diváků.\n\nDne 29. března 2017 stanul před Okresním soudem v Jihlavě, kde mu hrozil trest dvou let odnětí svobody za to, že označil psycholožku a psychoterapeutku P. Y. Wolf za „\"zasranou zkurvenou zlodějku\"“, k označení došlo ve zveřejněném videu na serveru YouTube. Státní zástupce uvedl, že každý má právo vyjádřit svůj názor, ale záleží, jakým způsobem, soudce Zdeněk Chalupa pak označil chování Petra Jelínka jako hrubou výtržnost, za což Jelínek byl nepravomocně odsouzen k odnětí svobody 6 měsíců s podmíněným odložením na 1 rok. Zmíněné video bylo zhlédnuto čtyřmi až pěti tisíci diváky, Jelínek uvedl, že s vulgarismy ve videu to přehnal a paní Wolf se, po výzvě jejího právního zástupce, omluvil. Součástí trestního řízení bylo i odškodné za ušlý zisk, poškození dobrého jména, zneužití autorských práv, poškození dvou ochranných známek, psychickou újmu, to vše dohromady ve výši 700 tisíc Kč, to soudce nepřiznal a odkázal poškozenou na občanskoprávní soudní jednání ohledně vymáhání odškodného. \n\nMěl by být prvním českým Youtuberem, který za vyjadřování ve videu stanul před soudem. Také prohlásil, že poškozené nemohl způsobit žádnou škodu, neboť ho z 99 % sledují pouze muži. V reakci na tuto kauzu zveřejnil na svém youtube kanále video s názvem \"MŮJ SOUD!!!\", kde se vyjadřuje k soudu a také zmiňuje, že pokud toto video bude mít milion shlednutí, tak mu tyto zaplatí právníka k tomuto případu. V další reakci také zmínil, že svoboda slova je odlišná od roku 1990, kdy vznikly pořady, jako je Česká soda. Také uvedl, že podobně souzen byl rapper Řezník, který byl za simulované upálení bezdomovce obžalován. Uvedl též, že se omluvil poškozené jak v soudní síni, tak i dopisem.\n\nPokračování kauzy následně proběhlo na odvolacím soudu v Brně, kdy Krajský soud v Brně rozhodl o udělení 120 hodin veřejně prospěšných prací. Jelínek však prostřednictvím obhájce podal dovolání k Nejvyššímu soudu České republiky. Soudce krajského soudu označil chování Jelínka za špatný příklad pro mládež a formu vyjádření názoru za přehnanou. Jelínek byl ke 120 hodinám veřejně prospěšných prací odsouzen pravomocně. Nejvyšší soud dovolání vyhověl a zrušil rozsudky předchozích instancí. Nejvyšší soud uložil soudu první instance za úkol zvážit, zda čin, z kterého je Jelínek obviněn je trestným činem či přestupkem. \n\nNejvyšší soud rozhodl o tom, že vyjádření názoru Petra Jelínka byla vulgární, ale ne výrazná a tak se nejednalo o hrubou výtržnost. Přihlédl také, že toto video vidělo 4500 lidí, což je výrazně méně, než jiná videa Petra Jelínka. Dne 4. prosince 2017 pak proběhlo další stání u soudu první instance v Jihlavě, kdy soudce Chalupa rozhodl o tom, že se v tomto případě jedná o přestupek a ne o trestný čin. Jelínek po soudním stání dne 4. prosince 2017 prohlásil, že představa, že již nemůže získat trest odnětí svobody či být podmínečně odsouzen je pro něj ulevující. Státní zástupce sdělil, že se s rozhodnutím Nejvyššího soudu neztotožňuje, ale pro soudy nižší instance jsou závazná a tak navrhl projednání záležitosti v přestupkovém řízení. Jan Herout, obhájce Jelínka, prohlásil, že policie od počátku projednávala případ jako přestupek, dle něj pochybil státní zástupce, že nařídil trestní řízení proti Jelínkovi. \n\nNejvyšší soud přímo uvedl, že výrok o vině v rozsudku soudu první instance je vadný, neboť ten nemůže obstát v rámci naplnění zákonného znaku výtržnosti a hrubé neslušnosti.\n\nFilip Rožánek z týdeníku Marketing & Media uvedl, že článek o soudním řízením s Petrem Jelínkem měl během tří dnů od vydání více než 4800 sdílení na sociálních sítích. Došlo tak k efektu Barbry Streisandové, kdy se z následného textu dozvědělo o případu výrazně více lidí, než z původního videa. Také uvádí, že na obranu proti urážkám by mělo sloužit civilní řízení, nikoliv trestní řízení. Dle Euro.cz pak vůbec nemělo dojít k takhle dlouhému a komplikovanému jednání, kdy však tento případ osvětlil temná místa v justici. Petr Jelínek následně uvedl, že pro něj je vyšší instancí, než jihlavský soud i policie, neboť dle něj by byl jihlavským soudem odsouzen i přes to, že policie dvakrát případ vyhodnotila jako přestupek. Dle Echo.cz pak jimi oslovení advokáti s rozsudkem první instance nesouhlasili a považovali jej za přehnaný.\n\nPetr Jelínek kritizoval videozáznamy Aleše Bejra, který publikoval mnoho videí s tematikou bezdomovectví, Aleš Bejr po více kritických videích ze strany Petra Jelínka posléze prohlásil, že Petr Jelínek napadl ženu Aleše Bejra. Bejr pak Jelínka vyzval na souboj v kleci (MMA), kdy Jelínek následně souhlasil za zápas za úplatu. Souboj pořádala skupina \"Swaglift\", kde ti se specializují na pořádání sportovních utkání mezi youtubery. Dne 4. února se konal zápas mezi Bejrem a Jelínkem, kdy již před zápasem Bejr slovně napadal organizátory a Jelínka. Při zápase pak byl za trojité porušení pravidel Bejr vyloučen a Jelínek zvítězil. Posléze však Bejr prohlásil, že při zápase mimo pravidla by Jelínka porazil, Bejr se posléze snažil právně zabránit publikaci zmíněného videozáznamu se zápasem. Moderátor akce Petr Brunner posléze uvedl, že oba zápasníci se neměli před zápasem vidět, nicméně došlo k tomu, že Bejr byl vpuštěn do haly dříve, než měl dle programu.\n\nV červenci 2018 byl Pstruhův kanál vymazán po obdržení 3 „community striků“ za obsah jeho videí, který porušoval nově zavedená a retroaktivně aplikovaná, pravidla tvorby na Youtube.\n\n"}
{"id": "1280975", "url": "https://cs.wikipedia.org/wiki?curid=1280975", "title": "John Peterson (zápasník)", "text": "John Peterson (zápasník)\n\nJohn Allan Peterson (* 22. října 1948 Cumberland, USA) je bývalý americký zápasník, volnostylař. V roce 1972 na olympijských hrách v Mnichově vybojoval stříbro v kategorii do 82 kg a v roce 1976 na hrách v Montréalu zlato ve stejné kategorii. V roce 1971 vybojoval stříbro a v roce 1973 bronz na mistrovství světa. Po skončení reprezentační kariéry působil jako trenér. Zápasu se věnoval také jeho bratr Ben.\n\n"}
{"id": "1280982", "url": "https://cs.wikipedia.org/wiki?curid=1280982", "title": "Queen Mary University of London", "text": "Queen Mary University of London\n\nQueen Mary University of London (QMUL, česky \"Univerzita královny Marie v Londýně\") je veřejná výzkumná univerzita ve Spojeném království, jedna z institucí federální Londýnské univerzity (University of London). Queen Mary jako centrum vzdělávání patří k nejstarším Londýně a patří do akademického sdružení Russel Group. Byla pojmenovávána po královně Marii z Tecku. V roce 1995 vznikla současná podoba spojením \"Queen Mary and Westfield College\" a \"St Bartholomew's Hospital Medical College and the London Hospital Medical College\". Dnes patří mezi pět nejlepších univerzit v Londýně a je jednou z nejlepších na světě. Mezi absolventy, současné a bývalé zaměstnance patří sedm laureátů Nobelovy ceny.\n\nPozemky univerzity se nacházejí v Mile End, Whitechapel, Charterhouse Square a Lincoln's Inn Fields. Má 21 kateder a ústavů, které jsou rozloženy po následujících fakultách:\n\n"}
{"id": "1280984", "url": "https://cs.wikipedia.org/wiki?curid=1280984", "title": "Patrik Macej", "text": "Patrik Macej\n\nPatrik Macej (* 11. června 1994, Ostrava) je český fotbalový brankář a mládežnický reprezentant, od léta 2017 hráč slovenského klubu DAC Dunajská Streda. Jeho oblíbeným klubem je anglický Arsenal FC, mezi jeho oblíbené hráče patří Petr Čech a Joe Hart.\n\n\nPatrik Macej začínal s kopanou v klubu FC NH Classic Ostrava. V osmi letech odešel do Baníku Ostrava. Dostal se zde i do A-týmu, kde plnil roli třetího brankáře, na své konto si tak nepřipsal žádný ligový start. Na začátku roku 2015 přestoupil na Slovensko do klubu MFK Zemplín Michalovce a absolvoval zde zimní přípravu. Poté odešel na půlroční hostování do týmu FK Slavoj Trebišov, kde debutoval ve druhé slovenské lize zápasem proti rezervnímu týmu MFK Košice (remíza 0:0). V sezóně 2015/16 (od srpna 2015 do června 2016) hostoval v klubu FC Lokomotíva Košice, poté se vrátil do Zemplínu Michalovce. V podzimní části sezóny 2016/17 Fortuna ligy se střídal v bráně Michalovců s Matúšem Kirou, v jarní části se stal brankářskou jedničkou.\n\nV červnu 2017 se dohodl na tříleté smlouvě s klubem DAC Dunajská Streda.\n\nMacej odehrál několik zápasů za české reprezentace do 16, 17 a 18 let (za U16 jeden zápas v roce 2010, za U17 jeden zápas v roce 2011, za U18 dva zápasy v roce 2011).\n\nV české reprezentaci U21 debutoval 24. 3. 2017 na Městském stadionu v Karviné proti slovenské jedenadvacítce (výhra 4:1, odchytal poločas).\nTrenér Vítězslav Lavička jej zařadil do 23členné nominace na Mistrovství Evropy do 21 let 2017 v Polsku.\n\n"}
{"id": "1280991", "url": "https://cs.wikipedia.org/wiki?curid=1280991", "title": "Jozef Pukalovič", "text": "Jozef Pukalovič\n\nJozef Pukalovič (19. srpna 1928 – 26. června 2008) byl slovenský fotbalový obránce.\n\nV československé lize hrál za Sláviu VŠ Bratislava a Slovan ÚNV Bratislava, aniž by skóroval. Do Slávie VŠ přišel ze Slovanu.\n\n\n"}
{"id": "1280992", "url": "https://cs.wikipedia.org/wiki?curid=1280992", "title": "Jaroslav Zdeněk", "text": "Jaroslav Zdeněk\n\nJaroslav Zdeněk (3. dubna 1837 Praha-Nové Město - 4. července 1923 Praha) byl český učitel zeměpisu a amatérský astronom. Významnou měrou se podílel na založení České astronomické společnosti a v roce 1917 se stal jejím prvním předsedou.\n\nNarodil se v rodině správce Zemské porodnice v Praze. V dětství osiřel a vyrůstal v rodině svého strýce, prof. Josefa Wenziga. V roce 1848 začal studovat na gymnáziu, ale pro nechuť učit se latinsky po třech letech studia zanechal a začal navštěvovat reálku. V letech 1957–1960 studoval pražskou polytechniku. Již během studia veřejně přednášel o zeměpisných a astronomických tématech.\n\nPracoval nejdřív jako suplent na pražské německé reálce. V roce 1864 složil zkoušku způsobilosti pro vyučování deskriptivní geometrie a strojnictví na reálných vyšších školách. Poté učil v letech 1865–1870 na německé reálce v Prachaticích. Vykonával zde rovněž funkci okresního školního inspektora. Dne 24. října 1870 byl jmenován hlavním učitelem matematiky a zeměpisu na českém ústavu pro vzdělávání učitelů v Praze, kde působil až do svého odchodu do důchodu v roce 1905. Pedagogické činnosti se věnoval i nadále, ještě v roce 1922 vyučoval němčinu na Jiráskově gymnáziu v Praze.\n\nČeskou geografii reprezentoval na mezinárodním fóru, například na zeměpiských sjezdech v Německu. Je autorem či spoluautorem řady publikací, novinových článků a školních map.\n\nOd založení Klubu českých turistů byl jeho členem. Od 2. ledna 1889 do 12. února 1890 byl též jeho předsedou. Během svého předsednictví založil \"Časopis Turistů\".\n\nNa ustavující valné hromadě České astronomické společnosti dne 8. prosince 1917 byl aklamačně zvolen jejím prvním předsedou. Pro svůj věk a zdravotní problémy na funkci dne 9. února 1919 rezignoval.\n\n\n\n"}
{"id": "1280994", "url": "https://cs.wikipedia.org/wiki?curid=1280994", "title": "Rudolf Paulis", "text": "Rudolf Paulis\n\nRudolf Paulis (20. ledna 1934 Nitra – 29. června 2010 tamtéž) byl slovenský fotbalový obránce.\n\nV československé lize hrál za Slovan Nitra, aniž by skóroval.\n\n\n"}
{"id": "1280995", "url": "https://cs.wikipedia.org/wiki?curid=1280995", "title": "Ferdinand Hrabovský", "text": "Ferdinand Hrabovský\n\nFerdinand Hrabovský [ferdynand hrabouský] (18. listopadu 1934 Vištuk – červen 2007 v Pezinku) byl slovenský fotbalový obránce.\n\nV československé lize hrál za Sláviu VŠ Bratislava, aniž by skóroval.\n\n\n"}
{"id": "1280999", "url": "https://cs.wikipedia.org/wiki?curid=1280999", "title": "Jozef Belák", "text": "Jozef Belák\n\nJozef Belák (3. února 1933 Nové Zámky – 31. prosince 2014 Nitra) byl slovenský geolog, fotbalový středopolař a mládežnický reprezentant Československa.\n\nNarodil se v Nových Zámcích, po obsazení města Horthyovským Maďarskem se mu trvalým domovem stala Nitra. V Nitře vystudoval gymnázium a v Bratislavě přírodní vědy. Pracoval jako geolog a svůj profesní život spojil s Nitrou a jejím okolím, kde působil jako vedoucí Okresního útvaru územního plánování.\n\nV československé lize hrál za Sláviu VŠ Bratislava a Slovan Nitra, vstřelil jednu prvoligovou branku.\nČeskoslovensko reprezentoval už jako dorostenec. V juniorské reprezentaci debutoval 5. července 1953 v Karl-Marx-Stadtu proti A-mužstvu NDR (prohra 0:1, střídal jej Milan Dvořák), naposled za „Lvíčata“ nastoupil 24. října 1954 v Brně proti juniorům Maďarska (prohra 0:2).\n\n\n"}
{"id": "1281001", "url": "https://cs.wikipedia.org/wiki?curid=1281001", "title": "Sergej Ivanovič Beljavskij", "text": "Sergej Ivanovič Beljavskij\n\nSergej Ivanovič Beljavskij (, 7. prosince 1883 Petrohrad – 13. října 1953 tamtéž) byl ruský a sovětský astronom. V rámci astronomie se věnoval zejména astrometrii, fotometrii a proměnným hvězdám. Objevil 250 proměnných hvězd, 36 asteroidů a kometu C/1911 S3. Asteroid 1074 Beljawskya, který objevil, je pojmenován po něm.\n\nPracoval zejména na Krymské astrofyzikální observatoři, ale v letech 1937–1944 byl ředitelem Pulkovské hvězdárny jako nástupce Borise Petroviče Gerasimoviče.\n\nOd roku 1939 byl členem korespondentem Ruské akademie věd.\n"}
{"id": "1281006", "url": "https://cs.wikipedia.org/wiki?curid=1281006", "title": "Kornatický potok", "text": "Kornatický potok\n\nKornatický potok je pravostranný přítok řeky Úslavy v okresech Rokycany, Plzeň-jih a Plzeň-město v Plzeňském kraji. Délka toku činí 17,8 km. Plocha povodí měří 50,5 km².\n\nPotok pramení v Brdech, severně od Trokavecké skály, v nadmořské výšce okolo 675 m. Na horním toku teče převážně západním směrem podél okraje lesa rozprostírajícího se jižně od Trokavce. Jižně od Příkosic zadržuje vody potoka \"Příkosický rybník\". Níže po proudu, u východního okraje Mešna, se tok obrací na jihozápad k Lipnici. Východně od místního nákladiště a zastávky protéká nejprve pod železniční tratí č. 175 a po několika dalších stech metrech pod silnicí II/117. Od Lipnice dále proudí na severozápad k obci Kornatice, kde přijímá zprava Kábovský potok. Od ústí Kábovského potoka směřuje potok na západ, vtéká do lesů, kde napájí \"Kornatický rybník\". Před ústím Hádeckého potoka se při pravém břehu na buližníkovém suku nalézá zřícenina hradu Lopata, která je chráněna jako kulturní památka ČR. Od ústí Hádeckého potoka až téměř po ústí do Úslavy se v lesnatém údolí Kornatického potoka nacházejí chatové osady. Do Úslavy se vlévá u Šťáhlavic na 23,9 říčním kilometru v nadmořské výšce okolo 350 m.\n\n\nPrůměrný průtok Kornatického potoka u ústí činí 0,24 m³/s.\n\n"}
{"id": "1281013", "url": "https://cs.wikipedia.org/wiki?curid=1281013", "title": "Oneohtrix Point Never", "text": "Oneohtrix Point Never\n\nOneohtrix Point Never, vlastním jménem Daniel Lopatin, (* 25. července 1982) je americký hudebník, skladatel a producent. Narodil se v massachusettském městě Wayland do rodiny ruských přistěhovalců. Studoval na Hampshire College a následně, po odchodu do New Yorku, na Prattově institutu. Své první album nazvané \"Betrayed in the Octagon\" vydal roku 2009. Později vydal několik dalších desek. Roku 2012 vydal kolaborativní album s Kanaďanem Timem Heckerem nazvané \"Instrumental Tourist\". Jako producent se podílel na albu \"Hopelessness\" (2016) transgenderového zpěváka Anohniho. Rovněž se věnoval skládání filmové hudby.\n\n"}
{"id": "1281019", "url": "https://cs.wikipedia.org/wiki?curid=1281019", "title": "Paradise (EP, Anohni)", "text": "Paradise (EP, Anohni)\n\nParadise je sedmipísňové EP transgenderového zpěváka Anohniho. Vydáno bylo 17. března roku 2017 společností Secretly Canadian. Jeho producenty byli Hudson Mohawke a Oneohtrix Point Never. V hitparádě Heatseekers Albums časopisu \"Billboard\" se deska umístila na 24. příčce.\n\n"}
{"id": "1281022", "url": "https://cs.wikipedia.org/wiki?curid=1281022", "title": "Hudson Mohawke", "text": "Hudson Mohawke\n\nHudson Mohawke, vlastním jménem Ross Matthew Birchard, (* 11. února 1986) je skotský hudebník a producent. V roce 2007 spoluzaložil vydavatelství LuckyMe. Své první album nazvané \"Butter\" vydal v říjnu 2009 (vydavatelství Warp Records). Později vydal několik dalších alb a EP. Jako producent spolupracoval s mnoha hudebníky, mezi něž patří například Anohni, ASAP Rocky a Kanye West. Rovněž je autorem řady remixů.\n\n"}
{"id": "1281025", "url": "https://cs.wikipedia.org/wiki?curid=1281025", "title": "Matěj Burian", "text": "Matěj Burian\n\nMatěj Burian (* 25. června 2000 Brno) je český reprezentant ve sportovním lezení, vicemistr ČR, juniorský mistr Evropy a juniorský mistr ČR v lezení na rychlost. V celkovém hodnocení Evropského poháru juniorů získal dvakrát bronz.\n\nV lezení na rychlost závodí také jeho starší bratr Petr Burian (mistr ČR).\n\n\n\n"}
{"id": "1281027", "url": "https://cs.wikipedia.org/wiki?curid=1281027", "title": "Cubicon", "text": "Cubicon\n\nCubicon je polyfunkční komplex v Bratislavě. Nachází se v katastrálním území městské části Karlova Ves v okrese Bratislava IV, v Mlýnské dolině. Stavba byla dokončena v roce 2009. Skládá se ze dvou částí – obchodního centra a obytné části s 375 byty.\n\nSoučástí komplexu Cubicon jsou podzemní garáže s přibližně 290 parkovacími místy a venkovní parkoviště s 250 stáními. Nákupní galerie má plochu 7600 m², z toho 5000 m² obchodních ploch, 600 m² určených pro stravování, 150 m² pro administrativu a 1300 m² pro sport, fitness a odpočinek. Podzemní garáže zaujímají plochu 2300 m².\n\n"}
{"id": "1281031", "url": "https://cs.wikipedia.org/wiki?curid=1281031", "title": "Chrám Zesnutí přesvaté Bohorodice (Smolensk)", "text": "Chrám Zesnutí přesvaté Bohorodice (Smolensk)\n\nKatedrála Zesnutí přesvaté Bohorodice (rusky Собор Успения Пресвятой Богородицы, zkráceně Успенский собор) v ruském městě Smolensk je katedrálním chrámem Smolenské eparchie Ruské pravoslavné církve. Zasvěcena je zesnutí (nanebevzetí) Bohorodičky. Nachází se v centru města na Chrámovém vrchu a je velmi dobře viditelná již zdaleka.\n\nPrvní chrám byl na tomto místě postaven knížetem Vladimírem Monomachem v roce 1101. Dnešní chrám byl vybudován na památku obránců města Smolensk, kteří v roce 1611 raději zapálili střelný prach v muničním skladu v chrámu, než aby se dostali do zajetí polské armády. Exploze chrám výrazně zničila a obránci zahynuli. Nový chrám se začal budovat po připojení města k Rusku. Jeho stavba však trvala poměrně dlouho. Začal ho stavět v roce 1677 A. Korolkov. Ve stavbě pokračoval v letech 1732 až 1740 A. I. Šendel. V plné kráse byl dokončen až v roce 1772. Je vybudován v ruském barokním stylu.\n\nChrám má tradičně jednu větší a čtyři menší kopule. Pozoruhodným je jeho ikonostas s velkou vrstvou zlata, který okouzlil i Napoleonovy vojáky v roce 1812, kteří okupovali město. Pochází z 18. století a nese prvky klasického staroruského stylu, ale i ukrajinského baroka.\n\nV chrámu se nacházejí také relikvie světce z 13. století Merkuria Smolenského. Velkou ozdobou smolenské katedrály byla ikona Smolenské Bohorodičky, která se ztratila během nacistické okupace města v letech 1941 až 1943 a dodnes se nenašla.\n\n"}
{"id": "1281032", "url": "https://cs.wikipedia.org/wiki?curid=1281032", "title": "Histrionic", "text": "Histrionic\n\nHistrionic je studiové album estonské hudebnice Marie Minervy. Vydáno bylo dne 28. dubna 2014 společností Not Not Fun Records a obsahuje celkem jedenáct písní, které napsala a nahrála sama Minerva. Poslední píseň z alba dostala svůj název podle románu \"Hingede öö\" od Karla Ristikiviho. Píseň je, na rozdíl od ostatních na albu, zpívaná v estonštině.\n\nAutorkou všech skladeb je Maria Minerva.\n"}
{"id": "1281033", "url": "https://cs.wikipedia.org/wiki?curid=1281033", "title": "Dějiny Maroka", "text": "Dějiny Maroka\n\nDějiny Maroka jsou dějinami území současného Marockého království. Od 2. století př. n. l. zakládali na území Maroka osady Féničané, podél obchodních cest. Po jejich pádu přišli Římané, kteří roku 40 př. n. l. tuto oblast spojili se západní částí dnešního Alžírska a založili provincii Mauretania Tingitana. Římané ovládali zejména pobřeží, kde zakládali města, zatímco domorodí kočovní Berbeři se stáhli do vnitrozemí. Římská nadvláda skončila v 5. století, kdy byli Římané vytlačeni germánskými Vandaly. Ti založili nový stát, kde nejprve vytvořili vládnoucí elitu a později splynuli s berberským obyvatelstvem. V 6. století území ovládla Byzantská říše. V letech 705–708 pak islámští Arabové. Berberové se podrobili tím, že přijali islám, ale o svou nezávislost bojovali, takže roku 740 vypuklo berberské povstání, díky němuž se Berbeři ubránili pohlcení chalífátem. V roce 788 ale Arabové území přeci jen ovládli, díky idrísidovské dynastii. Ta zemi vládla do roku 974. Roku 1061 ovládli Maroko Almorávidé, původně radikální islámská sekta pocházející z berberského kmene Lamtunů, z níž se časem vyvinula berberská královská dynastie. V letech 1121-1269 na ně navázala dynastie Almohadů, kterým se podařilo k Maroku připojit jih Pyrenejského poloostrova. Další berberskou dynastií byli Marínovci (1244–1465), přičemž Marrákeš dobyli roku 1269. V letech 1465 až 1554 vládli Vattásovci, za nichž se na pobřeží postupně usadili Španělé a Portugalci. Portugalci byli roku 1578 vyhnáni novou, arabskou dynastií Saadů, kteří vládli až do roku 1659, nicméně vliv Evropanů v oblasti nakonec posílili podpisem řady smluv s Francouzi. Vláda dynastie Alaouite (též Alawitů), jež byla u moci od roku 1666, byla kvůli francouzskému vlivu už spíše formální. V roce 1911 tento vliv vyvolal konflikt s Němci (První marocká krize, Druhá marocká krize), což v roce 1912 vyústilo ve zřízení oficiálního francouzského protektorátu v Maroku, přičemž Němci byli uspokojeni obchodními privilegii a Španělé částí území. Roku 1919 vypuklo na tomto španělském území berberské povstání Rifů pod vedením Abd al-Karíma, které vedlo k vyhlášení Rífské republiky v roce 1921. V témže roce se povstání rozšířilo i do francouzské části. Francouzi ho ale roku 1925 rozdrtili, o rok později se jim vzdal i Abd al-Karím (viz též Rífská válka). Protifrancouzský boj však neustal, v jeho čele stál alaouitský sultán Muhammad V.. Francouzi ho roku 1953 donutili odejít do exilu, ale již za dva roky zrušili svůj protektorát, rok poté odešli i Španělé, Maroko roku 1956 vyhlásilo nezávislost a Muhammad V. byl povolán zpět a zvolen králem. V roce 1975 se Maroko zapojilo do sporu o Západní Saharu. V roce 2011 byli královské pravomoci omezeny po hlasování v referendu vyhlášeném v reakci na protesty v rámci tzv. arabského jara.\n"}
{"id": "1281034", "url": "https://cs.wikipedia.org/wiki?curid=1281034", "title": "Chrám Matky Boží Lurdské (Petrohrad)", "text": "Chrám Matky Boží Lurdské (Petrohrad)\n\nChrám Matky Boží Lurdské (rusky Храм Лурдской Божией Матери, francouzsky L'Église Notre Dame de Lourdes de Saint-Petersbourg) je římskokatolický chrám v Petrohradu, který byl postaven pro potřeby římskokatolické francouzské komunity v bývalém hlavním městě Ruského impéria.\n\nKatolíci francouzské národnosti už dříve požadovali stavbu chrámu pro své duchovní potřeby. V hlavním městě Ruska žila tehdy početná francouzská komunita; 3 700 místních Francouzů hlásilo ke katolíkům. Chrám se začal stavět v roce 1903 a výstavba byla dokončena v roce 1909. Jeho hlavními architekty byli León Benois a Marian Peretiatkowicz. Postaven byl v novorománském architektonickém stylu s prvky tzv. severské moderny. Zajímavou částí kostela je velká zvonice (30 m) s masivními základy. V interiéru se nachází křížová cesta, busta Ježíše Krista, obrazy a sochy francouzských světců. Kostel spravovali francouzští dominikáni. Byl to jediný katolický chrám v tehdejším Leningradě, který sloužil katolické komunitě i v letech 1938 až 1992. \n\nPo 2. světové válce proběhlo několik rekonstrukcí. V roce 1997 byly v chrámu osazeny vitráže s biblickými motivy. Chrám dnes slouží potřebám katolické minority v Petrohradu.\n\n"}
{"id": "1281036", "url": "https://cs.wikipedia.org/wiki?curid=1281036", "title": "Gmina Nowe Miasteczko", "text": "Gmina Nowe Miasteczko\n\nGmina Nowe Miasteczko je polská městsko-vesnická gmina v okrese Nowa Sól v Lubušském vojvodství. Sídlem gminy je město Nowe Miasteczko. V roce 2016 zde žilo 5 473 obyvatel.\n\nGmina má rozlohu 77,18 km² a zabírá 10,02 % rozlohy okresu. Skládá se z deseti starostenství.\n\n\nBytom Odrzański, Kożuchów, Niegosławice, Nowa Sól a Szprotawa.\n\n"}
{"id": "1281037", "url": "https://cs.wikipedia.org/wiki?curid=1281037", "title": "Perlon", "text": "Perlon\n\nPerlon je původní označení polyamidu 6, který poprvé v roce 1938 vyrobil z kaprolaktamu německý vynálezce \"Paul Schlack\". \n\nVlákno se zpočátku používalo v omezeném množství jen k výrobě technických textilií (lana, padáky apod). Teprve v roce 1949 bylo průmyslově vyrobeno prvních 15 tun, také jako příze na punčochy. \n\nV roce 1952 se perlon stal chráněnou obchodní značkou a v západní části Německa jedním ze symbolů hospodářského zázraku. V bývalé NDR se brzy nato začalo vyrábět „konkurenční“ vlákno z polyamidu 6 s označením \"dederon\". \n\nVýroba perlonu s použitím na punčochy, košile, halenky a koberce se pak neustále zvyšovala až do konce 60. let 20. století. Celkový objem výroby z té doby není známý, ještě v roce 1970 se však počítalo s ročním nárůstem až o 1400 tun. Potom však nastal rapidní pokles poptávky způsobený cenově výhodnější nabídkou jiných značek a dalšími faktory. \n\nV roce 2013 se z perlonu vyráběla jen monofilní příze (na technické textilie). Prodej monofilu vynesl v tomto období asi 30 milionů € (cca 4000 tun vláken = 0,1 % podílu na celosvětové produkci polyamidů). \nČást odborné literatury definuje perlon jako souhrnné označení pro všechna vlákna z polyamidu 6, tzn. včetně obchodních značek \"grilon\", \"caprolan\", \"chemlon\", \"dederon\", \"silon\" atd. Za tohoto předpokladu se udávala např. v roce 2011 ve statistikách celosvětová spotřeba vláken z perlonu se 2,5 miliony tun (asi 2/3 všech polyamidů). \n"}
{"id": "1281038", "url": "https://cs.wikipedia.org/wiki?curid=1281038", "title": "IZD Tower", "text": "IZD Tower\n\nIzd Tower (\"IZD\" znamená \"Internationales Zentrum Donaustadt\") je výšková budova v Donau City v rakouské metropoli Vídni. Budovu navrhla architektonická společnost NFOG (Nigst, Fonatti, Ostertag, Gaisrucker). Stavební práce na budově začaly v roce 1998 a dokončeny byly roku 2001. V budově se nacházejí kanceláře; mezi hlavních nájemníků patří ÖBB-Personenverkehr AG nebo Colgate-Palmolive. Celková podlahová plocha budovy je 63 520 m. V budově je 41 nadzemních pater. Celková výška budovy spolu s anténou je 162 m. Se svojí výškou 140 m je třetí nejvyšší ve Vídni.\n"}
{"id": "1281039", "url": "https://cs.wikipedia.org/wiki?curid=1281039", "title": "Smáratorg Tower", "text": "Smáratorg Tower\n\nSmáratorg 3 je kancelářská a obytná budova na Islandu. Je to nejvyšší budova země, převyšující ve výši i slavný kostel Hallgrímskirkja, a je to páté nejvyšší architektonické dílo na ostrově po dlouhovlnném vysílači Eiðar, stožárech námořního zařízení Naval Radio Transmitter Facility Grindavik v Grindavík a dlouhovlnném rádiovém vysílači hellissandur.\nVěž Smáratorg se nachází ve čtvrti Smárahverfi v Kopavoguru, kde se nachází také nákupní centrum Smáralind. Budova má 20 pater a je vysoká 77,6 metru (256 ft). Budova byla navržena architektonickým ateliérem Arkís.\n\nV budově má ​​své sídlo globální účetní a konzultační firma Deloitte.\n\nVěž byla otevřena 11. února 2008.\n\n"}
{"id": "1281043", "url": "https://cs.wikipedia.org/wiki?curid=1281043", "title": "Banff (Alberta)", "text": "Banff (Alberta)\n\nBanff je město v kanadské Albertě, ležící ve stejnojmenném národním parku. Leží na Transkanadské dálnici přibližně 126 kilometrů západně od Calgary a 58 kilometrů východně od Lake Louise. Město se nachází v nadmořské výšce 1400 metrů. V roce 2016 zde žilo 7847 obyvatel. Místo, kde se nachází město Banff, bylo původně osídleno v osmdesátých letech devatenáctého století. Název Banff mu v roce 1884 dal George Stephen (podle svého rodného sídla ve Skotsku).\n\n"}
{"id": "1281045", "url": "https://cs.wikipedia.org/wiki?curid=1281045", "title": "William Cockburn (lední hokejista)", "text": "William Cockburn (lední hokejista)\n\nWilliam George \"Bill\" Cockburn (1. března 1902 Toronto – 21. března 1967 Winnipeg) byl kanadský hokejový brankář.\n\nNa Zimních olympijských hrách 1932 v Lake Placid získal s kanadskou reprezentací zlatou medaili.\n\n"}
{"id": "1281046", "url": "https://cs.wikipedia.org/wiki?curid=1281046", "title": "AZD", "text": "AZD\n\nAZD je páté studiové album anglického hudebníka vystupujícího pod přezdívkou Actress. Vydáno bylo 14. dubna roku 2017 společností Ninja Tune. Vydání alba bylo oznámeno dne 14. března 2017, kdy byl rovněž představen videoklip k písni „X22RME“ (jeho režisérem byl Dan Emmerson).\n\n"}
{"id": "1281049", "url": "https://cs.wikipedia.org/wiki?curid=1281049", "title": "Jettingen (Haut-Rhin)", "text": "Jettingen (Haut-Rhin)\n\nJettingen je francouzská obec v departementu Haut-Rhin v regionu Grand Est. V roce 2014 zde žilo 506 obyvatel.\n\nSousední obce jsou: Berentzwiller, Franken, Helfrantzkirch, Steinsoultz a Zaessingue.\n\n\"Počet obyvatel\"\n\n\n"}
{"id": "1281050", "url": "https://cs.wikipedia.org/wiki?curid=1281050", "title": "Terézia Mlýnková Išková", "text": "Terézia Mlýnková Išková\n\nTerézia Mlýnková Išková (* 30. května 1990 Hodonín) je česká politička za Stranu svobodných občanů, od roku 2014 zastupitelka a od roku 2018 radní města Hodonín. Od března do listopadu 2017 byla místopředsedkyní Svobodných.\n\nVystudovala magisterský obor Právo a právní věda na Právnické fakultě Masarykovy univerzity v Brně. Do Svobodných vstoupila v roce 2011 po přečtení knihy jejich předsedy Petra Macha Jak vystoupit z EU.\n\nKandidovala za Svobodné v komunálních volbách v roce 2014 v Hodoníně, uspěla a stala se zastupitelkou a také členkou finančního výboru města. Spolu se zastupitelem Petrem Buráněm se jí podařilo přesvědčit zastupitele o odvolání starostky Milany Grauové z její funkce.\n\nV listopadu 2017 rezignovala na funkci místopředsedkyně Svobodných. V komunálních volbách v roce 2018 post zastupitelky města Hodonín obhájila, když kandidovala jako členka Svobodných za subjekt \"\"Svobodní a Piráti\"\". V listopadu 2018 byla navíc zvolena radní města.\n\nVe volbách do Evropského parlamentu v květnu 2019 kandidovala jako členka Svobodných na 10. místě kandidátky subjektu s názvem \"\"Svobodní, Liberland a Radostné Česko - ODEJDEME BEZ PLACENÍ\"\", ale nebyla zvolena.\n"}
{"id": "1281054", "url": "https://cs.wikipedia.org/wiki?curid=1281054", "title": "Jettingen", "text": "Jettingen\n\nJettingen může být:\n\n"}
{"id": "1281058", "url": "https://cs.wikipedia.org/wiki?curid=1281058", "title": "Základní škola Červený vrch", "text": "Základní škola Červený vrch\n\nZákladní škola a Mateřská škola Červený vrch je základní škola založená roku 1965. Nachází se na Sídlišti Červený vrch v Praze 6. Jedná se o státní školu, ve které v současnosti studuje přes 700 žáků ve 31 třídách. Škola zaměstnává přes 50 pedagogů. V současné době školu vede Marie Cibulková a její zástupci Daniela Vojtěchovská a Jiří Čurda.\n\nSoučástí školy jsou také dvě školy mateřské – MŠ Pod Novým lesem a MŠ Červený vrch, nacházející se přes ulici od budovy ZŠ.\nŠkola disponuje venkovním bazénem, který je využíván pro výuku tělesné výchovy, potřeby školní družiny či mateřských škol. Bazén byl postaven roku 1978, ale roku 2011 byl jako nevyhovující uzavřen.V roce 2013 byl však po rozsáhlé rekonstrukci znovu uveden do provozu. Je v provozu během jarních i podzimních měsíců.\n\nV budově školy se nacházejí 2 tělocvičny a posilovna. Škola tyto tělocvičny i posilovnu pronajímá veřejnosti. Dále se zde nachází rukodělná dílna, keramická dílna, dvě počítačové pracovny a školní knihovna. Škola má také školní jídelnu, která byla roku 2004 zrekonstruovaná a je využívána i jako kulturní místnost pro školní vystoupení a koncerty DPS Sedmihlásek, který na škole působí.\n\nV areálu školy se též nachází multifunkční sportovní hřiště. V roce 2013 byla ukončena jeho rekonstrukce, při které byly vyměněny basketbalové koše, branky, oplocení i samotný povrch hřiště . Kolem hřiště je běžecký ovál s doskočištěm pro skoky do dálky.\nOd září roku 2016 se na škole vyučuje na základě vzdělávacího programu S.O.U.Z.N.Ě.N.Í. Tato písmena zastupují začáteční hlásky hlavních cílů a charakteristik ŠVP:\nŠVP se snaží nejen o vzdělávání žáků v odborných předmětech, ale i mimo ně – vede žáky k otevřenosti, upřímnosti nebo se v nich snaží vzbudit zájem o věci kolem sebe. Škola i její program kladou důraz především na etiku, toleranci a mezilidské vztahy. I díky tomu škola nabízí velké množství zájmových kroužků a volnočasových aktivit.\n\nJiž od roku 1987 mají absolventi 5. Ročníku možnost zapsat se také do matematické třídy, kde je rozšířená výuka matematiky a dalších přírodovědných předmětů. Jedná se o výběrovou třídu, kam mají možnost se hlásit školáci z celé Prahy 6 .\nV návaznosti na školní vzdělávací program škola také nabízí širokou nabídku zájmových kroužků. Od rukodělných kroužků jako je např. keramika, přes sportovní aktivity, např. sportovní hry, jógu nebo plavání, po šachy a „hrátky s fyzikou“ .\n\nNa škole se každý rok slaví Masopust spojený s karnevalem. Během oslav je pořádána přehlídka masek a žáci předvádějí ročníkové tance, které předem nacvičovali v průběhu hodin tělesné a hudební výchovy.\nŠkola pro žáky 6. Ročníku pořádá kurz finanční gramotnosti s názvem Jeden svět – různé měny. Žáci si během projektu osvojují základy finanční gramotnosti prostřednictvím her, zpracováváním plakátů či prezentací.\nJiž od roku 2002 se škola účastní akce Noc s Andersenem, kdy žáci tráví večer a noc v prostorách školy a je jim předčítána či jinou formou podávána tvorba Hanse Christiana Andersena a další literatura, především pohádky. Noc má vždy určité ústřední téma, roku 2016 např. znělo „Pohádkové mravy každé dítě spraví“.\nNa škole se také koná Knižní veletrh, kdy žáci vyšších ročníků svým spolužákům z ročníků nižších představují knihy, které čtou. Výstupem projektu je i seznam nejlepších knih, který radí rodičům, které knihy dětem koupit.\nSymbolickým zakončením každého školního roku je celoškolní táborák. Během odpoledne třídy a školní soubory předvádějí svá vystoupení a je podáváno občerstvení. Táborák má vždy určité téma – od antiky po Dálný Východ\n\nZŠ Červený vrch se nachází v centru sídliště Červený Vrch. Ve vzdálenosti 200 m od školy je tramvajová zastávka DPP Červený vrch, kde staví tramvaje číslo 20 a 26. 400 m od školy se nachází stanice metra linky A Nádraží Veleslavín. Na úrovni stanice metra se nachází i autobusové nádraží, kde končí meziměstské autobusové spoje (např. z Kladna) a také spoje DPP. Cca 10 minut od školy se také nachází vlakové nádraží Praha-Veleslavín, kde taktéž končí mimopražské spoje. Škola se nachází v ulici Alžírská, která je kolmá na ulici Evropská a je tak dobře dostupná i autem.\n\n"}
{"id": "1281060", "url": "https://cs.wikipedia.org/wiki?curid=1281060", "title": "Böhen", "text": "Böhen\n\nBöhen je obec v německé spolkové zemi Bavorsko, v zemském okrese Unterallgäu ve vládním obvodu Švábsko.\n\nV roce 2015 zde žilo 741 obyvatel.\n\nSousední obce jsou: Bad Grönenbach, Dietmannsried, Ottobeuren, Untrasried a Wolfertschwenden.\n\n"}
{"id": "1281064", "url": "https://cs.wikipedia.org/wiki?curid=1281064", "title": "Ibrahim Maglajlić", "text": "Ibrahim Maglajlić\n\nIbrahim-efendija Maglajlić (25. dubna 1861 Banja Luka, osmanská říše – 16. září 1936 Banja Luka, Království Jugoslávie) byl bosenskohercegovský islámský duchovní, muftí a reisu-l-ulema, a politik bosňáckého původu.\n\nNarodil se do sňatku Smail-agy Maglajliće a Eminy Smajić. V rodné Banja Luce dokončil mekteb a medresu, nižší a vyšší islámské školu pod vedením učitele, muderrise, Smail-efendiji Skopljaka. Roku 1878 se přidal k muslimského hnutí odporu vůči rakousko-uherské okupaci Bosny a Hercegoviny. V létě byl habsburskými okupanty zajat a do konce roku 1878 internován v Olomouci. Po návratu do vlasti odešel na studia do Istanbulu, kde setrval až do roku 1887. Tehdy byl jmenován ředitelem (\"upravitelj\") banjalucké medresy (\"Fejzija medresa\") a pak roku 1898 ředitelem ruždie, muslimské konfesní základní školy se světskými předměty. Na tomto postu zůstal až do vypuknutí první světové války roku 1914, kdy byl jmenován muftím v Tuzle.\n\nPočátkem roku 1919 se aktivně podílel na vzniku Jugoslávské muslimské organizace (\"Jugoslavenska muslimanska organizacija\", JMO), delegáty byl nakonec zvolen jejím předsedou. Roku 1920 získal poslanecký mandát do Ústavodárného shromáždění Království Srbů, Chorvatů a Slovinců. V čele strany zůstal až do poloviny roku 1922, kdy hájil spolupráci s vládnoucím režimem, kdežto většina představitelů chtěla odejít do pozice. Maglajlićovo křídlo ve vnitrostranickém boji prohrálo, duchovní opustil stranu a založil vlastní hnutí. Jugoslávská muslimská národní organizace (\"Jugoslavenska muslimanska narodna organizacija\") ale v březnových volbách roku 1923 propadla a duchovní se zcela stáhl z veřejného života.\n\nRoku 1925 byl jmenován banjaluckým muftím, ale již o čtyři roky později byl penzionován. Po zavedení královské diktatury roku 1929 podporoval panovníka Alexandra I., což mu po vynucené reformě Islámského společenství v Bosně a Hercegovině (tj. sjednocení všech islámských obcí v Jugoslávii do jediné organizace s centrem v Bělehradě) a rezignaci jejího vůdce Mehmeda Džemaluddin-efendiji Čauševiće vyneslo post reisu-l-ulemy. \n\nZa duchovního vůdce všech jugoslávských muslimů byl zvolen 11. června 1930 a slavnostně jmenován 31. října 1930 v bělehradské mešitě Bajrakli. Volební kurie Maglajliće zvolila na svém bělehradském zasedání se ziskem 27 preferenčních hlasů, protikadidát Salim Muftić obdržel 25 hlasů a Mehmedalija Mahmudović 20 hlasů. V osmadvacetičlenné kurii zasedali členové Ulema medžlisu v Sarajevu (Šaćir Mesihović, Salim Muftić a Osman Sikirić) a Skopji (Vejsil Ališan, Murat Vodopić, Husein Ali a Mehmed Abdulhamid), osm muftí, šest členů Vrchního šarí‘atského soudu, ředitelé tří islámských škol a dva zástupci Ministerstva spravedlnosti a Ministerstva vojska a námořnictva (Hasan Rebac a Abduselam Džumhur).\n\nPo vstupu Jugoslávské muslimské organizace do vlády (1935) došlo k oslabování státního vlivu na chod Islámského společenství a Maglajlićova pozice se stávala neudržitelnou. V rámci kompromisních jednání Maglajlić byl 14. března 1936 penzionován a jeho místo po dvouletém přechodénm období zaujal Fehim-efendija Spaho. Duchovní se z jugoslávského hlavního města vrátil do Banja Luky, kde nedlouho poté zemřel. Pohřben byl ve dvoře mešity Gazanferija.\n\n"}
{"id": "1281065", "url": "https://cs.wikipedia.org/wiki?curid=1281065", "title": "Jiří Kubíček", "text": "Jiří Kubíček\n\nJiří Kubíček (* 18. února 1980 Praha) je český politik za Stranu svobodných občanů, od března do listopadu 2017 místopředseda Svobodných.\n\nVystudoval informační technologie a management, od roku 1998 podniká v oblasti registrace domén a webhostingu. Členem Svobodných je od založení strany v roce 2009, dlouhodobě byl členem předsednictva pražského krajského sdružení. Kandidoval v komunálních volbách 2014 v Praze na druhém místě kandidátní listiny a v Praze 7 byl dokonce lídrem, nepodařilo se mu však získat dostatečný počet hlasů.\n\nV listopadu 2017 rezignoval na funkci místopředsedy Svobodných.\n\n"}
{"id": "1281075", "url": "https://cs.wikipedia.org/wiki?curid=1281075", "title": "Falcon 1e", "text": "Falcon 1e\n\nFalcon 1e byl navrhován jako modernizace Falconu 1. Falcon 1e by měl větší první stupeň s vyšším tahem motoru, aktualizovaný motor druhého stupně, větší nosnost a aerodynamický kryt. Byla také plánována jeho částečná znovupoužitelnost. První start byl plánován na polovinu roku 2011, ale Falcon 1e byl zrušen ještě před prvním letem, SpaceX uvedlo, že po takovémto nosiči není dostatečná poptávka. S tím souvisel i konec Falconu 1. Bylo rozhodnuto, že menší náklad bude létat jako sekundární při letech Falconu 9.\n\nFalcon 1e měl být o 6,1 metru delší než Falcon 1, s celkovou délkou 27,4 m, průměr měl zůstat stejný (1,68 m). Prázdný první stupeň by vážil 2 580 kg a byl by poháněný modernizovaným motorem Merlin 1C, který by měl k dispozici 39 tun RP-1 a tekutého kyslíku. Doba hoření prvního stupně by byla 169 sekund. Suchá hmotnost druhého stupně by byla 540 kg, byl by poháněn motorem Kestrel 2 a nádrže by pojaly 4 tuny paliva. Motor by byl restartovatelný a mohl by pracovat 418 sekund.\n\nPro druhý stupeň bylo plánováno použití slitiny 2195 hliníku a lithia. Na původním druhém stupni Falconu 1 byl používán hliník 2014.\n\nRakety Falcon 1e měly startovat z kosmodromu Omelek Island, odkud startovaly rakety Falcon 1, z Mysu Canaveral a případně z dalších lokalit, pokud by byla poptávka. Po zkušebním letu měla raketa učinit několik startů se satelity Orbcomm OG2.\n\n"}
{"id": "1281076", "url": "https://cs.wikipedia.org/wiki?curid=1281076", "title": "Zatmění Slunce 11. srpna 1999", "text": "Zatmění Slunce 11. srpna 1999\n\nZatmění Slunce 11. srpna 1999 bylo první úplné zatmění Slunce pozorovatelné od 22. července 1990 v Evropě. Stín Měsíce se zemského povrchu dotkl v 8:26 UTC. Pás totality se vytvořil v 9:30 UTC v západním Atlantském oceánu a pokračoval východním směrem přes jih Spojeného království, severní Francii, Belgii, jižní Německo, Rakousko, Slovinsko, Chorvatsko, Maďarsko a sever Jugoslávie do Rumunska, kde u města Ocnele Mari nastalo v 11:03 UTC maximální zatmění o délce 2 minut a 23 sekund. Pás totality dále prošel přes Bulharsko, Černé moře, Turecko, Írán, jižní Pákistán, Indii a skončil ve 12:36 UTC v Bengálském zálivu.\n\nV Česku bylo zatmění viditelné jako částečné, severní hranice pásu totality probíhala Rakouskem poblíž Lince. Velikost maximální fáze zatmění v geografickém středu Evropy u Kouřimi (50° severní šířky a 15° západní délky) dosáhla v 10:35 UTC (12:35 SELČ) hodnoty 95,1 %. V Českých Budějovicích byla v 10:43 UTC (12:43 SELČ) velikost maximální fáze zatmění 98,2 %.\n"}
{"id": "1281083", "url": "https://cs.wikipedia.org/wiki?curid=1281083", "title": "Malé těleso sluneční soustavy", "text": "Malé těleso sluneční soustavy\n\nMalé těleso sluneční soustavy je malý objekt na oběžné dráze kolem Slunce, který nesplňuje kritéria potřebná pro zařazení mezi planety, trpasličí planety nebo přirozené satelity. Termín byl poprvé definován roku 2006 Mezinárodní astronomickou unií při hledání definice planety.\n\nMezi malá tělesa sluneční soustavy se tak mimo jiné počítá většina planetek hlavního pásu (s výjimkou trpasličí planety Ceres), trojané Marsu, Jupiteru a Neptunu, kentauři, komety a většina transneptunických těles (s výjimkou plutoidů).\n"}
{"id": "1281084", "url": "https://cs.wikipedia.org/wiki?curid=1281084", "title": "Líšeň (zámek)", "text": "Líšeň (zámek)\n\nZámek Líšeň se nachází v centru městské části Brno-Líšeň v okrese Brno-město. Trojkřídlý jednopatrový barokní zámek vznikl po roce 1714 přestavbou starší renesanční tvrze, na počátku 19. století prošel úpravami. Zámek je chráněn jako kulturní památka.\n\nNa místě současného zámku stávala renesanční tvrz z počátku 17. století. Roku 1714 získal líšeňské panství Jan Kryštof z Freyenfelsu, který následně započal s výstavbou nového zámku na místě starší tvrze. Jeho projekt pravděpodobně vytvořil architekt Christian Alexander Oedtl. Sochařskou výzdobu zámku a parku zhotovil Antonín Schweigl. Zřejmě roku 1724 nebo 1727 byla přistavěna zámecká kaple. Roku 1819 zámek a panství zdědil rod Belcrediů, kteří zámek nechali upravit v klasicistním stylu. Před rokem 1826 byla původní barokní zahrada upravena na přírodně krajinářský park, zachovala si však původní dispozici. Zámek sloužil jako sídlo rodu až do roku 1949, kdy byl zabaven československým státem. Na zámku byla v roce 1967 zřízena obřadní síň. V roce 1992 byl zchátralý zámek Belcrediům restituován. Po rekonstrukci zámek slouží jako hotel a místo pro pořádání kulturních a společenských akcí. \n\nLíšeňský zámek se nachází v centru městské části, východně od náměstí. Je to trojkřídlá jednopatrová dvoutraktová budova. Na delší hlavní západní křídlo navazují na jeho koncích kratší příčná křídla. Dvůr uzavírá z východní strany jednopatrová krytá otevřená chodba. Z východní strany na zámek navazují budovy hospodářského dvora. Fasády zámku jsou hladké, patra člení kordonová římsa. Okna přízemí hlavního průčelí rámují šambrány, v patře doplněné suprafenestrami a římsami. V ose průčelí hlavního křídla je umístěn hlavní vchod s balkonovým portikem, nesený čtyřmi pilíři. Podstřešní římsa nad balkonem nese znak a motto Belcrediů: „Et a Domino factum est istud“ (\"A od Pána učiněno jest toto\"). Za vstupem se nachází klenutá pilířová hala, s dvouramenným schodištěm vedoucím do patra. Místnosti v přízemí mají převážně klenuté stropy, v patře jsou místnosti plochostropé.\n\nZ vnějšího průčelí jižního křídla vystupuje rizalit kaple s volutovým štítem. Do prostor kaple v prvním patře vede dvouramenné schodiště. Kaple oválného půdorysu je završena nízkou kopulí. Interiér kaple zdobí štuky Giacoma Antonia Corbelliniho a dvou neznámých malířů. Na vrcholu klenby je freska svaté Trojice, obklopená štukovým rámem.\n\nPři jižní straně líšeňského zámku se rozkládá volně řešený park o rozloze 1,5 ha, kde převažují vzrostlé stromy rostoucí roztroušené na celé ploše, mimo menšího palouku v zadní části. Volně řešený park vznikl „anglikanizací“ původního, osově řešeného, při přestavbě zámku. Z rysů typických pro původní park zůstaly dvě aleje. Střední osa měla původně jako dominantu dvojramenné schodiště s výzdobou. Karel Hieke zde v roce 1985 popisuje výskyt 8 jehličnanů a 44 listnáčů. Z jehličnanů udává zeravy T. orientalis, T. occidentalis 'Wareana', smrk P. abies 'Barryi'. Z listnáčů popisuje buky \"F. silvatica\" 'Aplenifolia' a \"F. silvatica\" 'Atropunicea', javor jasanolistý \"A. negundo\" šácholan \"M. acuminata\", lípu zelenou, a zimostrázy vždyzelené 'Eleagnus'.\n\n \n"}
{"id": "1281087", "url": "https://cs.wikipedia.org/wiki?curid=1281087", "title": "Love Streams", "text": "Love Streams\n\nLove Streams je osmé studiové album kanadského hudebníka Tima Heckera. Vydáno bylo 8. dubna roku 2016 společnostmi 4AD a Paper Bag Records. Nahráno bylo v letech 2014 a 2015 v Reykjavíku, kde Hecker nahrával již několik svých předchodích alb. Autorem aranžmá pro sbory je islandský skladatel Jóhann Jóhannsson.\n\nAutorem všech skladeb je Tim Hecker.\n"}
{"id": "1281089", "url": "https://cs.wikipedia.org/wiki?curid=1281089", "title": "Falcon 5", "text": "Falcon 5\n\nFalcon 5 byl návrh dvoustupňové, částečně znovupoužitelné orbitální rakety, kterou navrhla SpaceX. Místo této rakety byla dána přednost většímu a silnějšímu Falconu 9.\n\nPrvní stupeň Falconu 5 by byl poháněný pěti motory a druhý stupeň jedním motorem Merlin. První i druhý stupeň by používaly kombinaci paliva RP-1 a kapalného kyslíku. Byla plánována znovupoužitelnost obou stupňů, stejně jako u Falconu 9.\n\nFalcon 5 by byla první Americká raketa od Saturnu V, která by měla schopnost dokončit let i při výpadku jednoho motoru, to znamená, že i se čtyřmi motory by se náklad dostal na plánovanou oběžnou dráhu.\n\nV roce 2006 SpaceX uvedla, že Falcon 5 je vlastně Falcon 9 bez čtyř motorů, takže odpalovací zařízení byla spoluvyvíjena pro obě rakety zároveň.\n\n\nI když původní Falcon 5 nebyl nikdy postavený, tak v prosinci 2011 firma Stratolaunch Systems oznámila, že mají v plánu vytvořit čtyř nebo pěti motorovou verzi Falconu 9. Původní plánované názvy pro tuto verzi byly po vzoru názvosloví SpaceX Falcon 4, nebo Falcon 5. Raketa by se vypouštěla z podvěsu letícího letadla a měla být schopna vynést 6 100 kg na nízkou oběžnou dráhu země.\n\nTento koncept byl nakonec pojmenován jako Falcon 9 Air a měl používat čtyři motory Merlin 1D. Nicméně, vývoj byl zastaven na konci roku 2012, kdy se SpaceX a Stratolaunch „přátelsky dohodli na ukončení (jejich) smluvního vztahu, protože nosný systém (Stratolaunch) se výrazně odchýlil od Falconu a nezapadá do dlouhodobého strategického obchodního modelu SpaceX.“\n"}
{"id": "1281092", "url": "https://cs.wikipedia.org/wiki?curid=1281092", "title": "Dějiny Nigérie", "text": "Dějiny Nigérie\n\nDějiny Nigérie, tedy dějiny území současné Nigerijské federativní republiky, se dají vysledovat až k prehistorickým osadníkům žijícím v oblasti již v roce 1100 př. n. l. Po 9. století se začínají formovat první státy. Na severu dnešní Nigérie založil kmen Hausů, možná ještě před 9. stoletím, několik vzájemně propojených městských států. Vedle Hausů byly kulturně nejpokročilejším kmenem oblasti vždy Jorubové (jak jim říkali Hausové a tento pojem později přejali i Evropané). Ti žili především na jihozápadě Nigérie a vyvinuli i vlastní náboženský systém zvaný Oriš. Jorubové vytvořili ve středověku řadu států, nejmocnějším z nich byla Říše Oyo, která existovala v západní Africe od 15. století až do roku 1896. Na jihovýchodě Nigérie tvořili dominantní etnikum Igbové. Jejich nejvýznamnějším státem bylo království Nri. To existovalo patrně od 10. století (někteří odborníci jeho vznik posouvají až do 13. století). Králové se zde nazývali Eze Nri. Vrcholného vlivu království dosáhlo v 16. století. \n\nVe 12. století se nejsilnějším státem oblasti stala Beninská říše, jejímž zakladatelem měl být kmen Edo. Na severozápad dnešní Nigérie zasahovala mocná Songhajská říše, která prožila svůj mocenský vrchol v 15. a 16. století, a která již velmi časně (asi v 11. století) přijala islám, jako jedna z prvních v oblasti (ve stejné době byly islamizovány i Hauské státy). Centrum říše bylo ovšem spíše v Mali. Severovýchodní cíp dnešní Nigérie zase ovládala říše Kanem, na níž později navázal říše Bornu. Toto kulturní centrum bylo od 11. století také muslimské. Dominantním etnikem byli Kanuriové, vládnoucí dynastie byla zřejmě původně arabská. Bornu bylo významné díky obchodu s otroky. V 19. století si získali obrovský vliv muslimští Fulbové. Násilnými vpády si získali území známé jako Sokotský sultanát. Zakladatelem říše byl Usman dan Fodio. \n\nV roce 1903 sultanát ovládli Britové, nová rozhodující síla v oblasti. Lagos byl napaden britskými silami v roce 1851 a formálně anektován v roce 1861. Nigérie se v roce 1901 stala britským protektorátem. Kolonizace trvala do roku 1960, kdy se nezávislému hnutí podařilo získat Nigérii nezávislost. Nigérie se stala republikou v roce 1963, ale tři roky po svém vzniku byla ovládnuta vojenskou juntou. Po pogromu, jehož obětí se stalo přibližně 30 000 Igbů ve východních státech, vyhlásili příslušníci tohoto etnika v červenci roku 1967 nezávislý stát Biafra s hlavním městem Enugu. Následovala občanská válka, na jejímž konci zůstalo více než milion obětí v důsledku bojů a hladomoru způsobeného blokádou Biafry. Předáci povstaleckého hnutí kapitulovali a Biafra definitivně zanikla v lednu roku 1970. V roce 1975 došlo k dalšímu, v tomto případě nekrvavému, puči, který odstranil Yakubu Gowona z jeho pozice v čele vojenské vlády. Nahradil jej Murtala Ramat Mohammed, který slíbil návrat k civilní vládě. Padl však za oběť atentátu a na jeho místo byl dosazen generál Olusegun Obasanjo, pozdější civilní prezident země. \n\nV roce 1977 vznikla nová ústava a o dva roky později byly uspořádány všeobecné volby, v nichž zvítězil Shehu Shagari. Již v roce 1983 se Nigérie vrátila k vojenské vládě po dalším ozbrojeném puči. Do roku 1993 pak zemi spravovala Vrchní vojenská rada. Posledním vojenským diktátorem byl mezi lety 1993 a 1998 generál Sani Abacha, který zemřel náhle v létě roku 1998, údajně na předávkování viagrou při jedné ze svých častých návštěv oblíbeného nočního klubu. Po smrti generála Abachy byly v zemi uspořádány svobodné a legitimní volby, prezidentem se na příštích osm let do roku 2007 stal Olusegun Obasanjo. Od 29. května 2007 tuto funkci vykonával Umaru Yar'Adua (muslim), viceprezidentem byl zvolen křesťan – Goodluck Jonathan. V květnu 2010 po souhlasu parlamentu nahradil Jonathan těžce nemocného Umaru Yar'Aduu ve funkci prezidenta. Nové prezidentské volby se uskutečnily 16. dubna 2011 a Jonathan v nich porazil svého hlavního rivala, muslima Muhammadu Buhariho, načež na muslimském severu země vypukly nepokoje. Ve volbách v březnu 2015 zvítězil kandidát Muhammadu Buhari, který získal zhruba o 2,5 miliónu hlasů více, než Goodluck Jonathan. Jonathan výsledek přijal, čímž eliminoval možnost nepokojů. Termín voleb byl posunut o šest týdnů z důvodu nepokojů na severu, způsobených hnutím Boko Haram, radikálním islamistickým hnutím, které způsobuje v oblasti stále větší problémy. Při útocích spáchaných teroristy z Boko Haram zahynulo více než 20 tisíc lidí.\n"}
{"id": "1281093", "url": "https://cs.wikipedia.org/wiki?curid=1281093", "title": "Chance of Rain", "text": "Chance of Rain\n\nChance of Rain je druhé studiové album americké hudebnice Laurel Halo. Vydáno bylo 28. října roku 2013 společností Hyperdub. Autorem hlavního obalu alba je Arthur Chartow, dále se na něm podílel Bill Kouligas. O mastering nahrávky se postaral Rashad Becker.\n\nAutorkou všech skladeb je Laurel Halo.\n"}
{"id": "1281098", "url": "https://cs.wikipedia.org/wiki?curid=1281098", "title": "Kosmické právo", "text": "Kosmické právo\n\nKosmické právo představuje mezinárodní právní řád platný pro působení v kosmickém prostoru. Jeho tvorba je v pravomoci Organizace spojených národů (OSN), která ustavila pro tyto účely zvláštní Komisi pro mírové využití kosmického prostoru. Jedním z hlavních cílů kosmického práva je zabránit využívání kosmického prostoru k válečným přípravám. Ačkoli OSN podporuje mírové využití kosmu, nedosáhla dosud dohody o jeho výlučném používání k mírovým účelům.\n\nZákladem pro kosmické právo je pětice mezinárodních smluv:\n\n\nDále došlo k vypracování různých doporučení, jak postupovat při dálkovém průzkumu kosmu, při přímém televizním vysílání z družic nebo při používání jaderných zdrojů energie.\n\nNavíc se do kosmického práva zahrnují i mezinárodní dohody, úmluvy, smlouvy a také národní zákony či nařízení, které se k činnosti v kosmickém prostoru vztahují.\n"}
{"id": "1281104", "url": "https://cs.wikipedia.org/wiki?curid=1281104", "title": "Falcon 9 Air", "text": "Falcon 9 Air\n\nFalcon 9 Air byl návrh vícestupňové orbitální rakety vypouštěné ze vzduchu. Tuto myšlenku v letech 2011 a 2012 rozvíjela SpaceX společně se Stratolaunch Systems. Upravená raketa Falcon 9 od SpaceX měla startovat z letadla s největším rozpětím křídel na světě, které by vyrobila Stratolaunch. Nosnost na nízkou oběžnou dráhu Země byla odhadována na 6100 kg.\n\nPrví stupeň Falconu 9 Air měl být poháněný čtyřmi motory Merlin 1D, které byly použity také na Falconu 9 v1.1 začátkem roku 2013. První let byl plánován na rok 2016.\n\nVývoj byl zastaven ve čtvrtém čtvrtletní roku 2012, kdy se SpaceX a Stratolaunch „přátelsky dohodli na ukončení (jejich) smluvního vztahu, protože nosný systém (Stratolaunch) se výrazně odchýlil od Falconu a nezapadá do dlouhodobého strategického obchodního modelu SpaceX.“\n\nV prosinci 2011 Stratolaunch Systems oznámila, že společně se SpaceX vyvine raketu nazvanou Falcon 9 Air vypouštěnou ze vzduchu a že se bude jednat o raketu odvozenou z Falconu 9. Původně koncipovaný Falcon 9 Air měl nosnost na nízkou oběžnou dráhu až 6100 kg. Po ověření spolehlivosti systému se mělo zhodnotit, jestli by vznikla verze s možností letů s posádkou. Systém měl vzlétat z letiště s dráhou dlouhou minimálně 3700 metrů a vypouštěcí letadlo mělo mít dolet až 2200 kilometrů od letiště a 9100 metrů do výšky.\n\nMěsíc po úvodním oznámení Stratolaunch potvrdila, že první stupeň rakety F9A bude mít jen čtyři motory a ne pět, jak bylo uvedeno v prezentačním videu v prosinci a že budou použity motory Merlin 1D.\n\nJak původně Stratolaunch oznámila, byl to společný projekt, který zahrnoval subdodavatele SpaceX, Scaled Composites, a Dynetics, s finančními prostředky poskytnutými společností Vulcan spoluzakladatele Microsoftu Paula G. Allena. Stratolaunch se rozhodla vybudovat mobilní odpalovací systém ze tří základních složek: vypouštěcího letadla (koncept byl navržen společností Burt Rutan, ale letadlo mělo být navrženo a postaveno společností Scaled Composites); vícestupňové rakety, která měla být vyvinuta a postavena SpaceX; a integrace systému — umožňující nosnému letadlu bezpečný přenos a vypouštění rakety — měl být postaven společností Dynetics. Celý systém měl být největším letadlem, které kdy bylo postaveno. První zkušební let nosného letadla se původně očekával v roce 2015 ze zařízení Scaled Composites v Mohavské poušti v Kalifornii, zatímco první zkušební start rakety nebyl předpokládán dříve než v roce 2016.\n\nZ programu rozvoje Stratolaunch bylo jasné, že Stratolaunch a systémový integrátor Dynetics chtěli změny základního designu SpaceX. Tyto změny nebyly v souladu s plánem vývoje SpaceX. Jednalo se o požadavek přidat raketě hřbety.\n\nDne 27. listopadu 2012 Stratolaunch oznámila, že uzavřela partnerství s Orbital Sciences Corporation (pro počáteční lety) místo SpaceX. Vývoj Falconu 9 Air tak by v podstatě zastaven.\n\nV květnu 2013 byl Falcon 9 Air nakonec v plánu rozvoje nahrazen raketou Pegasus II od Orbital Sciences.\n\n"}
{"id": "1281105", "url": "https://cs.wikipedia.org/wiki?curid=1281105", "title": "In Situ", "text": "In Situ\n\nIn Situ je třetí studiové album americké hudebnice Laurel Halo. Vydáno bylo 21. září roku 2015 společností Honest Jon's Records. Jde o dvojité EP. Autorem fotografie na obalu alba je Phillip Aumann. Album bylo vydáno jak na kompaktním disku, tak i na 12\" gramofonové desce.\n\n"}
{"id": "1281108", "url": "https://cs.wikipedia.org/wiki?curid=1281108", "title": "Hysterocrates gigas", "text": "Hysterocrates gigas\n\nHysterocrates gigas je zástupce čeledi sklípkanovitých objevený v Kamerunu.\n\nJedná se o zemního, norového sklípkana, jenž se vyskytuje v barvách od černé a šedé až po rezavě oranžovou/hnědou. Dosahuje velikosti 10 cm v těle, rozpětí nohou až 20 cm. Obývá až jeden metr hluboké nory, které si sám hloubí. \n\nMá jen malá očka a velmi špatný zrak, který používá pouze k posouzení světelné intenzity Jeho abdomen je oválného tvaru bez obraných chloupků. Má chlupaté a velmi silné nohy, obzvláště ty zadní. \n\nŽiví se ostatními bezobratlými, jako například cvrčky, sarančaty, šváby, ale i jinými pavouky. K jejich potravě patří i menší obratlovci jako myši, ještěrky, hadi, či ptáci a dokonce i ryby. \n"}
{"id": "1281112", "url": "https://cs.wikipedia.org/wiki?curid=1281112", "title": "Administrativní dělení Rumunska", "text": "Administrativní dělení Rumunska\n\nRumunské župy představují nejvyšší územně-správní jednotky tohoto státu. Rumunsko sestává z 41 žup a hlavního města Bukurešti. Pro statistické účely jsou seskupeny do 8 rozvojových regionů, ty pak do 4 makroregionů. Makroregiony představují statistické celky NUTS-1, rozvojové regiony NUTS-2 a župy představují celky NUTS-3. Župy se dále dělí na města, municipality a komuny. \n\nNásledující tabulka zahrnuje základní informace o 41 župách a městu Bukurešť. \n"}
{"id": "1281117", "url": "https://cs.wikipedia.org/wiki?curid=1281117", "title": "Rakety Falcon", "text": "Rakety Falcon\n\nRakety Falcon jsou americké víceúčelové raketové nosiče vyvinuté a provozované společností SpaceX. Tato skupina raket zahrnuje Falcon 1, testovací rakety, Falcon 9 a Falcon Heavy. První úspěšný let Falconu 1 proběhl 28. září 2008 po několika neúspěšných pokusech. Větší raketa Falcon 9 vzlétla úspěšně hned napoprvé 4. června 2010. Falcon 9 byl od začátku plánován jako částečně znovupoužitelný. První úspěšné přistání přišlo až s verzí Falcon 9 v1.2 FT v prosinci 2015. Vývoj raket Falcon prakticky skončil v roce 2018, kdy 11. května odstartoval první exemplář Falconu 9 Block 5. K prvnímu startu Falconu Heavy došlo 6. února 2018.\n\nElon Musk, výkonný a technický ředitel SpaceX, prohlásil, že rakety Falcon jsou pojmenovány po lodi \"Millennium Falcon\" ze světa Star Wars.\n\nFalcon 9 Block 5 je poslední vývojový stupeň rakety Falcon 9 FT, která vznikla aktualizací rakety Falcon 9 v1.1. Falcon 9 Block 5 poprvé letěl 11. května 2018 při misi Bangabandhu-1 z Mysu Canaveral z rampy LC-39A. Používá podchlazenější palivo, což umožňuje natankovat více paliva do stejně velkých nádrží. Block 5 využívá získaných zkušeností s přistáváním a znovupoužitím prvních stupňů a měl by tak umožňovat relativně snadnou desetinásobnou znovupoužitelnost. Jsou používána titanová roštová kormidla, která jsou odolnější vůči vyšším teplotám.\n\nFalcon Heavy je v současnosti nosná raketa s největší nosností na nízkou orbitu Země od posledního startu Saturnu V, se schopností dopravit téměř šedesát tun na nízkou orbitu Země, až šestnáct tun na translunární dráhu a až čtrnáct tun na přechodovou dráhu k Marsu. První start proběhl 6. února 2018, kdy byl vynesen elektromobil Tesla Roadster na oběžnou dráhu kolem Slunce. Základem jsou tři první stupně vycházející z kosntrukce Falconu 9. Centrální stupeň i urychlovací bloky po stranách jsou navrženy tak, aby byly schopny automaticky vertikálně přistát. Urychlovací bloky jsou jen upravené první stupně Falconu 9 a přistávají na peninských plochách LZ-1 a LZ-2. Centrální stupeň má pevnější konstrukci, než Falcon 9 a zatím vždy přistával na autonomní přistávací plošině ASDS.\n\nFalcon 1 byla dvoustupňová raketa na kapalný pohon. Po předchozích třech neúspěšných startech se čtvrtý let rakety 28. září 2008 podařil a raketa úspěšně dosáhla nízké oběžné dráhy kolem Země. Raketa byla na tuto dráhu schopna vynést až 670 kg nákladu. Při svém 5. startu, dne 14. července 2009, se stala historicky 1. zcela soukromě financovanou kosmickou raketou, která zdárně vynesla na oběžnou dráhu Země umělou družici - RazakSAT o hmotnosti 180 kg. U rakety byla plánována znovupoužitelnost prvního stupně díky jeho přistání na padácích. V reálném provozu se ho však zachránit nikdy nepodařilo. Falcon 1 posloužil zejména jako vývojový předstupeň pro mohutnější nosič Falcon 9.\n\nFalcon 1e byl navrhován jako modernizace Falconu 1. Falcon 1e by měl větší první stupeň s vyšším tahem motorů, aktualizovaný motor druhého stupně, větší nosnost a aerodynamický kryt. Byla také plánována jeho částečná znovupoužitelnost. První start byl plánován na polovinu roku 2011, ale Falcon 1e byl zrušen ještě před prvním letem, SpaceX uvedlo, že po takovémto nosiči není dostatečná poprávka.\n\nFalcon 9 v1.0 byla první verze rakety Falcon 9. První let přišel 4. června 2010 a byl úspěšný. Raketa Falcon 9 v1.0 následně vynesla čtyři nákladní lodě Dragon. Jeden let byl zkušební, druhý demonstrační a další dva už vezly zásoby pro Mezinárodní vesmírnou stanici v rámci kontraktu CRS s NASA.\n\nDvoustupňová raketa byla poháněna motory Merlin. Motory spalují kapalný kyslík a letecký petrolej. Nosnost byla 10 450 kg na nízkou oběžnou dráhu a 4 540 kg na přechodovou dráhu ke geostacionární. \n\nFalcon 9 v1.1 byla druhá verze rakety Falcon 9. Raketa byla vyvinuta v letech 2011-2013, první start proběhl v září 2013 a poslední v lednu 2016. Verze 1.1 nahradila verzi 1.0 v zásobovacích letech CRS k ISS. Falcon 9 v1.1 byl významným zlepšením Falconu 9 v1.0, přičemž tah i hmotnost vzrostly o 60 %. První let verze 1.1 proběhl 29. září 2013 při vynášení satelitu CASSIOPE.\n\nFalcon 9 v1.1 byl průkopníkem v rozvoji znovupoužitelných raket. SpaceX začala u této verze testovat možnosti návratu prvního stupně. Začala nejdříve s pokusy o přistání na vodní hladinu. Po zvládnutí této fáze začala s pokusy o přistání na autonomní plošinu ASDS umístěnou na moři. Tyto pokusy ale nedopadly úspěšně.\n\nGrasshopper a Falcon 9 Reusable Development Vehicles (F9R Dev) byly experimentální technologické demonstrátory opakovaně použitelné rakety, které prováděly vertikální starty a přistání. Vyrobeny byly dva prototypy a oba byly testovány za letu.\n\nGrasshoper byl představen v roce 2011 a v roce 2012 začalo testování vznášení se a přistávání v malých výškách a malých rychlostech. Původní Grasshopper byl 32 metrů vysoký a v letech 2012 a 2013 vykonal osm úspěšných zkušebních letů. Druhá verze Grasshopperu byl větší a schopnější prototyp známý pod označením Falcon 9 Reusable Development Vehicle (F9R Dev, také jako F9R Dev1), který vznikl na základěFalconu 9 v1.1. Ten byl testován ve vyšších nadmořských výškách a nadzvukových rychlostech a stejně jako předchozí verze i v malých výškách. F9R Dev1 byl postaven v letech 2013-2014 a jeho první testovací let v malé výšce proběhl 17. dubna 2014. Dne 22. srpna 2014 došlo při testování v McGregoru k nehodě a prototyp byl zničen.\n\nFalcon 5 byl návrh dvoustupňové, částečně znovupoužitelné orbitální rakety. Označení Falcon 5 znamenalo, že by měla 5 motorů Merlin. Nosnost by byla 4 200 kg na nízkou oběžnou dráhu. Místo této rakety byla dána přednost většímu a silnějšímu Falconu 9.\n\nFalcon 9 Air byl návrh vícestupňové orbitální rakety vypouštěné ze vzduchu. Tuto myšlenku v letech 2011 a 2012 rozvíjela SpaceX společně se Stratolaunch Systems. Upravená raketa Falcon 9, která by měla jen čtyři motory Merlin, měla startovat z letadla s největším rozpětím křídel na světě, které by vyrobila Stratolaunch. Nosnost na nízkou oběžnou dráhu Země byla odhadována na 6100 kg.\n\n"}
{"id": "1281118", "url": "https://cs.wikipedia.org/wiki?curid=1281118", "title": "Hysterocrates", "text": "Hysterocrates\n\nHysterocrates je rodem pavouků z čeledi sklípkanovitých, původem ze západní a střední Afriky.\n\nOd května 2016 jsou dle World Spider Catalog přijímány následující druhy:\n\n"}
{"id": "1281120", "url": "https://cs.wikipedia.org/wiki?curid=1281120", "title": "Meteorická astronomie", "text": "Meteorická astronomie\n\nMeteorická astronomie je obor astronomie, který se zabývá pozorováním a studiem meteorů. Určuje jejich dráhy, stejně jako dráhy meteorických rojů, analyzuje spektra meteorů, vypočítává dráhy jejich meteoroidů v meziplanetárním prostoru před průnikem do atmosféry. V Česku má meteorická astronomie dlouhou tradici a čeští astronomové se řadí celosvětově na jedno z předních míst ve výzkumu meteorů.\n\nMeteorická astronomie úzce spolupracuje s meteoritikou, která se zabývá sběrem a rozborem meteoritů, protože ta může najít spadený meteorit a je pak možné určit jeho předchozí dráhu. Navazuje i na fyziku vysoké atmosféry, protože meteory se pohybují ve výškách kolem 100 kilometrů nad povrchem Země.\n\nZa účelem pozorování bolidů vznikla Evropská bolidová síť.\n"}
{"id": "1281128", "url": "https://cs.wikipedia.org/wiki?curid=1281128", "title": "VTJ Dukla Prešov", "text": "VTJ Dukla Prešov\n\nVojenská telovýchovná jednota Dukla Prešov byl československý vojenský fotbalový klub, který sídlil v Prešově ve Východoslovenském kraji (dnešní Prešovský kraj).\n\nV letech 1969 – 1980 byl armádní celek z Prešova stálým účastníkem slovenské divize (4., později 3. nejvyšší soutěž v ČSSR). V roce 1977 byl klub přejmenován na AOZ Prešov (Armádne opravárenské závody). Zanikl těsně po odehrání sezóny 1981/82.\n\nZdroj: \n\n\nZdroj: \n"}
{"id": "1281129", "url": "https://cs.wikipedia.org/wiki?curid=1281129", "title": "Taťána Sevrjokovová", "text": "Taťána Sevrjokovová\n\nTaťána Sevrjokovová (rusky Татьяна Никитична Севрюкова) (* 30. června 1917 Taškent – 1981) byla sovětská atletka, mistryně Evropy ve vrhu koulí z roku 1946.\n\nV roce 1946 zvítězila na mistrovství Evropy ve vrhu koulí (zároveň obsadila šesté místo v soutěži diskařek). V roce 1948 vytvořila světový rekord výkonem 14,59 m.\n"}
{"id": "1281131", "url": "https://cs.wikipedia.org/wiki?curid=1281131", "title": "Marianne Wernerová", "text": "Marianne Wernerová\n\nMarianne Wernerová (* 4. ledna 1924 Dülmen) je bývalá západoněmecká atletka, mistryně Evropy ve vrhu koulí z roku 1958.\n\nDvakrát startovala na olympijských hrách ve vrhu koulí – v roce 1952 vybojovala stříbrnou medaili, v roce 1956 bronzovou. V roce 1958 se stala v této disciplíně mistryní Evropy výkonem 15,74 m. Její osobní rekord byl ještě o 10 centimetrů delší. na mezinárodních soutěžích startovala i v hodu diskem - ovšem bez medailového úspěchu.\n"}
{"id": "1281132", "url": "https://cs.wikipedia.org/wiki?curid=1281132", "title": "Hamid Dizdar", "text": "Hamid Dizdar\n\nHamid Dizdar (22. února 1907 Stolac, Bosna a Hercegovina – 17. července 1967 Sarajevo, Socialistická federativní republika Jugoslávie) byl bosenskohercegovský spisovatel, novinář a překladatel bosňáckého původu.\n\nDizdar se narodil do majetné hercegovské muslimské rodiny, která měla nemalé pozemkové vlastnictví. Materiální zázemí rodiny se výrazně zhoršilo po pozemkové reformě, v Bosně a Hercegovině prováděné mezi lety 1919 a 1921, a nakonec i předčasné smrti otce Muharema roku 1923, který se nikdy zcela nevzpamatoval z válečných útrap na východním frontě. Muharem se oženil s Nezirou Babović (1881–1945), původem z Trebinje, která přivedla na svět tři děti, syny Hamida (1907–1967) a Mehmedaliju (1917–1971) a dceru Refiku (1921–1945). \n\nZákladní školu navštěvoval v Stolci, gymnázium pak v Mostaru (dva ročníky) a Tuzle (jeden ročník), ale kvůli otcově smrti nedostudoval a začal pracovat. Od roku 1923 působil jako úředník v Tabákovém ředitelství (\"Duhanska direkcija\"), pak v Obecním zastupitelství Stolce a nakonec v právnické kanceláři dr. Milkoviće. V tu dobu redigoval humoristický časopis \"Araba\" (Stolac 1927–1928), poté se přestěhoval do Sarajeva. Od roku 1928 spolupracoval s bělehradskými novinami \"Politika\" a provládním listem \"Jugoslavenska pošta\" (Jugoslávská pošta, 1929). Roku 1931 se stal redaktorem muslimského listu \"Slobodna riječ\" (Svobodné slovo, do 1932), nato periodik \"Pravda\" (Spravedlnost, 1935–1938), tiskového orgánu Jugoslávské muslimské organizace, a \"Gajret\" (1937–1941). \n\nBěhem druhé světové války pracoval jako suflér v Chorvatské státním divadle v Sarajevu, dnešním Národním divadle v Sarajevu, které tehdy vedl Ahmed Muradbegović, zároveň ale udržoval kontakty s jugoslávskými partyzány. V rámci odplaty chorvatský ustašovský režim zatkl jeho maminku a sestru a ty pak zavraždil v koncentračním táboře Jasenovac. Nakonec se byl sám zatčen, ale po intervenci turecké humanitární organizace Merhamet byl osvobozen.\n\nPo válce byl pověřencem pro obchod a průmysl Národního výboru městské části Stari grad v Sarajevu, pak redaktorem úředního věstníku Bosny a Hercegoviny (1946–1948), redaktorem nakladatelství \"Svjetlost\" (Světlo, 1949–1950), úředníkem Muzea města Sarajeva (1950) a ředitelem Archivu města Sarajeva (1950–1967). Vedle toho působil v redakcím listů \"Odjek\" (Ohlas, 1947–1948), \"Vidik\" (Rozhled, 1949–1950) a \"Život\" (1957–1958). V době politické roztržky Stalina a Tita jistý čas strávil v internačním táboře na ostrově Goli otok, ale o této epizodě v jeho životě nejsou bližší zprávy. Z kusých zpráv je patrné, že byl zatčen 4. května 1949 a propuštěn 1. října 1949.\n\nHamid byl po celý život vášnivým sběratelem humanitně zaměřených knih. Roku 1968 rodina po autorově skonu prodala bohatou sbírku knih a tiskovin knihovně ve městě Tešanj, která ji dnes uchovává jako \"Fond Hamida Dizdara\". Součástí Fondu je 17 237 knih a 898 výtisků novin a časopisů z 19. a 20. století.\n\nHamid si vzal za ženu Adilu, profesí učitelku, s níž zplodil tři děti, dceru Azru a syny Murise a Malika. Jeho mladším bratrem byl významný básník Mak Dizdar.\n\n\nPublicistické a odborné práce\n\nPřeklady ze slovinštiny\n"}
{"id": "1281133", "url": "https://cs.wikipedia.org/wiki?curid=1281133", "title": "Štefan Pápež", "text": "Štefan Pápež\n\nŠtefan Pápež [štěfan pápež] (5. května 1930 – 3. července 2005) byl slovenský fotbalový středopolař a později trenér.\n\nV československé lize hrál za Sláviu VŠ Bratislava, aniž by skóroval.\n\nPo skončení hráčské kariéry se stal trenérem. Vedl mj. TJ Tatran Liptovský Mikuláš.\n\n\n"}
{"id": "1281140", "url": "https://cs.wikipedia.org/wiki?curid=1281140", "title": "Obora Kněžičky", "text": "Obora Kněžičky\n\nObora Kněžičky (též Obora Kinský či Žehuňská obora) se rozkládá ve východní části Středočeského kraje v okrese Nymburk na katastru obce Kněžičky, úzký pruh východní části obory spadá do katastru obce Lovčice v okrese Hradec Králové v Královéhradeckém kraji. Rozloha obory je 680 hektarů a jejím vlastníkem je akciová společnost Kinský dal Borgo patřící stejnojmennému šlechtickému rodu.\n\nObora Kinský patří společně s Oborou Hvězda v Praze (obě nechal zřídit římský císař a český král Ferdinand I. Habsburský) k nejstarším oborám v České republice. Byla založena již v roce 1562 a původně měla sloužit k chovu koní. Během třicetileté války obora zpustla a obnovena byla až v roce 1719 hrabětem Václavem Norbertem Oktaviánem Kinským za účelem chovu jelenů a divokých prasat. Za Františka Ferdinanda II. Kinského byl v oboře vybudován lovecký zámeček a také reprezentativní vstupní brána se sochami Svatého Huberta a jelena od českého architekta Jan Blažeje Santiniho Aichela. Na přelomu 19. a 20. století došlo k obnově chovu dančí zvěře a to na úkor zvěře jelení. V roce 1948 byla obora zestátněna. V tomtéž roce 1948 zde bylo zřízeno lesnické učiliště, zaniklo v roce 1998 z důvodu nedostatku studentů. Do roku 1993, kdy byla obora Kinským vrácena, ji obhospodařovával stát.\n\nV současné době jsou v oboře chováni daňci evropští (250 kusů) a mufloni (170 kusů). Přibližně 600 hektarů zabírají staré dubové lesy. Obora je v současnosti běžně nepřístupná, v honitbě totiž celoročně probíhá odlov zvěře. Možnost náhlednout do obory mají hoteloví hosté a návštěvníci zámecké restaurace, avšak pouze po předchozí rezervaci.\n"}
{"id": "1281141", "url": "https://cs.wikipedia.org/wiki?curid=1281141", "title": "Vyhnanec (Karel Hlaváček)", "text": "Vyhnanec (Karel Hlaváček)\n\nKresba Vyhnanec Karla Hlaváčka je typickou ukázkou českého symbolismu a dekadence ve výtvarném umění. Byla určena jako ilustrace k básni Arnošta Procházky ve sbírce \"Prostibolo duše\" (1895). Je uložena ve sbírkách Památníku národního písemnictví.\n\nKresba mužské tváře zkřivené v exaltovaném výkřiku vznikla jako součást Hlaváčkova výtvarného cyklu \"Prostibolo duše\", který byl autorovou uměleckou reakcí na stejnojmennou básnickou sbírku redaktora Moderní revue Arnošta Procházky. Hlaváček začal na cyklu pracovat na podzim roku 1896 a dokončil jej na jaře následujícího roku, kdy jej vydal nákladem 35 číslovaných výtisků v Knihovně Moderní revue jako její 15. svazek.\nSbírka básní \"Prostibolo duše\" je považována za první českou číslovanou bibliofilní knihu, která byla vydána v rámci nakladatelské činnosti Moderní revue a za sběratelskou vzácnost.\n\nV kartonových deskách alba se nachází šest volně vložených listů se zmenšenými, černobílými reprodukcemi kreseb na motivy Procházkových básní doplněné o ilustraci titulního listu, portrét Arnošta Procházky, autoportrét Karla Hlaváčka a Hlaváčkův portrét stylizovaný do podoby lebky. Kresba Vyhnance je jediná z celého cyklu, která byla autorem ručně kolorovaná, čímž zdůraznil originálnost každého výtisku. \n\nVýznam jednotlivých kreseb a především obsahový výklad Vyhnance naznačil Hlaváček v předmluvě k celému cyklu:\n\"„Je ticho již, ticho… A nyní hraje se jen ve tmě tiché, sexuellné impromtu. Zní tu přidušeně, temně… […] Sexuellná realita zklamala. Duše s čistotou panenství biblické nevěsty při tom zprostituovala. Vše čisté třísněno, vše posvátné upliváno. A to všecko za několik jen okamžiků pochybné rozkoše. Dostavuje se kalná a hořká příchuť poznání, a zbyl teď po všem jen těžký, dusivý smutek, malomocné zoufalství, skleslot a zlomenost s tichým voláním po kalichu bolehlavu…“\" \n\nNázev sbírky je možno vyložit dvěma způsoby, jednak z latinského prostibulum jako sídlo prostituce a jednak jednoduše česky jako prostý bol. Zřejmě zde dochází k jistému splynutí obou výkladů. Duše je v této sbírce nejen motivem, ale také tématem. Eliška Krásnohorská sbírku odsoudila slovy: \"„Arnošt Procházka svou poezii pokřtil zrovna hampejzem. Za tyto cíle má být revoluce proti celé dosavadní tvorbě české? (…) Moderna nám ukázala své vzorce. A taková prý zakrátko bude celá literatura česká!“\"\nHlaváček se v počátcích své výtvarné tvorby inspiroval především díly Féliciena Ropse, Josepha Sattlera, Odilona Redona, Aubreyho V. Beardsleyho a Jamese Ensora. Od poloviny 90. let 19. století je v jeho uměleckém výrazu zřetelný příklon k Edvardu Munchovi. Litografická verze Munchova obrazu Křik, kterou v českém prostředí publikovala Moderní revue, se Hlaváčkovi stala volnou inspirací pro jeho kresbu Vyhnanec. \n\nKe kresbě se v oddělení Uměleckých sbírek Památníku národního písemnictví zachovala i autorova studie či první verze díla, která oproti finálnímu řešení více zdůrazňuje motivy červeného jazyka evokujícího ženské genitálie a uší v podobě zduřelých varlat. Obdobné řešení fyziognomie lidské tváře Hlaváček použil i na poslední kresbě cyklu s názvem \" Et tout est effrayant lorsqu´on y songe\". Sám autor se k užití motivu mužských a ženských genitálií vyjádřil takto: \n\"„Tak jsem pojal Vyhnance jako psance ze sexuellného ráje. Hle, strašlivá žízeň po bývalé rajské „čistotě.“ Pohlaví proměnilo mu již ústa v sliznatou ženskou genitálii, křečovitě rozevřenou. […] provedl jsem celou kresbu jedním dechem, zcela realisticky kreslenou – ale pak otřásl mnou takový hnus a děs před mou vlastní prací – že muselo to dolů. A stylizoval jsem vše, už jenom kvůli p. státnímu návladnímu.“\"\n\n\n"}
{"id": "1281142", "url": "https://cs.wikipedia.org/wiki?curid=1281142", "title": "La Manif pour tous", "text": "La Manif pour tous\n\nLa Manif pour tous (v překladu: \"Demonstrace za všechny\") je francouzské celonárodní hnutí, které vzniklo jako protireakce na legalizaci manželství párů stejného pohlaví (francouzsky: \"mariage pour tous\", manželství pro všechny) a plná adopční práva pro homosexuální páry. Jeho proklamovaným cílem je ochrana a podpora tradiční rodiny a odmítání stejnopohlavního manželství, duhových rodin a tzv. genderové ideologie. Jedná se o seskupení několika rozdílných zájmových skupin vedených Béatrice Bourges, Frigide Barjot a Ludovine de La Rochère a sloučených v roce 2012 do jedné. Od dubna 2015 má status politické strany.\n\nDne 12. února 2013 přijalo francouzské Národní shromáždění tvořené převážně socialistickými poslanci návrh zákona o stejnopohlavním manželství a adopcích dětí páry stejného pohlaví. Jednalo se o plnění předvolebních slibů prezidenta Françoise Hollanda, jejichž součástí byla legalizace plnohodnotných sňatků pro páry stejného pohlaví.\n\nNa organizování a mobilizování protestujících proti občanským sňatkům pro stejnopohlavní páry měla významný vliv také římskokatolická církev.\n\nV lednu 2013 protestovalo proti legalizaci manželství párů stejného pohlaví podle policejních zdrojů přibližně 300 tisíc a podle organizátorů 800 tisíc Francouzů. Krátce nato demonstrovalo naopak něco mezi 125 tisíci (policie) a 400 tisíci (organizátoři) občanů pro přijetí tohoto zákona. Mezi jednotlivými projednáváními zákona v různých parlamentních komorách se konaly ještě další demonstrace \"La Manif pour tous\", včetně té nejmasovější na konci března v Paříži, jíž se podle policie zúčastnilo 300 tisíc a podle organizátorů 1,4 milionu Francouzů.\n\nNa základě rozhodnutí Státní komise pro financování politických stran ze 13. dubna 2015 se hnutí podařilo získat status politické strany.\n\nPřestože je celé hnutí často spojované s římskokatolickou církví a jejími politickými právy, samo se prezentuje jako nepolitické a sekulární.\n\nPoté, co se v březnu 2013 začalo hnutí radikalizovat a co se do něj infiltrovala krajní pravice, se jedna členka jejího vedení, Béatrice Bourges, rozhodla hnutí opustit.\n\nNázev Demonstrace za všechny (\"La Manif pour tous\") se stal inspirací pro německý protest podobného typu, avšak s menší účastí, který se uskutečnil v roce 2014 ve Stuttgartu. Ta taktéž nesla název Demonstrace za všechny \"(německy: Demo für Alle)\". Tato demonstrace se týkala nového vzdělávacího plánu v Bádensku-Württembersku, jehož součástí měla být výuka k akceptaci homosexuality a transgender identity ve školách.\n\n\n"}
{"id": "1281145", "url": "https://cs.wikipedia.org/wiki?curid=1281145", "title": "Umrlčí tváře", "text": "Umrlčí tváře\n\nUmrlčí tváře (\"\") je šestý díl fantasy literární série Bratrstvo od australského spisovatele Johna Flanagana. Knížka, která v originále vyšla v roce 2016 u australského nakladatelství Random House, byla do češtiny přeložena ve stejném roce a vyšla v Česku u nakladatelství Egmont.\n\nDěj začíná v Hibernii, kde Volavky doručovali králi Seanovi úřední listiny od oberjarla Eraka. Při návratu domů je ovšem stihne silná bouře, která je odvlaje až do Nekonečného oceánu. Kvůli nedostatku pitné vody se nemůžou vrátit zpět do Skandie a tak se rozhodnou pokračovat dál na západ do neprobádaných oblastí. Přistanou na Skandijci dosud neobjevené pevnině a postaví si tam tábor, aby si mohli zajistit zásoby na cestu zpět. Po chvíli ovšem zjistí, že nejsou sami. Kromě domorodého kmene Mawagansettů zde žije i medvěd, který se jednoho dne pokusí zabít dvě domorodé děti. Volavkám se ho podaří včas zabít a tím si získají vděk domorodců. Ti jim poskytnou pomoc při shánění potřebných zásob a zároveň Volavky ve své vesnici pohostí.\n\nTěsně před odjezdem se k Volavkám a Mawagansettům donese zpráva, že kmen Umrlčí tváře po deseti letech vyrazil na válečnou stezku. Volavky se rozhodnou zůstat a pomoct početně oslabenému a k boji nevycvičenému kmenu Mawagansettů v obraně. Během bitvy se jim podaří většinu členů kmene Umrlčích tváří zabít a zbytek zajmout. Zároveň ovšem zemře také Tekumsa, dívka, do které se Stig běheh pobytu u Mawagansettů zamiloval. Poté se Volavky bez problémů vrací zpět do Skandie.\n"}
{"id": "1281149", "url": "https://cs.wikipedia.org/wiki?curid=1281149", "title": "Josef Sousedík (fotbalista)", "text": "Josef Sousedík (fotbalista)\n\nJosef Sousedík (1925 Vsetín – ?) byl český fotbalový útočník. Patřil mezi tzv. „obojživelníky“, vrcholově se věnoval rovněž lednímu hokeji. Pracoval jako důlní inženýr.\n\nV československé lize hrál za SK Čechie Karlín, Trojici/OKD/Baník Ostrava a Sláviu VŠ Bratislava, celkem vstřelil dvacet jednu prvoligovou branku. V ostravském dresu zasáhl do 109 prvoligových utkání, v nichž docílil 11 branek.\n\nDo roku 1950 hrál za Vsetín. V československé lize hrál v 50. letech 20. století za Baník Ostrava.\n\n\n"}
{"id": "1281152", "url": "https://cs.wikipedia.org/wiki?curid=1281152", "title": "Pterinochilus", "text": "Pterinochilus\n\nPterinochilus je rodem sklípkanů, pavouků z čeledi sklípkanovitých. Deset dosud popsaných druhů obývá oblasti východní, střední a jižní Afriky. První popsaný druh \"P. vorax\" objevil zoolog Reginald Innes Pocock\n\nV dubnu 2017 World Spider Catalog přijímá následující druhy:\n\n\n"}
{"id": "1281154", "url": "https://cs.wikipedia.org/wiki?curid=1281154", "title": "Edward Mounier Boxer", "text": "Edward Mounier Boxer\n\nEdward Mounier Boxer (únor 1822, Dover – 2. ledna 1898, Wight) byl anglický vynálezce. Byl voják a mimo jiné pracoval na konstrukci nábojů. Je konstruktérem jednoho z typů dodnes používané zápalky pro náboje používané do ručních palných zbraní. \n\nV průběhu své kariéry se Edward Mounier Boxer řídil práci v Royal Arsenal. Royal Arsenal leží na jižním břehu řeky Temže v jihovýchodním Londýně a byl tam prováděn zbrojní výzkum a výroba pro britské ozbrojené síly. V roce 1866 získal Edward Mounier Boxer patent na zdokonalenou zápalku náboje. V roce 1869 získal tento patent i ve Spojených státech. V současné době je to jeden ze dvou základních druhů zápalek pro střelivo ručních palných zbraní. \n\nPlukovník Boxer zkonstruoval pro svůj náboj určený pro revolvery důstojníků anglické koloniální armádu novou zápalku. Tato zápalka obsahuje na rozdíl od konkurenční bernardovy zápalky i kovadlinku, která je její součástí. \n\n\n\n"}
{"id": "1281155", "url": "https://cs.wikipedia.org/wiki?curid=1281155", "title": "Kaceřov (zámek, okres Sokolov)", "text": "Kaceřov (zámek, okres Sokolov)\n\nKaceřov je zámek s hospodářským dvorem ve stejnojmenné vesnici v okrese Sokolov. Postaven byl na místě starší pozdně gotické tvrze v první polovině osmnáctého století. K zámku přiléhá park, v jehož východní části se nachází tvrziště, které je pozůstatkem nejstarší kaceřovské tvrze.\nZámek je chráněn jako kulturní památka ČR.\n\nStará kaceřovská tvrz byla opuštěna v průběhů patnáctého století. Někdy v té době byla připojena k manskému systému loketského hradu a jejím držitelem se stal Götz Perglár z Perglasu připomínaný v Kaceřově ve třech listinách z roku 1474. Nejspíš on založil v místě staršího poplužního dvora novou pozdně gotickou tvrz. Po něm se majitelem stal Volf Perglár zmiňovaný roku 1520. Jeho majetek si po roce 1523 rozdělili synové Volf mladší a Kryštof Perglárové, a Kaceřov připadl Kryštofovi, zatímco Volf zdědil Lítov. K Volfově panství patřilo deset usedlostí s mlýnem v Kaceřově a dvě usedlosti v Chlumu Svaté Maří. Po roce 1570 Volf zemřel, a Kryštof zdědil jeho majetek. Dalším majitelem se stal nějaký blíže neznámý Kryštofův potomek a po něm vdova Anna, rozená Maleříková z Hazlova. Roku 1607 připadla kaceřovská část panství jejímu nejmladšímu synovi Janu Fabiánovi Perglárovi. Za podporu stavovského povstání byl Jan Fabián odsouzen ke ztrátě třetiny majetku, ale protože přestoupil ke katolictví, byl mu trest odpuštěn. Při saském vpádu do Čech však podporoval útočníky, za což mu byla vyměřena pokuta 600 rýnských zlatých.\n\nBrzy po roce 1648 převzal třicetiletou válkou zničený statek Volf Kašpar Perglár a v osmdesátých letech osmnáctého století Jan Ondřej Perglár. Volf Kašpar ještě předtím dosáhl propuštění statku z manství. Mezi lety 1715 a 1747 panství patřilo Josefu Ferdinandovi Perglárovi, po němž ho zdědil nejstarší syn Karel Antonín Perglár. Hodnota panství tehdy činila 48 tisíc zlatých a Karel Antonín musel vyplatit dva bratry. Bývá také považován za stavitele barokního zámku, ale ten podle stavebního průzkumu vznikl již v první polovině osmnáctého století. Posledním majitelem z rodu Perglárů se v roce 1791 stal Karel František, který v září roku 1795 Kaceřov prodal čtyřem poddaným.\n\nPočet nových majitelů se rychle rozrostl na 44. Společenství se postupně zadlužovalo a někteří vlastníci prodávali své podíly. V roce 1845 zbývajících 35 podílníků statek nakonec přenechalo Josefu Augustovi Hechtovi na dobu jeho života. Po Hechtově smrti v roce 1861 statek spravovala poručnická rada a roku 1868 jeho vnuci Kaceřov prodali Karlu Alvaterovi. Po něm se zde vystřídali Efraim Popper s manželkou Matildou, Josef Kohl a řada dalších majitelů. Posledním soukromým majitelem se stala firma Jan Lehrmann a synové z Plesné, které kaceřovský statek patřil až do konce druhé světové války. Od roku 1948 dvůr se zámkem využívalo horské pastevní družstvo a od roku 1951 jednotné zemědělské družstvo, které zanedbávalo údržbu, takže statek velmi zchátral. Po roce 1990 získala neudržovaný zámek obec Kaceřov.\n\nJednopatrová zámecká budova má půdorys o rozměrech 20 × 18 metrů. Fasády člení mezipatrová a korunní římsa a bosovaná nároží. Okna v prvním patře jsou oddělená plochými lizénami a mají nadokenní prolamované římsy. Do budovy se vstupuje ze severu. Za vchodem se nachází chodba s místnostmi a schodištěm do prvního patra po stranách a trojicí místností podél jižní strany. Všechny přízemní prostory jsou zaklenuté valenými klenbami s výsečemi. Severní zeď a přilehlé části východní a západní obvodové zdi pochází z blíže neznáme gotické a renesanční fáze stavby.\n\n\n"}
{"id": "1281156", "url": "https://cs.wikipedia.org/wiki?curid=1281156", "title": "Registrované partnerství v Estonsku", "text": "Registrované partnerství v Estonsku\n\nEstonsko umožnilo homosexuálním párům uzavírat registrované partnerství (estonsky: \"kooselulepingu\") od 1. ledna 2016, čímž se stalo první postsovětskou zemí, která tak učinila.\n\nPo soudním rozhodnutí z prosince 2016 jsou v Estonsku uznávány stejnopohlavní sňatky uzavřené v zahraničí. Není jim ale vždy přiznáván status manželství. V listopadu 2017 rozhodl Obvodní soud v Tallinnu rozhodl, že toto uznání neznamená automatické přiznání práva trvalého pobytu. Odvolací soud v srpnu 2018 s odvoláním se na rozhodnutí Soudního dvora EU toto rozhodnutí zrušil.\n\nV prosinci 2005 zpracovalo estonské Ministerstvo spravedlnosti nový zákon o rodině explicitně definující manželství jako svazek jednoho muže a jedné ženy, což zahájilo veřejnou diskuzi na téma právního uznání stejnopohlavních svazků. Za tou stálo Ministerstvo sociálních věcí, které mělo k novému zákonu výhrady.\n\nDo veřejné debaty se zapojilo několik LGBT organizací, které odmítaly nový zákon o rodině, a vyzývaly vládu, aby přestala činit rozdíly mezi homosexuálními a heterosexuálními páry v definici manželství. Vyzýváme vládu, aby upustila od části zákona o rodině, který zakazuje evidenci stejnopohlavních manželství nebo partnerství,\" tak znělo prohlášení organizací. 4. ledna 2006 učinilo pět estonských NGO podporujících LGBT práva tiskové prohlášení se žádostí vládě, aby zpracovala nový zákon o partnerství pro páry stejného pohlaví, který by jim poskytnul stejná práva a povinnosti jako mají různopohlavní páry.\n\nNa druhou stranu několik konzervativních politiků tvrdilo, že Estonsko není ještě připravené na stejnopohlavní manželství, a že ani není potřeba vytvářet separátní zákon o stejnopohlavních svazcích, kterým se již za stávající právní úpravy dostává základní ochrany, byť nepřímé. Väino Linde, předseda Ústavní komise při Riigikogu (estonský parlament), prohlásil, že rád vidí konzervativní postoje jak v parlamentu, tak i v Ústavní komisi.\n\nOd r. 2005 byla Estonská sociálně-demokratická strana jedinou politickou stranou, která veřejně deklarovala svoji podporu stejnopohlavního manželství. Estonská strana středu a Estonská reformní strana, že by takový zákon byly ochotny tolerovat. Několik pravicových stran, zejména Res Publika a Pro Patria Union, stejnopohlavní manželství odmítly.\n\nV červenci 2008 oznámilo estonské ministerstvo spravedlnosti, že sepíše návrh zákon o registrovaném partnerství pro páry stejného pohlaví. Příslušná legislativa se měla stát platnou následující rok a měla poskytovat homosexuálním párům určitá práva, zejména majetková a dědická. Se zákonem souhlasila většina stran zastoupených v estonském jednokomorovém parlamentu Riigikogu.\n\nMinisterstvo se nejprve zabývalo podobou zákona o registraci nemanželských párů, včetně homosexuálních. Rozsáhlá studie k této problematice byla publikována v červenci 2009, přičemž přicházely v úvahu tři varianty: uznání neregistrovaného soužití, registrace partnerství, případně otevření institutu manželství homosexuálním párům. Poslanci měli tedy na stole tři možnosti a mohli se rozhodnout, která se jim jeví jako optimální. 1. července 2010 byl přijat nový zákon o rodině definující manželství jako trvalý svazek muže a ženy a deklarující oficiální svazky mezi osobami téhož pohlaví neplatnými. Estonský premiér Andrus Ansip se k tomu vyjádřil tak, že nevěří v dohlednou legalizaci stejnopohlavního manželství v Estonsku a zbytku Pobaltí.\n\n25. května 2011 vyzval estonský omdusman Indrek Teder resort spravedlnosti k předložení návrhu zákona o registrovaném partnerství. Podle Tedera bylo neuznávání stejnopohlavních svazků v rozporu s estonskou ústavou. Brzy poté se téma registrovaného partnerství stalo opět předmětem politických debat.\n\nEstonská reformní strana a Sociální demokracie vyjádřily podporu legalizaci registrovaného partnerství. Proti byla konzervativní Unie Pro Patria a Res Publica. Estonská strana středu podpořila diskuze na toto téma. Práce na návrhu zákona dokončilo Ministerstvo spravedlnosti v srpnu 2012 a až do 1. října 2012 se o něm vedly další diskuze, a to jak s politickými subjekty, tak i s nevládními organizacemi.<ref>\n"}
{"id": "1281157", "url": "https://cs.wikipedia.org/wiki?curid=1281157", "title": "Kaceřov (tvrz)", "text": "Kaceřov (tvrz)\n\nKaceřov je zaniklá tvrz v areálu kaceřovského zámku ve stejnojmenné vesnici v okrese Sokolov. Zachovalo se po ní tvrziště, které je chráněné jako kulturní památka ČR.\n\nPísemné prameny o nejstarší kaceřovské tvrzi se nedochovaly. Existenci panského sídla ve čtrnáctém a patnáctém století dokládají archeologické nálezy keramiky na tvrzišti a přídomek \"z Kaceřova.\" Vesnice se poprvé připomíná v roce 1312, kdy zemřel její majitel Jindřich Limberg, jehož synové Friedrich Hager a Jindřich starší z Hartenberka vedli o část Kaceřova spor s valdsaským klášterem, kterému majetek po smrti obou bratrů připadl. Klášteru později připadly také další části vesnice, ale menší zbytek zůstal rodu Gätzengrünerů až do roku 1394, kdy všechny díly vesnice získal rad Reissengrünerů. Z patnáctého století se dochovalo jen málo zpráv, ale někdy v jeho průběhu byla tvrz opuštěna, a když Kaceřov získali Perglárové z Perglasu, postavili si u poplužního dvora pozdně gotickou a později renesanční tvrz. Její zbytky se dochovaly ve zdivu barokního zámku.\n\nTvrz stávala východně od rybníka. Kruhové tvrziště položené netypicky ve svahu, se kterým je na severovýchodě spojeno šíjí, má průměr asi osmnáct metrů. Centrální pahorek má rozměry 11 × 10 metrů a své okolí převyšuje o dva metry. Na jižní a východní straně jsou patrné zbytky příkopu.\n"}
{"id": "1281163", "url": "https://cs.wikipedia.org/wiki?curid=1281163", "title": "Cupra Marittima", "text": "Cupra Marittima\n\nCupra Marittima je lázeňské město ležící na jadranském pobřeží v provincii Ascoli Piceno, v italském regionu Marche.\n\nCupra Marittima byla římskou kolonií, název města vzešel ze jména bohyně \"Dea Cupra\", která byla bohyní kmene Picenu, později byla uctívána i Římany, oltář zasvěcený této bohyni se ve městě dochoval do dnešních dnů. Původní středověká část města se nazývá \"Marano\", k této části ve druhé polovině 19. století byla při pobřeží založena rybářská vesnice, která dnes tvoří turistickou část \"Cupri\". Archeologické vykopávky bohaté na nekropole ve čtvrti \"Castelletta\" svědčí o prehistorickém osídlení kočovným kmenem Picenů (8. až 2. století př. n. l.). Kmen Picenů byl poražen v roce 268 př. n. l., čímž se Cupra Marittima stala římskou kolonií proslulou námořním obchodem s Orientem. S pádem římské říše město střídavě ovládali Langobardi, Byzantinci a Frankové. V 9. století bylo město zničeno. V roce 1076 se město stalo svobodným městem pod ochranou Ferma, kterému muselo platit daně. Ve druhé polovině 19. století bylo vybudováno veřejné osvětlení a železnice. Obyvatelé města se přesunuli blíže k pobřeží a hlavní součást jejich obživy se stal rybolov. Počátek 20. století byl ve znamení rychlého ekonomického rozvoje, na pobřeží vyrostly domy v secesním stylu a první lázeňské domy pro turisty.\n\nMěsto patří do jedné ze tří turistických destinaci Palmové riviéry. V roce 1997 letovisko získalo symbol Modré vlajky, který označuje pláže nebo přístavy splňující standardy týkající se péče o životní prostředí.\n"}
{"id": "1281164", "url": "https://cs.wikipedia.org/wiki?curid=1281164", "title": "Kostel svatého Jakuba Staršího (Hodonice)", "text": "Kostel svatého Jakuba Staršího (Hodonice)\n\nKostel svatého Jakuba Staršího je římskokatolický chrám v obci Hodonice v okrese Znojmo. Je chráněn jako kulturní památka České republiky. Jde o farní kostel farnosti Hodonice.\n\nPrvní písemná zmínka o kostele pochází z roku 1281, kdy získali patronát nad kostelem křižovníci s červenou hvězdou z Hradiště u Znojma. Kostel má románské jádro z první poloviny 13. století, ke kterému bylo zhruba o sto let později přistavěno kněžiště. Menší věž při jihozápadním nároží s vřetenovitým schodištěm pochází z 15. století. Hlavní kostelní věž je mladší. Koncem 17. století byla zaklenuta původně plochostropá loď a vestavěna hudební kruchta, prolomena nová okna. Ohradní zeď byla vybudována ve století osmnáctém. Roku 1854 byla přistavěna nová sakristie s oratoří. \nJedná se o jednolodní stavbu s odsazeným kněžištěm a obdélníkovou lodí. V ose západního průčelí lodi předstupuje hranolová věž. Hladké fasády v kněžišti jsou prolomeny okny dělenými středovým prutem. Vstup do kostela předsíní zaklenutou valeně s výsečemi. Ve zdi je zasazen kamenný sedlový portál. Kněžiště je zaklenuto dvěma poli křížové žebrové klenby.V severní zdi je patrný zbytek původního sanktuária Kněžiště se otevírá půlkruhovým vítězným obloukem do lodi zaklenuté valeně. Hudební kruchta je nesená jediným široce rozkročeným obloukem, zvětšená o novodobý dřevěný balkón s varhanami.\nHlavní oltář pochází z poloviny 18. století, uprostřed má obraz patrona chrámu ze století devatenáctého. V kněžišti a lodi jsou rokokové lavice.\n"}
{"id": "1281165", "url": "https://cs.wikipedia.org/wiki?curid=1281165", "title": "Harley Quinn", "text": "Harley Quinn\n\nHarley Quinn (vlastním jménem Harleen Frances Quinzel) je fiktivní postava z komiksů amerického vydavatelství DC Comics, vystupující jako superpadouch, případně antihrdinka. Byla vytvořena scenáristou Paulem Dinim a kreslířem Brucem Timmem a poprvé se představila v animovaném seriálu \"Batman\" v září 1992. Posléze se začala objevovat také v komiksech o Batmanovi; poprvé se tak stalo v září 1993 v sešitě č. 13 série \"The Batman Adventures\". Je členkou několika týmů, antihrdinského Sebevražedného oddílu, superhrdinského Birds of Prey a padoušského Gotham City Sirens. Její jméno odkazuje na harlekýna, jednu z postav italské commedie dell'arte.\n\nHarley Quinn je častým Jokerovým komplicem a zároveň jeho milenkou. Potkala jej, když pracovala jako psycholožka v Arkhamském ústavu v Gotham City, kde byl Joker držen jako pacient. Ten ji často zradí, proto se rozhodne jít svou vlastní cestou. Její nejbližší kamarádkou, v některých komiksech i přítelkyní, je Poison Ivy, spolupracuje též s Catwoman.\n\nV animovaných seriálech a filmech série DC Animated Universe ji namluvila Arleen Sorkin. V dalších filmech a videohrách jí propůjčily hlas také Hynden Walch a Tara Strong. V televizním seriálu \"Birds of Prey\" ji hrála Mia Sara. Ve filmech \"Sebevražedný oddíl\" a \"Birds of Prey (Podivuhodná proměna Harley Quinn)\" ji ztvárnila Margot Robbie.\n\n"}
{"id": "1281171", "url": "https://cs.wikipedia.org/wiki?curid=1281171", "title": "LGBT práva na Svatém Tomáši a Princově ostrově", "text": "LGBT práva na Svatém Tomáši a Princově ostrově\n\nLesby, gayové, bisexuálové a translidé (LGBT) se na Svatém Tomáši a Princově ostrově setkávají s právnimi komplikacemi, s nimiž většinová společnost nemá zkušenosti. Mužská i ženská stejnopohlavní sexuální aktivita je na Svatém Tomáši a Princově ostrově legální. Národ je jedním z 66 signatářů Deklarace OSN o ochraně jiných sexuálních orientací a genderových identit.\n\nPodle trestního zákoníku Svatého Tomáše a Princova ostrova, který nabyl účinnost v listopadu 2012, je stejnopohlavní sexuální aktivita legální. Věk způsobilosti k pohlavnímu styku je pro obě orientace stanovený na 16 let.\n\nSvatý Tomáš a Princův ostrov neuznávají stejnopohlavní manželství, registrované partnerství nebo domácí partnerství.\n\nNa ostrovech rovněž neplatí žádné zákony proti homofobní a transfobní diskriminaci.\n\nSvatý Tomáš a Princův ostrov podepsali 31. října 1995 Mezinárodní konvenci o občanských a politických právech.\n\n"}
{"id": "1281172", "url": "https://cs.wikipedia.org/wiki?curid=1281172", "title": "Giovanni di Bicci de' Medici", "text": "Giovanni di Bicci de' Medici\n\nGiovanni di Bicci de' Medici (kolem 1360 – únor 1429) byl italský bankéř a člen rodu Medicejů. Roku 1397 založil Medicejskou banku tím, že svou bankovní činnost oddělil od podnikání svého synovce Averarda zvaného Bicci a přesunul se do Florencie. Tím založil bohatství a moc florentských Medicejů, kteří se díky své bance brzy stali jednou z nejbohatších rodin Evropy. Byl otcem Cosima Starého Medicejského, „Otce vlasti“. \n"}
{"id": "1281178", "url": "https://cs.wikipedia.org/wiki?curid=1281178", "title": "Rudolf Vido", "text": "Rudolf Vido\n\nRudolf Vido (1929 Svätý Jur – 14. listopadu 2005 tamtéž) byl slovenský pedagog, fotbalový útočník a stolní tenista.\n\nAbsolvoval učitelskou akademii v Bratislavě. Ve svém rodišti byl známým fotbalistou, jedním ze zakladatelů klubu stolních tenistů (17. dubna 1947) a dlouholetým učitelem tělocviku. Po skončení hráčské kariéry se stal trenérem a rozhodčím. Na jeho počest je pořádán „Memoriál učiteľa Rudolfa Vidu“.\n\nV československé lize hrál za Duklu/Duklu ČSSZ Prešov (dobové názvy Tatranu), vstřelil osmnáct prvoligových branek.\n\n\n"}
{"id": "1281179", "url": "https://cs.wikipedia.org/wiki?curid=1281179", "title": "Porodnictví", "text": "Porodnictví\n\nPorodnictví je podobor medicíny, který se zabývá sledováním těhotenství, přípravou a provedením porodu a poporodní péčí včetně operačních zásahů, které mohou být v těchto situacích potřebné. Jedná o součást širšího oboru gynekologie a porodnictví.\n\nJisté formy porodní a poporodní lékařské péče byly známy již u starých Egypťanů. Moderní porodnictví začalo v 18. století, kdy byly vynalezeny porodní kleště a roku 1741 zahájil Philipp Adolph Böhmer první akademickou přednášku o porodnictví. První porodnice vznikla roku 1728 ve Štrasburku. V té době také vznikaly první školy pro porodní asistentky, například roku 1751 byla taková škola založena v Berlíně. V 19. století se obor dále rozvíjel, běžnějším se stal císařský řez, předtím prováděný skoro výhradně jen na mrtvých matkách jako pokus o záchranu plodu, a anestesie při porodu.\n\n"}
{"id": "1281182", "url": "https://cs.wikipedia.org/wiki?curid=1281182", "title": "Mikrovlnná astronomie", "text": "Mikrovlnná astronomie\n\nMikrovlnná astronomie představuje oblast astronomického zkoumání, která k výzkumu vesmíru využívá mikrovlnné záření. Navazuje milimetrovou a submilimetrovou astronomii a pokračuje radioastronomií.\n\nMikrovlnné zdroje představují mezihvězdné molekuly, které vydávají záření při přeskoku mezi dvěma rotačními energiemi. Zásadní význam ovšem má mikrovlnná astronomie při studiu reliktního záření.\n"}
{"id": "1281183", "url": "https://cs.wikipedia.org/wiki?curid=1281183", "title": "Augustín Kostolník", "text": "Augustín Kostolník\n\nAugustín Kostolník (18. května 1920 Horná Streda – 19. října 1992 Považská Bystrica) byl slovenský fotbalový útočník.\n\nV československé lize hrál za AC Sparta/Sokol/Manet Považská Bystrica, vstřelil dvacet jednu prvoligovou branku. Před svým považskobystrickým angažmá hrál společně s bratrem Emilem (1922–1980) postupně v Horné Stredě, Piešťanech a TTS Trenčín.\n\n"}
{"id": "1281184", "url": "https://cs.wikipedia.org/wiki?curid=1281184", "title": "Eduard Mecko", "text": "Eduard Mecko\n\nEduard Mecko (20. září 1915 Poprad – 9. července 2002 tamtéž) byl slovenský fotbalový obránce, trenér, podnikatel a holič.\n\nV československé lize hrál za AC Sparta Považská Bystrica, aniž by skóroval. Za druhé světové války hrál slovenskou ligu za Ružomberok a Vrútky.\n\nFotbal si oblíbil již v dětství. Vynikal technikou a houževnatostí, ve věku 15 let se stal hráčem popradské Snahy. Hrál také v Liptovském Mikuláši a Opavě. Po druhé světové válce se vrátil do Popradu, kde jako hráč a tréner působil v klubech ŠK Poprad, Vagónka Poprad a Dukla Poprad. Trénoval také v popradské městské části Matejovcích, kde vedl mládež.\n\n\n"}
{"id": "1281185", "url": "https://cs.wikipedia.org/wiki?curid=1281185", "title": "Ján Klučiar", "text": "Ján Klučiar\n\nJán Klučiar (1. listopadu 1929 – 31. července 1979), uváděný i jako Ján Kľučiar, byl slovenský fotbalista a později trenér.\n\nV československé lize hrál za Slovenu/Iskru Žilina, aniž by skóroval.\n\nPo skončení hráčské kariéry se stal trenérem. Mimořádně úspěšný pro něj byl ročník 1960/61, kdy postoupil s druholigovou Žilinou jak do nejvyšší soutěže, tak do finále československého poháru. Dynamo Žilina sice nestačilo mistru ligy Dukle Praha (prohra 0:3), kvalifikovalo se však popvé ve své historii do evropských pohárů (Dukla startovala v Poháru mistrů evropských zemí (1961/62), místo v Poháru vítězů pohárů (1961/62) připadlo poraženému finalistovi). V sezonách 1958/59, 1961/62 a 1969/70 vedl Žilinu v nejvyšší soutěži.\n\n\n"}
{"id": "1281186", "url": "https://cs.wikipedia.org/wiki?curid=1281186", "title": "Navašino", "text": "Navašino\n\nNavašino () je město v Nižněnovgorodské oblasti v Ruské federaci. Při sčítání lidu v roce 2010 mělo přes šestnáct tisíc obyvatel.\n\nNavašino leží na řece Veletmě jen pár kilometrů nad jejím ústím zprava do Oky naproti Muromu. Od Nižného Novgorodu, správního střediska oblasti, je Navašino vzdáleno přibližně 160 kilometrů jihozápadně.\n\nNovašino je železničním uzlem: Na železniční trať z Moskvy do Kazaně se zde připojují tratě do Vyksy a do Kulebaki.\n\nNovašino vzniklo v roce 1957 sloučením několika vesnic, přičemž rovnou dostalo status města. Stanice \"Novašino\" na železniční trati z Moskvy do Kazaně pojmenovaná po jedné z vesnic vznikla již v roce 1912.\n"}
{"id": "1281192", "url": "https://cs.wikipedia.org/wiki?curid=1281192", "title": "Malý Lipník", "text": "Malý Lipník\n\nMalý Lipník je obec na Slovensku v okrese Stará Ľubovňa v Prešovském kraji na úpatí Ľubovnianské vrchoviny. Severní hranici katastru tvoří řeka Poprad, která je zároveň státní hranicí s Polskem.\n\nPrvní písemná zmínka o obci pochází z roku 1600. V obci je klasicistní chrám svatých Kosmy a Damiána z roku 1820.\n\n"}
{"id": "1281193", "url": "https://cs.wikipedia.org/wiki?curid=1281193", "title": "Amlwch", "text": "Amlwch\n\nAmlwch je malé město ve Walesu, ležící v severní části ostrova Anglesey. Městem prochází silnice A5025, jež spojuje obec Llanfairpwllgwyngyll s vesnicí Valley. V roce 2011 zde žilo 3789 obyvatel. Narodili se zde například herec Andy Whitfield a rozhlasový moderátor Billy Butler. Ve městě se nachází škola Ysgol Syr Thomas Jones, do níž docházel například hudebník Lemmy, pozdější člen kapely Motörhead.\n"}
{"id": "1281195", "url": "https://cs.wikipedia.org/wiki?curid=1281195", "title": "Galago", "text": "Galago\n\nGalago (česky komba) je rod primátů z čeledi kombovití (Galagidae). Dříve označoval všechny malé druhy komb, ty ale byly rozděleny do dalších dvou rodů \"Sciurocheirus\" a \"Galagoides\", proto zahrnuje tyto čtyři žijící druhy: komba žlutonohá (\"Galago gallarum\"), komba hnědá (\"Galago matschiei\"), komba jižní (\"Galago moholi\") a komba ušatá (\"Galago senegalensis\"). Vyskytují se v Africe.\nKomby z rodu \"Galago\" jsou malí primáti měřící 13 až 21 cm bez ocasu, jenž dosahuje velikosti 20 až 30 cm. Hmotnost činí 112 až 300 g. Záda jsou zbarvena šedě až hnědě, hlava je kulatá s krátkým čenichem a velkýma očima s tmavou srstí okolo nich. Od komb patřících do rodu \"Galagoides\" je odlišuje jiný tvar lebky a zubů. Umějí dobře skákat.\nKomby z rodu \"Galago\" obývají lesy, křoviny a savany, vyskytují se v porostech s převahou akácií, brachystegií, myrhovníků, \"Isoberlinia\" a mopanu. Konzumují především hmyz, ale také rostlinné šťávy, jinými tvory nebo ovocem se obvykle neživí. Žijí například v dutinách stromů a území si značí močí. Samice mají mláďata jednou až dvakrát za rok, březost trvá asi 130 dnů. Osamostatňují se asi za dva měsíce.\n\n"}
{"id": "1281204", "url": "https://cs.wikipedia.org/wiki?curid=1281204", "title": "Pseudobombax", "text": "Pseudobombax\n\nPseudobombax (\"Pseudobombax\") je rod rostlin z čeledi slézovité. Jsou to opadavé stromy s dlanitě složenými listy a bílými nebo růžovými květy s množstvím nápadných tyčinek, které jsou opylovány zejména netopýry. Plodem je tobolka obsahující větší počet drobných semen obklopených vlákny. Rod zahrnuje asi 20 druhů a je rozšířen výhradně v tropické Americe. Pseudobombaxy se pěstují v tropech jako okrasné dřeviny, z plodů se získává kapok používaný zejména jako vycpávkový materiál. Dřevo je lehké a měkké a má jen místní význam.\n\nPseudobombaxy jsou malé až vysoké, opadavé stromy. Kmeny jsou často ztlustlé a většinou bez ostnů. Hlavní větve jsou charakteristicky patrovité podobně jako u jiných příbuzných rodů. Listy jsou dlanitě složené nebo výjimečně jednolisté (\"P. simplifolium\"), nahloučené na koncích větví. Jednotlivé lístky jsou celokrajné a nasedají na konec řapíku bez znatelného švu. Palisty jsou rychle opadavé. Květy jsou velké, pravidelné, jednotlivé nebo v několikakvětých vrcholících. Zpravidla se rozvíjejí na koncích zkrácených tuhých větévek v bezlistém období. Kalich je miskovitý až trubkovitý, na konci uťatý nebo s 5 mělkými laloky. Korunní lístky bývají lžicovité a přirostlé k trubičce tyčinek. Jsou bílé, smetanové nebo červené a často chlupaté nebo plstnaté. Tyčinek je mnoho, jsou dlouhé a nápadné, na bázi srostlé v trubičku. Semeník obsahuje 5 nebo řidčeji více komůrek s mnoha vajíčky a nese velmi dlouhou, nitkovitou čnělku zakončenou hlavatou nebo laločnatou bliznou. Plodem je dřevnatá tobolka pukající většinou 5 chlopněmi a odhalující křídlatý střední sloupek. Semena jsou drobná, hruškovitá, obklopená hojnými vlákny.\n\nRod pseudobombax zahrnuje asi 20 až 28 druhů. Je rozšířen výhradně v tropické Americe od severozápadního Mexika (Baja California) po Bolívii a Paraguay a na Karibských ostrovech. Největší počet druhů (asi 16) roste v Brazílii. Rozsáhlý areál, sahající od Střední Ameriky po Bolívii, má druh \"P. septenatum\". Na Karibských ostrovech je původní pouze \"P. ellipticum\".\n\nKvěty některých druhů (\"P. ellipticum\", \"P. longiflorum\", \"P. grandiflorum\", \"P. septenatum\" aj.) jsou specializovány na opylování netopýry. Produkují množství pylu s vyšším obsahem bílkovin, který netopýři vyhledávají spolu s nektarem jako zdroj potravy. Druh \"P. ellipticum\" kvete v bezlistém stavu před koncem období sucha, květy se se zřetelným prasknutím otevírají na noc a korunní lístky se nazpět spirálovitě svinují. Následně pak květy opadávají kolem poledne dalšího dne. V neopadavém kalichu zůstává sladký nektar, který láká četné drobné ptactvo. Některé druhy (např. \"P. munguba\") netvoří nektar a nabízejí netopýrům pouze pyl. Květy některých druhů navštěvují i kolibříci, motýli aj. Semeny pseudobombaxů se živí různí ptáci, zejména papoušci.\n\nV minulosti byl rod \"Pseudobombax\" řazen spolu s řadou dalších dřevnatých rodů (\"Ceiba\", \"Bombax\", \"Adansonia\" aj.) do čeledi \"Bombacaceae\", která byla v systému APG vřazena do čeledi \"Malvaceae\". Rod \"Pseudobombax\" byl v roce 1943 oddělen od rodu \"Bombax\", který je (v současném taxonomickém pojetí) rozšířen jako původní rostlina pouze v tropech Starého světa. Hlavním diagnostickým znakem k rozlišení těchto dvou velmi podobných rodů je způsob nasedání lístků na vrchol řapíku. U rodu \"Bombax\" nasedají lístky zřetelným švem, zatímco u \"Pseudobombax\" není žádný šev patrný.\n\n\"Pseudobombax ellipticum\" je často pěstován v tropech jako okrasná dřevina. Původní forma má květy růžové, existuje i bělokvětý kultivar 'Alba'. Řidčeji se pěstují i jiné druhy, zejména \"P. grandiflorum\", \"P. tomentosum\", \"P. marginatum\" a \"P. longiflorum\".\n\nDřevo pseudobombaxů je měkké, lehké a málo trvanlivé. Používá se místně k výrobě beden, leteckých modelů, kánoí, dřeváků, podnosů ap.\nZ plodů celé řady druhů se získávají vlákna, známá jako kapok. Používají se zejména jako vycpávkový materiál do matrací, záchranných vest, polštářů ap. Domorodci je používají na ucpávky šípů do foukaček. Z lýkových vláken \"P. longiflorum\" a \"P. maximum\" se vyrábějí provazy. Z lýka \"P. munguba\" se vyrábějí lisy na kasávu (mletý maniok). Odvar z kůry \"P. guayasense\" je podáván při infekcích a průjmech.\n\n"}
{"id": "1281214", "url": "https://cs.wikipedia.org/wiki?curid=1281214", "title": "Černý potok (přítok Radbuzy)", "text": "Černý potok (přítok Radbuzy)\n\nČerný potok, nazývaný také Čerchovka, je pravostranný přítok řeky Radbuzy v okrese Domažlice v Plzeňském kraji. Délka toku činí 28,3 km. Plocha povodí měří 170,7 km².\n\nPotok pramení v Českém lese na svahu Černovrší (793 m n. m.), severně od Čerchova (1042 m n. m.), v nadmořské výšce okolo 790 m. V pramenné oblasti směřuje krátce na východ. Poté se obrací na sever až severovýchod. Zhruba na 26 říčním kilometru se stáčí opět na východ a po dalším kilometru opouští souvisle zalesněné území. Zde napájí rybník \"U Mlýnečku\", pod nímž protéká obcí Pec, kde se obloukem obrací na severovýchod. Přibližně na 23 říčním kilometru opouští území CHKO Český les. Jižně od Trhanova přijímá zprava Bystřici, na jejímž toku se nachází soustava rybníků, které se nazývají \"Babylonský rybník\", \"Černý rybník\", \"Šnajberský rybník\" a \"Velký rybník\". V Trhanově zadržuje vody potoka \"Kamenný rybník\", pod nímž Černý potok protéká pod silnicí II/195. Dále tok pokračuje na sever. Přibližně na 18 říčním kilometru podtéká silnici II/189. Jižně od Pařezova teče při okraji přírodní rezervace Postřekovské rybníky. V tomto úseku přijímá zleva \"Klenečský potok\". U Pařezova přibírá další levostranný přítok, který nese označení \"Mlýnecký potok\". Mezi jedenáctým a dvanáctým říčním kilometrem protéká obcí Otov, východně od níž se nalézá na Červeném vrchu (498 m n. m.) stejnojmenná přírodní památka. Severně od výše zmíněné obce přijímá zleva \"Vlkanovský potok\". Mezi Otovem a Ohnišťovicemi teče potok při západním úpatí zalesněného Větrného vrchu (468 m n. m.) a o něco níže po proudu ve druhé zmíněné vsi napájí prostřednictvím náhonu \"Ohnišťovický rybník\". Severně od Ohnišťovic, mezi osmým a devátým říčním kilometrem, se potok obrací na východ. Na 7,4 říčním kilometru přijímá zleva přítok Pivoňku a odtud dále meandruje mezi poli a loukami k Meclovu, kde protéká pod silnicí II/196. Pod Meclovem směřuje na severovýchod k Horšovskému Týnu. V tomto úseku protéká Mašovicemi a Svatou Annou, mezi nimiž přibírá zprava Mračnický potok. Do Radbuzy se vlévá západně od Horšovského Týna na 66,9 říčním kilometru v nadmořské výšce 372 m.\n\n\nPrůměrný průtok Černého potoka u ústí činí 1,02 m³/s.\n\n"}
{"id": "1281217", "url": "https://cs.wikipedia.org/wiki?curid=1281217", "title": "Jílovský potok", "text": "Jílovský potok\n\nNázev Jílovský potok má více vodních toků:\n\n"}
{"id": "1281220", "url": "https://cs.wikipedia.org/wiki?curid=1281220", "title": "Alija Isaković", "text": "Alija Isaković\n\nAlija Isaković (15. ledna 1932 Bitunja, okres Stolac, Království Jugoslávie – 14. března 1997 Sarajevo, Bosna a Hercegovina) byl bosenskohercegovský spisovatel, jazykovědec a dramatik bosňáckého původu.\n\nJako válečný sirotek vyrůstal a vzdělával se v internátech v Bitunji, Stolci, Záhřebu, Crikvenici, Pančevu a Bělehradě. Vysokoškolská studia dokončil roku 1964 na Filozofické fakultě Univerzity v Sarajevu. Poté byl scenáristou a dramaturgem v TV Sarajevo, šéfredaktorem časopisu \"Život\" (1971–1980), vydávaného Sdružením spisovatelů Bosny a Hercegoviny, a redaktorem v sarajevském nakladatelství \"Svjetlost\" (od roku 1981).\n\nJeho práce byly zařazeny do edice Současná literatura národů a národností Bosny a Hercegoviny (\"Savremena književnost naroda i narodnosti BiH u 50 knjiga\", sv. 35 \"Pripovijetke\", 49 \"Drame\" a 50 \"Putopisi\"). Sám připravil k tisku celou řadu děl starších bosenskohercegovských muslimských autorů (mj. Edhema Mulabdiće, Osmana Nuri Hadžiće a Ahmeda Muradbegoviće) a rozsáhlou antologii muslimské tvorby v Bosně a Hercegovině pod názvem \"Biserje\" (Perly, Záhřeb 1972).\n\nAlija Isaković si vzdal za manželku Eminu Kečo, doktorku filozofie a komunikoložku, s níž zplodil syny Adniho a Farise.\n\nPohřben byl ve dvoře sarajevské mešity Ferhadija.\n\nEdiční a publicistická činnost\n\nJazykovědné práce\n"}
{"id": "1281221", "url": "https://cs.wikipedia.org/wiki?curid=1281221", "title": "Štěpán Žilka", "text": "Štěpán Žilka\n\nŠtěpán Žilka (* 11. listopadu 1988), je český šachový velmistr.\n\nPochází z Nového Malína u Šumperka. Jeho prvním trenérem byl profesor šumperského gymnázia a někdejší mistr světa v korespondenčním šachu Jiří Šnajdr. 22. února 2014 si uhrál 3. velmistrovskou normu v rakouské bundeslize východ, následně v srpnu téhož roku mu byl udělen titul šachový velmistr.\n\nV České extralize působil v pěti klubech, přičemž získal jedno třetí místo a podílel se tak na zisku 5 mistrovských titulů.\n\n"}
{"id": "1281224", "url": "https://cs.wikipedia.org/wiki?curid=1281224", "title": "Josef Mayr-Nusser", "text": "Josef Mayr-Nusser\n\nBlahoslavený Josef Mayr-Nusser ( 27. prosince 1910 Bolzano - 24. února 1945 u Erlangenu) byl němockojazyčný jihotyrolan, katolický aktivista a mučedník, utýraný nacisty poté, co odmítl složit přísahu věrnosti Adolfu Hitlerovi. Papež František jej blahořečil 18. března 2017. Pohřben je v malém kostele sv. Josefa v obci Stella di Renon nad Bolzanem. Připomínáme si ho 3. října, při příležitostí výročí jeho odmítnutí přísahat.\n"}
{"id": "1281231", "url": "https://cs.wikipedia.org/wiki?curid=1281231", "title": "Greencastle (hrad)", "text": "Greencastle (hrad)\n\nHrad Greencastle (též Green Castle) se nachází na břehu zátoky Carlingford v nejjižnější části hrabství Down v Severním Irsku (Spojené království Velké Británie a Severního Irska). Jedná se o zříceninu původně anglo-normanského hradu, který býval jednou z nejvýznamnějších pevností na území Ulsteru. Hrad Greencastle je evidován pod číslem  J2473 1184 na seznamu státem chráněných památek Spojeného království.\n\nGreencastle leží v chráněné krajinné oblasti Mourne and Slieve Croob AONB (\"Area of Outstanding Natural Beauty\").\n\nHradní zřícenině dominuje mohutná třípatrová obranná a obytná věž – donjon. Vnitřní prostory mají rozměry 18 x 8,5 metrů. Pevnost je obklopena 7 metrů širokým a 3,5 metrů hlubokým příkopem, vytesaným ve skále.\n\nHrad se nachází na jižním úpatí pohoří Mourne na území osady (angl. \"hamlet\") Greencastle, jež je místní částí obce Kilkeel v districtu Newry and Mourne v historickém baronství Mourne v hrabství Down.\n\nGreencastle leží na výběžku pevniny na severním břehu u vjezdu do zátoky Carlingford. Přístav Greenore na protějším jižním břehu v hrabství Louth v Irské republice je od Greencastlu vzdálen vzdušnou čarou zhruba 2 km.\n\nHrad Greencastle nechal vybudovat ve 30. letech 13. století Hugh de Lacy, 1. hrabě z Ulsteru (před 1179–1242), syn Huga de Lacyho (1135–1186), pána z Meathu, jedné z vůdčích postav normanské invaze do Irska ve 12. století. Podle některých úvah ještě před vybudováním kamenného hradu v těchto místech stála dřevěná pevnost typu motte, kterou zde nechal postavit John de Courcy. V nejstarších latinských dokumentech byl hrad označován jako \"Viride Castrum\". Greencastle spolu s hradem Carlingfordem (anglicky \"Carlingford Castle\", též \"King John's Castle\" neboli \"Hrad krále Jana\"), který byl vybudován na protilehlém břehu, střežil vjezd do zátoky Carlingford Lough a tím i přístup do jižní oblasti Ulsteru.\n\nV letech 1264–1333  spravoval hrad pro anglickou korunu Richard Og de Bourg, 2. hrabě z Ulsteru. Vzhledem ke strategické poloze byl hrad Greencastle cílem řady dobyvatelů při jejich taženích do Irska. Edward Bruce, mladší bratr skotského krále Roberta Bruce, během svého irského tažení v roce 1316 podnikl na hrad útok a dobyl jej.\n\nV průběhu 14. století přinejmenším dvakrát hrad dobyli Irové, avšak poté pevnost přešla opět pod anglickou vládu a byla až do 90. let 16. století sídlem anglické posádky. Během tažení Olivera Cromwella do Irska v letech 1549–1550 byl Greencastle poničen anglickým dělostřelectvem.\n\nV roce 1552 byl Greencastle udělen siru Nicholasi Bagnallovi, maršálu Irského království (\"Marshal of Ireland\"). Bagnallové zde pak sídlili po další tři generace. Později, v době, kdy panství převzal rod hrabat z Kilmorey, byl již hrad neobydlený a význam Greencastlu ustoupil do pozadí před rozvíjejícím se nedalekým přístavem Kilkeelem.\n\nV 80. letech 19. století byl navržen projekt na výstavbu železnice do Greencastlu, avšak tento záměr nebyl nikdy realizován.\n\nHrad je přístupný veřejnosti v letní sezóně od 5. července do 2. října denně kromě pondělí v době od 10.00 do 17.00 hodin. Vstup není zpoplatněn.\n\n"}
{"id": "1281270", "url": "https://cs.wikipedia.org/wiki?curid=1281270", "title": "Estonská LGBT asociace", "text": "Estonská LGBT asociace\n\nEstonská LGBT asociace (estonsky: Eesti LGBT Ühing) je oficiálním reprezentantem LGBT Estonců. Cílí zejména na šíření obecného povědomí o LGBT komunitě, sexuální osvětu a podporu LGBT práv.\n\nEstonská LGBT asociace školí pedagogy a sociální pracovníky v tématech postavení a situace LGBT lidí v Estonsku a práce s lidmi, kteří se setkali s homofobní šikanou.\n\nEstonská LGBT asociace nabízí taktéž podporu a přijetí jednotlivcům, kteří se snaží o zlepšování LGBT práv v zemi.\n\nPrezidentka Estonské LGBT asociace Helen Talalaev usiluje o manželství pro všechny s tím, že homosexuální páry existovaly, existují a i nadále existovat budou, a že by jim tento zákon poskytnul nejkvalitnější právní ochranu.\n\n"}
{"id": "1281277", "url": "https://cs.wikipedia.org/wiki?curid=1281277", "title": "MK14", "text": "MK14\n\nMK14, Microcomputer Kit 14, byla stavebnice počítače prodávaná firmou Science of Cambridge ve Velké Británii od roku 1977.\n\nNa desce by osazen procesor National Semiconductor SC/MP (INS8060), RAM+I/O INS8154 - 128 bytů RAM + 2x8bit I/O port, 2x PROM 74S571, dál bylo možné osadit až 512 bytů další RAM - 4x intel 2111. \n\nMonitor, umožňující editaci paměti a spouštění programů, byl umístěn ve dvou obvodech PROM 74S571. Komunikaci s uživatelem zajišťoval devítimístný LED display a hexadecimalní klávesnice s dvaceti tlačítky. Na desce byl expanzní konektor, umožňující připojení rozšiřujících modulů. Science of Cambridge dodával interface pro připojení kazetového magnetofonu, Video display unit - umožňující výstup na televizor a programátor obvodů 74571.\n"}
{"id": "1281287", "url": "https://cs.wikipedia.org/wiki?curid=1281287", "title": "Smil Osovský z Doubravice", "text": "Smil Osovský z Doubravice\n\nSmil Osovský z Doubravice (březen 1548, Valeč – 13. února 1613, Třebíč) byl českým šlechticem a pánem z Třebíče.\n\nNarodil se ve Valči, byl synem Buriana Osovského z Doubravice a Elišky Bítovské z Lichtemburka. Vystudoval univerzity v Basileji a ve Štrasburku a v roce 1567 se stal třebíčským pánem, jeho rádcem nad vládou nad panstvím byl Šimon Vídeňský z Českého Ostrova. V roce 1572 si vzal Bohunku ze Žerotína a v roce 1573 ji dal věnné právo na městys Vladislav, Střítež se dvorem, Kožichovice, Střížov, Číměř, Trnavu, Hostákov a Valdíkov. Bohunka však v roce 1588 zemřela a byla pohřbena v hrobce Osovských v bývalé zahradě bratrského domu v Třebíči (později Jejkovský klášter).\n\nV roce 1589 se oženil podruhé, vzal si Kateřinu z Valdštejna, vložil ji pak věno na městysi Kamenici, Lhotě s dvorem, Čechtíně s dvorem a pivovarem, Koutech, Chlumu, Horním Smrčném, Vržanově, Kameničce a Číchově s dvorem a mlýnem. Od roku 1575 působil u zemského soudu a 1. září 1601 byl Rudolfem II. jmenován nejvyšším sudím moravského markrabství a v roce 1603 se stal císařským radou Rudolfa II. V letech 1591, 1594 a 1595 byl místodržící nejvyššího komornictví. Později, 13. února 1613 zemřel a majitelkou panství se stala Kateřina z Valdštejna, která pak majetky držela do roku 1629, kdy musela odejít do vyhnanství. Vzala si posléze v roce 1613 Karla staršího ze Žerotína.\n\nPohřeb Smila Osovského se konal až 25. března, kdy jeho tělo bylo od jeho úmrtí vystaveno v katafalku či ve sklepě zámku. Pohřben byl stejně jako jeho první manželka v hrobce Osovských v bratrském domě.\n\n\n"}
{"id": "1281289", "url": "https://cs.wikipedia.org/wiki?curid=1281289", "title": "Frank Bainimarama", "text": "Frank Bainimarama\n\nFrank Bainimarama, oficiálním jménem Ratu Josaia Voreqe Bainimarama (* 27. dubna 1954 Kiuva) je komodor fidžijského námořnictva a od roku 2007 předseda vlády.\n\nPochází z rodiny tradiční aristokracie z vesnice Kiuva na východě ostrova Viti Levu, absolvoval katolickou církevní školu. V roce 1975 narukoval k vojenskému námořnictvu, v osmdesátých letech sloužil v mírových silách OSN na Sinajském poloostrově, studoval management na Dalhousieově univerzitě v Kanadě, byl mu udělen Nejctihodnější řád sv. Jana Jeruzalémského. Roku 1997 se stal náčelníkem fidžijského generálního štábu a roku 1999 vrchním velitelem armády.\n\nV květnu 2000 vyústilo napětí mezi Fidžijci a Indofidžijci ve státní převrat, který vedl George Speight. Prezident Kamisese Mara a premiér Mahendra Chaudhry byli svrženi a v zemi zavládl chaos. Moc převzala armáda, Bainimarama vyhlásil výjimečný stav a pozastavil platnost ústavy, 18. července 2000 dosadil jako novou hlavu státu dosavadního viceprezidenta Josefu Iloila. \n\nAčkoli Bainimarama předal moc civilní vládě, snažil se nadále ovlivňovat politické dění v zemi a jeho spory s předsedou vlády Laiseniou Qarasem se vyhrotily kvůli otázce potrestání strůjců puče i kontroverznímu zákonu Qoliqoli, který měl přidělit státní půdu tradičním domorodým komunitám. Bainimarama byl sesazen z čela armády, to však většina důstojníků odmítla a 6. prosince 2006 došlo k vojenskému převratu. Bainimarama prohlásil, že armáda je jedinou silou, která může zastavit rostoucí korupci a etnické konflikty a 5. ledna 2007 se prohlásil prozatímním předsedou vlády. V roce 2009 označil Nejvyšší soud Bainimaramovo převzetí moci za nelegální, prezident Iloilo však odmítl premiéra odvolat, zrušil ústavu a rozpustil Nejvyšší soud. Svoji pozici Bainimarama zlegalizoval v roce 2014, kdy se konaly volby, které vyhrála jeho strana FijiFirst. Po volbách bylo obnoveno fidžijské členství v Commonwealthu, pozastavené v důsledku převratu. Po složení premiérské přísahy se Bainimarama vzdal funkcí v armádě. Ve své vládě přechodně vedl ministerstva financí, zahraničí a národní bezpečnosti, získal také pozici předsedy ragbyové federace. \n\n"}
{"id": "1281301", "url": "https://cs.wikipedia.org/wiki?curid=1281301", "title": "Isoberlinia", "text": "Isoberlinia\n\nIsoberlinia je rod rostlin z čeledi bobovité. Jsou to stromy se zpeřenými listy a bělavými, nepříliš nápadnými květy s dlouhými tyčinkami. Plodem je plochý lusk. Rod zahrnuje 5 druhů a je rozšířen téměř v celé tropické Africe. Nejvýznamnější a nejvíce rozšířený druh je \"Isoberlinia doka\". V některých oblastech Afriky tvoří \"Isoberlinia\" převládající složku lesních porostů.\n\nZástupci rodu \"Isoberlinia\" jsou beztrnné stromy se sudozpeřenými střídavými listy složenými ze 2 až 5 párů vstřícných nebo téměř vstřícných, řapíčkatých lístků. Palisty jsou intrapetiolární, srostlé nebo v horní části volné. Na listové čepeli nejsou prosvítavé tečky.\nKalich je většinou pětičetný. Korunních lístků je většinou 5, řidčeji 6. Horní korunní lístek je většinou o něco delší nebo širší než ostatní nebo má jiný tvar.\nTyčinky jsou dlouhé, většinou v počtu 10, řidčeji více (až 14).\nSemeník je přisedlý až krátce stopkatý a nasedající na trubkovité hypanthium. Obsahuje 4 až 8 vajíček.\nPlodem je zploštělý, pružně až explozivně pukající lusk, obsahující zploštělá, vejčitě eliptická semena.\n\nRod zahrnuje 5 druhů. Vyskytuje se výhradně v tropické Africe. Areál rozšíření sahá od tropické západní Afriky na východ po Súdán a na jih po Zambii a Malawi. Rozsáhlý areál mají v tropické Africe druhy \"Isoberlinia doka\", \"I. tomentosa\" a \"I. angolensis\". Naopak zbývající 2 druhy jsou endemity jedné země: \"I. paradoxa\" v Dem. rep. Kongo, \"I. scheffleri\" v Tanzanii.\n\nV některých oblastech tropické Afriky tvoří \"Isoberlinia\" dominantní složku lesních porostů typu miombo, označovaných jako \"Isoberlinia woodland\". Tento typ vegetace je hojný např. v oblasti severoguinejských savan. Převažují zde druhy \"Isoberlinia doka\" a \"I. tomentosa\", jednotlivé stromy jsou poměrně řídké ale se zapojeným korunním patrem. Jsou promísené některými dalšími dřevinami, jako je máslovník africký (\"Vitellaria paradoxa\"), parkie (\"Parkia\") nebo vrcholáky (\"Terminalia\").\n\nRod \"Isoberlinia\" je v rámci čeledi bobovité řazen do podčeledi \"Detarioideae\". Řada druhů řazených v minulosti do tohoto rodu byla v roce 1950 přeřazena do rodu \"Julbernardia\".\n\nDřevo \"Isoberlinia doka\" je obchodováno pod názvy \"abogo\" nebo \"sau\". Využívá se zejména v truhlářství, místně i na zemědělské náčiní, kůly, ohrady a podobně. Často slouží k výrobě dřevěného uhlí. Druh je využíván také v domorodé medicíně např. k léčení malárie a zranění a proti střevním parazitům.\nNa listech \"Isoberlinia angolensis\" žije několik druhů jedlých housenek kteří vyhledávají domorodí Afričané jako potravu. Dřevo je používáno jako výdřeva v dolech.\nNa listech \"Isoberlinia doka\" žijí housenky můr \"Epanaphe moloneyi\" a \"Gastroplakaeis rufescens\", z jejichž kokonů se získává hedvábí.\n"}
{"id": "1281304", "url": "https://cs.wikipedia.org/wiki?curid=1281304", "title": "Martin Donutil", "text": "Martin Donutil\n\nMartin Donutil (* 26. května 1991 Praha) je český herec, mladší syn \nherce Miroslava Donutila. Po studiu získal angažmá v brněnském Divadle Husa na provázku. Účinkuje i v televizi, jednu z hlavních postav ztvárnil v historické krimisérii \"Četníci z Luhačovic\".\n\nNarodil se v Praze 26. května 1991 krátce poté, co se tam z Brna přestěhovali rodiče – herec Miroslav Donutil a Zuzana Donutilová. Má o 12 let staršího bratra Tomáše, jenž podniká v oblasti informačních technologií.\n\nStudoval na pražské konzervatoři, kterou dokončil v roce 2011 absolventským představením \"Rej\". Už v předchozím představení konzervatorního Divadla Na Rejdišti \"Žádná - celá - nekonečno\" si ho vyhlédl režisér Vladimír Morávek. Od sezóny 2011/2012 pak nastoupil k angažmá v Morávkově brněnské Huse na provázku, kde si zahrál např. i po boku svého otce v inscenacích \"Amadeus\" a \"\". Jeho první rolí v Huse byl mladý Leoš Janáček ve hře \"Leoš aneb Tvá nejvěrnější\". \n\nUž od svých 19 let, ještě během studia na konzervatoři, začal hostoval v pražském Národním divadle, a to společně s otcem v inscenaci \"Sluha dvou pánů\", kde po Janu Hájkovi převzal roli Silvia. Spolu s inscenací skončil v prosinci 2016.\n\nByl nominován na Cenu divadelní kritiky Talent roku 2014.\n\nOd mala účinkoval i v televizní tvorbě. Poprvé se objevil v sedmi letech v drobné dětské roli v seriálu \"Hotel Herbich\" (1999). Později účinkoval i ve filmech jako \"Lidice\" (2011) nebo \"Probudím se včera\" (2012). Jednu z hlavních postav ztvárnil v historické krimisérii \"Četníci z Luhačovic\", po boku svého „četnického kolegy“ Roberta Hájka. S ním hrál už na konzervatoři a potkali se také při natáčení seriálu \"Josef a Ly\" pro Českou televizi.\n\nV únorovém rozhovoru 2017 uvedl, že je zhruba ve tříletém vztahu s dívkou studující v Brně.\n\nV Divadle Husa na provázku:\n\nHostování v Národním divadle:\n\nV Divadle Na Rejdišti pražské konzervatoře:\n\nÚčinkování v televizních seriálech:\n\n"}
{"id": "1281318", "url": "https://cs.wikipedia.org/wiki?curid=1281318", "title": "Rudolf Galbička", "text": "Rudolf Galbička\n\nRudolf Galbička (28. září 1927 – 17. května 2007) byl slovenský fotbalista.\n\nV československé lize hrál za Kovosmalt Trnava a ATK Praha. Dal 4 ligové góly.\n\n\n"}
{"id": "1281319", "url": "https://cs.wikipedia.org/wiki?curid=1281319", "title": "Dřevěný jazyk", "text": "Dřevěný jazyk\n\nDřevěný jazyk označuje ve francouzštině byrokratický žvást, formu často mnohomluvné komunikace, která obsahuje abstraktní banality a může sloužit k zastření nekompetentnosti mluvčího nebo jeho neochoty mluvit o nepříjemném tématu. \n\nJako rétorickou figuru jej charakterizuje, že mluvčí se nechce vyjadřovat srozumitelně a prostě, nýbrž hromadí pokud možno složité a vyhýbavé výrazy, nic neříkající fráze a klišé. Ne tolik proto, aby před ostatními vypadal učenější než je, jako spíš proto, aby nemusel odpovídat na nepříjemné otázky. Je s oblibou užíván byrokratickými institucemi, tedy takovými, které v případě, že určitý postup selže, na něm trvají s o to větším důrazem. Dřevěný jazyk je neklamný indikátor byrokratizace. \n\nVýraz \"dřevěný jazyk\" pronikl do francouzštiny původně z ruštiny. Někdy se v žertu mluví o \"xyloglossii\" nebo \"xylolalii\", z řeckého \"xylon\": dřevo a \"glossa\": jazyk nebo λαλέω / \"laleô\": mluvit.\n"}
{"id": "1281320", "url": "https://cs.wikipedia.org/wiki?curid=1281320", "title": "Joe Crabtree", "text": "Joe Crabtree\n\nJoe Crabtree (* 21. září 1979 Burnley) je britský bubeník. V současné době je členem rockové skupiny Wishbone Ash, dříve působil ve skupinách Pendragon a David Cross Band.\n\nSvoji bubenickou kariéru začal v jedenácti letech, kdy jej hře na bicí učil bubeník samouk Harry Hindle. Tehdy s ním studoval instruktážní video Dave Weckla \"The Next Step\". Crabtree uvádí, že to byl rozhodující moment, kdy zjistil co se dá na bicích hrát.\nNa živých představeních začal hrát ve věku čtrnáct let. Ve dvanácti letech se začal učit hrát na kytaru.\nKdyž v letech 1998 až 2000 studoval na Durham University, nahrával s původní skupinou Breakmaus. Skupina si vydala sama dvě alba, \"That White Door\" a \"Arrested\". Objevili se též na Sky TV v pořadu \"Where It's At\". V době studia na Durhamu také hrál s mnoha skupinami, menšími jazzovými i s univerzitním big bandem.\n\nKdyž se v roce 2004 přestěhoval do Londýna, pokračoval ve studiu hry na bicí u londýnského hudebníka Boba Armstronga, jehož bývalými studenty byli bubeník skupiny Oasis Alan White a Zak Starkey (syn Ringo Starra z The Beatles).\n\nPo přestěhování do Londýna v roce 2004 hrál a nahrával s několika významnými skupinami. V roce 2005 se stal členem skupiny bývalého člena King Crimson Davida Crosse - David Cross Band, která koncertovala v Itálii, Japonsku a Spojeném království, jehož vedlejším produktem bylo album \"Alive in the Underworld\".\nV letech 2006 až 2008 byl Crabtree členem skupiny Pendragon, zúčastnil se dvou evropských turné a objevil se na DVD \"And Now Everybody to the Stage\" a \"Jewel - Past and Presence\".\n\nCrabtree se k Wishbone Ash připojil v roce 2007 v době nahrávání slaba \"Power of Eternity\" a souvisejícího turné, kdy nahradil předchozího bubeníka Raye Westona.\n\nJe spoluautorem skladeb na albech \"Elegant Stealth\" a \"Blue Horizon\", nahrál kytarové sólo ve skladbě „Take It Back“.\n\nObjevil se na živých DVD \"Live in London\", \"Live in Paris\" a v dokumentu \"This Is Wishbone Ash\" dále pak na „živém“ albu \"Argus Live\", nahraném pro rozhlasovou stanici Sirius XM a sérii nahrávek Roadworks.\n\nDo roku 2017 hrál na více než tisíci koncertech s Wishbone Ash ve 29 zemích, včetně turné v Jižní Africe společně s Deep Purple a Uriah Heep.\n\n\n\n\n\n\nCrabtree používá bubny Sonor, bubnové blány Evans, činely Zildjian, paličky Vic Firth, stojany značek Porter a Davies, monitory Sensaphonics.\n"}
{"id": "1281321", "url": "https://cs.wikipedia.org/wiki?curid=1281321", "title": "Anna Wágnerová", "text": "Anna Wágnerová\n\nAnna Wágnerová (* 27. července 1994 Nový Bor) je bývalá česká reprezentantka ve sportovním lezení z horolezeckého oddílu TJ Jiskra Nový Bor, juniorská vicemistryně světa a vicemistryně ČR v lezení na rychlost. Závodila také v lezení na obtížnost.\n\n\n\n"}
{"id": "1281323", "url": "https://cs.wikipedia.org/wiki?curid=1281323", "title": "Aladár Párik", "text": "Aladár Párik\n\nAladár Párik (1. ledna 1914 – 29. března 1964) byl slovenský fotbalista.\n\nV československé lize hrál za I. ČsŠK Bratislava. Gól v lize nedal.\n\n"}
{"id": "1281325", "url": "https://cs.wikipedia.org/wiki?curid=1281325", "title": "Humprecht (hora)", "text": "Humprecht (hora)\n\nHumprecht (342 m n. m.), dříve také \"Humprechtsberg\", je zalesněný vrch v okrese Jičín, v CHKO Český ráj. Leží asi 0,5 km severozápadně od Sobotky, na stejnojmenném katastrálním území. Vrch je známý především svou stavbou na vrcholu, což je stejnojmenný zámek Humprecht s výraznou elipsovitou stavební dispozicí, vystavěný v letech 1666–1668.\n\nVrch je zalesněn dubovým porostem s příměsí borovice.\n\nVrch Humprecht je kuželovitý neovulkanický suk tvořený subvulkanickou bazaltoidní brekcií s čedičovým pronikem. Vulkanické těleso bylo odkryto ve starším pleistocénu z obalu coniackých vápnitých jílovců. Vrch je přívodní kanál bývalé izolované sopky, vzniklé freatomagmatickou erupcí. Při vzniku vrchu se žhavé magma pod povrchem setkalo s vodou nasycenými křídovými sedimenty. Vytvořená pára vyvolala mohutný výbuch, který rozmetal na drobné kousky okolní usazené horniny i čedičové magma. Vzniklý kráter byl vyplněn úlomky rozdrobených hornin, které tvoří výrazný kopec.\n\nVrch náleží do celku Jičínská pahorkatina, podcelku Turnovská pahorkatina, okrsku Mladoboleslavská kotlina a podokrsku Sobotecká kotlina, jehož je to nejvyšší vrchol.\n\nPo jihovýchodním svahu vede modrá turistická značka, níže přes úpatí vrchu do Sobotky vedou i zelená a žlutá značka. V Sobotce je i nejbližší železniční zastávka. Automobilem se dá přijet do Sobotky odbočením ze silnice Mladá Boleslav – Jičín.\n"}
{"id": "1281333", "url": "https://cs.wikipedia.org/wiki?curid=1281333", "title": "Šukrija Pandžo", "text": "Šukrija Pandžo\n\nŠukrija Pandžo (27. dubna 1910 Ulog, okres Kalinovik, Bosna a Hercegovina – 30. května 1984 Sarajevo, Socialistická federativní republika Jugoslávie) byl bosenskohercegovský spisovatel, básník a povídkář, a pedagog bosňáckého původu.\n\nNarodil se do rodiny učitele náboženství Ramadana a Eminy Šačić. Základní školu navštěvoval v Ulogu, gymnázium a Učitelskou školu v Mostaru (absolvoval 1931). Poté se věnoval učitelské profesi v různých vesnických školách v Bosně a Hercegovině, mezi nimi v obcích Kljuni (okres Nevesinje), Miletkovići (Čajniče), Viskoč (Foča) a Osnov (Rogatica). Na Vyšší pedagogické škole v Bělehradě, kterou dokončil roku 1940, studoval literaturu a francouzský jazyk. Za druhé světové války vyučoval v Chlapecké měšťanské škole (\"Muška građanska škola\") v Sarajevu a zároveň udržoval kontakty s komunistickými partyzány. Za nového režimu byl pedagogem v Prvním chlapeckém gymnáziu v Sarajevu, Učitelské škole v Sarajevu a v gymnáziu v Jajce. Od roku 1948 byl redaktorem kulturní redakce Radia Sarajevo.\n\nRoku 1946 spoluzaložil Sdružení spisovatelů Bosny a Hercegoviny (\"Udruženje pisaca Bosne i Hercegovine\"). V tomto sdružení pak dvakrát (1954 a 1961) získal výroční literární cenu.\n\n"}
{"id": "1281334", "url": "https://cs.wikipedia.org/wiki?curid=1281334", "title": "Jech", "text": "Jech\n\nPříjmení Jech, nosí více osobností:\n\n\n\n"}
{"id": "1281339", "url": "https://cs.wikipedia.org/wiki?curid=1281339", "title": "Bombový útok v Petrohradu 2017", "text": "Bombový útok v Petrohradu 2017\n\nBombový útok v Petrohradu se odehrál 3. dubna 2017 mezi stanicemi Technologičeskij institut a Sennaja ploščaď na modré lince petrohradského metra. Bezpečnostní kamery pravděpodobně zachytily strůjce útoku, který nálož umístil do aktovky v třetím voze jedoucího metra. Amatérská nálož obsahovala kovové úlomky, šrouby a střepy. Po explozi strojvedoucí pokračoval se soupravou v jízdě až do nejbližší stanice. Při explozi zahynulo nejméně 14 osob a nejméně dalších 50 bylo zraněno. Další tři lidé zemřeli v nemocnici a celková bilance se zvýšila na 14 mrtvých. V reakci na útok byly uzavřeny všechny stanice metra v Petrohradu. Další nálož byla objevena a zneškodněna ve stanici Ploščaď Vosstanija (\"Náměstí povstání\"). Mimořádná bezpečnostní opatření byla přijata i na petrohradském letišti Pulkovo. Z důvodu kolapsu podzemní dopravy byly ostatní druhy dopravy poskytovány zdarma. Jedná se o první útok v systému metra v historii Petrohradu.\n\nJako podezřelý byl uveden Akbaržan Džalilov, imigrant z Kyrgyzstánu, kterému bylo přiděleno ruské občanství.\n\n3. dubna 2017 v petrohradském metru mezi stanicí Technologičeskij institut a Sennaja ploščaď vybouchlo výbušné zařízení obsahující asi jeden kilogram výbušniny. Podle stanoviska ruského ministra pro nouzové situace bomba vybuchla v třetím voze metra. Očití svědci prohlásili, že výbuch se odehrál nedaleko dveří a okamžitě po explozi nástupiště zaplnil kouř. Video ze sociálních sítí ukázalo, že kovové dveře byly silou výbuchu zkrouceny. Po výbuchu byly uzavřeny všechny stanice petrohradského metra. Pozdě večer byly stanice metra opět obnoveny na lince číslo 3, 4 a 5.\n\nDruhá bomba byla nalezena na stanici Ploščad Vosstanija, ale byla následně zneškodněna. Výbušné zařízení údajně používalo kuličkové ložisko, šroubky a šrapnel. Toto zařízení údajně bylo skryto v hasicím přístroji a obsahovalo ekvivalent jednoho kilogramu TNT.\n\nBezpečnost petrohradského metra byla v reakci na útok zvýšena, například byly znovuzavedeny do chodu detektory kovů. Moskevské metro, které bylo terčem útoků sedm let zpět, taktéž zvýšilo bezpečnost a nabídlo petrohradeckému metru pomoc v případě, že nějaká bude třeba. Lokální média uvedla, že úřady nalezly podezřelé balíčky ve třech moskevských stanicí metra, Nagatinskaja, Savelovskaya a Ugrezhskaya, oblast byla následně uzavřena. Bezpečnost mezinárodního letiště Pulkovo byla také v reakci na výbuchy navýšena.\n\nMožný podezřelý byl podle neověřených zpráv viděn v bezpečnostních kamerách metra. Vyšetřovací komise Ruska uvedla, že rozhodnutí řidiče nezastavit metro po explozi pomohlo vyhnout se mnohem vyššímu počtu obětí. Podle reportérů ruské televize REN-TV byla před explozí na metro vhozena aktovka.\n\nK bombovému útoku v Petrohradě se do 4. dubna 2017 nikdo nepřihlásil. V 16:30 moskevského času (14:30 českého času) 3. dubna 2017 byl útok vyšetřovací komisí označen za teroristický sebevražedný bombový útok.\n\nPodezřelý strůjce útoků byl identifikován kyrgyzstánskými zpravodajskými službami jako Akbaržan Džalilov, dvaadvacetiletý v Kyrgyzstánu narozený ruský občan. Džalilov se narodil v roce 1995 v Oshu. Podle ruských MK pracoval jako kuchař v sushibaru v roce 2015. Později zmizel.\n\nVyšetřovatelé 3. dubna 2017 uvedli, že věří, že útok byl sebevražedným a prohlásili Střední Asii za hlavního podezřelého. Některé zprávy místo toho uvádí jako podezřelého jako dvaadvacetiletého imigranta z Kazachstánu, ale později byl místo toho prohlášen za oběť útoku. Za podezřelého byl ještě později označen dvaatřicetiletý muž s ruským občanstvím narozený v Kyrgyzstánu a s kontakty v mezinárodních vojenských organizacích. Policie původně zveřejnila portréty dvou rozdílných osob podezřelých ze zapojení do útoku. Jedna z těchto osob okamžitě prohlásila svou nevinu a nezávislá ruská soukromá novinářská agentura Interfax uvedla, že do útoku byla zapojena pouze jedna osoba.\n\nV Petrohradu ve stejnou chvíli probíhala schůzka ruského prezidenta Vladimira Putina s běloruským prezidentem Alexandrem Lukašenkem. Ruský prezident přislíbil důkladné vyšetřování a uvedl, že „posuzují všechny možné příčiny včetně terorismu“. Později navštívil oblast útoku, což bylo zakázáno Federální ochrannou službou kvůli bezpečnosti. Informace byla následně dementována RIA Novosti. Jeho tvrzení bylo následováno Lukašenkovým, který vyjádřil svůj zármutek nad útokem.\n\nStarosta Moskvy Sergey Sobyanin podle vlády města vyjádřil své kondolence obětím útoků a nařídil posílení bezpečnostních opatření týkajících se dopravní infrastruktury hlavního města.\n\nMinistryně zdraví Veronika Skvortsova nařídila federálním lékařům pomoci lékařům v Petrohradě asistovat obětím.\n\nPrezident Čečenska Ramzan Kadyrov volal po identifikaci a potrestání strůjců útoku\n\nIslámský stát pohrozil útoky proti Rusku. Ačkoliv na sebe nevzali zodpovědnost za útok, stoupenci IS tuto událost oslavovali sdílením fotografií mrtvol lidí zabitých výbuchem.\n\nZ českých politiků tento zločin odsoudili a pozůstalým obětí vyjádřili soustrast prezident Miloš Zeman, premiér Bohuslav Sobotka, ministr zahraničí Lubomír Zaorálek, předseda sněmovny Jan Hamáček, eurokomisařka Věra Jourová, poslanec Evropského parlamentu Jiří Pospíšil a předseda KSČM Vojtěch Filip.\n\nSoustrast a sympatie s oběťmi byla nabídnuta několika významnými mezinárodními osobami, včetně zástupců Dánska, Číny, Francie, Gruzie, Indie, Indonésie, Íránu, Izraele, Malajsie, Pákistánu, Polska, Portugalska, Švýcarska, Ukrajiny, Spojeného království, Spojených států amerických, NATO a Evropské unie.\n\nUkrajina také zpřísnila bezpečnostní opatření ve svých vlastních stanicích metra kvůli strachu z podobného útoku na svém území.\n\n"}
{"id": "1281348", "url": "https://cs.wikipedia.org/wiki?curid=1281348", "title": "Kostel svatého Filipa a Jakuba (Pavlov)", "text": "Kostel svatého Filipa a Jakuba (Pavlov)\n\nKostel svatého Jakuba a Filipa se nachází v centru obce Pavlov. Je to farní kostel římskokatolické farnosti Pavlov u Radostína nad Oslavou. Jde o jednolodní obdélnou barokní stavbu s gotickým jádrem s pravoúhlým kněžištěm, přistavěnou sakristii a samostatnou zvonicí. V 15. století získal opevněnou zeď. Kostel je chráněn jako kulturní památka České republiky.\n\nKostel byl postaven v gotickém slohu na konci 13. století, v 15. století byl opevněn, byla přistavěna zeď ve tvaru hradeb. Později byl barokně rozšířen, přistavěn byl v roce 1792. Na počátku 17. století byla do kostela pořízena dřevěná kazatelna s plastikami čtyř evangelistů. Na konci 18. století byl kostel opět rozšířen, byla přistavěna samostatně stojící věž a také farní budova. V roce 1810 byl také u kostela vztyčen kříž. Kolem roku 1930 byla navýšena ohradní zeď, v tom roce byla navýšena pouze cihlovou nástavbou, původní část byla postavena z kamení. Mezi roky 2011 a 2013 byl řešen projekt obnovy interiéru kostela, později se připravují obnovy zdí areálu kostela a obnova samostatné věže. V roce 2015 byla rekonstruována kazatelna.\n\n\n"}
{"id": "1281349", "url": "https://cs.wikipedia.org/wiki?curid=1281349", "title": "Podhradská kotlina", "text": "Podhradská kotlina\n\nPodhradská kotlina je krajinná oblast (horopisná jednotka) a geomorfologický okrsek o rozloze 18,50 km² v severozápadní části Sečské vrchoviny, součást pohoří Železných hor v regionálním členění georeliéfu (tvaru zemského povrchu) Česka. Leží z hlediska administrativně správního v okrese Chrudim náležejícím do Pardubického kraje.\n\nKrajinná oblast má nepravidelný tvar připomínající ovál. Krajní místa na nejdelší spojnici orientované SSZ – JJV jsou mezi lokalitami Zbyslavec (Míčov-Sušice) a Horními Počátkami (Seč) zhruba 8,6 km vzdálená, v nejširším místě přibližně 3 km mezi Hedvikovem a Skoranovem, částmi města Třemošnice.\n\nTypem georeliéfu sníženina v nadmořských výškách přibližně 310–485 m, ve formě erozně-denudační kotliny obklopené vrcholy Železných hor, je vytvořená na migmatitech a granodioritech železnohorského plutonu (dříve nazývaný nasavrcký). Výrazné je hluboké údolí pod Starým Dvorem typu rokle (soutěsky) protékané Zlatým potokem.\n\nNa vymezených lokalitách je zvláště chráněným územím s evropsky významnou lokalitou Lichnice – Kaňkovy Hory, národní přírodní rezervací Lichnice a národní přírodní památkou Kaňkovy hory. Kromě malého území mezi Podhradím a Prachovicemi je většinou plochy od roku 1991 součástí Chráněné krajinné oblasti Železné hory. Celou plochu Podhradské kotliny překrývá od roku 2012 území Národního geoparku Železné hory.\n\nHoropisem (orografie) tvoří kotlina uzavřenou oblast Kameničskou vrchovinou od severu k jihovýchodu a také na jihu a na západě, od západu k severu Chvaletickou pahorkatinou. Nejníže je situována hladina Zlatého potoka na katastrálním území Třemošnice přibližně na úrovni 310 m n. m., kde potok opouští hluboké Hedvikovské údolí přerušující hlavní hřeben Železných hor mezi vrcholem Kobylí hlava (469,60 m n. m.) a pásmem Kaňkových hor (nejvyšší poloha 560,0 m n. m., již v Kameničské vrchovině).\n\nNejvyšším bodem Podhradské kotliny s nadmořskou výškou 484,8 m je Prachovický kopec. Česká státní trigonometrická síť uvádí zaměřený trigonometrický bod (č. 27 triangulačního listu 2308) s názvem „Prachovská obec“ a geodetickým označníkem s nivelací 484,82 m n. m., žulový terénní patník leží v zalesněném prostoru u silnice III/33748 v úseku Starý Dvůr – Prachovice.\n\nV geografii Česka leží Podhradská kotlina v nadmořských výškách přibližně od 310 m na úrovni hladiny Zlatého potoka v Třemošnici až po 485 m na vrcholu Prachovického kopce v katastru obce Prachovice.\n\nKrajinnou oblast lze vymezit přibližně obcemi (místy) po jejím obvodu od nejsevernějšího bodu: Jetonice (Honzíkův vrch 508 m n. m.), Míčov-Sušice (západní okraj obce v části Míčov), Prachovice (severovýchodní svah Prachovického kopce), Kraskov (lokalita se Zlatým potokem jihovýchodně od obce), Žďárec u Seče (lokalita Kozina severozápadně od obce), Počátky (Horní Počátky, lokalita Dvorce), Třemošnice (Hedvikov), Podhradí (Lovětínská rokle), Rudov, Zbyslavec a opět Honzíkův vrch u Jetonic.\n\nZeměpisné jméno (oronymum) je odvozeno od sídelní lokality Podhradí, části města Třemošnice, se zříceninou hradu Lichnice, typickou svým reliéfem pro oblast nad tzv. železnohorským zlomem na okraji Sečské vrchoviny, u rozhraní s Chvaletickou pahorkatinou v Železných horách a Čáslavskou kotlinou ve Středolabské tabuli.\n\nGeomorfologie řadí Podhradskou kotlinu mezi geomorfologické okrsky v rámci regionálního členění georeliéfu provedeného systémově pro celé území Česka. Řádově nejnižší geomorfologická jednotka se dále nedělí, charakterizuje ji obecně typ georeliéfu se stejným původem povrchových tvarů a s podobnou výškovou polohou. V seznamu geomorfologických jednotek je označena pětimístným indexem IIC-3B-4.\n\nTvoří skladebnou část geomorfologického podcelku Sečská vrchovina (index IIC-3B) spolu s dalšími třemi geomorfologickými okrsky: Kameničská vrchovina (index IIC-3B-1), Skutečská pahorkatina (index IIC-3B-2) a Stružinecká pahorkatina (index IIC-3B-3). V rámci Sečské vrchoviny sousedí s jejím horopisně nejvyšším geomorfologickým okrskem Kameničská vrchovina.\n\nZ hlediska historie geomorfologického vývoje georeliéfu je Podhradská kotlina součástí geomorfologického celku Železné hory (index IIC-3). Severozápadním okrajem sousedí s jeho podcelkem Chvaletická pahorkatina. Na úpatí Železných hor v katastru Třemošnice se potkává v krátkém úseku s geomorfologickým okrskem Ronovská kotlina, náležejícím do rozsáhlé Čáslavské kotliny ve Středolabské tabuli.\n\nKotlina protékaná od severu Lovětínským potokem a od jihovýchodu potoky Počáteckým a Zlatým je sevřená vrcholy Sečské vrchoviny s názvy (od severu) Honzíkův vrch (508,1 m n. m.), Na kobylách (533,0 m n. m., Kameničská vrchovina), Prachovický kopec (484,8 m n. m.), Kozí hřbet (539,1 m n. m., Kamenická vrchovina), Bučina (605,4 m n. m., Kameničská vrchovina), Pod Bučinou (541,7 m n. m., Kameničská vrchovina), Kopaniny (505,1 m n. m., Kameničská vrchovina), Na stojánku (490,8 m n. m., Kameničská vrchovina), Na farářství (521,6 m n. m., Kameničská vrchovina), na jihozápadě s částí hlavního hřebene Železných hor s názvem Kaňkovy hory (538,3 - 560,0 m n. m.), od západu vrcholem Kobylí hlava (469,6 m n. m.) a vyvýšeninou se zříceninou hradu Lichnice (504,0 m n. m.), na západě s vrcholem Krkanka (567,8 m n. m., nejvyšší bod Chvaletické pahorkatiny) a svahy v polohách kolem 520 m n. m. na severozápadě.\n\nV oblasti se zříceninou hradu Lichnice je jihozápadní hřbet Železných hor přerušen roklemi, Lovětínskou severně od Podhradí a protékanou stejnojmenným potokem a v jižním směru Hedvikovskou (v turistických mapách uváděno též Hedvičino údolí) se Zlatým potokem. Rokle se skalkami, suťovými poli a balvanitým řečištěm Zlatého potoka se dělí v místě jeho soutoku s bezejmennou vodotečí na část (severní) směřující proti směru jejího toku ke Starému Dvoru a část (východní) proti proudu Zlatého potoka ke Kraskovu se dvěma rybníky Dolní- a Horní Peklo. Hluboká údolí představují kvartérní erozi ve vyzvednuté kře Železných hor.\n\nPřírodní oblast náleží do bukového až jedlobukového vegetačního stupně, zalesněna převážně smrky s příměsí borovice, vyskytují se zde i bukové porosty na menších plochách. Ukázkou bučin a suťových lesů jsou svahy lokalit národní přírodní památky Kaňkovy hory (dříve národní přírodní rezervace) a na území významné geologické lokality Lichnice - Kaňkovy hory.\n\nGeologické podloží tvoří horniny migmatit, granodiorit, v severní části granodiorit až tonalit, v centrální části slepenec, pískovec, prachovec, na svazích Prachovického kopce také tmavé jílovité břidlice a prachovce (siltovce), v oblasti kolem Skoranova křemenec, okrajově jihovýchodně od Kraskova granit, kolem koryt vodotečí smíšený sediment.\n\nZ období karbonu pocházejí jílovce, pískovce a slepence kolem Kraskova, včetně červeně zabarvených sedimentů vzniklých v období pouštního klimatu (300 miliónů let).\n\n\nVodstvo v krajinné oblasti náleží do povodí řeky Labe. Z kotliny odvádí vody několik menších vodních toků, v jižní části do řeky Doubravy, v severní do Podolského potoka a následně do řeky Labe.\n\n\nPočátecký a Zlatý potok je příkladem tzv. „pirátství vodního toku\". Korytem dnešního Počáteckého potoka (a následně Zlatého) protékala řeka ve směru JV – SZ známá dnes jako Chrudimka. V důsledku od třetihor probíhajícího úklonu železnohorské kry k severovýchodu „načepoval\" řeku počátkem čtvrtohor jiný vodní tok stékající ve směru JZ – SV, v současné hydrogeografické ose Chrudimky od vodní nádrže Seč k údolní nádrži Křižanovice I. V místě „náčepního lokte“ vznikl výrazný ohyb patrný ve vodní nádrži Seč v jejím průběhu pod zříceninou hradu Oheb. Řeka Chrudimka na základě probíhajících změn v georeliéfu změnila směr svého toku, který byl původně pravostranným přítokem řeky (dnes Doubravy) v místě, kde do ní vtéká Zlatý potok.\n\nMezi větší vodní nádrže patří:\n\nVrcholy s výškovými body leží po obvodu Podhradské kotliny, na rozhraní se sousedními geomorfologickými jednotkami.\n\nNárodní geopark Železné hory prezentuje geologickou historii, také v oblasti Podhradské kotliny. Pro účely geoturistiky je v areálu zříceniny hradu Lichnice vybudováno bezobslužné informační stanoviště o lokalitách Železných hor s ukázkami hornin a jejich popisky. Místo je dostupné z turistických tras v Podhradí.\n\nOchrana přírody a krajiny je v Podhradské kotlině realizovaná na vymezených lokalitách zvláště chráněného území ve smyslu Zákona č. 114/1992 Sb., o ochraně přírody a krajiny.\n\nNa části rozlohy je Podhradská kotlina součástí Chráněné krajinné oblasti Železné hory (kód ÚSOP 65) s přírodně zajímavými místy v širším okolí Podhradí. Krajinářsky cenné jsou lokality s květnatými bučinami a suťovými lesy, zbytky původní přírody na území evropsky významné lokality Lichnice – Kaňkovy hory, národní přírodní rezervace Lichnice a na okraji kotliny na území národní přírodní památky Kaňkovy hory.\n\nPůvodně státní přírodní rezervace Lichnice byla poprvé vyhlášena v roce 1955 v bývalém Československu. Ve spojení s částí železnohorského hřebenu se zeměpisným názvem Kaňkovy hory a stejnojmennou přírodní rezervací byla 1. června 1992 vytvořena národní přírodní rezervace Lichnice – Kaňkovy hory na území o rozloze 374 ha, dnes přibližně odpovídající rozsahem evropsky významné lokalitě vyhlášené v roce 2005 pod stejnojmenným názvem. Předmětem ochrany byly lesní ekosystémy a geomorfologické jevy západního hřebene Železných hor, bučiny, suťové lesy, reliktní bory na výchozech skal, s bohatým společenstvem hmyzu, přes 100 druhů obratlovců a s více jak 400 druhy rostlin.\n\nV lednu 2016 byla v oblasti železnohorského hřebenu zřízena tzv. maloplošná a územně samostatná národní přírodní památka Kaňkovy hory a v lednu 2017 územně samostatná národní přírodní rezervace Lichnice. Výnos Ministerstva kultury ČSR č. 65 968/54 o zřízení státní přírodní rezervace Lichnice byl zrušen dnem 15. ledna 2017 v gesci Ministerstva životního prostředí ČR (Vyhláška č. 6/2017 Sb.).\n\nLichnice - Kaňkovy hory (kód ÚSOP 2967) je název evropsky významné lokality vyhlášené dne 15. dubna 2005 na rozsáhlé ploše o celkové rozloze 451,2 ha v katastrálním území Dolní Počátky, Javorka, Kubíkovy Duby, Lhůty, Podhradí v Železných horách, Ronov nad Doubravou, Rudov, Starý Dvůr, Třemošnice nad Doubravou, Závratec, Zbyslavec a Žlebské Chvalovice, pouze část leží v Podhradské kotlině. Předmětem ochrany jsou panonské skalní trávníky (Stipo-Festucetalia pallentis), chasmofytická vegetace silikátových skalnatých svahů, bučiny asociace „Luzulo-Fagetum“ a „Asperulo-Fagetum\", lesy svazu „Tilio-Acerion“ na svazích, sutích a v roklích kontinentální biogeografické oblasti.\n\nLichnice je název národní přírodní rezervace vyhlášené Ministerstvem životního prostředí ČR dne 2. ledna 2017 (Vyhláška č. 4/2017) v katastrálních územích Dolní Počátky, Lhůty, Podhradí v Železných horách, Rudov, Starý Dvůr, Třemošnice nad Doubravou, Závratec. Velká část plochy je součástí Podhradské kotliny se dvěma geomorfologickými útvary kaňonovitých údolí rokle Hedvikovské (též s názvy Pekelská nebo Hedvičino údolí) a Lovětínské, obě s kamenitými koryty potoků (Zlatý, Lovětínský). Předmětem ochrany jsou přirozené lesní ekosystémy bučin, suťových lesů, suchých borů a mokřadních olšin, skalních a travinných ekosystémů skal a drolin, suchých trávníků a vodních ekosystémů makrofytní vegetace vodních toků ve dvou samostatných lokalitách a s ochranným pásmem kolem Lovětínského potoka u Rudova a nad pravostranným přítokem Zlatého potoka, bezejmenné vodoteče u Starého Dvora.\n\nKaňkovy hory (kód ÚSOP 211 ) je název národní přírodní památky vyhlášené Ministerstvem životního prostředí ČR dne 14. 1. 2016 v katastrálním území Dolní Počátky, Počátky Horní, Javorka, Kubíkovy Duby a Třemošnice nad Doubravou. Předmětem ochrany je přírodní útvar s výskytem lesních ekosystémů bučin, suťových lesů, mokřadních olšin a lužních lesů, biotopu společenstva hnízdících lesních ptáků, též holub doupňák (\"Columba oenas\") a lejsek malý (\"Ficedula parva\") a vzácného a ohroženého čolka horského (\"Ichthyosaura alpestris\", též \"Triturus alpestris\"). Do Podhradské kotliny zasahuje pouze okrajem v Horních Počátkách nad levým břehem Počáteckého potoka, úpatí části hřebene Železných hor zde tvoří rozhraní s geomorfologickým okrskem Kameničská vrchovina.\n\nŽižkův dub (kód ÚSOP 101606) je název památného stromu, dub letní (\"Quercus robur)\" náleží mezi nejvýznamnější památné stromy, výška cca 21 m, obvod kmene 923 cm, stáří odhadem 750 let, symbolický název odvozen od dvou výprav husitů k dobytí hradu, podle historických pramenů se Jan Žižka výprav nezúčastnil. Předpokládá se, že strom byl vysazen u brány vnějšího opevnění hradu Lichtenburk (Lichnice), na jeho kmeni tabulka umístěná v minulosti ČSOP s textem: „\"Přes 600 let tu stojím u staré hradní cesty. Viděl jsem hrad stavěti, jeho slávu, obléhání, zánik. Kéž bych se dočkal šťastných dnů příštích věků.“\"\n\nKulturní krajina je spojena s osídlováním a vnitřní kolonizací Železných hor a od 13. století také s hradem Lichnice a jeho majiteli, tehdy pány z Lichtenburka. Původně osada „pod hradem“ se postupně konstituovala do podoby obce Podhradí, dnes části Třemošnice. K lichtenburskému panství náležely také původně osady Kraskov a Počátky (dnes části města Seč), Rudov a Zbyslavec (dnes části obce Míčov-Sušice).\n\nMezi obce a památky, včetně tzv. místního významu a v krajině dominantní stavby a lokality, které dotvářejí krajinný ráz Podhradské kotliny a jejího bezprostředního okolí, náležejí:\n\n\nPůvodně hrad s názvem Lichtenburk, dnes Lichnice, zřícenina hradu postaveného kolem roku 1250, pravděpodobně Smilem ze Žitavy, příslušníkem panského rodu Ronovců, od roku 1251 se psal s přídomkem z Lichtenburka (zakladatel rodu Smil Světlický, též Světlík nebo z Tuháně). Jiné historické prameny uvádí, že hrad nechal postavit král Václav I. a na hradě působili jako královští purkrabí Lichtenburkové, kterým se stal hlavním rodovým sídlem. V českém prostředí měl název hradu postupně získat jméno Lichnice.  \n\nGotickou podobu hradu s trojúhelníkovým půdorysem dokládají architektonické nálezy (zbytky kamenného ostění) při úpravách hradní zříceniny. Lichtenburkové panství zadlužili a ve 14. století postoupili králi Janu Lucemburskému. V roce 1350 hrad zařadil Karel IV. svým rozhodnutím v rámci tzv. zemského zákoníku, později nazvaného „Majestas Carolina“ (též Codex Carolinus), mezi královský majetek, který nesměl být zcizen a zastavován, v roce 1370 se na hradě také zdržoval.\n\nV roce 1421 se hrad dostal do rukou husitů, kteří jej darovali Hynku Krušinovi I. z Lichtenburka. V roce 1428 jej obléhali tzv. sirotci a vybudovali kolem hradu fortifikační systém terénních valů, které se staly výraznou antropogenní stopou vojenského charakteru v krajině Podhradské kotliny. Dnes je vyvýšenina rozhledovým místem především do oblasti kotliny a na vrcholy Železných hor. \n\nDůležitou roli sehrála vojenská posádka hradu v době vlády Jiřího z Poděbrad při obklíčení vojsk Matyáše Korvína v roce 1469 pro vyhlášení příměří. V roce 1610 hrad vyhořel a postupně upadal, majitel Zikmund Robmháp se usadil na tvrzi (později zámku) v nedaleké Třemošnici. Neobydlené hrady po ukončení tzv. třicetileté války nechal Ferdinand III. Habsburský pobořit, v roce 1649 též Lichnici. V roce 1747 bylo panství se zříceninou hradu prodáno Janu Václavu, hraběti z Caretto – Millesimo na Měšicích. V průběhu 18. a 19. století se staly zbytky hradu zdrojem stavebního materiálu pro obyvatelstvo z okolí.\n\nV roce 1932 přešla hradní zřícenina z majetku tzv. Millesimovské nadace na tehdejší Klub československých turistů, který ho spravoval do roku 1950 a zajistil částečné konzervátorské a badatelské práce k zachování zbytků hradu.  Ve 2. polovině 20. století převzal zříceninu stát, později byl objekt uzavřen a po nutných opravách znovu v roce 1991 otevřen veřejnosti. Původně fortifikační valy kolem hradní zříceniny se staly součástí evropsky významné lokality „Lichnice - Kaňkovy hory“. \n\nO zříceninu hradu pečuje Město Třemošnice, v roce 2014 – 2016 nechalo vybudovat v areálu výhledové místo. U střepu severní věže hradu byla postavena a 14. dubna 2017 zpřístupněna veřejnosti rozhledna Milada. Ve výhledu jsou především lokality Podhradské kotliny a vrcholy Železných hor (Chvaletické pahorkatiny a Kameničské vrchoviny). Rozhledové místo nabízí také pohled do Ronovské tabule (též kotliny) a Žehušické kotliny (Čáslavská kotlina Středolabské tabule), Golčojeníkovské pahorkatiny Kutnohorské plošiny a dalších míst Hornosázavské pahorkatiny, při dobré viditelnosti i na vzdálenější krajinné oblasti.\n\nTuristicky bohatá oblast s významnými geologickými lokalitami, geomorfologickými útvary (soutěsky) a přírodními zajímavostmi Železných hor. Turistům je k dispozici informační centrum města Třemošnice.\n\nPodhradská kotlina je uvedena na turistické mapě Železné hory vydané v edici Klubu českých turistů (měřítko 1:50 000, mapový list č. 45), značené turistické trasy jsou dostupné také on-line.\n\n Červeně značené:\n Zeleně značené:\n Žlutě značené:\n\n\n\nPodhradskou kotlinou je vedena silnice II/337 (úsek Závratec – Kraskov – Seč), na kterou navazují pozemní komunikace severním a jižním směrem. Nejbližší železniční trať je č. 236 (Čáslav – Třemošnice) s koncovou stanicí v Třemošnici.\n\nNa silnici II/337 navazují v oblasti Podhradské kotliny pozemní komunikace ve směru:\n\n\n\n"}
{"id": "1281362", "url": "https://cs.wikipedia.org/wiki?curid=1281362", "title": "Psychoterapie zaměřená na přenos", "text": "Psychoterapie zaměřená na přenos\n\nPsychoterapie zaměřená na přenos (Transference-focused psychotherapy, TFP) je vysoce strukturovaná, specializovaná psychoanalytická terapie založená na teorii objektních vztahů amerického psychologa a psychiatra Otto F. Kernberga. Byla vyvinuta speciálně pro léčbu závažných poruch osobnosti, např. hraniční nebo narcistické poruchy osobnosti. Jedná se o intenzivní terapii s frekvencí sezení 2x týdně. Dle teorie TFP je pacient s hraniční organizací osobnosti nositelem internalizovaných, neslučitelných, protichůdných představ o sobě samém a druhých (není schopen integrovat zároveň dobré a frustrující představy). Zkreslené obrazy vlastního \"já\", ostatních lidí a přidružené afekty jsou středobodem terapie, jelikož se objevují ve vztahu s terapeutem (přenosová reakce). Terapie je zaměřená na integraci odštěpených částí vlastního \"já\", a neustálá interpretace těchto narušených percepcí je považována za hlavní mechanismus změny. \n\nTFP byla klinicky ověřena pro léčbu závažných osobnostních poruch. TFP je v současné době jedinou klinicky ověřenou hluboce osobnostní psychoterapií, která má za cíl léčit nejen symptomy poruchy osobnosti, ale zároveň normalizovat osobnostní patologii. To bylo do 80. let 20. století považováno za nemožné. \n\nPoruchy osobnosti (PO) se řadí mezi chronické duševní poruchy - vyznačují se trvalými odchylkami v povaze jedince, na rozdíl od epizodických poruch (např. deprese). V rámci chronických poruch se pak jedná o poruchy závažnější než neurotické. Pacient s touto diagnózou trpí narušeným pocitem vlastní identity a značnými obtížemi v interpersonálních vztazích. Ztížená schopnost adaptace na vnější prostředí způsobuje pacientovi výrazný emoční stres. Jedna z nejčastějších indikací TFP je pro hraniční poruchu osobnosti (HPO). Pacienti s hraniční poruchou osobnosti jsou charakterističtí extrémními emocemi, bouřlivými vztahy a impulzivním chováním. Díky jejich vysoké reaktivitě na podněty prostředí často zažívají rychlé změny nálad - od euforie k depresi, úzkostem a nervozitě. Pacienti s HPO také zažívají těžko snesitelné pocity prázdnoty, které se snaží kompenzovat impulzivním a sebepoškozovacím jednáním, jako např. užíváním drog, rizikovým sexuálním chováním, nekontrolovaným utrácením nebo přejídáním. Časté jsou také pokusy o sebevraždu, přičemž hraniční porucha osobnosti je jednou z jejich frekventovaných příčin. Pro léčbu TFP bývá také často indikována narcistická porucha osobnosti (NPO), a to při všech stupních závažnosti: grandiózní, vulnerabilní i maligní. NPO je charakteristická poruchou regulace vlastní hodnoty. Ačkoliv zasahuje do pásma vyššího stupně hraniční organizace osobnosti, patří mezi poruchy osobnosti, u nichž změna probíhá pomalejším tempem. Běžná je její komorbidita spolu s hraniční a antisociální poruchou osobnosti, přičemž diagnóza antisociální poruchy osobnosti bývá pro úspěšnou léčbu výrazně limitující.\n\nHlavními cíli TFP je snížení suicidálního chování, dosažení lepší sebekontroly chování, zvýšení schopnosti regulace emocí a zlepšení kvality mezilidských vztahů. Toho lze dle TFP dosáhnout integrací obrazů o sobě a ostatních, modifikací primitivních obranných reakcí vůči stresu a defragmentací vnitřního světa pacienta. Na rozdíl od např. dialekticko-behaviorální terapie, která se zabývá pouze léčbou symptomatickou, má TFP ambiciózní cíl dosáhnout normalizace osobnostní patologie (tzn. přechodu do neurotické organizace osobnosti). Terapie má běžnou délku trvání mezi 1,5 až 5 lety.\n\nV počátečním předběžném výzkumu studujícím účinnost jeden rok trvající terapie bylo patrné značné snížení pokusů o sebevraždu. Výrazné bylo také zlepšení v oblasti fyzické kondice pacientů a počtu psychiatrických hospitalizací. Míra přerušení terapie byla 19.1 %, což je dle autorů výzkumu srovnatelné s mírou přerušení v předchozích studiích, včetně studie úspěšnosti dialekticko-behaviorální terapie. \n\nVýsledky prokázaly, že pacienti v léčebně skupině TFP byli ve výrazně menší míře hospitalizováni v psychiatrických zařízeních a vykazovali v porovnání s běžnou terapií zvýšenou míru funkčnosti.\n\nPřed začátkem a ve čtyřměsíčních intervalech v průběhu terapie byli pacienti hodnoceni dle následujících kritérií: suicidální chování, míra agrese, impulzivita, úzkost, deprese a sociální přizpůsobivost. Výsledky ukázaly, že pacienti ve všech třech zkoumaných skupinách zaznamenali po roce zlepšení v mnoha ohledech. Pouze DBT a TFP zaznamenali výraznější zlepšení v suicidálním chování. TFP však zřetelně předčilo DBT v míře agrese a impulzivity. \n\nVýrazná zlepšení byla pozorována v obou skupinách, a to ve všech zkoumaných faktorech (hraniční psychopatologie, obecná psychopatologie, kvalita života a TFP/SFT osobnostní koncepty) po 1, 2 a 3 letech terapie. Více pacientů ze skupiny SFT vykazovalo klinické zlepšení na Indexu závažnosti HPO. Konkrétně se pak jednalo o oblasti vztahů, impulzivity a suicidálního chování. Bylo prokázáno, že terapie zaměřená na schéma je výrazně efektivnější než TFP ve všech zkoumaných faktorech. Následná studie rovněž ukázala, že jak pacienti, tak terapeuti hodnotili terapeutický vztah pozitivněji než v TFP.\n\nPočet TFP terapeutů působících na území České republiky je velmi omezený, postupně si však TFP získává své příznivce. Mezi nejznámější české představitele terapeutického směru patří např. PhDr. Eduarda Vendyšová Bakalářová, která je jeho mezinárodní lektorkou a supervizorkou, momentálně působící v Nizozemsku. Pravidelně v České republice pořádá \"Víkendy s TFP\", z nichž první se uskutečnil 16. a 17. dubna 2016 pod záštitou ČSPAP (České společnosti pro psychoanalytickou terapii) a a druhý pak od 12. do 14. května 2017 v Praze. Od roku 2017 je možné v Transference-Focused Psychotherapy v České republice absolvovat komplexní výcvik.\n"}
{"id": "1281369", "url": "https://cs.wikipedia.org/wiki?curid=1281369", "title": "Kostel svatého Vavřince (Zliechov)", "text": "Kostel svatého Vavřince (Zliechov)\n\nŘímskokatolický Kostel sv. Vavřince v Zliechově je kostel z roku 1480, který se nachází v obci Zliechov v okrese Ilava v Trenčínském kraji na Slovensku. Kostel je chráněn jako nemovitá kulturní památka. Kostel je farním kostelem zliechovské farnosti.\n\nKostel byl postaven v roce 1480, pravděpodobně na místě dosavadní kaple sv. Vavřince. Kostel byl postaven původně v gotickém slohu, ale následně byl klasicistně přestavěn. Původní gotické zdivo je dochováno ve věži a v obvodových stěnách.\n\nZařízení interiéru pochází z konce 18. století, v roce 1787 byl totiž kostel restaurovaný. V roce 1870 byla střecha nově pokryta dřevěným šindelem. Původně zde byla pozdněgotická socha Madony z doby kolem roku 1500. Ta však byla v roce 1980 i se sochami čtyř evangelistů ve výklencích dřevěné kazatelny odcizena.\n\nV kostele je umístěn zvon z roku 1588.\n\nPřipomíná se i legenda o vzniku kostela – podle ní se totiž kostel v noci přemístil z obce Kráľovská na současné místo. Jiná verze mluví o tom, že se přemisťoval pouze materiál, a tak si lidé uvědomili, že mají kostel postavit na jiném místě.\n\nKostel je farním kostelem farnosti Zliechov, farářem je zde Milan Kozák. Svatý Vavřinec je patronem obce a je vyobrazen i na obecním znaku.\n\n\n"}
{"id": "1281382", "url": "https://cs.wikipedia.org/wiki?curid=1281382", "title": "Rosenthalovy děti", "text": "Rosenthalovy děti\n\nRosenthalovy děti (v originální ruštině \"\", \"Děti Rozentalja\") je opera ve dvou dějstvích ruského skladatele Leonida Děsjatnikova na libreto spisovatele Vladimira Sorokina. Měla premiéru 23. března 2005 na Nové scéně moskevského Velkého divadla. Námětem je fiktivní vědecký experiment: naklonování pěti významných hudebních skladatelů minulosti a osud těchto klonů v současném Rusku. Hudba v postmoderním stylu především napodobuje hudbu hrdinů opery. \"Rosenthalovy děti\" vyvolaly pozornost ještě před uvedením, když část poslanců, sdělovacích prostředků a společenských organizací proti ním protestovala kvůli údajným vulgarismům a pornografickému obsahu.\n\nOpera \"Rosenthalovy děti\" vznikla na zakázku Velkého divadla v Moskvě, a to první od roku 1979 (tehdy to byly \"Mrtvé duše\" Rodiona Ščedrina; vedle toho na zakázku Velkého divadla vznikla roku 1995 puškinovská opera Michaila Georgijeviča Kollontaje \"Kapitánská dcerka\", která však nakonec nebyla uvedena). Tato zakázka byla součástí záměru ředitele Anatolije Iksanova (2000–2013) rozšířit soudobý repertoár divadla. Původním záměrem bylo ve spolupráci s Mariinským divadlem v Petrohradě objednat recipročně operu moskevského skladatele pro Petrohrad a petrohradského skladatele pro Moskvu. Zejména na doporučení režiséra Eduarda Bojakova a hudebního kritika Pjotra Pospělova byli vytvořením opery pro Moskvu pověřeni jeden z nejpopulárnějších ruských klasických skladatelů Leonid Děsjatnikov a spisovatel Vladimir Sorokin; smlouva s nimi byla podepsána roku 2002. K realizaci zakázky pro Petrohrad u skladatele Vladimira Martynova, umělecky mnohem radikálnějšího než Děsjatnikov, již nedošlo.\n\nDěsjatnikov a Sorokin spolupracovali již roku 1999 na sociálně-kritickém filmu Alexandra Zeldoviče \"Moskva\". Původní myšlenkou bylo přepracovat na libreto některý ze stávajících Sorokinových textů, konkrétně divadelní hra \"Šči\" (1996), ale ukázalo se, že by „nenormativní lexikum“ použité ve hře nebylo možné použít na scéně Velkého divadla, a proto se rozhodli pracovat na originálním libretu. Sorokin se již v dřívějších pracích zaobíral tématem klonování: „Téma klonování je mi velmi blízké. Jsem si jist, že lidské bytosti by neměly být klonovány. Avšak z pohledu umělce je myšlenka klonování bohatá na možnosti a implikace, neboť nám umožňuje cestovat v čase a setkat se s dávno mrtvými klasiky.“ Přišel tedy s nápadem oživit klonováním pět slavných skladatelů minulosti a zasadit je do sovětské a postsovětské doby. Jejich výběr – Wolfgang Amadeus Mozart, Richard Wagner, Giuseppe Verdi, Modest Petrovič Musorgskij a Petr Iljič Čajkovskij – byl spoluurčen předem dohodnutým poměrem ruských a zahraničních skladatelů a omezením na skladatele operní. Myšlenka rozčlenění díla do pěti části, jakoby pěti oper napsaných jednotlivými skladateli, vznikla v průběhu prací a pochází od Děsjatnikova: „Vytrhnou mi pero z prstů a tvoří operu sami.“\n\nVladimir Sorokin byl považován za provokativního autora. Brzy po podepsání smlouvy na libreto roku 2002 se stal terčem konzervativní kritiky za údajně pornografické scény v dystopickém románu \"Goluboje salo\" (\"Modrý špek\"). Proputinské mládežnické hnutí „Iduščije vměstě“ (Jdoucí společně) na něj podalo i trestní oznámení za šíření pornografie, avšak soud žalobu na Sorokina zamítl. V této situaci vznikl v části médií a především v ruské Státní dumě politický tlak na zrušení celého projektu, soustředící se na skutečnost, že prestižní a státem vydržované Velké divadlo měla provést údajně pornografické dílo, v němž se navíc vyskytuje vulgární hovorový jazyk (tzv. mať). V čele této iniciativy stál poslanec Sergej Něvěrov, pozdější místopředseda Dumy a tajemník vrchní rady strany Jednotné Rusko. Státní duma odhlasovala usnesení, kterým svůj kulturní výbor pověřila prozkoumat operu z hlediska mravní přípustnosti. Vedení Velkého divadla a později i vládní kulturní instituce však dílo bránily a pokazovaly, že opera žádné nemravné scény ani vulgární jazyk neobsahuje. Avšak přítomnost prostitutek na hlavní národní scéně byla i nadále některými politiky kritizována. Hnutí „Iduščije vměstě“ organizovalo před divadlem a před domem hudebního ředitele Alexandra Věděrnikova protesty, a to i v den premiéry. Skandál však nakonec uvedení \"Rosenthalových dětí\" nenarušil a představitelé Velkého divadla sami ironicky děkovali poslancům za bezplatnou reklamu. Premiéra 23. března 2005 (která se obešla bez incidentů) se stala pro moskevskou elitu velkou společenskou událostí (podle Děsjatnikova byl v sále „celý svět moskevské statusové bohémy“) a zájem o vstupenky byl mnohem větší, než se u soudobé opery dalo očekávat. Triumfální přijetí obecenstvem a bezprostředně následující nadšené či zdrcující recenze reflektovaly kulturněpolitické smýšlení diváků a kritiků na úkor vlastního uměleckého ocenění díla.\n\nI po odeznění skandálu si však \"Rosenthalovy děti\" udržely své místo na repertoáru Velkého divadla, které je úspěšně předvedlo na svých zájezdech v Petrohradě (16. a 17. října 2005) a na festivalu ve finské Savonlinně (25. a 27. července 2007) a několik úryvků koncertně i v Rize v červnu 2008. Roku 2009 byl rozhlasový záznam opery přenášen v rámci Evropské vysílací unie a v roce 2015 byl v koncertním sále Mosfilmu pořízen audiozáznam opery, který o rok později vydala firma Melodija na CD.\n\nNaděje některých kritiků o nové vlně operních zakázek Velkého divadla se nesplnily, \"Rosenthalovy děti\" jsou dosud (2017) poslední operou objednanou pro Velké divadlo. Roku 2011 však Velké divadlo uvedlo nový Děsjatnikovův balet \"Ztracené iluze\" (\"Утраченные иллюзии\") na námět stejnojmenného románu Honoré de Balzaca.\n\nDěsjatnikovova opery je příkladem postmoderní hudby: každému ze skladatelských dvojníků je přidělen motiv v tvůrčím stylu jejich „originálů“. Děsjatnikovovým záměrem bylo vytvořit v pěti obrazech opery vlastně pět „minioper“ ve stylu jednotlivých skladatelů. I Sorokinovo libreto obsahuje řadu odkazů na libreta známých oper pěti hrdinů a odpovídajícím způsobem mění i svůj poetický výraz. První obraz je věnován Wagnerovi: úvodní část zobrazuje monumentální metafyzický obřad stvoření nové bytosti, následuje melancholická scéna Wagnerova snu o raněné labuti – obojí upomíná na \"Lohengrina\" nebo \"Parsifala\", v hudbě byly nalézány i ozvuky \"Tristana a Isoldy\". Druhý obraz představuje Čajkovského a je modelován – poněkud parodicky – především podle některých intimních scén z \"Evžena Oněgina\"; podle Děsjatnikových slov byla pro Čajkovského předobrazem postava Lenského, situace však odpovídá spíše postavě Taťány. Třetí obraz na moskevském náměstí evokuje znepokojující masové scény Musorgského oper a Musorgského píseň o Moskvě má za vzor píseň Varlama o Kremlu z opery \"Boris Godunov\". Melodramatický čtvrtý obraz s milostným vzplanutím, oslavou lásky a volnosti, iluzí podléhající realitě a tragickým zakončením je inspirován především Verdiho \"Traviatou\". Jen poslední obraz věnovaný Mozartovi je – přes odkaz na \"Kouzelnou flétnu\" – především rekapitulací předchozích epizod.\n\nSorokin použil v libretu svou techniku „ready-made“ a stylových klišé, například stalinské doby, jak ji využíval v předchozích dílech, prostudoval však rovněž operní libreta dotčených skladatelů nebo jejich dobové překlady a použil jejich zvláštnosti k charakterizaci či parodii jednotlivých osobností. Sorokinovo libreto tak umně zaplétá řadu odkazů na díla pěti dotčených skladatelů, Děsjatnikovova hudební realizace však není tak úplná. Sám skladatel přiznává, že hudební odkazy na dílo W. A. Mozarta v \"Rosenthalových dětech\" prakticky nejsou, i když Mozart je hlavní postavou – slovy Sorokina „emocionálním svorníkem celé opery“–, jejímž zrodem opera začíná a jež jediná přežívá. Napodobit nebo parodovat Mozartovo dílo (jako to udělal např. Benjamin Britten ve své opeře \"Utahování šroubu\") by bylo příliš obtížné, a navíc by narušilo celkový pozdně romantický ráz hudby. Obsazení role Wagnera mezzosopránem skladatel odůvodnil jeho ztotožněním s Brünnhildou z \"Prstenu Nibelungova\" (což je však soprán), někteří recenzenti to však považovali za nemotivované a domnívali se, že Wagnerův styl je „prakticky ignorován“. Hudba přisouzená konkrétně Verdimu vykazuje spíše obecně italské, zčásti raně romantické, zejména v instrumentaci pak spíše veristické prvky. Vydařenější je charakterizace Musorgského (i když kritik D. Morozov se domnívá, že „Musorgskij je téměř nerozlučný s lahví vodky, a to je to jediné, co ho sbližuje s velkým skladatelem“ [tj. postavu s jejím předobrazem], a navíc vyčítá, že jeho styl je v opeře smíšen se stylem jeho antipoda Rimského Korsakova). Recenze se shodovaly na tom, že nejvýstižnější a současně nejzajímavější je hudební portrét P. I. Čajkovského.\n\nVedle tohoto členění jsou \"Rosenthalovy děti\" psány technikou číslové opery 19. století, tj. obsahují tradiční uzavřené útvary – árie, ansámbly, sbory, taneční čísla.\n\nJednotliví skladatelé jsou navíc v parituře svázáni s konkrétními nástroji (jak s ními vystoupí ve 3. obraze – Mozart s flétnou, Wagner s tubou, Verdi s harfou, Musorgskij s bubnem) a také s různými tóninami (Wagner s A/As, Čajkovskij s H/B atd.). Odkazy v hudbě se neomezují na však skladatele, jejichž dvojníci vystupují. Děsjatnikov říká: „Mým materiálem byla klasická opera 19. století. Pravda, nejen skladatelé, kteří vystupují v opeře, ale vlastně šířeji.“ Recenzenti vedle toho konstatovali stylový vliv Šostakoviče, zejména 7. symfonie, Prokofjeva a Sviridova (v úvodní scéně), Rimského Korsakova (Tánina árie o Krymu připomínající árii Marfy Sobakinové z \"Carské nevěsty\").(Matusevič)\n\nDěsjatnikov podle svého vyjádření chtěl svou operou „vyznat lásku opeře 19. století“. Díla pěti skladatelů, kteří jsou hrdiny díla, necituje, ale napodobuje jejich styl pomocí jejich melodických nebo harmonických zvláštností. V hudbě opery proto jednoznačně převažuje pozdně romantický styl, jen občas částečně kořeněný minimalismem nebo pasážemi džezu a kabaretní hudby. Děsjatnikov zmiňuje také jako nevyhnutelný i vliv pop-music, kterou podle něj ruskému skladateli nelze ignorovat. Jak skladatel, tak i Sorokin jsou představiteli polystylovosti – používají imitace, aluze, koláž a pastiš. Celkově lze styl hudby označil za postmoderní eklekticismus. Děsjatnikov výslovně prohlašuje, že se necítí být součástí modernistické tradice, že doba avantgardy už skončila a že otázka pokroku v hudbě ho nezajímá.\n\nPolitický spor předcházející uvedení Děsjatnikovovy a Sorokinovy opery ve Velkém divadle se odrazil i do recenzí samotné opery, které byly často velmi protichůdné. Například literární vědkyně Kondratina Kokšeňova kritizuje na příkladu \"Rosenthalových dětí\" modernismus i postmodernismus jako „likvidátorský projekt“, jehož výplody nerozvíjejí umění, nýbrž jen kopírují a primitivně rozkládají již vytvořené. Staví tak Děsjatnikova (a Sorokina) pro jeho „tvůrčí odvozenost, neschopnost a skandálnost“ na rovinu s Johnem Cagem a Michaelem Nymanem a s odvoláním na Richard Wagnera tvrdí, že být skutečně „současným“ v umění znamená být „nositelem národního pravověří“.\n\nOproti tomu hudební kritička Gluljara Sadych-zade v \"Pětěrburském těatralném žurnalu\" hovoří o \"Rosenthalových dětech\" jako o „fenomenálním a bezprecedentním úspěchu“, o pokračování „velké tradice klasické ruské opery“, a tvrdí, že v prostředí nepříznivém soudobé klasické tvorbě „Děsjatnikov dokázal napsat operu, která zůstane v repertoáru na dlouho a možná i vejde do dějin – ne do dějin politických skandálů na zakázku, ale do dějin národní hudby.“ Vyzdvihuje energii hudby a její snahu působit na diváka pomocí kontrastů vtáhnout ho do dialogu. Děsjatnikov podle ní prokázal všechen svůj talent aranžéra, kopisty a imitátora, když slil „své“ a „cizí“ ve zdařilém poměru, přičemž „jeho původnost se projevuje v jiném aspektu – kompozičně-estetickém, a jeho hudba se stává autorskou zejména emocionálním naplněním.“\n\nStřízlivý postoj zaujal recenzent časopisu \"Kuľtura\" Dmitrij Morozov: i když jeho výchozím postojem byla antipatie k dosavadní Sorokinově tvorbě a sympatie k Děsjatnikovovi, má za to, že se libretista zhostil svého úkolu úspěšněji než skladatel: „Vcelku se skladateli skutečně podařily jisté oddělené fragmenty, mezi nimiž je spousta všedních míst. Libreto se jeví ucelenějším. […] Prostě poměrně zajímavý experiment s celkem nejednoznačnými výsledky.“\nI když kontroverze týkající se uvedení \"Rosenthalových dětí\" ve Velkém divadle nemohli pominout ani mimoruští komentátoři, jejich soudy mohly být méně stranické. Vesměs pozitivní recenze přinesl k uvedení na operním festivalu v Savonlinně finský tisk. Například Ritta-Leena Lempinen Vesa v listu \"Itä-Savo\" prohlásila, že je to „nejlepší opera, která kdy byla v [Savonlinnské] pevnosti hrána“, Sorokinovo libreto je prý „poutavé, bystré a mnohostranné“ a o Děsjatnikově hudbě „nelze říci, že je moderní, ale je jednoznačně nová“. Hudební kritik listu \"Helsingin Sanomat\" Hannu-Ilari Lampilla zase uvádí: „Romantická poklona kráse se může lehko zvrtnou v kýč. Ale i tomuto nebezpečí se Děsjatnikov vyhnul díky tomu, že do tohoto díle zabudoval i grotesku a ironii.“ Zvláštní ocenění však získala Nekrošiusova režie. \n\nVzdálenější kritici byli uměřenější a povšimli si zejména líbivosti a posluchačské nenáročnosti této opery. Masha Lipman v magazínu \"New Yorker\" označila \"Rosenthalovy děti\" za „hudebně nevýbojné“. Podle Jense Kaufmanna, píšícího pro německý \"Die Welt\", „\"Rosenthalovy děti\" jsou suverénně komponované, líbivé – často příliš hladké. Trochu modrého špeku by představení pomohlo.“ Stejně tak i historiografická příručka Ulricha Schreibera \"Opernführer für Fortgeschrittene\" soudí, že „ironickým a satirickým momentům libreta […] chybí hudební zaostření“. George Loomis v článku pro časopis \"Opera News\" k opeře zaujal vlažný postoj a vyčítal jí, že „se nemůže rozhodnout, zda je vážnou operou, nebo fraškou“. Poukázal také na rozdílné vyznění libreta a hudby: „… \"Děti\" mají něco z černého ruského humoru, avšak bez hudební ironie, která by tomu odpovídala. […] Tonálně orientovaná partitura neklade na interprety ani posluchače vysoké nároky.“ V článku pro \"Financial Times\" doplnil, že divácký úspěch \"Rosenthalových dětí\" byl do jisté míry důsledkem aféry kolem jejího uvedení: „Pochybuji, že by se tato opera stala hitem sama o sobě, i když ne proto, že by se Děsjatnikov a Sorokin nesnažili zavděčit svému obecenstvu.“ John Allison v \"BBC Music Magazine\" napsal: „Děsjatnikov je něco jako kultovní skladatel, je však škoda, že Velké divadlo pro svou první novou operu za čtvrt století tolik hrálo na jistotu. Hudební svět partitury, jež obsahuje překvapivě málo pastiše, je povětšinou Musorgskij Lite.“\n\n(Prolog) Němý film ve stylu sovětských populárněvědeckých filmů, přerušovaný titulky, vypráví historii mladého německého vědce Alexe Rosenthala, který ve 30. letech vymyslel způsob klonování („dublování“) organismů. Jeho pokusy na zvířatech i první pokus na člověku byly úspěšné, ale když bylo jeho dílo odsouzeno jako odporující nacistické rasové teorii a laboratoř uzavřena, uprchl Rosenthal do SSSR, kde získal politický azyl a prostředky na program klonování nového sovětského člověka. Program klonování dělníků-stachanovců se rozběhl a Rosenthal byl vyznamenán Leninovým řádem.\n\n(1. obraz – 1. výstup. Rosenthalova laboratoř, 1975) Rosenthalovým snem je znovuvzkříšení pozemských bohů – géniů lidstva, protože věří, že pojem génia a nesmrtelnosti jsou neslučitelné. Právě se chystá v kruhu svých pomocníků-genetiků z klíční kostivyhotovit klon Wolfganga Amadea Mozarta (árie se sborem \" / Ja svěršaju to, o čom mečtal… Vot ključica velikogo Mocarta\"). Vkládá kost do přístroje, kde je rekonstruován genetický materiál a z něho vytvořeno embryo, která pak odnosí náhradní matka. Všichni opěvují „vítězství nad smrtí“ (sbor \"Heiaha! Heiaha!\").\n\n(1. obraz – 2. výstup) Březový háj u Rosenthalova domu, měsíčná noc, 1975) V houpacích sítích mezi stromy spí Wagner, Čajkovskij, Verdi a Musorgskij, profesorovy „děti“. Rosenthal přináší kolébku. Wagner se s výkřikem vzbudí, probuzený noční můrou: zdál se mu sen o nádherné labuti, z níž však nad ním vyhřezli červi a zasypali ho (scéna a árie \" / V sadu siděl ja\"). Rosenthal ho utěšuje, ale bezúspěšně. Jejich hovor probudí i ostatní skladatele. Profesor jim s pohnutím sděluje, že vytvořili Mozarta a že se do deseti měsíců narodí – pátá hvězda do jejich souhvězdí. Skladatelé zpívají píseň o tiché noci, dárkyni nového života (kvartet \" / Tichaja noč\").\n\n(2. obraz – Veranda Rosenthalova domu, 1976) Chůva a děvčata chystají dům na příchod dítěte Mozarta. Číšnice zpívají veselou budovatelskou píseň (\" / Vezut krošku\"). Čajkovskij hledá chůvu a klade jí hlavu do klína. Je zmaten z toho, že Mozart, jeho nedostižný vzor a bůh, se stal člověkem, a navíc mladším než on sám. Chůva ho konejší a vzpomíná, jak kolébala všechny čtyři Rosenthalovy děti jednoho po druhém (duet \" / Petruša! – Ach, ňaňa!\"). Rosenthal v doprovodu genetiků a dalších lidí včetně ostatních klonů přináší malého Mozarta v náručí a pokládá ho do kolébky. Ostatní klony si dítě prohlížejí a připomínají si různé momenty z vlastního dětství. Čajkovskij si vzpomíná na hračky, které dostali od samotného Stalina. Rosenthal je vytahuje ze skříně a hračky tančí. Klony si připamatovávají vánoční večer v Kremlu. Rosenthal jim prozrazuje, že je vyrobil tajně, proti Stalinově vůli, a vydával je za vlastní děti – zadání totiž bylo klonovat výhradně „pracující lid“ (scéna s baletem \" / Druzja! Segodňa na zemle rodilsja Mocart!\").\n\nV úryvcích oficiálních řečí sovětských vůdců – Stalina, Chruščova, Brežněva, Andropova, Gorbačov a nakonec Jelcin – se odráží obrys sovětského klonovacího programu. Poslední z představitelů – píše se rok 1992 – však ohlašuje konec celého experimentu, protože již nejsou peníze na „stalinské nesmysly“. Klony se cítí nechtěné a osamělé. Rosenthal umírá, Klony po něm truchlí, vydány na pospas cizímu, nehostinnému světu (kvintet \" / Otěc! Ty ušol. Navěki!\"). Hlas z amplionu ohlašuje, že stát již na jejich udržování nemá peníze.\n\n(4. obraz – 1. výstup – Tamtéž) Mozart a Táňa zůstanou sami. Mozartova slova Táňu očarovávají a brzy si oba vyznávají lásku (velký duet \" / Taťjana, skoreje daj mně ruku… Prekrasna ty, diťa vokzalov\"). Ostatní prostitutky volají Táňu zpět mezi sebe (sbor \" / Pora, podruga, pora!\"), ale ona je odbývá. Nebezpečnější je vzdorovat Táninu pasákovi Kelovi, který chce svou chráněnku násilím odvést, jinak hrozí jí i Mozartovi smrtí. Objeví se Verdi a vykoupí Táňu od Kely za zlaté hodinky, dědictví po Rosenthalovi. Mozart a Táňa se radují ze svobody, i prostitutky se přidávají a Verdi s nimi zpívá hymnus na lásku (árie se sborem \"\"). Mozart zve všechny na svatbu. Ale Kela se nehodlá se ztrátou Taťány smířit (monolog \" / Prokljaťje! Loch uvěl jejo!\").\n\n(4. obraz – 2. výstup – Tamtéž) Klony, prostitutky a ostatní hosté slaví svatbu. Táňa zve všechny Mozartovy bratry, aby s ní i s Mozartem odjeli do krymské Livadije, kde má její stará matka dům prostorný pro všechny (Tánina árie \" / V Krymu, v Livadii čuděsnoj\" a duet Táni a Mozarta \" / Ujeděm my s toboj\"). Vlak z Kurského nádraží odjíždí za půl hodiny. na Musorgského návrh ještě vypijí všichni skleničku Absolutu na šťastnou cestu – jenže Kela do lahve předtím nasypal jed na krysy. Klony i Táňa umírají a posledními myšlenkami na rtech (například Wagner se dožaduje koloběžky) (sextet \" / Za novuju žizň!\"). Běženec a trhovkyně nad jejich těly hořekují (duet \" / U suchogo děrevca\").\n\n(5. obraz – Sklifosovská nemocnice) V nemocniční posteli se probouzí Mozart. Na jeho otázky odpovídá Hlas; vysvětluje, že jeho bratři i Táňa zemřeli na otravu krysím jedem, jen on ne, protože získal imunitu v předchozím životě, když ho manželka a její milenec otrávili rtutí. Zaznívají písně Wagnera, Čajkovského, Musorgského a Verdiho, nakonec i hlas Taťány, který se s Mozartem spojí v posledním dvojzpěvu. Pak zůstává Mozart sám. V jeho rukou se objeví flétna, ale nepodaří se mu na ni zahrát.\n\nRoku 2006 získalo Velké divadlo za inscenaci opery \"Rosenthalovy děti\" zvláštní cenu poroty v rámci cen „Zlatá maska“, udělovaných Svazem divadelních pracovníků Ruské federace, s odůvodněním „za iniciativu a rozvoj současné ruské opery“. Opera byla rovněž nominována na Zlatou masku v kategoriích „nejlepší operní představení“, „nejlepší dirigentský výkon“, „nejlepší režisérský výkon“ a „nejlepší ženská role“ (Jelena Vozněsenskaja v úloze Táni). \n\n\n"}
{"id": "1281387", "url": "https://cs.wikipedia.org/wiki?curid=1281387", "title": "Bromid kobaltnatý", "text": "Bromid kobaltnatý\n\nBromid kobaltnatý (CoBr) je anorganická látka. Jde o červenou pevnou látku, rozpustnou ve vodě. Využívá se hlavně jako katalyzátor v mnoha procesech.\n"}
{"id": "1281390", "url": "https://cs.wikipedia.org/wiki?curid=1281390", "title": "Parlamentní volby ve Švédsku 2006", "text": "Parlamentní volby ve Švédsku 2006\n\nParlamentní volby do tzv. Riksdagu, jednokomorového zastupitelského sboru, se ve Švédsku konaly dne 17. září 2006. Po dvanácti letech u moci vystřídala sociální demokraty vedené předsedou strany i ministerským předsedou Göranem Perssonem nesocialistická vláda, respektive vláda čtyř stran reprezentujících pravý střed (naposledy v letech 1991 – 1994), pod vedením Fredrika Reinfeldta z Umírněných. Ty, ač ve volbách kandidovaly samostatně, byly sdružené v tzv. Alianci pro Švédsko, předvolební alianci. Sociální demokraté společně s Levicovou stranou a Zelenými zase tvořili tzv. rudo-zelený blok.\n\nNejvíce hlasů, 34,99 procent a 130 křesel, získala sociální demokracie. Druhou nejsilnější stranou byli konzervativní Umírnění, s 26,23 procenty a 97 křesly. Na třetím místě skončila Strana středu (7,88 procent a 29 křesel), na čtvrtém liberálové (7,54 procent a 28 křesel), následovaní křesťanskou demokracií (6,59 procent a 24 míst), Levicovou stranou (5,85 procent a 22 křesel) a Ekologickou stranou Zelených (5,24 procent a 19 křesel). Z ostatních stran byli nejblíže překonání čtyřprocentní hranice pro vstup do parlamentu tzv. Švédští demokraté (2,93 procent).\n\nČtyři strany nesocialistické, pravicoví Umírnění a křesťanští demokraté a centristické Liberální lidová strana a Strana středu, dosáhly společně na 178 mandátů, zatímco strany socialistické spolu se Zelenými získaly 171 mandátů. To umožnilo vznik nesocialistické vlády.\n\nVolební účast byla 81,99 procent.\n"}
{"id": "1281392", "url": "https://cs.wikipedia.org/wiki?curid=1281392", "title": "Nordic Telecom", "text": "Nordic Telecom\n\nNordic Telecom je český telekomunikační operátor s vlastními sítěmi v pásmech 420 MHz a 3,7 GHz. Kmitočty v pásmu 3,7 GHz vydražil Nordic Telecom v roce 2017 v aukci Českého telekomunikačního úřadu. Jako jediný účastník aukce získal dva bloky o celkovém rozsahu 80 MHz spektra. V budoucnu tato síť umožní 5G datové mobilní přenosy. V roce 2017 zakoupila společnost Nordic Investors společnost U:fon, kterou následně oddlužnila, reorganizovala a rebrandovala na Nordic Telecom.\n\nSídlo společnosti je na adrese Jihlavská 1558/21, 140 00 Praha 4 - Michle. Generálním ředitelem Nordic Telecom s. r. o. je Libor Dočkálek.\n\nNordic Telecom s. r. o. oficiálně vznikl 15. února 2017 přejmenováním společnosti Air Telecom s. r. o., do které v červnu 2016 vstoupila firma Nordic Investors.\n\n\n\n"}
{"id": "1281393", "url": "https://cs.wikipedia.org/wiki?curid=1281393", "title": "Martin Jech", "text": "Martin Jech\n\nMartin Jech (* 8. února 1996 Chomutov) je český reprezentant ve sportovním lezení, vicemistr ČR v lezení na obtížnost a licencovaný stavěč cest ČHS z oddílu Horoklub Chomutov. V celkovém hodnocení Českého poháru získal v letech 2014-2016 bronzovou medaili a poté dvě stříbrné.\n\nPo maturitě na státním gymnáziu v Chomutově začal studovat sinologii na filozofické fakultě univerzity Karlovy. Současně je zaměstnán jako stavěč cest v pražském \"lezeckém centru Smíchoff\" (2017).\n\n\n\n"}
{"id": "1281395", "url": "https://cs.wikipedia.org/wiki?curid=1281395", "title": "Parlamentní volby ve Švédsku 1998", "text": "Parlamentní volby ve Švédsku 1998\n\nParlamentní volby do tzv. Riksdagu, jednokomorového zastupitelského sboru, se ve Švédsku konaly dne 20. září 1998. Změnu vlády výsledky voleb neznamenaly – i po nich menšinově vládla ve Švédsku nadále sociální demokracie v čele s předsedou vlády Göranem Perssonem. Změnou bylo ovšem to, že jí již nestačila tichá podpora jedné strany (Levicová strana), nýbrž potřebovala ji od dvou stran (i Ekologické strany Zelených).\n\nNejvíce hlasů, 36,39 procent a 131 křesel, získala sociální demokracie. Druhou nejsilnější stranou byli konzervativní Umírnění, s 22,90 procenty a 82 mandáty. Na třetím místě skončila Levicová strana (11,99 procent a 43 křesel), na čtvrtém křesťanští demokraté (11,77 procent a 42 míst), následovaní Stranou středu (5,13 procent a 18 křesel), liberály (4,72 procent, 17 míst) a Ekologickou stranou Zelených (4,49 procent, 16 mandátů).\n\nStrany počítající se mezi levicové (sociální demokraté, Levicová strana, Zelení) získaly společně 190 mandátů, strany nesocialistické (pravicoví Umírnění a křesťanští demokraté a centristické Lidová liberální strana a Strana středu), dosáhly společně na 159 mandátů. To umožnilo opětovný vznik sociálnědemokratické menšinové vlády.\n\nVolební účast byla 81,39 procent.\n"}
{"id": "1281396", "url": "https://cs.wikipedia.org/wiki?curid=1281396", "title": "Parlamentní volby ve Švédsku 2002", "text": "Parlamentní volby ve Švédsku 2002\n\nParlamentní volby do tzv. Riksdagu, jednokomorového zastupitelského sboru, se ve Švédsku konaly dne 15. září 2002. Změnu vlády výsledky voleb neznamenaly – i po nich menšinově vládla ve Švédsku nadále sociální demokracie s předsedou vlády Göranem Perssonem, podporovaná dvěma menšími stranami, Levicovou stranou a Ekologickou stranou Zelenými.\n\nNejvíce hlasů, 39,85 procent a 144 křesel, získala sociální demokracie. Druhou nejsilnější stranou byli konzervativní Umírnění, s 15,25 procenty a 55 mandáty. Na třetím místě skončili liberálové (13,39 procent a 48 křesel), na čtvrtém křesťanští demokraté (9,14 procent a 33 míst), následovaní Levicovou stranou (8,38 procent, 30 míst), Stranou středu (6,19 procent a 22 křesel) a Ekologickou stranou Zelených (4,64 procent, 17 mandátů).\n\nStrany spolupracující v rámci tzv. rudo-zeleného bloku (sociální demokraté, Levicová strana a Zelení) získaly společně 191 křesel, strany nesocialistické (pravicoví Umírnění a křesťanští demokraté a centristické Liberální lidová strana a Strana středu), dosáhly společně na 158 mandátů. To umožnilo opětovný vznik sociálnědemokratické menšinové vlády.\n\nVolební účast byla 80,11 procent.\n"}
{"id": "1281398", "url": "https://cs.wikipedia.org/wiki?curid=1281398", "title": "Chřestýšek malý", "text": "Chřestýšek malý\n\nChřestýšek malý (\"Sistrurus catenatus\") je druh chřestýše dělící se na tři poddruhy: \"Sistrurus catenatus catenatus\", \"Sistrurus catenatus tergeminus\" a \"Sistrurus catenatus edwardsii\".\nChřestýšek malý je zvířetem nearktické oblasti, jeho areál rozšíření sahá od Velkých jezer přes Velké planiny (střed a jih), pobřeží Texasu až do Mexika (severovýchod). Biotop druhu závisí na místě, kde žije. Během podzimu až konce jara žije na vlhkých lužních stanovištích, přičemž obývá i mokřady či rašeliniště, po zbytek roku se přesouvá do vyšších poloh.\nChřestýšek malý patří mezi menší druhy chřestýšů, dosahuje velikosti 45 až 100, průměrně asi 70 cm; samci jsou větší než samice. Tvarem těla je to velký tlustý had se širokou srdcovitou hlavou. Na konci ocas vytváří chřestidlo, které však dosahuje malé velikosti a jeho chřestění spíše připomíná bzučení hmyzu. Zbarvení druhu je šedé, hnědošedé až světlehnědé, mohou se vyskytovat i černí jedinci. Tělo je poseto skvrnami. Spodní část těla má zbarvení temně šedé až černé. Zbarvení pomáhá chřestýškovi maskovat se. Had je vybaven tepločivými jamkami, pomocí kterých může detekovat svou kořist. Druh je jedovatý a při útoku vyklápí jedové zuby dopředu. Schopnost uštknout mají již mláďata. Jed je silný, ale druh má krátké jedové zuby, které mnohdy ani neprojdou oblečením, navíc vypouští jedu pouze málo; uštknutí obvykle není pro člověka smrtelné.\nChřestýšek malý je denní a aktivní poloviny března−dubna do konce října−začátku listopadu. Zimuje převážně sám, maximálně ve skupině do sedmi jedinců v norách vyhloubených raky či savci. Loví hlavně malé savce, oblíbenou kořistí jsou například hraboši nebo křečci bělonozí, konzumuje také vejce, žáby či ptáky, ale i jiné druhy hadů. Chřestýšci se rozmnožují mezi jarem až podzimem, většinou mezi květnem až červnem. Za asi 3,5 měsíce samice porodí asi 5 až 20 mláďat, která tráví pár dnů v blízkosti své matky, poté žijí samostatně. Pohlavní dospělosti je dosaženo mezi třetím a čtvrtým rokem života. V zajetí se had dožívá až 20 let. Mezi přirozené nepřátele patří například štíhlovka americká (\"Coluber constrictor\"), korálovka sedlatá (\"Lampropeltis triangulum\"), jestřábovití (Accipitridae), volavkovití (Ardeidae) a ze savců mýval severní (\"Procyon lotor\") a liška obecná (\"Vulpes vulpes\").\nNebezpečí představuje ztráta přirozeného prostředí, například vlivem zemědělství či odvodňováním mokřadů. Někde jsou hadi rovněž zabíjení lidmi. Vzhledem k velkému areálu rozšíření a velké populaci však Mezinárodní svaz ochrany přírody (IUCN) považuje chřestýška malého za málo dotčený druh.\n"}
{"id": "1281417", "url": "https://cs.wikipedia.org/wiki?curid=1281417", "title": "János Pilinszky", "text": "János Pilinszky\n\nJános Pilinszky (25. listopadu 1921 Budapešť – 27. května 1981 tamtéž) byl maďarský spisovatel.\n\nPocházel ze vzdělané měšťanské rodiny, před válkou studoval literaturu a práva na Univerzitě Loránda Eötvöse, publikoval verše a novinové články. V roce 1944 narukoval do maďarské armády, s níž prodělal ústupové boje a posléze byl internován v koncentračním táboře Ravensbrück. Otřesné válečné zážitky ovlivnily existenciální ladění jeho poezie. Za debutovou sbírku \"Hrazda a bradla\" obdržel roku 1947 Baumgartnerovu cenu. V padesátých letech byl zbaven možnosti publikovat, protože jeho skeptická a spirituálně laděná poezie neodpovídala požadavkům oficiální kulturní politiky. Až v roce 1957 našel zaměstnání jako redaktor katolicky orientovaného časopisu \"Új ember\" a roku 1959 mu vyšla sbírka \"Třetího dne\". Často pobýval v zahraničí, jeho poezii překládali Ted Hughes a Pierre Emmanuel. Kromě básnických sbírek psal také dramata a scénáře (psychologický film \"Kde jste, paní Déryová?\", který podle jeho námětu natočil Gyula Maár, byl oceněn na festivalu v Cannes roku 1976), vydal knihu esejů \"Oslava nejhlubšího bodu\" a román v dopisech \"Rozhovory se Sheryl Suttonovou\". V roce 1970 mu byla udělena Cena Attily Józsefa a v roce 1980 Kossuthova cena.\n\nPilinszkého básně jsou převážně krátké, psané volným veršem, vyznačují se věcným tónem bez překvapivých metafor, přinášejí spíše filosofické glosy ke každodenním událostem. V řadě textů se hlásil k Fjodoru Michajloviči Dostojevskému jako ke svému hlavnímu inspirátorovi. Béla Pomogáts ho v doslovu ke knize \"Vsazování démantů\" charakterizuje: \"„János Pilinszky hlásal praktickou morálku, osou jeho osobní etiky byl požadavek lidské solidarity. Jeho víra ho měla k tomu, aby vzal na svá bedra odpovědnost za osud lidstva a svou lásku uplatnil básnickým činem.“\" \n\nV češtině vyšly ukázky z díla v antologii moderní maďarské poezie \"Vsazování démantů\" (Mladá fronta, Praha 1984) v překladu Milana Navrátila, v roce 1999 vydala Mladá fronta výbor nazvaný \"Ortel\" (přeložili Evžen Gál, Jana Štroblová a Josef Hiršal).\n\n"}
{"id": "1281418", "url": "https://cs.wikipedia.org/wiki?curid=1281418", "title": "France Football", "text": "France Football\n\nFrance Football je francouzský sportovní magazín, který vychází od roku 1946 každé úterý. Vznikl jako tiskový orgán Francouzské fotbalové federace, roku 1947 se osamostatnil. V roce 1977 přešel na barevný tisk. Přináší aktuální zpravodajství z fotbalových akcí, především Ligy mistrů. Od roku 1956 uděluje cenu Zlatý míč (roku 2010 se stala spolupořadatelem ankety FIFA, od roku 2016 vyhlašují obě instituce vlastní výsledky). Vytváří i další žebříčky či ankety, jako je nejlepší fotbalová reprezentace roku nebo francouzský fotbalista roku, do roku 1994 také vyhlašoval afrického fotbalistu roku.\n"}
{"id": "1281439", "url": "https://cs.wikipedia.org/wiki?curid=1281439", "title": "Kostel svatého Petra a Pavla (Horní Dubňany)", "text": "Kostel svatého Petra a Pavla (Horní Dubňany)\n\nKostel svatého Petra a Pavla je římskokatolický chrám v Horních Dubňanechh v okrese Znojmo. Je chráněn jako kulturní památka České republiky. Jde o farní kostel farnosti Horní Dubňany.\n\nPrvní písemná zpráva o kostele v Horních Dubňanech pochází z roku 1279. Posledního dne měsíce srpna tohoto roku vydal olomoucký biskup Bruno ze Schauenburku listinu, ve které se uvádí, že „dědictví a patronátní právo v Dubňanech“ spolu s filiálními kostely v Dukovanech a Bohuslavicích patří „navěky spolu s desátky templářskému řádu. Znojemský děkan (fara v Horních Dubňanech patřila tehdy k děkanátu Znojmo) po vizitaci v roce 1657 konstatoval, že fara i kostel jsou sešlé, kryté jen slámou.\n\nJádro kostela pochází z druhé poloviny 12. století. Kostel v neznámé době vyhořel, asi ve druhé polovině 15. století byla loď prodloužena k východu. V 16. století byla přistavěna sakristie, roku 1775 bylo k nově zaklenuté lodi přistavěno kněžiště se sakristií, předsíň, schodiště na kruchtu, prolomena okna. sakristie byla zvětšena v 19. století.\n\nJedná se o jednolodní stavbu s odsazeným kněžištěm, k jehož jižní zdi přiléhá sakristie. Nad západním průčelí lodi se zvedá štíhlá hranolová věž. Hladké fasády jsou prolomeny velkými okny obdélníkového tvaru. Původní část lodi je vyzděna z velmi nízkého lomového kamene kladeného na vápennou maltu a pečlivě vrstveného do řádků. Obdobné zdivo věže je armováno na nárožích nepravidelnými kamennými kvádry. Vstup do kostela je chráněn předsíní zaklenutou valeně. Kněžiště je zaklenuto plackou mezi pasy a stlačenou konchou, loď je zaklenuta valeně s výsečemi.Západní část lodi zabírá valeně podklenutá hudební kruchta, za ní trojosá patrová panská tribuna nesená dvojicí zděných čtyřbokých pilířů. V patře tribuny je plochý strop. \nHlavní oltář pochází z doby barokní přestavby. Ze stejné doby pochází přízední kazatelna a křtitelnice kalichového tvaru, na víku se sousoším Kristova křtu. Volně umístěné dřevořezby Madony pocházejí z poloviny 18. století. Ve věži je zavěšen zvon ulitý v Brně roku 1653. \n"}
{"id": "1281443", "url": "https://cs.wikipedia.org/wiki?curid=1281443", "title": "Sennaja ploščaď (stanice metra v Petrohradu)", "text": "Sennaja ploščaď (stanice metra v Petrohradu)\n\nSennaja ploščaď (, v překladu \"Senné náměstí\") je stanice petrohradského metra. Leží na Moskovsko-Petrogradské lince. Jedná se o podzemní sloupovou stanici, která je průchody propojena se stanicemi Spasskaja na Pravoberežné a Sadovaja na Frunzensko-Primorské lince.\n\nSennaja ploščaď byla otevřena 1. července 1963. Její vestibul se nachází blízko Senného náměstí, podle nějž byla pojmenována. Náměstí i stanice se původně jmenovaly Ploščaď Mira (\"Mírové náměstí\"), k přejmenování došlo 1. července 1992. Kostel, který na tomto náměstí stával, byl stržen, aby uvolnil místo pro výstup ze stanice.\n\n10. června 1999 se na stanici odlomil kus betonu, který zabil 7 lidí. 3. dubna 2017 došlo mezi stanicemi Technologičeskij institut a Sennaja ploščaď k bombovému útoku, při kterém zahynulo 14 lidí.\n"}
{"id": "1281448", "url": "https://cs.wikipedia.org/wiki?curid=1281448", "title": "Kostelní Bříza (zámek)", "text": "Kostelní Bříza (zámek)\n\nKostelní Bříza je zřícenina zámku ve stejnojmenné vesnici u Březové v okrese Sokolov. Od osmnáctého století stojí v areálu poplužního dvora. Na východní straně k zámku přiléhá zámecký park chráněný jako kulturní památka ČR.\n\nPředchůdcem zámku byla renesanční tvrz, jejíž polohu neznáme, ale je možné, že stávala v areálu poplužního dvora. Ještě starším panským sídlem byla gotická tvrz, jejíž tvrziště se dochovalo severozápadně od kostela svatého Petra a Pavla.\n\nV roce 1630 vesnici získal Vilém Winkler z Heimfeldu, po němž ji v padesátých letech převzal jeho nejstarší syn Jan Friedrich Winkler. Ve stejné době byla zrušena manská povinnost k loketskému hradu a je možné, že byl také založen nový barokní zámek. Dokončen byl však až roku 1679, kdy panství patřilo Anně Marii Winklerové. Dataci dokládala litinová deska umístěná původně na zámecké budově. Vznik zámku v tomto období podporuje rozdílná tloušťka zdiva, která v některých částech budovy dosahuje až 1,5 metru.\n\nRoku 1654 panství za nezletilé děti spravovala Eufemie Winklerová z Redwitz. Kostelní Břízu prodala za 9 100 rýnských zlatých Albrechtovi ze Steinbachu, který se oženil s dcerou Viléma Winklera Zuzanou. Po Albrechtově smrti statek zdědily jeho dcery, které ho v roce 1669 prodaly Anně Marii Winklerové z Heimfeldu za 8 140 rýnských zlatých. Od ní jej v roce 1682 koupil Jiří Julius Multz z Valdova, ale dostal se do tísnivé finanční situace a po požáru vesnice ji roku 1688 prodal Juliu Erdmannovi Antonínovi z Grouppau. Ten u kostela založil špitál Všech svatých a před svou smrtí panství odkázal v roce 1732 Janu Františkovi z Turby. Právě Turbové jsou také považovaní za zakladatele zámku.\n\nPo otci panství převzal Jan Václav z Turby, který zemřel v roce 1772 a vdova Anna Marie o rok později odkoupila, i přes nevýhodné podmínky, podíl své dcery Klarisy. O další dva roky později se provdala za Karla Lebrechta Konráda ze Spieglu, který jí půjčil část peněz na vyplacení nároků dcery a dalších věřitelů. Zemřela v roce 1783 a po smrti manžela se o panství starala jeho druhá manželka Františka. V roce 1816 dospěl jejich nejstarší syn Karel, kterému Kostelní Bříza s Arnoltovem a Reichenbachem patřily až do roku 1832. Jeho dědicové je v roce 1837 prodali svobodnému pánovi Gottliebu Henneberg-Speigelovi, po jehož smrti si majetek rozdělili děti, ale roku 1846 všechny podíly koupila dcera Františka, provdaná Auerspegerová. Po ní se majitelem stal její bratr Gottlieb, který za statky zaplatil 103 tisíc zlatých. Dalšími majiteli se stala jeho manželka Ernestina Kopalová a Viktor Brand-Kopal, kterému byl zámek po druhé světové válce zabaven. Ve druhé polovině dvacátého století zámecký areál využívaly Státní statky Sokolov a Agrokombinát Sokolov, které zanedbávaly údržbu, až se v letech 1985–1986 zřítila část střechy. Ani poté neproběhla žádná oprava, takže z chátrajícího zámku se dochovalo pouze obvodové zdivo a některé vnitřní příčky.\n\nPo roce 2000 koupil ruinu zámku s přilehlými hospodářskými budovami dagestánský podnikatel Lukman Lukmanov. Na jeho žádost byl v únoru 2007 areál zámku, s výjimkou zámeckého parku, vyškrtnut ze seznamu kulturních památek. Nový majitel začal s opravami hospodářské budovy statku, kterou chtěl využívat jako své sídlo. Opravy však nedokončil a v roce 2017 koupilo zámek zpět město Březová, které plánuje jeho nekomerční využití.\n\nZámek stojí na východní straně poplužního dvora. Tvoří ho obdélná jednopatrová budova s půdorysem o rozměrech 40 × 15,5 metru, která bývala krytá mansardovou střechou. Hlavní průčelí obrácené do dvora je zdůrazněné dvojicí mělkých rizalitů, v jejichž přízemí se nachází půlkruhově zakončené vstupy do přízemí. Ve středu prvního patra východní strany je portál, ze kterého se po můstku přecházelo do sousedního parku. Řada přízemních místností byla zaklenutá valenými klenbami s trojbokými výsečemi. Středem prvního patra vedla chodba přístupná z přízemí dvojicí schodišť.\n\n\n"}
{"id": "1281449", "url": "https://cs.wikipedia.org/wiki?curid=1281449", "title": "Kostelní Bříza (tvrz)", "text": "Kostelní Bříza (tvrz)\n\nKostelní Bříza je zaniklá tvrz ve stejnojmenné vesnici u Březové v okrese Sokolov. Stávala ve čtrnáctém a patnáctém století severovýchodně od kostela svatého Petra a Pavla a dochovalo se po ní tvrziště, které je chráněno jako kulturní památka ČR.\n\nPísemné prameny o nejstarším panském sídle v Kostelní Bříze se nedochovaly. Jeho existenci dokládá pouze přídomek \"na Pirku\" používaný Osvaldem Planknárem roku 1444 a tvrziště, na kterém byly nalezeny zlomky keramiky ze čtrnáctého a patnáctého století. Samotná vesnice patřila ve čtrnáctém století k leuchtenberským lénům a ve druhé polovině čtrnáctého století byla rozdělena na dvě části, z nichž jedna tvořila část plikenštejnského panství. Tvrz vznikla nejspíše koncem čtrnáctého století. Později se majiteli vesnice stali Štampachové ze Štampachu, v jejichž majetku se připomíná vesnice v roce 1479.\n\nZ tvrze se dochovalo oválné tvrziště o rozměrech 18 × 14 metrů, které převyšuje okolní terén asi o 1,5 metru. Jediným pozůstatkem opevnění je náznak příkopu na severní straně, zatímco východní strana byla poničena výstavbou hřbitovní zdi.\n\n"}
{"id": "1281452", "url": "https://cs.wikipedia.org/wiki?curid=1281452", "title": "Polymorfismus (biologie)", "text": "Polymorfismus (biologie)\n\nPolymorfismus (někdy též heteromorfismus) je v biologii častý jev, při kterém se u určitého rostlinného nebo živočišného organismu vyskytuje více morfologických forem v jedné panmiktické populací, které se mezi sebou mohou běžně křížit. Odlišným případem jsou poddruhy, které bývají odděleny geograficky, specializací na podmínky (vlhko nebo sucho) nebo časem vývoje (kvetou na jaře nebo v létě).\n\nPolymorfní organismy se vyvinuly během fylogeneze z jednoho genotypu, jako adaptace na rozdílné prostředí nebo různé životní funkce. Obvykle slouží k udržování různých forem populace žijící v rozmanitém prostředí, představují rozrůznění uvnitř populace.V současnosti dochází ke vzniku polymorfních organismů i lidským přičinění, šlechtěním s cílem získat jedince s požadovaným vzhledem nebo vlastnostmi (např. pes domácí, brukev zelná). Polymorfismus se opírá o dědičné vlastnosti, proto se jim neoznačují ojediněle se vyskytující mutace. Hrubým vodítkem pro určení hranice mezi mutací a polymorfismem je pravidelný výskyt odlišných jedinců ve více než 1 % případů.\n\nPůvodně se za polymorfní označovaly pouze organismy, u kterých byly viditelně patrné odlišnosti ve vzhledu nebo schopnostech (odlišné barvy květů, srstí, pletí, očí, vlasů, jiné tvary listů, plodů, semen, strom nebo keř, různočnělečnost, pohlavní dimorfismus). Dnes se tento pojem vztahuje i na odlišnosti, které se mohou zjistit až specifickým testem (např. krevní skupina). U některých vlastností, např. barva květů, se polymorfismus může vyskytovat kontinuálně, od bílé přes růžovou až po červenou (náprstník červený), nebo diskrétně, bílá nebo červená (prstnatec bezový).\n\nV zoologii nemívají polymorfně odlišné skupiny formální označení, v botanice jejich rozrůznění představují výrazy kultivar nebo varieta.\n\nOpakem polymorfismu je monomorfismus, které označuje organismus s pouze jedinou formou. \n\n"}
{"id": "1281453", "url": "https://cs.wikipedia.org/wiki?curid=1281453", "title": "Mistrovství České republiky v orientačním běhu na dlouhé trati", "text": "Mistrovství České republiky v orientačním běhu na dlouhé trati\n\nMistrovství České republiky v orientačním běhu na dlouhé trati bylo pořádáno každoročně od roku od roku 1993 do roku 2010 a navazovalo na předcházející Mistrovství Československa. Zrušení tohoto mistrovství bylo z důvodu nízké účasti startujících a také nahrazení této disciplíny jinými.\n\nKromě hlavní ženské a mužské kategorie byly mistrovskými kategoriemi také junioři/rky a starší dorostenci/ky. Součástí závodu byla také Veteraniáda ČR a veřejný závod.\nTratě byly stavěny na časy vítězů v mistrovských kategoriích na 160% až 200% směrných časů tratí na klasické trati.\n\nPořadí závodníků podle získaných medailí (tzv. olympijského hodnocení) v hlavní mužské a ženské kategorii (H21 a D21) na Mistrovství ČR na klasické trati od roku 1993 do 2010, kdy tento typ mistrovství skončil.\n\n\n"}
{"id": "1281454", "url": "https://cs.wikipedia.org/wiki?curid=1281454", "title": "Willem Peters", "text": "Willem Peters\n\nWillem Peters (5. července 1903 – 30. března 1995) byl nizozemský atlet, specialista na trojskok, mistr Evropy z roku 1934.\n\nTřikrát startoval v trojskoku na olympiádě – v Paříži v roce 1924 skončil jedenáctý, v Amsterdamu v roce 1928 byl pátý a v Los Angeles o čtyři roky později obsadil páté místo. V roce 1927 výkonem 15,48 m vyrovnal evropský rekord (jako nizozemský vydržel až do roku 1963). V roce 1934 s v Turíně stal prvním mistrem Evropy v trojskoku výkonem 14,89 m.\n\n"}
{"id": "1281457", "url": "https://cs.wikipedia.org/wiki?curid=1281457", "title": "Manželský zákon (stejnopohlavní páry) 2013", "text": "Manželský zákon (stejnopohlavní páry) 2013\n\nManželský zákon (stejnopohlavní páry) 2013 je zákonem přijatý britským parlamentem, který legalizoval stejnopohlavní sňatky v Anglii a Walesu.\n\nSpojené království legalizovalo registrované partnerství v r. 2004, čímž umožnilo párům stejného pohlaví a manželům, z nichž jeden prošel změnou pohlaví, žít v právně uznaném partnerském svazku odlišném od manželství, ale bez užívání tohoto názvu, a bez klasického svatebního obřadu. Dřívější právní úprava nutila manželské páry k rozvodu, pokud jeden z nich prošel změnou pohlaví, anebo pokud nebyl pár zákonem uznáván jako heterosexuální – muž a žena.\n\nPo všeobecných volbách v r. 2010 oznámila v září 2011 Lynne Featherstoneová z Liberálně-demokratické strany, že by britská vláda měla v březnu 2012 zahájit konzultace na téma občanských sňatků pro homosexuální páry v Anglii a Walesu. Konzultace skončily v červnu 2012 následujíc projevem nové ministryně žen a rovných příležitostí Marie Millerové, že by vláda měla představit takovou legislativu do konce volebního období, a že k pracím na ní došlo už na aktuální parlamentní schůzi. Návrh manželského zákona (stejnopohlavní páry) byl v parlamentu projednáván 24. ledna 2013. Předsedové tří hlavních politických stran dali svým poslancům volnou ruku v přístupu k nové legislativě, což znamená, že mohli hlasovat pro i proti bez politických následků.\nNávrh se setkal většinou s vřelým přijetím v britské společnosti, zejména ze strany aktivistické organizace za LGBT práva Stonewall. Organizace Labour Humanists se k němu vyjádřila tak, že neexistuje žádný oprávněný etnický důvod odmítat gay manželství. Ministryně žen a rovných příležitostí Maria Millerová řekla v Dolní sněmovně, že návrhy instituci nijak nenaruší, ba naopak jí posílí. Jiní návrh odmítali. V prosinci 2012 řekl reverend Mark Davies při vánočním kázání, že návrh považuje za způsob jak oslabit víru a náboženství, který už dříve používali komunisté a nacisté. Ministryně pro náboženství baronka Warsi se zase obávala toho, jak ve školách učit o stejnopohlavním manželství a homosexuálních vztazích. Představitel opoziční skupiny Koalice za manželství (\"Coalition for Marriage\") označil legislativu za nebezpečnou pro britskou společnost. 18. května 2013 zveřejnilo více než 400 muslimských představitelů, včetně islámských učenců a reprezentantů mešit napříč celou zemí, otevřený odmítavý dopis s tím, že výchova dětí k akceptování homosexuality jako něčeho normálních poškozuje práva muslimských rodičů vychovávat své děti podle jejich náboženského přesvědčení.\n\nProti návrhu se vyslovilo i několik poslanců Dolní sněmovny. Konzervativní poslanec Matthew Offord se zeptal, zda po přijetí stejnopohlavního manželství budou následovat i další jiné alternativní svazky jako je třeba polygamie. Vláda se k tomu vyjádřila tak, že něco takového by bylo nepřípustné. Konzervativní poslanec Edward Leigh vládní pokus o redefinici manželství odsoudil a Labouristický poslanec Austin Mitchell řekl, že stejnopohlavní manželství není důležité, ani pro zemi přínosné.\n\nNávrh byl podroben prvnímu čtení 24. ledna 2013.\n\nNávrh se dostal do druhého čtení 5. února 2013 a byl přijat podstatnou většinou 400:175.\n\nManželský zákon (stejnopohlavní páry) 2013\n\nSkotská národní strana se hlasování o návrhu nezúčastnila, protože se týkal pouze Anglie a Walesu.\n\nNávrh byl přezkoumáván Komisí pro manželský zákon (stejnopohlavní páry). Účelem jejího založení byl podrobný přezkum návrhu. Komise k němu nepřidala žádné pozměňovací návrhy a vrátila jej 12. března 2013 do Dolní sněmovny.\n\n12. února 2013 ještě před zahájením komisionálního přezkumu bylo obdrženo několik dotazů z řad občanů i organizací – Anglikánské církve, Konference katolických biskupů Anglie a Walesu, Velšské církve, Lorda Pannicka, baronky Kennedyové z Shawu, Stonewallu, Gay a lesbické nadace, Společnosti pro výzkum a vzdělávání o genderové identitě, Liberálních judaistů, Zastupitelského výboru britských Židů, Out4Marriage, Koalice pro manželství a profesora Juliana Riversel z Univerzity v Bristolu.\n\n14. února 2013 se k nim připojili také Kvakeři, Generální shromáždění unitárních a svobodných křesťanských církví, Metodistická církev, Unie reformačních církví, Liberty, Komisi pro rovnost a lidská práva, Cooperative Group, Schools OUT, PSHE Association, Jeffrey John, Alice Arnoldová, Brendan O'Neill a Mark Jones za advokáty.\n\nSložení členů komise:\n\nNávrh byl zhodnocený Dolní sněmovnou jako celek po publikaci komisionální zprávy 20. a 21. května 2013. Během tohoto procesu bylo přijato několik pozměňovacích návrhů:\n\nNávrh se dostal v Dolní sněmovně do třetího čtení 21. května 2013 a byl přijat většinou hlasů 366:161..\n\nNávrh manželského zákona (stejnopohlavní páry) 2013\n\nNávrh se dostal do prvního čtení ve Sněmovně lordů 21. května 2013.\n\nNávrh byl odmítnut Sněmovnou lordů 3. a 4. června 2013 po hlasování 390 (72 %) lordů pro a 148 (28 %) proti vyprošťovací změně, čímž se návrh zamítnul. Vyprošťovací návrh byl podpořen a návrh manželského zákona nepřijat většinou stran zastoupených ve Sněmovně lordů.\n\nČlenové Sněmovny lordů, jejíchž průměrná věková struktura činí 69 let, se v prvé řadě snažila o další přezkum návrhu, a proto jej v druhém čtení vrátila komisím, aby jej vylepšily. Návrh se proto setkal s těžkou překážkou, včetně značné hlasité opozice. Za vyprošťovací změnou stál lord Dear, čímž se návrh jako celek efektivně odmítnul ve druhém čtení. Návrh byl odmítán z důvodu porušování tradic, nedemokratického a protináboženského charakteru. Mezi podporovateli návrhu byli buď ti, kteří žili v trvalém homosexuálním vztahů lord Alli, baronka Barkerová, lord Black z Brentwoodu a lord Smith z Finsbury. Další z nich měl dceru žijící v lesbickém vztahu. Podpora LGBT práv se našla i u heterosexuálních členů například lorda Jenkina. 9 z 14 anglikánských biskupů hlasovalo pro změnu a patnáct se zdrželo.\n\nFinální hlasování téměř 3-1 proti změně a pro návrh bylo médii a jinými pozorovateli popisováno jako velmi pozoruhodné a ohromující..\n\nNávrh manželského zákona (stejnopohlavní páry) 2013 – vyprošťovací návrh lorda Deara\nNávrh se dostal ve Sněmovně lordů do komisionální fáze 17., 19. a 24. června 2013. Tam se projednávaly vládní pozměňovací návrhy:\n\nNávrh se dostal do fáze reportu ve Sněmovně lordů 8. a 10. července 2013. Během ní byly přijaty vládní pozměňovací návrhy:\n\nNávrh prošel Sněmovnou lordů 15. července 2013.\n\nNovelizovaný návrh byl vrácen Dolní sněmovně 16. července 2013. Ta jej ten samý den podpořila.\n\n17. července 2013 podepsala návrh britská královna Alžběta II., čímž byl ukončen legislativní proces, a návrh se tak stal přijatým.\n\n\n"}
{"id": "1281461", "url": "https://cs.wikipedia.org/wiki?curid=1281461", "title": "Monte San Salvatore", "text": "Monte San Salvatore\n\nMonte San Salvatore je hora ležící v Lepontských Alpách na území Švýcarska, vysoká 912 m n. m. Tyčí se nad Luganským jezerem na poloostrově Ceresio a vytváří charakteristickou dominantu města Lugano. Je pojmenována podle svatého Spasitele.\n\nNa vrchol hory je možno dostat se pěšky (z obce Pazzallo vede zajištěná cesta otevřená roku 2002) nebo lanovou dráhou, která byla vybudována roku 1890 podle projektu Franze Josefa Buchera a Josefa Durrer-Gassera. Spodní stanice lanovky se nachází v městečku Paradiso, koleje měří 1660 m a cesta trvá dvanáct minut. Na vrcholu Monte San Salvatore se nachází kostelík s muzeem, vysílač společnosti Radiotelevisione Svizzera a vyhlídková věž, z jejíhož vrcholu je vidět všemi směry daleko do kraje.\n\nŠéfkuchař Joseph Favre pojmenoval podle hory svůj moučník \"puding Salvator\", který připravil pro Michaila Bakunina při jeho návštěvě Lugana roku 1876.\n\nNěmecký režisér Werner Jacobs natočil v roce 1955 film \"San Salvatore\", jehož děj se odehrává v plicním sanatoriu na svazích hory.\n\n"}
{"id": "1281462", "url": "https://cs.wikipedia.org/wiki?curid=1281462", "title": "Milan Riedl", "text": "Milan Riedl\n\nMilan Riedl [milan rídl] (2. září 1921 Žilina – 8. července 2012 tamtéž) byl slovenský fotbalový obránce.\n\nV československé lize hrál za ŠK Žilina, vstřelil dvě prvoligové branky. Za války hrál slovenskou ligu za Žilinu a OAP Bratislava, s nímž v ročníku 1942/43 získal mistrovský titul.\n\n\n"}
{"id": "1281463", "url": "https://cs.wikipedia.org/wiki?curid=1281463", "title": "Radoslav Stárek", "text": "Radoslav Stárek\n\nRadoslav Stárek [radoslau stárek] (8. srpna 1927 Žilina – 6. února 1974 tamtéž) byl slovenský fotbalový útočník.\n\nV československé lize hrál za ŠK Žilina, vstřelil dvě prvoligové branky.\n\n\n"}
{"id": "1281465", "url": "https://cs.wikipedia.org/wiki?curid=1281465", "title": "Ľudovít Skach", "text": "Ľudovít Skach\n\nĽudovít Skach (23. září 1922 Žilina – 2007 tamtéž) byl slovenský fotbalový útočník.\n\nV československé lize hrál za ŠK Žilina, vstřelil dvě prvoligové branky.\n\n\n"}
{"id": "1281467", "url": "https://cs.wikipedia.org/wiki?curid=1281467", "title": "Tour de France 2017", "text": "Tour de France 2017\n\nTour de France 2017 byl 104. ročníkem nejslavnějšího cyklistického závodu světa – Tour de France. Takzvaný Grand Départ neboli velký start začal časovkou 1. července v Düsseldorfu a skončil 23. července 2017 na Champs-Élysées v Paříži. Do závodu nastoupilo celkem 198 jezdců z 22 týmů.\n\nPrvní etapa se jela 1. července v německém Düsseldorfu. Jednalo se o 14 km dlouhou časovku. Etapu vyhrál Brit Geraint Thomas. Nejlepším českým závodníkem byl 31. Zdeněk Štybar.\n\nDruhá etapa se jela 2. července z německém Düsseldorfu do belgického Lutychu. Jednalo se o rovinatou etapu se dvěma vrcholy 4. kategorie. Ve spurtu vyhrál Němec Marcel Kittel před druhým Démarem.\n\nTřetí etapa se jela 3. července z belgického Verviers přes Lucembursko až do francouzského Longwy. Ve spurtu zvítězil Slovák Peter Sagan před Australanem Matthewsem.\n\nČtvrtá etapa se jela 4. července z lucemburského Mondorf-Les-Bains do francouzského Vittelu. Ve spurtu zvítězil Francouz Arnaud Démare.\n\nPátá etapa se jela 5. července z Vittelu na Planinu krásných dívek (francouzsky La Planche des Belles Filles). V etapě byl 1 vrchol 3. kategorie a cíl byl na vrcholu 1. kategorie. Zvítězil Ital Fabio Aru před Irem Martinem.\n\nŠestá etapa se jela 6. července z Vesoulu do Troyes. V etapě byly 2 vrcholy 4. kategorie. Ve spurtu zvítězil Němec Marcel Kittel před Francouzem Démarem.\n\nSedmá etapa se jela 7. července z Troyes do Nuits-Saint-Georges. V etapě byl 1 vrchol 4. kategorie. Ve spurtu zvítězil Němec Marcel Kittel před Norem Boassonem Hagenem.\n\nOsmá etapa se jela 8. července z Dole do Station des rousses. V etapě byl 1 vrchol 3. kategorie, 1 vrchol 2. kategorie a 1 vrchol 1. kategorie. Zvítězil Francouz Lilian Calmejane. Na pátém místě dojel Roman Kreuziger.\n\nKrálovská devátá etapa se jela 9. července z Nantuy do Chambéry. V etapě byl 1 vrchol 4. kategorie, 2 vrcholy 3. kategorie, 1 vrchol 2. kategorie a 3 vrcholy extra kategorie. Zvítězil Kolumbijec Rigoberto Uran. Náročnou etapu nedokončilo 12 jezdců. Pět jich odstoupilo kvůli zranění (Thomas, který ze začátku TdF vedl celkové pořadí, Porte, Mori, Gesink a van Emden) a 7 jich nestihlo časový limit vymezený na etapu (mezi nimi např. starší bratr Petera Sagana Juraj nebo Démare, vítěz etapy a bývalý nositel zeleného trikotu)\n\nDesátá etapa se jela 11. července z Périgeux do Bergeracu. V etapě byly 2 vrchol 4. kategorie. Ve spurtu zvítězil Němec Marcel Kittel před Degenkolbem.\n\nJedenáctá etapa se jela 12. července z Eymet do Pau. V etapě byl 1 vrchol 4. kategorie. Ve spurtu zvítězil Němec Marcel Kittel před Groenewegenem.\n\nDvanáctá etapa se jela 13. července z Pau do Peyragues. V etapě byl 1 vrchol 4. kategorie, 2 vrcholy 2. kategorie, 2 vrcholy 1. kategorie a 1 vrchol extra kategorie. Zvítězil Francouz Romain Bardet. V etapě ztratil lídr Chris Froome a do žlutého se tak oblékl Fabio Aru.\n\n\nTřináctá etapa se jela 14. července ze Saint-Girons do Foix. V etapě byly 3 vrcholy 1. kategorie. Zvítězil Francouz Warren Barguil.\n\n\nČtrnáctá etapa se jela 15. července z Blagnacu do Rodez. V etapě byly 2 vrcholy 3. kategorie. Ve spurtu zvítězil Australan Michael Matthews před van Avermaetem. V etapě ztratil lídr závodu Fabio Aru, do žlutého se tak vrátil Chris Froome\n\n"}
{"id": "1281468", "url": "https://cs.wikipedia.org/wiki?curid=1281468", "title": "Vojtech Halmi", "text": "Vojtech Halmi\n\nVojtech Halmi [vojtěch halmi] (23. dubna 1904 Smolnícka Huta – 1986) byl slovenský fotbalista a trenér.\n\nSe Žilinou se stal v letech 1928 a 1929 mistrem Slovenska. Poté byl hráčem Zvolenského TK, kde od podzimu 1933 působil jako hrající trenér.\n\nOd 1. ledna 1944 do 9. září 1945 byl trenérem Žiliny.\n\n\n"}
{"id": "1281470", "url": "https://cs.wikipedia.org/wiki?curid=1281470", "title": "Vlastimil Ipser", "text": "Vlastimil Ipser\n\nVlastimil Ipser (1912 – ?), často chybně uváděný jako Vlastimil Ypser, byl slovenský fotbalový záložník a trenér. Věnoval se rovněž tenisu a lyžování.\n\nV československé lize hrál za AC Sparta/Sokol/Manet Považská Bystrica, aniž by skóroval. Za druhé světové války nastupoval tamtéž ve slovenské lize.\n\nMezi seniory hrál už jako patnáctiletý, své tisící soutěžní utkání absolvoval proti Sokolu SBZ Ružomberok v roce 1951. Do Považské Bystrice přestoupil roku 1933 z Bratislavy za 600 Kčs a její dres nakonec oblékal plných 30 let. Jednalo se o univerzálního fotbalistu, nejčastěji však nastupoval jako levý záložník.\n\nPamátným byl pro něj zápas proti ŠK Bratislava na Tehelném poli v roce 1939, kde považskobystričtí remizovali 2:2 a stali se tak neoficiálním mistrem Slovenska. Oba jejich góly vstřelil „Vlasto“ Ipser.\n\nS 894 starty je rekordmanem v počtu odehraných zápasů za A-mužstvo Považské Bystrice, vstřelil v nich 398 branek. Za B-mužstvo odehrál dalších 226 utkání, ještě ve věku 50 let byl nejlepším střelcem okresu (1962). Během těchto 1 060 utkání v dresu Považské Bystrice (1933–1963) nebyl ani napomínán, ani vyloučen.\n\nBohaté zkušenosti předával mladším už v průběhu své dlouhé hráčské kariéry, byl i hrajícím trenérem považskobystrického A-mužstva.\n\n\n"}
{"id": "1281471", "url": "https://cs.wikipedia.org/wiki?curid=1281471", "title": "Ipser", "text": "Ipser\n\nPříjmení Ipser, přechýleně Ipserová, nosí více osobností:\n\n"}
{"id": "1281472", "url": "https://cs.wikipedia.org/wiki?curid=1281472", "title": "Semjonov (město)", "text": "Semjonov (město)\n\nSemjonov () je město v Nižněnovgorodské oblasti v Ruské federaci. Při sčítání lidu v roce 2010 měl bezmála pětadvacet tisíc obyvatel.\n\nSemjonov leží na říčce Sanochtě, pravém přítoku Kerženěcu v povodí Volhy. Od Nižného Novgorodu, správního střediska oblasti, je vzdálen přibližně sedmdesát kilometrů severovýchodně.\n\nPo severozápadním okraji města prochází železniční trať z Moskvy do Kirova.\n\nSemjonov vznikl v první polovině sedmnáctého století jako sídlo starověrců a až do Říjnové revoluce začátkem dvacátého století byl jedním z jejich hlavních středisek.\n\nPrvní zmínka je z roku 1644, pod jménem \"Semjonovskoje\", v roce 1717 je zmíněn jako \"Semjonovo\". Městem se stal v roce 1779 už pod jménom \"Semjonov\".\n\nOd roku 1927 je město připojeno k železniční síti.\n"}
{"id": "1281504", "url": "https://cs.wikipedia.org/wiki?curid=1281504", "title": "Petr Grund", "text": "Petr Grund\n\nPetr Grund (* 29. září 1970) je bývalý český fotbalista, obránce.\n\nV české lize hrál za FC Bohemians Praha a FK Chmel Blšany. Nastoupil ve 22 ligových utkáních. Gól v lize nedal. V nižších soutěžích hrál i za FC Portal Příbram, v Německu za FC Erzgebirge Aue, FC Oberlausitz Neugersdorf a VFC Plauen a dále za FK Králův Dvůr.\n\n\n"}
{"id": "1281516", "url": "https://cs.wikipedia.org/wiki?curid=1281516", "title": "Carlingford Lough", "text": "Carlingford Lough\n\nCarlingford Lough (irsky \"Loch Cairlinn\"; v ulsterské skotštině \"Carlinford Loch\" nebo \"Cairlinfurd Loch\") je mořská zátoka na východním pobřeží Irska. Středem zátoky v celé její délce prochází státní hranice mezi Irskou republikou a Severním Irskem, které je součástí Spojeného království. Z politicko-administrativního hlediska je jižní břeh zátoky součástí hrabství Louth v Irsku, zatímco severní břeh přináleží severoirskému hrabství Down. Téměř souběžně se státní hranicí zátokou prochází i hranice severoirské chráněné krajinné oblasti Mourne and Slieve Croob AONB (\"Area of\" \"Outstanding Natural Beauty\").\n\nPojmenování zátoky pochází ze staronorského jména \"Kerlingfjǫrðr\", což volně přeloženo znamená \"úzká bažinatá zátoka\". Historicky byla pro zátoku používána irská jména \"Cuan Snámh-Aighneach\", \"Snámh - Aighneach\" nebo \"Cuan Cairlinne.\" Starší anglický název byl \"Nury (Newry) Bay\".\n\nZ geomorfologického hlediska je Carlingford Lough fjordem ledovcového původu. Tato zátoka je spolu s Lough Swilly v hrabství Donegal a Killary Harbour v hrabství Galway a Mayo jedním ze tří fjordů v Irsku.\n\nŠířka přibližně 15 km dlouhého fjordu se pohybuje od necelých dvou po maximálně 5,5 km. Nejužší místo je mezi mysy Greenore Point na jihu a Duggans Point na severu. Zátoka je obklopená horami - pohořím Mourne na severu a pohořím Cooley na stejnojmenném poloostrově na jihu.\n\nNejvětším sídlem na břehu zátoky je severoirské město Warrenpoint, které se nachází v nejzápadnější části fjordu při ústí řeky a kanálu Newry. Dalšími sídly na severním břehu jsou vesnice Rostevor a Greencastle. Na jižním břehu na poloostrově Cooley se nachází město Carlingford a dvě menší sídla Omeath a Greenore, která od roku 1876 spojovala místní železnice. Tato železniční trať, hojně využívaná pro turismus, byla zrušena k 1. lednu 1952. \n\nVjezdu do zátoky dominuje činný maják Haulbowline Lighthouse.Tento 34 metrů vysoký kamenný maják byl vybudován v roce 1824 poblíž mysu Cranfield Point (irsky \"Pointe Chreamhchoille\") v hrabství Down, který je nejjižnějším bodem Severního Irska. Provoz majáku byl automatizován v roce 1965. \n\nPři severním břehu zátoky se nacházejí četné mělčiny a slaniska, která jsou jako zimoviště vyhledávána zejména populací bernešky tmavé (\"Branta bernicla hrota\"). Skaliska v ústí fjordu do Irského moře slouží jako hnízdiště rybáků, kteří loví potravu ve zdejších mělkých vodách. \n\nÚzemí Carlingford Lough o rozloze 830,51 ha je chráněno jako významné ptačí území. Oblast mezi  Killowen Point a Soldiers Point v severní části Carlingford Lough byla zapsána 9. března 1998 na seznam chráněných mokřadů podle Ramsarské úmluvy.\n\n"}
{"id": "1281535", "url": "https://cs.wikipedia.org/wiki?curid=1281535", "title": "Horst", "text": "Horst\n\nHorst může být:\n\n"}
{"id": "1281539", "url": "https://cs.wikipedia.org/wiki?curid=1281539", "title": "SPB", "text": "SPB\n\nSPB může znamenat:\n\n"}
{"id": "1281541", "url": "https://cs.wikipedia.org/wiki?curid=1281541", "title": "Horst (Lauenburg)", "text": "Horst (Lauenburg)\n\nHorst je vesnice v okresu Vévodství lauenburské v německé spolkové zemi Šlesvicko-Holštýnsko. Při archeologických vykopávkách byly nedaleko vesnice nalezeny slovanské relikvie ze sedmého století. První písemná zmínka o vesnici Horst pochází z roku 1128. Od roku 1998 zde fungovalo divadlo . Počínaje rokem 2006 je vesnice ve správě kolektivu obcí Lauenburgische Seen.\n\n"}
{"id": "1281547", "url": "https://cs.wikipedia.org/wiki?curid=1281547", "title": "Horst (Steinburg)", "text": "Horst (Steinburg)\n\nHorst je obec v okresu Steinburg v německé spolkové zemi Šlesvicko-Holštýnsko. Leží u dálnice A23 mezi městy Itzehoe a Elmshorn a zároveň tudy prochází železnice spojující Hamburk s Kielem. Jde o sídlo kolektivu obcí Horst-Herzhorn. První písemná zmínka o obci Horst pochází z doby kolem roku 1234. Narodili se zde například matematik Jacob Struve a mořeplavec Johannes Clauß Voß.\n"}
{"id": "1281549", "url": "https://cs.wikipedia.org/wiki?curid=1281549", "title": "Horst (Vorpommern-Rügen)", "text": "Horst (Vorpommern-Rügen)\n\nHorst je vesnice v okresu Vorpommern-Rügen v německé spolkové zemi Meklenbursko-Přední Pomořansko. Leží 12 kilometrů východně od města Grimmen, 21 kilometrů jihovýchodně od Stralsundu a 11,5 kilometru severozápadně od Greifswaldu. První písemná zmínka o vesnici Horst pochází ze 12. března 1323, avšak oblast byla osídlena mnohem dříve. V roce 1871 zde žilo 476 obyvatel. K roku 2015 jich bylo pouze 292. Narodil se zde například teolog Albert Georg Schwartz.\n"}
{"id": "1281557", "url": "https://cs.wikipedia.org/wiki?curid=1281557", "title": "Jiří Hladík (fotbalista)", "text": "Jiří Hladík (fotbalista)\n\nJiří Hladík (* 1930) je bývalý československý prvoligový fotbalista.\n\nV československé lize nastoupil za Lokomotívu Košice ve dvou utkáních, aniž by skóroval.\n\n"}
{"id": "1281559", "url": "https://cs.wikipedia.org/wiki?curid=1281559", "title": "Zuko Džumhur", "text": "Zuko Džumhur\n\nZuko Džumhur (24. září 1920 Konjic, Království Srbů, Chorvatů a Slovinců – 27. listopadu 1989 Herceg Novi, Socialistická federativní republika Jugoslávie), vlastním jménem Zulfikar, byl bosenskohercegovský spisovatel, cestovatel a cestopisec, filmový a televizní scenárista a kreslíř bosňáckého původu.\n\nNarodil se do rodiny duchovního Abduselama Džumhura (1885–1933) a Vasviji Tufo (1900–1978). Abduselam byl za svou inklinaci k srbské (jihoslovanské) národní myšlence za první světové války internován v internačním táboře v Aradu. Roku 1920 se rodina přestěhovala do Bělehradu, kde otec získal práci jako bělehradský imám a nato hlavní imám (muftí) armády nového jihoslovanského státu. Po otcově smrti se rodina přestěhovala do Sarajeva. V bosenskohercegovské metropoli Zuko dokončil střední školu. Roku 1939 se zapsal na Právnickou fakultu Univerzity v Bělehradě, ale brzy přešel na Akademii výtvarných umění\n\nJeho mladší bratr Džemal (1925–1945) byl na konci ustašovské vlády v Sarajevu odsouzen k pěti letům vězení, ale fašisté jej nakonec spolu s dalšími zatčenými levicovými aktivisty popravili v koncentračním táboře Jasenovac.\n\nPrvní kresby Zuko uveřejnil v listu \"Narodna armija\" (Lidová armáda) roku 1947. Později uveřejňoval své výtvarné práce v periodikách \"Jež, Borba, Politika, Oslobođenje, NIN\" aj. Za svůj život uveřejnil na 10 000 karikatur. Napsal scénáře k několika krátkometrážním a třem hraným filmům. Pro TV Sarajevo připravoval oblíbený cestovatelský pořad \"Hodoljublje\" (Cestomilství).\n\nZuko si vzdal za manželku Veziru, dceru Maliće Pelivanoviće (mezi světovými válkami jugoslávského poslance původem z kosovské Gory), s níž přivedl na svět dceru Donizadu (vdanou Milatović).\n\nZemřel v černohorském letovisku Herceg Novi, ale pohřben byl 29. listopadu 1989 v rodném Konjici.\n\n"}
{"id": "1281560", "url": "https://cs.wikipedia.org/wiki?curid=1281560", "title": "Kolbasov", "text": "Kolbasov\n\nKolbasov (maďarsky \"Kolbaszó\") je obec na Slovensku v okrese Snina v Prešovském kraji na úpatí Bukovských vrchů poblíž ukrajinské hranice.\n\nPrvní písemná zmínka o obci pochází z roku 1548.\n"}
{"id": "1281570", "url": "https://cs.wikipedia.org/wiki?curid=1281570", "title": "Omer (rozcestník)", "text": "Omer (rozcestník)\n\nOmer může označovat:\n\n\n"}
{"id": "1281574", "url": "https://cs.wikipedia.org/wiki?curid=1281574", "title": "Andrej Lukošík", "text": "Andrej Lukošík\n\nAndrej Lukošík (* 5. října 1947 Levoča, Československo) je bývalý československý házenkář.\n\nS týmem Československa byl získal stříbrnou medaili z letních olympijských her v Mnichově v roce 1972. Hrál v 4 utkáních a dal 1 gól. Na klubové úrovni hrál za Tatran Prešov. Byl vyhlášen nejlepším házenkářem Slovenska za rok 1973. \n\n"}
{"id": "1281582", "url": "https://cs.wikipedia.org/wiki?curid=1281582", "title": "Seznam dílů seriálu Elena z Avaloru", "text": "Seznam dílů seriálu Elena z Avaloru\n\nToto je seznam dílů seriálu \"Elena z Avaloru\".\n\n<onlyinclude></onlyinclude>\n\n"}
{"id": "1281583", "url": "https://cs.wikipedia.org/wiki?curid=1281583", "title": "Seznam ruských velkokněžen", "text": "Seznam ruských velkokněžen\n\nRuské velkokněžny byly dcerami nebo vnučkami v ženské linii vládců Ruska nebo manželkami ruských velkoknížat.\n"}
{"id": "1281589", "url": "https://cs.wikipedia.org/wiki?curid=1281589", "title": "Domažlický Kulturovar", "text": "Domažlický Kulturovar\n\nDomažlický Kulturovar je multižánrový hudební festival každoročně pořádaný od roku 2010 v Domažlicích. První ročník festivalu v roce 2010 se konal v historické budově bývalého domažlického pivovaru. Festival postupně putuje centrem Domažlic a v uplynulých letech proběhl například v zahradě bývalého Augustiniánského kláštěra nebo na Náměstí míru v Domažlicích.\n\n"}
{"id": "1281592", "url": "https://cs.wikipedia.org/wiki?curid=1281592", "title": "Technologičeskij institut (stanice metra v Petrohradu)", "text": "Technologičeskij institut (stanice metra v Petrohradu)\n\nTechnologičeskij institut () je přestupní stanice metra v Petrohradu. Obsluhují ji dvě severojižní linky Kirovsko-Vyborgskaja (č. 1, červená) a Moskovsko-Petrogradskaja (č. 2, modrá). Nachází se v blízkosti Technologického institutu.\n\nStanice sestává ze dvou oddělených hal, jež jsou koncipovány jako ostrovní vestibuly (vystupuje se doleva). Starší hala byla otevřena na lince 1 už 15. listopadu 1955, je vyzdobena obklady bílého uralského mramoru a motivy vědeckých a technických úspěchů sovětských vědců; novější hala byla otevřena 29. dubna 1961 na lince 2 a byla vybudována ve funkcionalistickém stylu. Od 1. listopadu 1963 byla stanice zprovozněna jako plně přestupní stanice, v první hale staví vlaky směřující na jih, zatímco ve druhé lze nastoupit do souprav směřujících na sever.\n\nDne 3. dubna 2017 vybuchla ve vlaku modré linky směřujícím ze stanice Sennaja Ploščaď na Technologičeskij institut nastražená bomba; při útoku bylo zabito 14 lidí a na 50 dalších bylo zraněno. I přes výbuch v tunelu strojvedoucí úspěšně dojel se soupravou až do této stanice, čímž podle vyšetřování zachránil životy mnoha zraněným lidem.\n\n"}
{"id": "1281595", "url": "https://cs.wikipedia.org/wiki?curid=1281595", "title": "Dvacáté století (časopis)", "text": "Dvacáté století (časopis)\n\nDvacáté století (anglicky \"The Twentieth Century\") je recenzovaný vědecký časopis vycházející při Ústavu světových dějin Filozofické fakulty Univerzity Karlovy. Dvakrát ročně přináší příspěvky v českém a anglickém jazyce věnované moderně koncipovanému bádání o dějinách dvacátého století, jejichž autory jsou přední čeští a zahraniční historikové (či další odborníci). Těmto původním studiím zaměřeným zpravidla na politické, hospodářské, sociální a kulturní aspekty dějin dvacátého století v evropském kontextu, jsou věnovány tři čtvrtiny každého čísla, zbytek pak tvoří recenze odborných publikací z okruhu zájmu časopisu.\n\nJako všechny časopisy z produkce Vydavatelství Filozofické fakulty Univerzity Karlovy vychází i časopis Dvacáté století od roku 2015 zcela v režimu Open Access a jeho digitální podoba je tedy čtenářům volně dostupná z webových stránek.\n\n"}
{"id": "1281596", "url": "https://cs.wikipedia.org/wiki?curid=1281596", "title": "Fórum sociální práce", "text": "Fórum sociální práce\n\nFórum sociální práce (v angličtině \"Social Work Forum\") je recenzovaný neimpaktovaný časopis, který od roku 2010 vydává Filozofická fakulta Univerzity Karlovy, a který se zabývá teoretickými i praktickými otázkami sociální práce. Časopis vychází ve dvou číslech ročně a obsah každého čísla bývá rozdělen na část s recenzovanými akademickými statěmi, část zabývající se metodikou sociální práce, část s recenzemi publikací z okruhu zájmu časopisu a část, v níž se dostává prostor kráceným závěrečným pracím studentů z Katedry sociální práce FF UK. \n\nJako všechny časopisy z produkce Vydavatelství Filozofické fakulty Univerzity Karlovy vychází i Fórum sociální práce od roku 2015 zcela v režimu Open Access a jeho digitální podoba je tedy čtenářům volně dostupná z webových stránek.\n\n"}
{"id": "1281597", "url": "https://cs.wikipedia.org/wiki?curid=1281597", "title": "Historie - Otázky - Problémy", "text": "Historie - Otázky - Problémy\n\nHistorie - Otázky - Problémy (v angličtině \"History - Questions - Issues\") je periodikum Ústavu českých dějin Filozofické fakulty Univerzity Karlovy. Časopis se zaměřuje hlavně na historii českých zemí a střední Evropy od raného středověku po soudobé dějiny. Krom pojednávání o historických tématech v jejich politických, kulturních, sociálních a hospodářských aspektech, nabízí časopis také poznatky z dějin historiografie a vhledy do současného vývoje metodologie historické vědy a didaktiky dějepisu. Tyto studie doplňují i obsáhlejší anotace nejnovějších obhájených studentských prací, zprávy z proběhlých konferencí a recenze odborných publikací z okruhu zájmu časopisu. \n\nJako všechny časopisy z produkce Vydavatelství Filozofické fakulty Univerzity Karlovy vychází i časopis Historie – Otázky – Problémy od roku 2015 zcela v režimu Open Access a jeho digitální podoba je tedy čtenářům volně dostupná z webových stránek.\n\n"}
{"id": "1281598", "url": "https://cs.wikipedia.org/wiki?curid=1281598", "title": "John Brzenk", "text": "John Brzenk\n\nJohn Brzenk (* 15. července 1964 McHenry) je americký reprezentant v armwrestlingu. Guinessova kniha rekordů ho označila za nejlepšího armwlestrera všech dob, sedmnáctkrát byl vyhlášen nejlepším závodníkem v tomto sportu bez rozdílu vah. Má obvod bicepsu 46 cm. Pracuje jako letecký mechanik ve firmě Delta Air Lines.\n\nJako osmnáctiletý se stal poprvé juniorským mistrem světa, v roce 1986 vyhrál v Las Vegas turnaj Over the Top v nejtěžší váhové kategorii. Je také vítězem soutěží Ultimate Armwrestling League, World Wristwrestling Championship a Zloty Tur/Nemiroff World Cup.\n\nHrál menší roli ve filmu \"Do útoku\", v roce 2009 byl o něm natočen dokument \"Pulling John\".\n"}
{"id": "1281601", "url": "https://cs.wikipedia.org/wiki?curid=1281601", "title": "Veronika Scheuerová", "text": "Veronika Scheuerová\n\nVeronika Scheuerová (* 21. října 1997 Lanškroun) je česká reprezentantka ve sportovním lezení z horolezeckého oddílu HK Lanškroun, vicemistryně ČR, juniorská mistryně ČR a vítězka Českého poháru mládeže v lezení na rychlost. Závodí také v lezení na obtížnost a v boulderingu, nyní pod vedením trenéra Tomáše Bintera st.. V Lanškrouně ji dříve trénoval Ivan Šifra a chodila zde na gymnázium.\n\n\n\n\n"}
{"id": "1281602", "url": "https://cs.wikipedia.org/wiki?curid=1281602", "title": "Prague Papers on the History of International Relations", "text": "Prague Papers on the History of International Relations\n\nPrague Papers on the History of International Relations je název mezinárodního recenzovaného odborného časopisu, vycházejícího ve Vydavatelství Filozofické fakulty Univerzity Karlovy. Časopis ve své současné podobě je výsledkem spolupráce Ústavu světových dějin FF UK a Institutu pro východoevropské dějiny Fakulty historických a kulturních věd Vídeňské univerzity. Přináší především studie v oboru mezinárodních vztahů a jejich dějin vzešlé z per odborníků z celého světa. \n\nJako všechny časopisy z produkce Vydavatelství Filozofické fakulty Univerzity Karlovy vychází i časopis \"Prague Papers on the History of International Relations\" od roku 2015 zcela v režimu Open Access a jeho digitální podoba je tedy čtenářům volně dostupná z webových stránek.\n\n"}
{"id": "1281603", "url": "https://cs.wikipedia.org/wiki?curid=1281603", "title": "Řád Isabely Katolické", "text": "Řád Isabely Katolické\n\nŘád Isabely Katolické () je španělský civilní řád udělovaný za zásluhy o stát. Vyznamenání není určeno jen Španělům, mezi držiteli je i mnoho cizinců.\n\nŘád zřídil 14. března 1815 král Ferdinand VII. Španělský k poctě Isabely Kastilské a nazval jej Královský a americký řád Isabely Katolické (). Záměrem bylo „odměňovat neochvějnou věrnost Španělsku a zásluhy španělských občanů a cizinců o dobrou pověst národa a to zejména za výjimečné služby poskytované ku prospěchu držav v Americe a v zámoří.“ Řád byl královským dekretem z 26. července 1847 reorganizován v nynější Řád Isabely Kastilské se širším záběrem neomezujícím se jen na obě Ameriky.\n\nVelmistrem řádu je španělský král (nyní Filip VI. Španělský). Velikým kancléřem je ministr zahraničí Španělska, všechny listiny nesou oba podpisy.\n\n\nPůvodní statut řádu vydaný 24. března 1815 zřizoval tři třídy. Od té doby se rozdělení a počet tříd několikrát změnil.\n\nOdznakem je rudě smaltovaný tlapatý kříž se zlatým rámováním. Vrcholy jsou jsou zakončeny zlatou kuličkou. Střed je obkroužen vavřínovou ratolestí s bílou stuhou, na bílém pokladu jsou nápisy „A La Lealtad Acrisolada“ (Za prokázanou věrnost) a Por Isabel la Católica (Za Izabelu Katolickou). Stužka je žlutá s bílým proužkem uprostřed.\n"}
{"id": "1281609", "url": "https://cs.wikipedia.org/wiki?curid=1281609", "title": "Pražské egyptologické studie", "text": "Pražské egyptologické studie\n\nPražské egyptologické studie (v angličtině \"Prague Egyptological Studies\") jsou odborným recenzovaným časopisem vydávaným Českým egyptologickým ústavem Filozofické fakulty Univerzity Karlovy. Cílem časopisu je sloužit jako zdroj informací o současných výzkumech na území Egypta a Súdánu. Sestává ze zpráv z konkrétních terénních výzkumů, příspěvků o proběhlých konferencích, hlavně však z odborných studií zaměřených na aspekty dějin starověkého Egypta na něž se zde ve svých příspěvcích zaměřují egyptologové, historikové, orientalisté a přírodní vědci. \n\nČasopis vychází dvakrát ročně - jedno číslo je anglické, druhé české.\n\nJako všechny časopisy z produkce Vydavatelství Filozofické fakulty Univerzity Karlovy vychází i časopis Pražské egyptologické studie (PES) od roku 2015 zcela v režimu Open Access a jeho digitální podoba je tedy čtenářům volně dostupná z webových stránek.\n\n"}
{"id": "1281610", "url": "https://cs.wikipedia.org/wiki?curid=1281610", "title": "Marie Schwarzbursko-Rudolstadtská", "text": "Marie Schwarzbursko-Rudolstadtská\n\nMarie Schwarzbursko-Rudolstadtská (29. ledna 1850 - 22. dubna 1922) byla třetí manželkou meklenbursko-zvěřinského velkovévody Fridricha Františka II. Byla matkou prince Jindřicha, manžela nizozemské královny Vilemíny a otce královny Juliány.\n\nMarie se narodila v Raben Steinfeldu, Meklenbursko-Schwerinu jako první dítě Adolfa Schwarzbursko-Rudolstadtského a Matyldy Schönbursko-Waldenburské. Jejími pradědečky z otcovy strany byli Fridrich Karel Schwarzbursko-Rudolstadtský a Fridrich V. Hesensko-Homburský.\n\nMarie se 4. července 1868 v Rudolstadtu provdala za Bedřicha Františka II. Meklenbursko-Zvěřinského, syna Pavla Fridricha Meklenbursko-Zvěřinského. Předtím byl Fridrich František dvakrát ženatː v roce 1849 se oženil s Augustou Reuss Köstritz, ta však v roce 1862 zemřela. V roce 1864 se tedy oženil s Annou Hessenskou, která však v roce 1865 zemřela. Když se konala svatba Marie a Fridricha Františka, bylo Marii 18 a jemu 45 let. Měli spolu čtyři dětiː\n\n\nMarie zemřela v roce 1922 v Haagu, kam přijela poblahopřát ke 46. narozeninám princi Jindřichovi. Královský pohřební vůz převezl její tělo z paláce Noordeinde na vlakové nádraží. Rakev pak byla převezena vlakem do Německa, kde byla pohřbena.\n\n"}
{"id": "1281611", "url": "https://cs.wikipedia.org/wiki?curid=1281611", "title": "Slovo a smysl", "text": "Slovo a smysl\n\nSlovo a smysl (v angličtině \"Word & Sense\") je časopis pro mezioborová bohemistická studia, který vydává Filozofická fakulta Univerzity Karlovy. Časopis je spjat s Ústavem české literatury a komparatistiky a vytváří prostor pro dialogy a konfrontace různých teoretických koncepcí a metodologických pozic v literárněvědném bohemistickém kontextu. Publikuje pramenné materiály, překlady původní české beletrie i literární teorie a usiluje o to být nápomocným pramenem při univerzitní výuce české literatury a literární teorie nejen v České republice, ale i na bohemistických pracovištích zahraničních univerzit.  \n\nJako všechny časopisy z produkce Vydavatelství Filozofické fakulty Univerzity Karlovy vychází i časopis Slovo a smysl od roku 2015 zcela v režimu Open Access a jeho digitální podoba je tedy čtenářům volně dostupná z webových stránek.\n\n"}
{"id": "1281612", "url": "https://cs.wikipedia.org/wiki?curid=1281612", "title": "Studia Ethnologica Pragensia", "text": "Studia Ethnologica Pragensia\n\nStudia Ethnologica Pragensia (SEP) jsou odborným etnologickým časopisem vydávaným Filozofickou fakultou Univerzity Karlovy. Jsou spjaty s Ústavem etnologie FF UK a prezentují výsledky badatelské činnosti jeho pracovníků a externích spolupracovníků. \n\nJako všechny časopisy z produkce Vydavatelství Filozofické fakulty Univerzity Karlovy vychází i časopis \"Studia Ethnologica Pragensia\" od roku 2015 zcela v režimu Open Access a jeho digitální podoba je tedy čtenářům volně dostupná z webových stránek.\n\n"}
{"id": "1281613", "url": "https://cs.wikipedia.org/wiki?curid=1281613", "title": "Studia Hercynia", "text": "Studia Hercynia\n\nStudia Hercynia jsou odborným recenzovaným časopisem Ústavu pro klasickou archeologii Filozofické fakulty Univerzity Karlovy. Zaměřují se na studium materiální kultury starověku, vztahy mezi Středomořím a střední Evropou, tradici starověkého umění v evropské kultuře a další relevantní oblasti s cílem propagovat klasickou archeologii a příbuzné disciplíny v České republice i v mezinárodním kontextu. \n\nJako všechny časopisy z produkce Vydavatelství Filozofické fakulty Univerzity Karlovy vychází i časopis \"Studia Hercynia\" od roku 2015 zcela v režimu Open Access a jeho digitální podoba je tedy čtenářům volně dostupná z webových stránek.\n\n"}
{"id": "1281614", "url": "https://cs.wikipedia.org/wiki?curid=1281614", "title": "Studie z aplikované lingvistiky", "text": "Studie z aplikované lingvistiky\n\nStudie z aplikované lingvistiky (anglicky \"Studies in Applied Linguistics\") je časopis vydávaný Filozofickou fakultou Univerzity Karlovy, který se zaměřuje na vybraná témata aplikované lingvistiky, interdisciplinární oblasti popisu jazyka a přilehlé metodologické otázky. Časopis vychází od roku 2010 a přináší odborné studie, rozhovory s významnými lingvisty, polemiky a zamyšlení nad aktuálními teoretickými otázkami, recenze odborných publikací a zprávy o aktuálním dění v oboru. Texty v časopise jsou publikovány v češtině, slovenštině a angličtině.\n\nČasopis je zařazen na Seznam recenzovaných neimpaktovaných periodik vydávaných v ČR a do databází ERIH Plus, EBSCO, CEJSH a CEEOL. \n\nJako všechny časopisy z produkce Vydavatelství Filozofické fakulty Univerzity Karlovy vychází i časopis Studie z aplikované lingvistiky od roku 2015 zcela v režimu Open Access a jeho digitální podoba je tedy čtenářům volně dostupná z webových stránek.\n\n"}
{"id": "1281616", "url": "https://cs.wikipedia.org/wiki?curid=1281616", "title": "Prague Economic and Social History Papers", "text": "Prague Economic and Social History Papers\n\nPrague Economic and Social History Papers jsou recenzovaným vědeckým časopisem, který vychází při Ústavu hospodářských a sociálních dějin Filozofické fakulty Univerzity Karlovy a to výhradně cizojazyčně. Časopis vytváří prostor pro publikování nových teoretických myšlenek a vědeckých poznatků předních českých i zahraničních historiků z oboru hospodářských a sociálních dějin a to převážně se zacílením na 18. - 20. století v prostoru českých zemí a střední Evropy.\n\nJako všechny časopisy z produkce Vydavatelství Filozofické fakulty Univerzity Karlovy vychází i časopis \"Prague Economic and Social History Papers\" od roku 2015 zcela v režimu Open Access a jeho digitální podoba je tedy čtenářům volně dostupná z webových stránek.\n\n"}
{"id": "1281618", "url": "https://cs.wikipedia.org/wiki?curid=1281618", "title": "Časopisy vydávané Filozofickou fakultou Univerzity Karlovy", "text": "Časopisy vydávané Filozofickou fakultou Univerzity Karlovy\n\nVydavatelství Filozofické fakulty Univerzity Karlovy vydává v současnosti čtrnáct časopisů, zaměřených na zkoumání v širokém okruhu humanitních oborů. Od roku 2015 vycházejí všechna tato periodika v režimu Open Access a jsou tedy volně dostupná čtenářům ze svých webových stránek pod licencí .  \n\n\n"}
{"id": "1281623", "url": "https://cs.wikipedia.org/wiki?curid=1281623", "title": "Serie A 1967/68", "text": "Serie A 1967/68\n\nSoutěžní ročník Serie A 1967/68 byl 66. ročník nejvyšší italské fotbalové ligy a 36. ročník od založení Serie A. Soutěž začala 24. září 1967 a skončila 12. května 1968. Účastnilo se jí již nově 16 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli SS Lazio, US Foggia Incedit, AC Benátky a AC Lecco sestoupili do druhé ligy. Opačným směrem putovali dva týmy, jimiž byli UC Sampdoria (vítěz druhé ligy) a Varese FC.\n\nTitul v soutěži obhajoval klub Juventus FC, který v minulém ročníku získal své 13. prvenství v soutěži.\n\nLigová Serie A se rozhodla, že od sezony 1967/68 se bude hrát liga se 16 kluby. Do Serie A postoupilo z druhé ligy jen 2 kluby místo 3. Ze Serie A v sezoně 1966/67 sestoupili již 4 kluby místo 3, aby bylo 16 účastníků.\n\n\nNejlepším střelcem tohoto ročníku Serie A se stal italský útočník Pierino Prati. Hráč Milán AC vstřelil 15 branek.\n"}
{"id": "1281632", "url": "https://cs.wikipedia.org/wiki?curid=1281632", "title": "Vorkreist", "text": "Vorkreist\n\nVorkreist je francouzská black/death metalová hudební skupina z Paříže založená roku 1999.\n\nDebutní studiové album vyšlo roku 2003 a nese název \"Sabbathical Flesh Possession\".\n\n\n\n\n+ split nahrávka se Soulskinner\n\n"}
{"id": "1281656", "url": "https://cs.wikipedia.org/wiki?curid=1281656", "title": "Hell Militia", "text": "Hell Militia\n\nHell Militia (v překladu \"pekelná milice\") je francouzská black metalová hudební skupina z Paříže založená roku 1999 kytaristou s pseudonymem T. Persecutor.\n\nDebutní studiové album vyšlo roku 2005 a nese název \"Canonisation of the Foul Spirit\".\n\n\n\n\n"}
{"id": "1281666", "url": "https://cs.wikipedia.org/wiki?curid=1281666", "title": "Alžběta Alexandrina Meklenbursko-Zvěřínská", "text": "Alžběta Alexandrina Meklenbursko-Zvěřínská\n\nAlžběta Alexandrina Meklenbursko-Zvěřínská (10. srpna 1869 - 3. září 1955) se narodila jako dcera Fridricha Františka II. Meklenbursko-Zvěřinského a jeho třetí manželky Marie Schwarzbursko-Rudolstadtské. Sňatkem s Fridrichem Augustem II. Oldenburským se stala manželkou posledního vládnoucího oldenburského velkovévody.\n\nAlžběta byla příbuzná členů několika královských rodin. Narodila se jako nejstarší dítě Fridricha Františka II. Meklenbursko-Zvěřinského a jeho třetí manželky Marie Schwarzbursko-Rudolstadtské. Byla starší sestrou prince Jindřicha, manžela nizozemské královny Vilemíny, a tedy tetou královny Juliány. Byla také mladší nevlastní sestrou velkovévody Fridricha Františka III. Meklenbursko-Zvěřinského, přes něhož byla tetou dánské královny Alexandriny a poslední německé korunní princezny Cecílie. Marie měla také starší nevlastní sestru, ruskou velkokněžnu Marii, matku Kirilla Vladimiroviče, pretendenta ruského trůnu.\n\nJejími prarodiči byli Pavel Fridrich Meklenbursko-Zvěřínský a Alexandra Pruská, Adolf Schwarzbursko-Rudolstadtský a Matylda Schonbursko-Waldenburská.\n\nAlžběta se 24. října 1896 provdala za oldenburského dědičného velkovévodu Fridricha Augusta, jehož první manželka Alžběta Anna zemřela v roce 1895 a zanechala po sobě jedinou dceru Žofii Šarlotu. Fridrich August potřeboval mužského dědice. V roce 1900 se stal oldenburským velkovévodou a z Alžběty se stala velkovévodkyně. Alžběta Alexandrina měla s Fridrichem Augustem pět dětíː\n\n\nKdyž se na konci První světové války stalo Německé císařství poválečnou Německou republikou, byl Fridrich August nucen abdikovat. I s rodinou se poté usadil na zámku Rastede, kde se zajímal o místní zemědělství a průmysl. Rok po abdikaci požádal Oldenbursko o roční příspěvek ve výši 150 000 s tím, že jeho finanční situace je \"mimořádně nejistá\".\n\nV roce 1931 Fridrich v Rastede zemřel. Ovdovělá Alžběta se v roce 1937 účastnila svatby Juliány Nizozemské s Bernardem z Lippe-Biesterfeld.\n\nAlžběta zemřela 3. září 1955 po 24 letech vdovství.\n\n"}
{"id": "1281673", "url": "https://cs.wikipedia.org/wiki?curid=1281673", "title": "Beznábojnicové střelivo", "text": "Beznábojnicové střelivo\n\nBeznábojnicové střelivo je střelivo do palných zbraní které nepoužívá v sestavě náboje nábojnici. Funkci spojení komponent náboje plní pak obvykle výmetná náplň, která je provedena ve formě tuhého tělesa. \n\nV roce 1812 byl ve Francii udělen patent na jednotný náboj. V průběhu 19 století byly realizovány různé konstrukce nábojů s papírovou nábojnicí. Nespálené zbytky vedly k myšlence zcela spalitelné nábojnice. \n\nZkoušely se nábojnice z materiálů, u nichž se záměrně zvyšovala jejich hořlavost. Vysoce hořlavý papír používal například náboj .31-100, který si patentoval v roce 1859 J. Ferguson. V náboji .52 Sharps byla použita chemicky upravená textilie. Tento náboj byl použit do Sharpsovy vojenské pušky, která se používala ještě v průběhu občanské války Sever proti Jihu v USA. \n\nNábojnici slisovanou z výmetné náplně (černého prachu) si patentovali R. O. Dorem a B. L. Budd. Výmetná náplň byla nalisována na hrot, který vystupoval z olověné střely. \nZa druhé světové války zkoušela z důvodu úspory materiálu vyvinout beznábojnicový náboj ráže 7,92 mm německá výzbrojní správa, ale jeho vývoj nebyl do konce války ukončen. Problémem byly samozápaly výmetné náplně od zahřáté nábojové komory. Vývoj pokračoval po válce ve Španělsku v \"Centro de Estudios Technicos de Materiáles Especiales\" (Středisko pro studium speciálních materiálů). \n\nV padesátých letech probíhal vývoj ve Zbrojovce Brno, ale byl zastaven. Podobně skončil i vývoj prováděný v šedesátých a sedmdesátých letech v USA. \n\nV sedmdesátých letech započal ve spolupráci firem Heckler & Koch a Dynamit Nobel vývojový program beznábojnicového střeliva původně značeného jako 4,7 x 21DE a nové útočné pušky pro toto střelivo.\nÚtočná puška typu G11 vyrobená firmou Heckler & Koch měla nahradit útočnou pušku G3. Puška G11 prošla fází několika prototypů i etap testování, ale po sjednocení Německa k plánovanému zavedení do výzbroje německé armády nedošlo. \nDo sériové výroby byly zavedeny náboje .22 Daisy. Byly určeny pro vzduchové zbraně a výmetná náplň byla zažehnuta silně zahřátým stlačeným vzduchem při výstřelu. Výroba byla zastavena v roce 1974.\n\n"}
{"id": "1281674", "url": "https://cs.wikipedia.org/wiki?curid=1281674", "title": "Speciální čarodějnický díl XXVII", "text": "Speciální čarodějnický díl XXVII\n\nSpeciální čarodějnický díl XXVII (v anglickém originále Treehouse of Horror XXVII) je 4. díl 28. řady amerického animovaného seriálu \"Simpsonovi\". Premiéru ve Spojených státech měl 16. října 2016, v Česku v rámci tvz. Žlutého maratonu 1. dubna 2017.\n\nDíl je rozdělen na tři části: Suchonosná past (\"Dry Hard\"), Kámošky až za hrob: Odpočívej v pokoji (\"BFF R.I.P.\") a Zlatej Vočko (\"MoeFinger\").\nOdkaz na oblíbený film Hunger Games. Příběh vypráví o tom, že ve Springfieldu nastane období sucha, a jediný, kdo má vodu je miliardář Charles Montgomery Burns, který se rozhodne uspořádat hru na život a na smrt. Ten, kdo ji vyhraje, si může užít v jeho soukromé přehradě. Líza Simpsonová se do hry dostane po boku Houmiche (Homer Simpson). Nakonec se obyvatelé vzbouří a arénu, ve které se hry pořádají, prorazí. Poté prorazí i soukromou přehradu. Voda z přehrady ale odteče a opět je sucho. Naštěstí však nastane déšť, který následně způsobí povodeň.\n\nLíze Simpsonové zemřela nejlepší kamarádka velmi podivnou smrtí. Když se s ní chtějí kamarádit Sherri a Terri spadne na ně náhrobní kámen. Líza později navštěvuje psycholožku, kterou má brát jako svou nejlepší kamarádku. Záhy na ni spadne obraz. V ten moment začne Lízu podezřívat policie. Když při prohlídce bytu narazí na lak na nehty se třpytkami, jenž byl nalezen na vražedných zbraních, začne to být opravdu velmi záhadné. Líza totiž lak nepoužívala od doby, co zmizela její imaginární kamarádka Rachel. S Lízou se už nikdo nechce kamarádit a jediný, kdo s ní chce sedět je Milhouse Van Houten. Když si k němu Líza sedne, objeví se Rachel a Milhouse udusí. Policie Lízu zatkne a jediný, s kým si může povídat je Rachel. Rachel však najednou zmizí. Lízu z vězení zachrání Bart Simpson a spolu ujedou domů na motorce, kterou Líza vymyslela. Poté zachrání Marge Simpsonovou a Líza nechá Rachel nadobro zmizet.\n\nOdkaz na film Zlaté oko. Bart Simpson se dostane do sporu s násilníky, které následně zabije Vočko Szyslak. Vočko ukáže Bártovi tajnou skrýš ve své hospodě, která je plná jeho agentů-alkoholiků. Následně se z Bárta stane také jeden z jeho agentů, který má za úkol pomstít smrt svého otce. Když se konečně dostanou k zloduchovi, který pořádá akci se vstupem zdarma, zjistí, že jde o údajně zesnulého Homera, který přidal hostům do pití drogy, čímž zavinil, že ho budou poslouchat a plnit jeho rozkazy. Bart ale všechny hosty i Homera zabije.\n"}
{"id": "1281675", "url": "https://cs.wikipedia.org/wiki?curid=1281675", "title": "North Dakota (rozcestník)", "text": "North Dakota (rozcestník)\n\nNorth Dakota může být:\n"}
{"id": "1281676", "url": "https://cs.wikipedia.org/wiki?curid=1281676", "title": "South Dakota (rozcestník)", "text": "South Dakota (rozcestník)\n\nSouth Dakota může být:\n"}
{"id": "1281678", "url": "https://cs.wikipedia.org/wiki?curid=1281678", "title": "Nebraska (rozcestník)", "text": "Nebraska (rozcestník)\n\nNebraska může být:\n"}
{"id": "1281680", "url": "https://cs.wikipedia.org/wiki?curid=1281680", "title": "Arkansas (rozcestník)", "text": "Arkansas (rozcestník)\n\nArkansas může být:\n"}
{"id": "1281681", "url": "https://cs.wikipedia.org/wiki?curid=1281681", "title": "Helena Waldecko-Pyrmontská (1899–1948)", "text": "Helena Waldecko-Pyrmontská (1899–1948)\n\nHelena Waldecko-Pyrmontská (22. prosince 1899 – 18. února 1948) se narodila jako jediná dcera Fridricha Waldecko-Pyrmontského, posledního waldecko-pyrmontského vládnoucího knížete. Sňatkem s Mikulášem Oldenburským se stala dědičnou oldenburskou velkovévodkyní.\n\nHelena se narodila v Arolsenu jako třetí potomek Fridricha Waldecko-Pyrmontského a jeho manželky Bathildy ze Schaumburg-Lippe, dcery Viléma Karla Augusta ze Schaumburg-Lippe. Helena byla sestřenicí nizozemské královny Vilemíny. Pojmenována byla Helena po své tetě Heleně, vévodkyni z Albany, manželce Leopolda, vévody z Albany, nejmladšího syna britské královny Viktorie.\n\nHelena se 26. října 1921 v Arolsenu provdala za oldenburského dědičného velkovévodu Mikuláše, třetího potomka a nejstaršího syna Fridricha Augusta II. Oldenburského. Helena měla s Mikulášem devět dětíː\n\n\nHelena zemřela v roce 1948 a její manžel se v roce 1950 znovu oženil s Annou Marií von Schutzbar genannt Milchling.\n\n"}
{"id": "1281682", "url": "https://cs.wikipedia.org/wiki?curid=1281682", "title": "New Mexico (rozcestník)", "text": "New Mexico (rozcestník)\n\nNew Mexico může být:\n"}
{"id": "1281684", "url": "https://cs.wikipedia.org/wiki?curid=1281684", "title": "Tajmuraz Dzgojev", "text": "Tajmuraz Dzgojev\n\nTajmuraz Aslanbekovič Dzgojev ( ; * 24. června 1961 Ordžonikidze, Sovětský svaz) je bývalý sovětský zápasník, volnostylař. V roce 1981 vybojoval titul juniorského mistra světa. V roce 1982 a 1983 vybojoval titul mistra světa. V roce 1985 obsadil druhé místo na turnaji pořádaném Japonskou zápasnickou asociací. Ve finálovém souboji s Američanem Markem Schultzem utrpěl vážné zranění, kvůli kterému byl nucen předčasně ukončit sportovní kariéru.\n\n"}
{"id": "1281685", "url": "https://cs.wikipedia.org/wiki?curid=1281685", "title": "Wyoming (rozcestník)", "text": "Wyoming (rozcestník)\n\nWyoming může být:\n"}
{"id": "1281694", "url": "https://cs.wikipedia.org/wiki?curid=1281694", "title": "Batilda ze Schaumburg-Lippe", "text": "Batilda ze Schaumburg-Lippe\n\nBatilda ze Schaumburg-Lippe (21. května 1873 - 6. dubna 1962) byla dcerou prince Viléma ze Schaumburg-Lippe. Sňatkem s Fridrichem Waldecko-Pyrmontským se stala waldecko-pyrmontskou kněžnou.\n\nBatilda se narodila v Ratibořicích, v Českém království, jako šesté dítě a druhá dcera Viléma ze Schaumburg-Lippe (syn Jiřího Viléma ze Schaumburg-Lippe a Idy Waldecko-Pyrmontské) a jeho manželky Batildy Anhaltsko-Desavské (dcera Fridricha Anhaltsko-Desavského a Marie Hesensko-Kasselské).\n\n9. srpna 1895 se v městě v Náchodě provdala za svého bratrance Fridricha Waldecko-Pyrmontského, šestého potomka a nejstaršího syna Jiřího Viktora Waldecko-Pyrmontského a jeho první manželky Heleny Nasavské. Měla s ním čtyři dětiː\n\n\n"}
{"id": "1281695", "url": "https://cs.wikipedia.org/wiki?curid=1281695", "title": "TJ Sokol Kunčina", "text": "TJ Sokol Kunčina\n\nTělovýchovná jednota Sokol Kunčina, z.s. je sportovní a kulturní spolek v obci Kunčina v okrese Svitavy. Spolek pořádá sportovní a kulturní akce pro děti i dospělé, které jsou vyhlášené ve velkém okolí.\n\nHistorický okamžik vzniku kunčinského sportovního oddílu, v té době pojmenovaného TJ Sokol Kunčina, se datuje do nelehkého poválečné období a to do roku 1949, kdy byl místními obyvateli založen oddíl kopané. Postupem času bylo možné v TJ Sokolu Kunčina zaznamenat úspěchy v mnoha sportovních disciplínách. Oddíl se historicky zapojit do kopané, ledního hokeje, boxu, šachu, sportovního parašutismu, kuželek, košíkové, dívčího fotbalu a do základní tělesné výchovy. V některých sportech se naši členové umístili na předních místech v rámci republikových klání.\n\nÚkolem malých sportovních organizací je hlavně vychovávat dobré sportovce a učit mládeži úctě a chování fair play nejen na sportovním hřišti. Ti nejlepší z odchovanců by měli dostat příležitost hrát vyšší soutěže. Do dnešní doby bylo spoustě z našich odchovanců umožněno hrát a tím dále růst ve větších sportovních oddílech.\n\nDva kunčinští fotbalisté se dokonce dokázali prosadit na národní fotbalové úrovni, kdy hrávali nejvyšší československou a posléze českou fotbalovou soutěž. Jednalo se o pány Miloše Kudyna a Libora Soldána. Miloš Kudyn hrál za takové kluby jako je Sparta Praha a Sigma Olomouc. Libor Soldán, zvaný malajský tygr později šedý vlk, odehrál 182 zápasů v nejvyšší soutěži (angažmá v Sigmě Olomouc, FC Zbrojovce Brno, 1. FC Slovácko) a získal „zlatou kopačku“ za gól roku 1990. Z těchto příkladů je patrné, že i z té nejmenší sportovní organizace se dá vystoupat až na vrchol.\n\nSpolek je zapsaný u Krajského soudu v Hradci Králové (IČO: 49327852), s korespondenční adresou Kunčina 204, 569 24 Kunčina.\n\nV roce 2016 se organizace TJ Sokol Kunčina musela z důvodu platnosti nového Občanského zákoníku (Předpis č. 89/2012 Sb.) transformovat na jinou formu organizace, na tzv. zapsaný spolek, nově tedy celým názvem Tělovýchovná jednota Sokol Kunčina, z.s., proměnou tedy museli projít také stanovy spolku, které již nesplňovaly potřebné náležitosti.\n\nCelkovou obměnou prošlo také obsazení jednotlivých orgánů spolku, změny odhlasovala Valná hromada spolku dne 12.12.2015.\n\nSvětlo světa na začátku roku 2017 zřel nový oficiální znak organizace. \n\nČeská unie sportu (ID - CZ0533028), Fotbalová asociace České republiky (ID - 5330161)\n\nFotbal, lední hokej, box, šachy, sportovní parašutismus, kuželky, basketball, dívčí fotbal, základní tělesná výchova\nFotbal, Volejbal, Kulturistika, Sport pro všechny.\nKaždý rok ve sváteční den 5. července se v Kunčině na odehrává již tradiční venkovní turnaj v malé kopané s názvem \"O Kunčinské Tango\", který se odehrává na velmi specifickém kunčinském hřišti zvaném \"Pod skalou\". V roce 2016 se konal již 27. ročník turnaje, což z něj dělá výjimečně zajímavé klání. Zajímavostí je také hřiště, které je typické pro svůj nezpevněný prašný povrch, kde i ti nejlepší fotbalisté mohou být lehce obehráni místními borci.\nMaškarní ples - Březen - Kulturní dům Kunčina\n\nMájová zábav - Květen - Kulturní dům Kunčina\n\nVinobraní - Říjen - Kulturní dům Kunčina\n\nZábavné soutěžní odpoledne pro děti - Červenec - Sportovní areál Kunčina\n\nVypouštění balónků s přáním Ježíškovi - Prosinec - Mateřská škola Kunčina\n\nŠtěpánské zábavy - Prosinec - Kulturní dům Kunčina\n\nV roce 2012 se podařilo dostavět sportovní a relaxační centrum skládající se ze tří multifunkčních hřišť s umělým povrchem v areálu Základní školy Kunčina. V tomto areálu je možnost hrát plnohodnotně míčové hry jako je volejbal, nohejbal, basketbal, streetball, floorbal, tenis, malá kopaná atd. Toto multifunkční hřiště využívají nejen děti ze ZŠ, ale také široká veřejnost a samozřejmě sportovní spolky, které tyto prostory využívají k tréninku.\n\nSoučástí sportovního centra v Kunčině je také fotbalový stadion. V útrobách tohoto stadionu se skrývá posilovnu, s osazením velkého množství špičkových posilovacích zařízení, relaxační zóna s velkou vířivkou pro 6 osob a sauna s kapacitou 12 osob. Tato zařízení jsou celoročně přístupná široké veřejnosti. Avšak hlavní dominantou je vždy perfektně připravený trávník fotbalového svatostánku Kunčiny.\n\nS oblibou se na perfektní zázemí stadionu vrací také finále Poháru hejtmana Pardubického kraje (v období funkce hejtman Pardubického kraje pana JUDr. Martin Netolický, Ph.D), které se zde konalo v roce 2012 a 2016.\n"}
{"id": "1281696", "url": "https://cs.wikipedia.org/wiki?curid=1281696", "title": "Bratislavská radiála", "text": "Bratislavská radiála\n\nBratislavská radiála je plánovaná silniční radiála v Brně, která má redukovat přetíženou silniční dopravu v městské čtvrti Komárov.\n\n"}
{"id": "1281697", "url": "https://cs.wikipedia.org/wiki?curid=1281697", "title": "Rodina planetek", "text": "Rodina planetek\n\nRodina planetek je skupina planetek v pásu planetek, které mají přibližně stejnou vzdálenost od Slunce, stejný sklon dráhy, výstřednost i oběžnou dobu. Vykazují také podobné vlastnosti, stejná spektra.\n\nPlanetky v rodině vznikly z jednoho velkého mateřského tělesa, které se srazilo s tělesem menším. Tím se liší od dynamických skupin planetek, které byly uspořádány do skupiny gravitačním působením bez společného původu. Některé rodiny mají i desítky planetek. Prvních pět rodin objevil japonský astronom Kjotsugu Hirayama, na přelomu tisíciletí bylo známo více než 40 rodin.\n"}
{"id": "1281701", "url": "https://cs.wikipedia.org/wiki?curid=1281701", "title": "The Fall", "text": "The Fall\n\nThe Fall může být:\n\n"}
{"id": "1281702", "url": "https://cs.wikipedia.org/wiki?curid=1281702", "title": "The Fall (hudební skupina)", "text": "The Fall (hudební skupina)\n\nThe Fall byla anglická post-punková hudební skupina, která vznikla roku 1976 ve městě Prestwich. Během existence kapely se v ní vystřídalo přes šest desítek hudebníků, přičemž jediným stálým členem byl zpěvák Mark E. Smith. V původní sestavě dále figurovali kytarista Martin Bramah (1976–1979, 1989–1990), baskytarista Tony Friel (1976–1977) a klávesistka Una Baines (1976–1978). Vpůvodní sestavě nebyl bubeník – prvním hudebníkem, který zde hrál na bicí, byl Steve Ormrod (1977). Své první studiové album, které dostalo název \"Live at the Witch Trials\", kapela vydala v březnu roku 1979 (vydavatelství Step Forward Records). Celkem kapela vydala 32 studiových alb.\n"}
{"id": "1281717", "url": "https://cs.wikipedia.org/wiki?curid=1281717", "title": "Emma Anhaltsko-Bernbursko-Schaumbursko-Hoymská", "text": "Emma Anhaltsko-Bernbursko-Schaumbursko-Hoymská\n\nEmma Anhaltsko-Bernbursko-Schaumbursko-Hoymská (20. května 1802 – 1. srpna 1858) byla waldecko-pyrmontskou kněžnou a babičkou nizozemské královny Emmy Waldecko-Pyrmontské, která byla pojmenována po ní.\n\nEmma se narodila jako jedna ze čtyř dcer Viktora II. Anhaltsko-Bernbursko-Schaumbursko-Hoymského a jeho manželky Amálie Nasavsko-Weilburské, dcery Karla Kristiána Nasavsko-Weilburského. Emma vyrůstala společně se svými sestrami v Hoymu, Anhaltu, kde byla vzdělávána. Jejich prastrýc, Fridrich Anhaltsko-Bernbursko-Schaumbursko-Hoymský, se vzdal v roce 1811 svého nástupnictví v Schaumburgu a Holzappelu ve prospěch své neteře, ale v roce 1828 bylo toto rozhodnutí zrušeno.\n\nPo smrti svého manžela v roce 1852 vládla Emma jako regentka waldecko-pyrmontského knížectví za svého nezletilého syna Jiřího Viktora. Mezi její první kroky patřila reforma waldeckého kontingentu federální armády, kterou v roce 1845 realizovali pruští úředníci. Revoluce v roce 1848 proběhla za Emminy vlády; ve Waldecku vedla ke svolání nového parlamentu. Emmina vláda byla popsána jako důležitá fáze v historii Waldecku, s kompletním přepracováním organizace státu.\n\nVodopád Emma v Bad Gastein byl pojmenován po ní, stejně jako její vnučka, nizozemská královna Emma Waldecko-Pyrmontská. Dvojtolar používaný v roce 1847 byl známý jako \"Tlustá Emma\".\n\nEmma se 26. června 1823 na zámku Schaumburg provdala za Jiřího II. Waldecko-Pyrmontského. Měli spolu pět dětíː\n\n"}
{"id": "1281722", "url": "https://cs.wikipedia.org/wiki?curid=1281722", "title": "Fallturm Bremen", "text": "Fallturm Bremen\n\nFallturm Bremen (česky doslova \"Padací věž Brémy\") je věž, která slouží k pokusům se stavem beztíže. Je hlavní laboratoří Centra pro aplikované vesmírné technologie a mikrogravitaci na Univerzitě Brémy. Je vysoká 146 m. \n\nVe věži se nachází 122 m dlouhá trubice, ve které mohou padající předměty na dobu 4,74 sekundy dosáhnout stavu beztíže. Kromě toho věž obsahuje katapult, díky kterému se může předmět dostat do stavu beztíže až na 9,3 sekund. V tomto ohledu je to světový unikát. \n\nVěž byla postavena v letech 1988–1990, katapult byl instalován v roce 2004.\n"}
{"id": "1281724", "url": "https://cs.wikipedia.org/wiki?curid=1281724", "title": "Zdeněk Pospíšil (veterinární lékař)", "text": "Zdeněk Pospíšil (veterinární lékař)\n\nZdeněk Pospíšil (7. listopadu 1940, Vojnice u Olomouce) je veterinální lékař, univerzitní profesor. Vystudoval Slovanské gymnázium v Olomouci a summa cum laude Vysokou školu veterinární v Brně- nyní Veterinární a farmaceutická univerzita Brno. \n\nV letech 1963 a 1964 pracoval jako obvodní veterinární lékař, v letech 1964 – 1990 jako vědecký pracovník Výzkumného ústavu veterinárního lékařství v Brně a v roce 1990 jako vedoucí oddělení virologie. Od roku 1991 byl vysokoškolským učitelem na Veterinární a farmaceutické univerzitě v Brně (VFU), v roce 1991 tamtéž docent a nakonec v roce 1993 univerzitní profesor pro obor infekční nemoci a epizootologie. \n\nTaké se stal přednostou Ústavu infekčních chorob a epitootologie Fakulty veterinárního lékařství VFU.\n\nV letech 2000 – 2006 prorektor pro vzdělávání a statutární zástupce rektora, nyní emeritní profesor.\nČlen Vědecké rady Fakulty veterinárního lékařství VFU, Vědecké rady Veterinární a farmaceutické univerzity a Vědecké rady Lékařské fakulty Masarykovy univerzity.\n\nDržitel bronzové medaile České akademie zemědělských věd (1991), zlaté medaile VFU (2000), zlaté medaile České akademie zemědělských věd (2015) a dalších ocenění.\n\nUskutečnil řadu přednáškových pobytů po celém světě, například na Faculty of Veterinary Medicine, University of Wisconsin, Madison, USA; Tierӓrztliche Hochschule University of Hannover, Německo; University of Veterinary Medicine Vienna, Rakousko; University of Bern, Švýcarsko; Institute of Veterinary Medicine and Consumer Protection, Jena, Německo, Faculty of Veterinary Medicine, Warsaw University of Life Sciences, Polsko; Universita veterinárskeho lekárstva a farmácie v Košiciach, Slovensko; Agronomická fakulta Mendelovy univerzity v Brně.\n\nVe své výzkumné a vědecké činnosti se zabývá infekčními onemocněními zvířat, diagnostikou, patogenezí a tlumením virových infekcí se zaměřením na zoonózy – nemoci přenosné ze zvířat na člověka. Autor několika stovek původních vědeckých prací, přes 150 záznamů a více než 600 citací na Web of Science agentury Thomson Reuters.\n\n3. http://www.vfu.cz/informace-o-univerzite/vita-universitatis/pdf/vu_2012_2.pdf strana 11\n\n\n"}
{"id": "1281735", "url": "https://cs.wikipedia.org/wiki?curid=1281735", "title": "Romeo (agent)", "text": "Romeo (agent)\n\nRomeo byl v jazyce tajných služeb výraz pro agenta, který pro dosažení svých sledovacích cílů používal navázání milostného vztahu. Pro agentku se používal výraz Venuše.\n\nNasazení agentů-Romeů využívaly obě strany Studené války. Velmi často jí využívala HVA, zahraniční rozvědka NDR, která spadala pod Stasi. Za své cíle vybírala především pracovnice bezpečnostních složek a spolkových ministerstev SRN. \n\n\n"}
{"id": "1281736", "url": "https://cs.wikipedia.org/wiki?curid=1281736", "title": "Dubina (tvrz)", "text": "Dubina (tvrz)\n\nDubina je zaniklá tvrz na okraji stejnojmenné vesnice u Šemnice v okrese Karlovy Vary. Existovala nejspíše v průběhu čtrnáctého až patnáctého století a zachovalo se po ní tvrziště poškozené na konci osmdesátých let dvacátého století.\n\nO tvrzi se nedochovaly žádné písemné prameny. Je pravděpodobné, že souvisela se zaniklou středověkou osadou Pfaffengrün, která byla předchůdcem Dubiny. Okolní krajina patřila od třináctého století oseckému klášteru, a tvrz byla nejspíše jeho manstvím. Zanikla snad během husitských válek, když roku 1429 okolím táhlo vojsko Jakoubka z Vřesovic, aby obsadilo město Ostrov. Později panství získal Kašpar Šlik a zbytečná tvrz již nebyla obnovena.\n\nStaveništěm tvrze se stalo návrší nad levým břehem Lučinského potoka nedaleko jeho soutoku s Ohří. Dochované tvrziště má průměr asi čtyřicet metrů. Okružní příkop široký čtyři až šest metrů je tři metry hluboký a na jižní a západní straně zdvojený. Oba dva příkopy zesiloval předsazený val. Na centrálním pahorku bylo v roce 1908 patrné zdivo se zbytky valené klenby. Během dvacátého století chátralo a okolo roku 1987 ho místní chataři rozebrali na stavbu chatek.\n"}
{"id": "1281737", "url": "https://cs.wikipedia.org/wiki?curid=1281737", "title": "Konvička (rozcestník)", "text": "Konvička (rozcestník)\n\nKonvička může znamenat:\n\n\n"}
{"id": "1281740", "url": "https://cs.wikipedia.org/wiki?curid=1281740", "title": "Adolf Seger", "text": "Adolf Seger\n\nAdolf Seger (* 2. ledna 1945 Freiburg im Breisgau, Německo) je bývalý německý zápasník, volnostylař. V roce 1972 na olympijských hrách v Mnichově v kategorii do 74 kg a v roce 1976 na hrách v Montréalu v kategorii do 82 kg vybojoval bronzovou medaili. V roce 1975 a 1977 vybojoval zlato a v roce 1978 stříbro na mistrovství světa. V roce 1972, 1973 a 1976 vybojoval zlato, v roce 1974 a 1978 stříbro a v roce 1969 a 1979 bronz na mistrovství Evropy. Desetkrát vybojoval titul mistra světa ve veteránských kategoriích.\n\nPocházel ze zápasnické rodiny, zápasu se věnoval jeho otec i pět bratrů. Vzorem mu byl v počátcích zejména jeho bratr Edmund, který startoval na hrách v Římě v roce 1960.\n\n"}
{"id": "1281741", "url": "https://cs.wikipedia.org/wiki?curid=1281741", "title": "Seznam českých umělců působících v MET", "text": "Seznam českých umělců působících v MET\n\nToto je seznam českých umělců, kteří působili v Metropolitní opeře v New Yorku.\n\nLetopočty uvádějí rozsah let, kdy umělkyně či umělec působili v MET.\n\n\n\n\n"}
{"id": "1281743", "url": "https://cs.wikipedia.org/wiki?curid=1281743", "title": "Interfax", "text": "Interfax\n\nInterfax Ltd. (rusky Интерфакс) je soukromá nezávislá ruská zpravodajská agentura (spolu se státem ovládanou TASS a RIA Novosti) a také společnost poskytující informační služby se sídlem v Moskvě.\n\nInterfax poskytuje všeobecné a politické zpravodajství, úvěrové informace, průmyslovou analýzu, marketingová data a obchodní řešení pro řízení rizik a úvěrový management. Společnost zaměstnává přes 1000 lidí ve více než 70 kancelářích po celém světě a publikuje přes tři tisíce výstupů denně.\n\nInterfax Group se skládá z více než 30 novinářských a marketingových společností sídlících v Rusku, Ukrajině, Kazachstánu, Bělorusku, Ázerbájdžánu, Spojeném království, Spojených státech amerických, Německu a Číně.\n\n"}
{"id": "1281751", "url": "https://cs.wikipedia.org/wiki?curid=1281751", "title": "Raymond Firth", "text": "Raymond Firth\n\nSir Raymond William Firth (25. března 1901 Auckland – 22. února 2002 Londýn) byl novozélandský antropolog, profesor antropologie na London School of Economics, žák Bronisława Malinowského a jeden z hlavních představitelů ekonomické antropologie\n\nNarodil se v Aucklandu na Novém Zélandu. Studoval ekonomii na univerzitě v Aucklandu. Doktorát v oboru sociální antropologie získal na londýnské London School of Economics and Political Science (LSE) za práci \"Ekonomika novozélandských Maorů\". Několik let působil na univerzitě v Sydney a posléze se vrátil do Londýna. Po smrti Bronislawa Malinowského byl v roce 1944 jmenovám profesorem a převzal vedení katedry sociální antropologie na LSE. Později působil také na univerzitch ve Spojených státech a na Novém Zélandu. V roce 1973 byl pasován na rytíře a roku 2002 mu byla udělena Leverhulmská medaile za mimořádný přínos pro antropologii ve 20. století. Terénní výzkum opakovaně prováděl na ostrově Tikopia na Šalamounových ostrovech a v Malajsii. Středem jeho zájmu byly především sociální struktura, ekonomika a náboženství. Také zkoumal příbuzenský systém v evropských společnostech, dělnickou a střední třídu v Londýně. Firth si vzal za manželku antropoložku Rosemary Firthovou, se kterou měl syna Hugha. LSE ještě za života obou vědců zřídila stipendium Rosemary and Raymonda Firthových (Rosemary and Raymond Firth Award) pro doktorantské studenty, kteří studují vedení a chod domácností.\n\n\n"}
{"id": "1281753", "url": "https://cs.wikipedia.org/wiki?curid=1281753", "title": "Václav Řehák", "text": "Václav Řehák\n\nRotmistr Václav Řehák přezdívaný „Fešák“ (24. února 1911 Hrádek u Nechanic — 30. června 1942 Praha) patřil mezi členy českého protinacistického odboje za druhé světové války. \n\nVáclav Řehák se narodil v Hrádku u Nechanic, původním povoláním byl klempíř. Byl ženat, manželka Věnceslava, rozená Hulešová, pocházela z Řep. Za odbojovou činnost byl popraven. \n\nByl osvědčeným pobočníkem a spojkou Václava Morávka. Spolupracoval i s ostatními členy skupiny Tři králové a dalšími odbojáři. Jeho sestra Marie byla manželkou Josefa Líkaře (* 1903 — 1942), který měl v domě na Bílé Hoře klempířství a kde odbojáři ukrývali zbraně a vyráběli výbušniny. Výrobně náloží, často maskovaných jako brikety, se přezdívalo cukrářství. Václav Řehák patřil mezi nemnoho členů odboje, kteří se scházeli s Paulem Thümmelem alias agentem A-54, s nímž kontakty obstarával téměř výhradně Morávek. Podle svědectví Řehákovy sestry Marie Líkařové proběhla jejich setkání několikrát přímo v Petschkově paláci, kde kromě gestapa sídlil i abwehr. Řehák se zřejmě prokazoval jako Thümmelův agent či informátor. Dělal rovněž spojku mezi odporem a generálem Aloisem Eliášem. Jistil Václava Morávka na mnoha akcích, podílel se na umisťování výbušnin. Řehák vydržel Morávkovi po boku až do společného konce. Byl zatčen gestapem 21. března 1942 večer, když obhlížel terén u Prašného mostu, kde měl mít Václav Morávek schůzku zřejmě s Thümmelem. Řehák nestihl použít zbraň, neboť se na něj najednou vrhlo několik mužů. Morávek zdálky uviděl, jak jeho pobočníka gestapáci zajistili, spěchal mu na pomoc a v následné přestřelce zahynul. \n\nNacisté Řeháka poté zavřeli, vyslýchali a 30. června 1942 (za druhého stanného práva) v pozdních odpoledních hodinách popravili zastřelením na Kobyliské střelnici v Praze. Bylo to na stejném místě a ve stejný den, jako byli popraveni i další členové ilegální organizace Obrana národa a jejich spolupracovníci v odboji: Jiří Zeman, Jan Karel, podplukovník Josef Mašín, plukovník Josef Churavý, major letectva RNDr. Josef Jedlička, ... celkem na 70 osob.\n\nKlempířského mistra Josefa Líkaře a rotmistra Václava Řeháka připomíná památník odhalený na Bílé Hoře v květnu roku 2013. Památník se nachází v parčíku mezi kostelem Panny Marie Vítězné a konečnou stanicí tramvaje (smyčka Bílá Hora). Na památníku jsou následující nápisy:\nJOSEF LÍKAŘ VÁCLAV ŘEHÁK / POPRAVENÝCH NACISTY 30.6.1942 / SPOLUPRACOVNÍKŮ pplk. JOSEFA MAŠÍNA, /\npplk. JOSEFA BALABÁNA a kpt. VÁCLAVA MORÁVKA / VOJENSKÉ ODBOJOVÉ ORGANIZACE / OBRANA NÁRODA\n\nJména obou hrdinů jsou též uvedena na pamětních deskách v pietním areálu Kobyliské střelnice v Praze, kde byli dne 30. června 1942 popraveni.\n"}
{"id": "1281755", "url": "https://cs.wikipedia.org/wiki?curid=1281755", "title": "Viktor Novožilov", "text": "Viktor Novožilov\n\nViktor Vladimirovič Novožilov ( ; 5. května 1950 Leningrad, Sovětský svaz - 1991) byl sovětský zápasník, volnostylař. V roce 1976 na hrách v Montréalu vybojoval v kategorii do 82 kg stříbrnou medaili. V roce 1974 vybojoval titul mistra světa i Evropy, v roce 1976 získal evropský bronz. Jako trenér se věnoval přípravě dětí v domovském klubu Dynamo Leningrad.\n\n"}
{"id": "1281756", "url": "https://cs.wikipedia.org/wiki?curid=1281756", "title": "Klenová (okres Snina)", "text": "Klenová (okres Snina)\n\nKlenová (maďarsky \"Kelen\") je obec na Slovensku v okrese Snina v Prešovském kraji na úpatí Bukovských vrchů na okraji národního parku Poloniny poblíž ukrajinské hranice.\n\nPrvní písemná zmínka o obci pochází z roku 1548. U obyvatelstva převažuje pravoslavní náboženství, část obyvatelstva je řeckokatolická.\n"}
{"id": "1281759", "url": "https://cs.wikipedia.org/wiki?curid=1281759", "title": "Evelyn Cavendishová", "text": "Evelyn Cavendishová\n\nEvelyn Cavendishová, vévodkyně z Devonshiru (rozená Petty-FitzMaurice; 27. srpna 1870 - 2. dubna 1960) byla manželkou Viktora Cavendishe, 9. vévody z Devonshiru. Narodila se jako nejstarší dcera politika Henryho Pettyho-Fitzmaurice, 5. markýze z Lansdowne a vyrůstala uprostřed veřejného života. Sňatkem s Cavendishem, dědicem 8. vévody z Devonshiru, se Evelyn v roce 1908 stala vévodkyní. Ze svého postavení dohlížela na reorganizaci panství Devonshire a řídila čtyři anglické domy a jeden irský hrad.\n\nEvelyn Cavendishová v letech 1910 až 1916 zastávala pozici garderobiérky královny Marie, než byl její manžel v roce 1916 jmenován generálním guvernérem Kanady, kam s ním odjela. Po návratu do Anglie v roce 1921 byla znovu určena za garderobiérku královny Marie, a tuto funkci si udržela až do královniny smrti v roce 1953. V roce 1938 Evelyn ovdověla. Svá poslední léta trávila v Hardwick Hall.\n\nEvelyn Cavendishová se narodila 27. srpna 1870 jako nejstarší dcera politika a státníka Henryho Pettyho-FitzMaurice, 5. markýze z Lansdowne, a jeho manželky, Lady Maud Hamiltonové, dcery 1. vévody z Abercornu. Evelynin otec sloužil v letech 1883 až 1888 jako generální guvernér Kanady, v letech 1888 až 1894 jako místokrál Indie, a v letech 1903 až 1916 jako vůdce konzervativní strany ve sněmovně lordů. Lady Evelyn byla tudíž vychovávána k veřejnému životu.\n\nEvelyn se 30. července 1892 provdala za Viktora Cavendishe, synovce a dědice 8. vévody z Devonshiru a nejmladšího člena Dolní sněmovny Spojeného království. Oni i jejich rozrůstající se rodina sídlili v Holker Hall v Lancashiru. Do rodiny nakonec přibylo 5 dcer, 2 synové a dvacet jedna vnoučat.\n\nJako součást oslav diamantového jubilea královny Viktorie v roce 1897, uspořádal Viktorův strýc Devonshire House Ball, jeden z nejextravagantnějších večírků. Lady Evelyn se ho zúčastnila převlečená do šatů ve stylu dámy u dvora císařovny Marie Terezie, zatímco její manžel přišel v kostýmu ze šestnáctého století.\n\nViktor se stal v roce 1908 9. vévodou z Devonshiru a Evelyn Cavendishová vévodkyní. Devonshirovi byli jednou z nejbohatších rodin v zemi, někteří si dokonce mysleli, že byli bohatší než královská rodina. Vévodkyně dohlížela nad čtyřmi velkými statky v Anglii a nad jedním irským hradem. Ze svého nového postavení také dohlížela nad reorganizací panství Devonshire. Vévodkyně přísně dodržovala etiketu, její švagr ji charakterizoval jako \"navyklou autoritě\". Byla známá svou drsnou osobností; někteří o ní mluvili jako o \"nepříjemné ženě\". Manželův životopisec ji popsal jako \"chladnou, autoritativní a skromnou\" a jeden sluha vzpomínal, že \"mluvila s vámi, jen když něco chtěla a nemohu říci, že by kdy poděkovala\".\n\nV roce 1909 vévodkyně založila derbyshirskou pobočku Červeného kříže a stala se její první předsedkyní. V roce 1910 byla jmenována garderobiérkou nově korunované královny Marie. V roce 1916 vévoda přijal své jmenování generálním guvernérem Kanady a jeho manželka se vzdala svého postavení, aby ho spolu s jejich šesti dětmi doprovodila. Během pobytu v Kanadě se jejich dcera Dorothy setkala s budoucím premiérem Haroldem Macmillanem. Zatímco vévoda byl takovýmto sňatkem potěšen, vévodkyně byla nešťastná, že Macmillan, ačkoli bohatý, pochází z rodiny pouhého obchodníka. Místo toho upřednostňovala sňatek své dcery s dědicem vévody z Buccleuch. Nicméně, Dorothy a Macmillan se v dubnu 1920 vzali.\n\nDevonshirskému vévodovi skončilo působení v Kanadě v roce 1921, a vévodkyně se vrátila ke své funkci garderobiérky královny Marie, kterou si udržela až do královniny smrti v roce 1953. Královna Marie v květnu 1937 Evelyn udělila Královský řád Viktoriin.\n\nV dubnu 1925 dostal vévoda mrtvici, která ho paralyzovala a vedla k postupnému zhoršení jeho psychiky. Dříve žoviální muž začal být nepříjemný ke své rodině i jiným lidem, a najedou nedokázal snášet svou ženu. Manželka jejich vnuka později vzpomínala, že \"babička Eva se snažila pokračovat, jakoby se nic nestalo, ale dům a statky postrádali vůdce a to bylo vidět\". Vévodkyně získala větší moc nad jeho majetkem. V květnu 1938 vévoda zemřel a Evelyn se usadila v Hardwick Hall, kde dohlížena na množství oprav svých tapiserií a výšivek.\n\nV roce 1950 nečekaně zemřel 10. vévoda z Devonshiru a následné dně z pozůstalosti (asi 80%) způsobily prodej mnoha aktiv a nemovitostí Devonshirů, včetně Hardwicku. Vévodkyně se jen nerada loučila s milovaným majetkem. V roce 1959 převedlo ministerstvo financí dům do National Trust. Vévodkyně však v domě zůstala až do své smrti 2. dubna 1960. Udělala hodně pro zachování historických textilií v domě a byla jeho poslední obavatelkou.\n\nEvelyn měla s Viktorem dva syny a sedm dcerː\n\n\n"}
{"id": "1281763", "url": "https://cs.wikipedia.org/wiki?curid=1281763", "title": "Ruy Blas", "text": "Ruy Blas\n\nRuy Blas (1838) je romantická veršovaná tragédie o pěti jednáních francouzského prozaika, dramatika a básníka Victora Huga. Premiéru měla 8. listopadu roku 1838 v pařížském divadle Théâtre de la Renaissance, které bylo určeno pro romantické dramatiky a touto hrou bylo slavnostně otevřeno. Jde o Hugovo nejhranější dílo a jak napsal Émile Zola, je to jeho „\"nejscéničtější, nejlidštější a nejživější drama\"\". Již na konci roku 1838 byla hra vydána knižně s předmluvou, ve které Hugo vysvětlil ideový a umělecký záměr tragédie popisující společenský úpadek a morální rozklad španělské monarchie na konci 17. století.\n\nTragédie se odehrává v devadesátých letech 17. století v Madridu na dvoře španělského krále Karla II.. Po královně Marii touží mocichtivý starší muž Don Salust de Bazan. Když je odmítnut, a ještě zbaven úřadu za to, že svedl královninu dvorní dámu, vymyslí ďábelský plán pomsty. Uvede ke královně svého sluhu Blase pod jménem svého bratrance a opilce Dona Cézara a podaří se mu dostat jej i do politického života. Ruy Blas se jako Don Cézar stane oblíbeným ministrem, kterého zajímají práva obyčejných poddaných.\n\nRuy Blas tajně královnu miluje, královna si jej rychle oblíbí a rovněž se do něho zamiluje, protože její královský manžel tráví většinu času na lovu. Nyní nastává chvíle Salustovy pomsty. Odhalí před královnou nízký původ jejího oblíbence, čímž ji poníží, a navíc chce celý její milostný vztah odhalit, pokud se nezřekne trůnu.\n\nRuy Blas se rozhodne královnu zachránit a svého pána zabije. Pak se zeptá se královny, zda mu odpustí, ale její odpověď je záporná. Proto se před jejíma očima chvíli poté otráví, takže následné královnino odpuštění již přichází pozdě. Umírá ale šťastný, protože ho královna v jeho posledních okamžicích, nazvala jeho pravým jménem.\n\nHugo postavil ve hře proti sobě zlo a lásku se ctnosti a vedle sebe dvě naprosto sociálně odlišné postavy: královnu a sluhu, což odpovídá jeho oblibě antitezí. Ruy Blas se pak ve hře stává mluvčím prostého zbídačovaného lidu.\n\n\n"}
{"id": "1281765", "url": "https://cs.wikipedia.org/wiki?curid=1281765", "title": "Cornelis Anthonisz.", "text": "Cornelis Anthonisz.\n\nCornelis Anthonisz., Anthonisz. (Anthoniův syn), znám také jako Anthonissen nebo Teunissen (asi 1505 Amsterdam – 1553 tamtéž) byl holandský malíř, rytec a kartograf a leptač.\n\nAnthonisz. se narodil v Amsterdamu kolem roku 1505. Byl vnukem Jacoba van Cornelisz Oostsanen, který ho pravděpodobně učil malovat a bratrancem Dircka Jacobsze. V roce 1538 namaloval první kompletní mapy Amsterdamu, věnované Karlu V. Ve službách Karla V. (1500 - 1558) odešel Anthonisz. v roce 1541 do Alžíru. V roce 1553 se zúčastnil s Karlem V. obléhání Thérouanne u St-Omeru. Je znám především svými dřevoryty, zejména dřevorytem známým jako tzv. \"Ptačí oko\", což je mapa Amsterdamu z ptačí perspektivy. Podle dřevorytu z roku 1544 bylo vytvořeno 12 kopií. Dřevořez byl bohužel poškozen při požáru radnice v Amsterdamu v roce 1652. Obnoven byl v roce 1932. Mnohé z těchto budov zde zobrazených ještě dnes existují. Velmi slavný je jeho obraz příslušníků amsterodamského střeleckého cechu zvaný \"Banket střeleckého cechu\".\n\nCechy střelců původně vznikaly za účelem obrany města. Postupem času se změnily na spolky, vyjadřující demokratické smýšlení a rostoucí sebevědomí měšťanstva. Příslušníci cechu si objednali portrét příslušníků spolku při příležitosti svátku svého patrona - sv. Jiří. Ten je zobrazen vpravo nahoře. Obraz \"Banket střeleckého cechu\" zdůrazňuje rovnost členů spolku, potlačuje hierarchické členění, jak bylo typické u jiných skupinových portrétů, a to právě s ohledem na stírání rozdílů mezi společenskou úrovní jednotlivých členů.\n"}
{"id": "1281770", "url": "https://cs.wikipedia.org/wiki?curid=1281770", "title": "Komotovka", "text": "Komotovka\n\nKomotovka je bývalá usedlost a hostinec v Praze 3-Žižkově. Stála na stejnojmenném návrší původně zvaném Šibeniční vrch, které se nachází mezi ulicemi Husitská a Seifertova v jejich dolní, západní části.\n\nOd středověku se na Šibeničním vrchu mezi Novou branou a kopcem Vítkov nacházelo popravní místo pro Staré a Nové Město Pražské. Koncem 18. století byly obě šibenice a další doprovodné stavby zlikvidovány a pozemky prodány. Na nich byly poté založeny sady, zahrady, pastviny a vinice. Hostinec zde vznikl zřejmě na místě viničního domku a kromě něj se v těchto místech nacházela ještě cihlářská pec a několik menších hospodářských staveb.\n\nKomotovku koupil 31. března roku 1871 zasilatel Alois Stuchlík (1832-1894) za 72 000 zlatých a do 25. července roku 1873 ji po částech rozprodal.\n\nRoku 1872 si na vrchu Komotovce pronajal divadelník Jaroslav Hof od Aloise Stuchlíka část parcely č. 900 (ohyb ulice Řehořova), aby zde postavil divadelní arénu. Žádost o stavební povolení podal 16. dubna 1872, prohlídka stavebního pozemku se konala již 20. dubna a týž den bylo povolení vydáno. \"Nová česká aréna staví se na návrší v prodloužené Hyberňácké ulici pražské za neratovickým cestovodem (viaduktem) vlevo, od něhož vede silnice přímo k vysočině divadelní na vinici Komotovské na rozhraní obce pražské, vinohradské a karlínské položené.\" (Deník Pokrok, 16. dubna 1872)\n\nAréna, dřevěná stavba na kruhovém půdorysu, byla postavena a otevřena 1. června téhož roku pod vedením tesařského mistra Kutiny. Stála na nezastavěném návrší téměř na jeho nejvyšším místě, dobře viditelná z hradeb a od Nové brány, vedle hojně navštěvovaného hostince. Když byla při divadelním představení scéna vzadu otevřená, \"..jest pohled na jeviště romantický, neboť vidíme v pozadí skálu posetou tu a tam travinami.\" (časopis Besedník, č. 8, 15. června 1872) Zmíněná skála se nachází ve vnitrobloku domů mezi ulicemi Seifertova, Příběnická a Řehořova.\n\nHofova divadelní společnost ale nebyla úspěšná. Hlavní příčinou byla malá návštěvnost her, druhou pak blízkost cihelny, ze které se valil kouř a hustý dým na jeviště i do hlediště a dráždil ke kašli. Společnost se na konci září 1872 rozpadla a aréna zůstala J. Mikuláši-Boleslavskému, společníku Hofa. Ještě nějaký čas v ní hrály další divadelní společnosti (Elišky Zöllnerové, Kramuelova a Švandova).\n\nStavba sama byla po technické stránce v dobrém stavu, ale stálý neúspěch divadelních představení vedl J. Mikuláše k prodeji arény „na dříví“ - karlínskému staviteli Šlechtovi, který dal stavbu ve 2. polovině listopadu 1874 zbořit. Toho roku se na západním a severním úpatí Komotovky začala stavět další železniční trať a do konce 19. století bylo celé návrší zastavěno činžovními domy.\n\nVladimír Neff (vnuk Jana Neffa, v románu Jana Borna) o příchodu a životě na Komotovce psal v prvním (Sňatky z rozumu - 1957) a druhém díle (Císařské fialky - 1958) pětidílného rodového cyklu o životě podnikatelských rodin Nedobylů a Bornů. Literárně usedlost popsal jako rozsáhlé, napůl dřevěné a napůl zděné přízemní stavení, kde za vraty u domu byl dvůr s hospodářskými stavbami a stájemi přistavěnými ke svislému skalnímu úpatí jednoho z mnoha výběžků ovocného sadu.\n\n\n"}
{"id": "1281774", "url": "https://cs.wikipedia.org/wiki?curid=1281774", "title": "Mikuláš Czingel", "text": "Mikuláš Czingel\n\nMikuláš Czingel [mikuláš cingel] (3. srpna 1949 – 21. března 2011 Štúrovo) byl slovenský fotbalový obránce.\n\nV československé lize hrál za Duklu Banská Bystrica, aniž by skóroval. Podílel se na vítězství banskobystrických vojáků v moravsko–slovenské skupině druhé ligy (1967/68) a jejich prvním postupu do nejvyšší soutěže.\n\n\n"}
{"id": "1281776", "url": "https://cs.wikipedia.org/wiki?curid=1281776", "title": "Jiří Novák (stenograf)", "text": "Jiří Novák (stenograf)\n\nJiří Novák (* 23. března 1927 Praha) je český pedagog a stenograf, který od roku 1952 zaznamenává projevy v československém a poté i českém parlamentu.\n\nNarodil se do rodiny středoškolského profesora, avšak jeho výchovu ovlivňoval především František Staněk, dědeček z matčiny strany, který byl zemským a říšským poslancem, poté ministrem a mezi roky 1932 a 1935 předsedou Poslanecké sněmovny.\n\nPo obecné škole Novák studoval na pražském reálném gymnáziu, odkud byl na začátku septimy v roce 1944 vyhozen a totálně nasazen k protivzdušné policejní obraně (\"\"). V průběhu Pražského povstání se stal členem obnovené Československé armády a koncem srpna 1945 se vrátil k dokončení gymnazijních studií. Po maturitě 4. června 1946 byl přijat ke studiu sociologie a filozofie na Filozofické fakultě Univerzity Karlovy, kde jej v semináři vedl profesor Josef Král, na jehož doporučení od října 1947 začal studoval ještě práva na Právnické fakultě téže univerzity. V červnu 1947 získal Novák aprobaci z takzvaných grafických předmětů, mezi něž se řadily těsnopis, psaní na klávesnici a krasopis, začal od 1. září 1947 učit na pražské obchodní škole. Po roce 1948 však musel pedagogické místo opustit a nastoupil do Státního ústavu těsnopisného. Protože byl ale v té nedostatek komorních těsnopisů, rozhodl se z něj složit zkoušku. Po jejím úspěšném vykonání jej předseda zkušební komise pozval na následující den k záznamu jednání v parlamentní hospodářské komise. V parlamentu tak působí od 2. prosince 1952. Současně s tím těsnopis, jakožto zaměstnanec ústavu, i vyučoval. Pokud je ale za některého ze stenografů při jednání parlamentu potřeba zaskočit, vypomůže i nadále.\n\nV roce 1957 Novák absolvoval Ekonomicko-inženýrskou fakultu ČVUT v Praze a roku 1979 obhájením disertační práce z oboru celoživotního vzdělávání získal hodnost doktora filozofie na Filozofické fakultě Univerzity Karlovy. Vedle toho absolvoval postgraduální kurs ekonomické psychologie a sociologie na Vysoké škole ekonomické a postgraduální kurs pedagogiky dospělých na Filozofické fakultě pražské Univerzity Karlovy.\n\nSvou činnost v parlamentu i státním ústavu ukončil v červnu 1991, kdy odešel do penze, avšak již za dva měsíce poté vyučoval na poloviční úvazek na obchodní akademii. Své pedagogické působení ukončil roku 2008. Když v roce 2017 slavil devadesáté narozeniny, přítomní členové na schůzi Poslanecké sněmovny 4. dubna Novákovu práci ocenili potleskem ve stoje. Současně při té příležitosti mu předseda sněmovny Jan Hamáček předal spolu s pamětní listinou Sněmovny také ozdobnou vázu s logem Poslanecké sněmovny a číslicí 90.\n\nSvým věkem i délkou vykonávání profese (k datu narozenin téměř 65 let) předčil Novák svého někdejšího kolegu stenografa Josefa Kocourka. Ten zemřel v 88 letech a jako stenograf pracoval celkem 58 let. V květnu 2017 Novák převzal od Agentury Dobrý den certifikát o zápisu do České knihy rekordů jako nejdéle sloužící těsnopisec na světě.\n\n"}
{"id": "1281778", "url": "https://cs.wikipedia.org/wiki?curid=1281778", "title": "Starý most (Zvornik)", "text": "Starý most (Zvornik)\n\nStarý most, celým názvem Most Alexandra I. Karađorđeviće (srbsky Стари мост/Stari most, resp. Мост Александра I. Карађорђевића) spojuje město Zvornik v Bosně a Hercegovině s Malým Zvornikem v západním Srbsku. Most překonává řeku Drinu. Dlouhý je 150 m, široký 7,2 m a jeho ocelová konstrukce váží 950 000 kg. Byl vybudován v 20. letech 20. století za cenu 13,5 milionů tehdejších jugoslávských dinárů.\n\nPlán výstavby mostu byl poprvé předložen roku 1922 na místě, kde se v roce 1919 vylodil tehdejší jugoslávský král Alexandr I. Finální řešení projektu bylo schváleno až roku 1926. O rok později byly zahájeny stavební práce. V roce 1929 byl most dokončen a předán k užívání. Výstavbu financovalo ministerstvo výstavby Království Jugoslávie, za válečné reparace z první svěové války a osobní příspěvek krále Alexandra. Na výstavbu mostu dohlíželi jeden jugoslávský inženýr (Mičić) a jeden ruský (Žilov). Zátěžová zkouška byla realizována za pomocí navezení 30 tisíc tun kamení, které zde zůstaly 15 dní. Slavnostní otevření stavby se uskutečnilo dne 12. ledna 1930 za přítomnosti krále Alexandra.\n\nMost byl zničen během Dubnové války v roce 1941. Obnova probíhala od podzimu 1945 až do června 1946. Na jeho výstavbě tehdy pracovali němečtí a italští váleční zajatci. Po obnově nesl jméno Filipa Klajića Fići, partyzána, který padl v boji v červnu 1943 v blízkosti Zvornika.\n\nOd roku 2009 nese most původní název. Je památkově chráněn a neslouží pro pravidelný provoz. Od roku 1991 prochází jeho středem státní hranice mezi Srbskem a Bosnou a Hercegovinou.\n"}
{"id": "1281781", "url": "https://cs.wikipedia.org/wiki?curid=1281781", "title": "Starý železniční most (Bělehrad)", "text": "Starý železniční most (Bělehrad)\n\nStarý železniční most (srbsky Стари желенички мост/Stari železnički most) překonává řeku Sávu v srbské metropoli Bělehradu. Projíždějí přes něj vlaky, které směřují na území Sremu.\n\nMost byl vybudován v roce 1884 jako součást trati Bělehrad–Subotica. Byl postaven na šesti pilířích, dlouhý byl 462 metrů a vážil 7 200 tun. Zničen byl během obléhání města při první světové válce. Tehdy byl jediným mostem, který spojoval Bělehrad s nedalekým Zemunem, který byl již na území nepřátelského Rakousko-Uherska. Obnoven byl následně v roce 1919 a zbořen během Dubnové války v roce 1941. \n\nVe své současné podobě byl most vybudován po skončení druhé světové války za prostředky z válečných reparací. Dostal název Most generála Vila. Až do vybudování nového mostu v roce 1979 byl jedinou železniční spojnicí města přes řeku Sávu. Dlouhý je 350 metrů a jeho výška činí 12 metrů. Poslední rekonstrukce se uskutečnila v roce 1986 a menší opravy v letech 1995 a 1996. V roce 2009 byly vyměněny pražce na mostě. \n"}
{"id": "1281782", "url": "https://cs.wikipedia.org/wiki?curid=1281782", "title": "Rudolf Mažgut", "text": "Rudolf Mažgut\n\nRudolf Mažgut (2. dubna 1947 Nové Zámky – 12. února 2014 Banská Bystrica) byl slovenský fotbalový obránce, trenér a funkcionář. Jednalo se významnou osobnost banskobystrického sportu. Poslední rozloučení s Rudolfem Mažgutem se uskutečnilo v pondělí 17. února 2014 ve 13 hodin v banskobystrickém krematoriu.\n\nNovozámecký rodák a odchovanec hrál s mateřským klubem ve II. lize. V roce 1967 narukoval do Banské Bystrice a působil zde do roku 1976.\n\nV československé lize hrál za Duklu Banská Bystrica, aniž by skóroval. Podílel se na vítězství banskobystrických vojáků v moravsko–slovenské skupině druhé ligy (1967/68) a jejich prvním postupu do nejvyšší soutěže.\n\nPoté, co ve druhé polovině 70. let 20. století ukončil svou hráčskou kariéru, začal trénovat mládež.\nOd roku 1980 působil pod Ministerstvem vnitra v ČH Banská Bystrica a později ŠKP Banská Bystrica. Ve vedení ŠKP byl i v době, kdy banskobystrické házenkářky získaly svůj dosud jediný titul mistryň Slovenska (9. května 1999). Roku 1990 se vrátil na Štiavničky, když se stal členem dozorčí rady banskobystrického fotbalového klubu. Od ledna 2010 do roku 2012 byl sportovním ředitelem FK Dukla Banská Bystrica.\n\n"}
{"id": "1281783", "url": "https://cs.wikipedia.org/wiki?curid=1281783", "title": "Stanley Dziedzic", "text": "Stanley Dziedzic\n\nStanley Joseph Dziedzic (* 5. dubna 1949 Allentown, USA) je bývalý americký zápasník, bronzový z olympijských her v Montréalu 1976 a mistr světa z Lausanne 1977. Později se věnoval trenérské práci.\n\n"}
{"id": "1281786", "url": "https://cs.wikipedia.org/wiki?curid=1281786", "title": "Nehrovec", "text": "Nehrovec\n\nNehrovec (ukrajinsky Негровець) je hora v Karpatech, v Zakarpatské oblasti. Její hlavní vrchol má nadmořskou výšku 1707 m. Geomorfologicky spadá do celku Vnitřní Horhany. \n\nHora se nachází na území národního parku Siněvir. V její blízkosti se nachází vesnice stejného jména. Jižně od ní se nachází známá obec Koločava.\n\nNa východ od Nehrovce se nachází hora Jasnovec s nadmořskou výškou 1600 m, na západ poté pokačuje horský hřeben Piškoni, odkud vedou turistické trasy směrem k vesnici Siněvir. \n"}
{"id": "1281788", "url": "https://cs.wikipedia.org/wiki?curid=1281788", "title": "Kostel svatého Josefa (Jevišovice)", "text": "Kostel svatého Josefa (Jevišovice)\n\nKostel svatého Josefa se nachází v parku v centru města Jevišovice. Kostel je farním kostelem římskokatolické farnosti Jevišovice. Jde o barokně klasicistní stavbu s barokními sochami. Kostel je chráněn jako kulturní památka České republiky.\n\nKostel byl postaven v první polovině 19. století poté, co byl zbořen původní hřbitovní kostel svatého Mikuláše jižně od města, na počátku 19. století byl kostel sv. Mikuláše zchrátralý a v roce 1820 bylo nařízeno, že kostel musí být opraven nebo zbořen. Správce panství navrhl, že kostel bude zbořen a bude postaven nový kostel na náměstí v centru Jevišovic. Stavba nového kostela svatého Josefa začala v roce 1823, v tu dobu byl položen základní kámen a v roce 1830 byla dokončena stavba. V roce 1824 byla také výrazně přestavěna budova fary. V kostele jsou umístěny tři oltáře, hlavní je zasvěcen svatému Josefovi, boční oltáře jsou zasvěceny Panně Marii a svatému Aloisovi.\n\nDo kostela byly umístěny varhany z roku 1748, pochází z kostela svatého Petra a Pavla v Brně a v kostele svatého Josefa jsou od roku 1830. Před vchodem do kostela jsou umístěny sochy svatého Josefa a svatého Aloise z roku 1749. V kostele byly původně tři zvony, nejstarší je z roku 1830, další z let 1871 a 1889.\n\n\n"}
{"id": "1281794", "url": "https://cs.wikipedia.org/wiki?curid=1281794", "title": "Vilém Rusz", "text": "Vilém Rusz\n\nVilém Rusz [vilém ruš] (* listopad 1941) je bývalý český fotbalový útočník.\n\nV československé lize hrál za Třinecké železárny při jejich první účasti v nejvyšší soutěži, aniž by skóroval. Zasloužil se o postup ze druhé ligy (1962/63).\n\n"}
{"id": "1281796", "url": "https://cs.wikipedia.org/wiki?curid=1281796", "title": "Prospekt Veteranov (stanice metra v Petrohradu)", "text": "Prospekt Veteranov (stanice metra v Petrohradu)\n\nProspekt Veteranov () je stanice petrohradského metra, konečná stanice linky 1. Provoz nového úseku byl zahájen 5. října 1977, po skončení slavnostního shromáždění v sousední stanici. Stanice je pojmenována podle stejnojmenné magistrály, ačkoli leží od ní stranou.\n\nProtože je stanice mělce založena, postrádá vestibul a eskalátory. Je přístupná podchody z bulváru Novatorov: ze směru Dačnovo prospekta a ze směru ulice Tankista Chrustickovo.\n\nStanice je mělce založené, přibližně 8 metrů po povrchem. Podzemní prostory byly vybudovány podle projektu architekta V. G. Chilčenka a inženýra S. P. Ščukina. Podobně jako stanice Leninskij prospekt je stanicí moskevského typu a takové jsou v petrohradském metru nepočetnou výjimkou.\n\nZa stanicí se nachází zhlaví se šesti výhybkami.\n\n"}
{"id": "1281797", "url": "https://cs.wikipedia.org/wiki?curid=1281797", "title": "Emil Bezdeda", "text": "Emil Bezdeda\n\nEmil Bezdeda [emil bezděda] (14. září 1938 Piechov – 28. července 2016 Poprad) byl slovenský fotbalový záložník, trenér a juniorský reprezentant Československa.\n\nZačínal v Bolešově. Na vojně hrál za Duklu Kostelec nad Orlicí, kde zaujal reprezentační a ligové trenéry.\n\nV juniorské reprezentaci debutoval v úterý 20. září 1960 v Českých Budějovicích proti A-mužstvu Japonska (výhra 3:2, střídal Antona Pokorného), poslední zápas za „Lvíčata“ odehrál v sobotu 29. října téhož roku v Košicích proti juniorům Nizozemska (nerozhodně 0:0, střídal jej Alexander Rias).\n\nZa československé B-mužstvo odehrál v sobotu 25. března 1961 v Liberci jedno celé utkání proti B-mužstvu Švédska (prohra 0:1).\n\nV československé lize hrál za Jednotu Trenčín, vstřelil tři prvoligové branky.\n\nV Žilině začínal jako asistent Kamila Majerníka, od jara 1984 ji vedl jako hlavní trenér až do konce ročníku 1985/86 (sestup do II. ligy). Předtím i poté vedl nejvýše druholigová mužstva.\n\n\n\n"}
{"id": "1281798", "url": "https://cs.wikipedia.org/wiki?curid=1281798", "title": "Michal Šmíd (1974)", "text": "Michal Šmíd (1974)\n\nMichal Šmíd (* 15. května 1974) je bývalý český fotbalista, útočník.\n\nV české lize hrál za SK Hradec Králové. Nastoupil ve 32 ligových utkáních a dal 1 gól. V nižších soutěžích hrál i za SK Pardubice, SK Český ráj Turnov, SC Xaverov Horní Počernice a FK Baník Most.\n\n\n"}
{"id": "1281802", "url": "https://cs.wikipedia.org/wiki?curid=1281802", "title": "James Rosenquist", "text": "James Rosenquist\n\nJames Rosenquist (29. listopadu 1933 – 31. března 2017) byl americký malíř. Narodil se ve městě Grand Forks v Severní Dakotaě jako jediné dítě Louise a Ruth Rosenquistových, kteří byli švédského původu. V letech 1952 až 1954 studoval malířství na Minnesotské univerzitě a roku 1955 se díky stipendiu na Art Students League přestěhoval do New Yorku. V letech 1957 až 1960 se živil tvorbou billboardů. Zemřel po dlouhé nemoci ve věku 83 let.\n"}
{"id": "1281808", "url": "https://cs.wikipedia.org/wiki?curid=1281808", "title": "Jack Johnson (rozcestník)", "text": "Jack Johnson (rozcestník)\n\nJack Johnson může být:\n\n"}
{"id": "1281812", "url": "https://cs.wikipedia.org/wiki?curid=1281812", "title": "Volvo Car Open 2017", "text": "Volvo Car Open 2017\n\nVolvo Car Open 2017 byl tenisový turnaj ženského profesionálního okruhu WTA Tour, hraný v areálu Family Circle Tennis Center na otevřených dvorcích. Jednalo se o jediný turnaj ženské sezóny na zelené antuce. Koná se mezi 3. až 9. dubnem 2017 v jihokarolínském Charlestonu jako čtyřicátý pátý ročník turnaje.\n\nRozpočet turnaje činil 776 000 dolarů. V rámci WTA Tour se řadil do kategorie WTA Premier Tournaments. Nejvýše nasazenou hráčkou ve dvouhře se stala světová jedenáctka Madison Keysová ze Spojených států, kterou ve druhém kole vyřadila krajanka Shelby Rogersová po třísetovém průběhu. Jako poslední přímá účastnice do dvouhry nastoupila 110. novozélandská hráčka žebříčku Marina Erakovicová.\nPremiérový singlový titul kariéry si odvezla 19letá Ruska Darja Kasatkinová, která ve závěrečném duelu zdolala také 19letou Lotyšku Jeļenu Ostapenkovou. Finále tak představovalo první takové utkání dvou teenagerek na okruhu WTA Tour od říjnového Generali Ladies Linz 2009. Soutěž čtyřhry ovládl americko-český pár Bethanie Matteková-Sandsová a Lucie Šafářová, které získaly jubilejní desátou společnou trofej a druhou v probíhající sezóně.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1281815", "url": "https://cs.wikipedia.org/wiki?curid=1281815", "title": "Tereza Svobodová", "text": "Tereza Svobodová\n\nTereza Svobodová (* 10. března 1995 Brno) je česká reprezentantka ve sportovním lezení a mistryně ČR v lezení na obtížnost.\n\nMatka Terezy, Marie Dichtlová byla několik let (2009-2013) předsedkyní Komise soutěžního lezení dětí a mládeže Českého horolezeckého svazu (funkci převzala po matce Adama Ondry, Evě Ondrové, když začal závodit za dospělé).\n\n"}
{"id": "1281816", "url": "https://cs.wikipedia.org/wiki?curid=1281816", "title": "Trzaska (erb)", "text": "Trzaska (erb)\n\nTrzaska [\"třaska\"] je staré erbovní znamení polské šlechty. Nazývalo se také Lubiewa, Biała, nebo Trzeska a vyskytovalo se také u linií rodů v Litvě, Rusku, a Německu.\n\nNa štítu jsou dva zlomené meče a mezi nimi měsíc. Tinkturami erbu jsou modrá a žlutá (zlatá). Vyobrazená přilba je turnajská s vloženou šlechtickou korunou. Přikryvadla jsou v barvách erbu a klenotem je 7 pavích per.\n\nTento erb byl udělen rytíři jménem Trzaska králem Boleslavem Chrabrým (992-1025). Při bitvě se na krále hnal nepřítel s vytaseným mečem. Rytíř Trzaska mu zablokoval cestu a kryl rány proti králi svým mečem. Pak sám zaútočil na nepřítele a vší silou ťal po jeho krku, ale jeho meč se zlomil až u rukojeti. Když to král spatřil, dal mu svůj meč, kterým Trzaska znovu bojoval proti přesile nepřátel. Mečem odrážel rány a sekal takovou silou, že pukl i druhý meč. Po boji zůstal kolem krále velký kruh mrtvých nepřátelských těl. Jako odměnu za odvahu a velké srdce mu král dal erb v této podobě dvou zlomených mečů. Erb Trzaska se také nazývá Lubiewa, protože rytíř měl v držení klášter Lubin ve Velkém Polsku, kde se tři členové jeho rodu, jeden po druhém, stali opaty. Na památku této podpory použil klášter erb Trzaska na svém štítu.\n\nStaré zobrazení erbu Trzaska z roku 1296. Místo mečů jsou ještě zobrazeny kříže. Nositelé erbu byli římskokatolického vyznání. Například rod a linie Poplawskich neopustila katolické vyznání ani na území carského Ruska a při změnách režimů. Všichni potomci byli křtění katolíci. \n\nErb užívala řada polských rodů, například rody Poplawski, Wendrogowski, Wędrogowski, Wieluński, Wilewski, Wileziński, Wiszniewski, Wiśniewski, Włoszczewski, Włoszczowski, Wolszleger, Wołkanowski, Balukiewicz, Bałukiewicz, Błażejowski, Błażewski, Ciskowski, Ciszkowski, Mejszer, Meydalon, Mgorowski, Michalski a další. \n\n"}
{"id": "1281817", "url": "https://cs.wikipedia.org/wiki?curid=1281817", "title": "Izet Sarajlić", "text": "Izet Sarajlić\n\nIzet Sarajlić (16. března 1930 Doboj, Království Jugoslávie – 2. května 2002 Sarajevo, Bosna a Hercegovina), přezdívaný i Kiko, byl bosenskohercegovský básník, překladatel, esejista a filozof bosňáckého původu.\n\nNarodil se jako páté dítě železničáře Elmase Sarajliće a Đuly Ćišić. Po dvou letech se rodina přestěhovala do Trebinje. Za druhé světové války postupně přišel o dva bratry, kteří se hlásili ke komunistickým partyzánům. Poté byla jeho rodina donucena se přestěhovat do Dubrovníku. V chorvatském přístavu pak byly zatčeny i jeho sestry Nina (?–1993) a Raza (?–1993, překládala z italštiny). Na konci války se rodina znovu spojila.\n\nOd roku 1945 žil s rodinou v Sarajevu, kde navštěvoval chlapecké gymnázium. V bosenskohercegovské metropoli studoval na Filozofické fakultě (1950–?), zde také získal doktorát z filozofie. Pracoval jako pedagog na Filozofické fakultě Univerzity v Sarajevu. Roku 1962 společně s Huseinem Tahmiščićem, Ahmetem Hromadžićem, Velimirem Miloševićem a Vladimirem Čerkezem založil kulturní manifestaci Sarajevské dny poezie, nad kterou převzalo záštitu Sdružení spisovatelů Bosny a Hercegoviny. Roku 1970 byl krátce předsedou této cechovní organizace.\n\nIzet se roku 1962 oženil s Idou Kalaš (?–1998, nazývána i Mikica), s níž přivedl na svět dceru Tamaru (1963). Zemřel náhle roku 2002 a jeho tělesné ostatky byly uloženy poblíž zesnulé manželky na sarajevském hřbitově Lav.\n\nBěhem svého umělecky mimořádně plodného života získal řadu ocenění, mimo jiné výroční cenu Sdružení spisovatelů Bosny a Hercegoviny (1960 a 1963), Zmajovu cenu (1984) a cenu ZAVNOBiH (1989). Roku 1953 byl vyloučen ze Sdružení spisovatelů Jugoslávie, nicméně tato organizace mu roku 1964 dala svou výroční cenu, kterou ale nakonec pro dlouhotrvající neshody odmítl.\n\nOd roku 1984 byl dopisujícím a od roku 1995 pak řádným členem Akademie věd a umění Bosny a Hercegoviny.\n\n\nPřeklady:\n"}
{"id": "1281818", "url": "https://cs.wikipedia.org/wiki?curid=1281818", "title": "Parlamentní volby ve Finsku 2015", "text": "Parlamentní volby ve Finsku 2015\n\nParlamentní volby ve Finsku v roce 2015 se konaly dne 19. dubna. Volební účast byla 70,1 %. Bojovalo se o 200 míst v jednokomorovém parlamentu (Eduskunta).\n\nNejvíce hlasů získala centristická strana Suomen Keskusta (Finský střed), 21,10 % a 49 míst. Na druhém místě se umístili populističtí Perussuomalaiset (Praví Finové), se 17,65 % a 38 místy, následovaní konzervativci z Kansallinen Kokoomus (Národní sjednocení), kteří dosáhli na 18,20 %, ale jen 37 křesel. Na čtvrtém místě skončila finská sociální demokracie, Suomen Sosialidemokraattinen Puolue, s 16,51 % a 34 křesly.\n\nDále bude v parlamentu zastoupen Zelený svaz (Vihreä liitto) s 15 křesly (8,53 % hlasů), Levicový svaz (Vasemmistoliitto) s 12 křesly (7,13 % hlasů), finská Švédská lidová strana (Ruotsalainen kansanpuolue) s 9 křesly (4,88 % hlasů) a finská křesťanskodemokratická strana (Suomen Kristillisdemokraatit) s 5 křesly (3,54 % hlasů). Pro ostatní strany (regionální sdružení z Ålandských ostrovů) zbylo 1 křeslo (0,56 % hlasů).\n\nOproti předchozím volbám získal výrazně více křesel Finský střed (o 14) a Zelený svaz (o 5). Ostatní strany ve volbách ztratily či jejich zastoupení zůstane stejné.\n\nVláda vznikla na bázi koaliční smlouvy tří stran na prvních třech místech. Jejím předsedou je centrista Juha Sipilä, ve funkci ministra financí po určitou dobu působil konzervativec Alexander Stubb, předseda vlády předchozí.\n"}
{"id": "1281819", "url": "https://cs.wikipedia.org/wiki?curid=1281819", "title": "Carlingford (hrad)", "text": "Carlingford (hrad)\n\nHrad Carlingford (irsky \"Caisleán Chairlinn\", anglicky zvaný též \"King John's\" \"Castle\" neboli \"hrad krále Jana\") se nachází v přístavu města Carlingford na břehu zátoky Carlingford Lough v hrabství Louth v provincii Leinster v Irské republice. Hrad krále Jana v Carlingfordu je zapsán pod číslem 249 na seznamu státem chráněných národních památek Irska.\n\nHrad Carlingford stojí na jižním břehu 15 km dlouhého fjordu Carlingford Lough, přímo u severní přístavní hráze města Carlingford.\n\nOd státní hranice mezi Irskou republikou a Severním Irskem (Spojené království), která prochází středem zátoky, je pobřeží v těchto místech vzdáleno zhruba 2 km, zatímco irská metropole Dublin leží asi 70 km daleko směrem na jih (přibližně 90 km po místních komunikacích).\n\nMěsto Carlingford se stejnojmenným hradem a dalšími památkami leží na poloostrově Cooley, východně od hlavního hřebene pohoří Cooley, a to přímo na úpatí jeho nejvyššího vrcholu Slieve Foye (589 m n. m.).\n\nHrad nechal vybudovat před svou smrtí Hugh de Lacy (1135 (?) -1186), 4. baron Lacy, pán Meathu. Východní část hradu byla postavena v polovině 13. století (pravděpodobně kolem roku 1261), k dalším přestavbám a úpravám došlo v 15. a 16. století. Půdorys pevnosti má podobu písmene \"D\", hradní zdi jsou silné až 3,4 m.\n\nJméno hradu King John´s Castle se začalo objevovat od 60. let 13. století. Toto pojmenování bylo inspirováno skutečností, že na carlingfordském hradě během tažení proti Hughu de Lacymu, synovi zakladatele hradu, pobýval v roce 1210 anglický král Jan Bezzemek. Podle pověsti král Jan na hradě Carlingford navrhl první koncept Velké listiny práv a svobod (latinsky Magna charta libertatum), která byla přijata v roce 1215.Během tzv Irských konfederačních válek (1641 až 1653) mezi irskou katolickou konfederací a anglickými a skotskými royalisty, byl hrad, který byl držen irskými katolíky, několikrát dobyt protivníky (v letech 1642, 1649 a 1650). Během války mezi Jakubem II. Stuartem a Vilémem III. Oranžským byl hrad Carlingford v roce 1689 vypálen jakobity. Před bitvou, která se odehrála na řece Boyne poblíž Droghedy, nechal generál Schomberg v prostorách někdejšího hradu zřídit vojenský špitál.\n\nV 19. století při výstavbě regionální železnice společnosti Dundalk, Newry & Greenore Railway byl hrad oddělen od ostatní pevniny hlubokým zářezem.\n\nHrad Carlingford se nachází poblíž přístavu na výběžku pevniny, který od severního okraje města odděluje silnice R 173. Interiéry hradu nejsou veřejnosti přístupné kvůli nebezpečí zřícení zdiva.\n\n"}
{"id": "1281820", "url": "https://cs.wikipedia.org/wiki?curid=1281820", "title": "Alexandra Petrovna Oldenburská", "text": "Alexandra Petrovna Oldenburská\n\nAlexandra Petrovna Oldenburská (2. června 1838 – 25. dubna 1900) byla pravnučkou ruského cara Pavla I. a manželkou Nikolaje Nikolajeviče Ruského.\n\nAlexandra se narodila jako nejstarší dcera Petra Oldenburského a jeho manželky Terezy Nasavsko-Weilburské. Vyrůstala v Rusku v těsné blízkosti Romanovců, její otec byl synovcem cara Mikuláše I. Alexandřini rodiče byli umělecky nadaní vášniví filantropové. Poskytli dceři dobré vzdělání a inspirovali ji k životu služby lidem v nouzi.\n\nV roce 1856 se Alexandra provdala za Nikolaje Nikolajeviče Ruského, třetího syna cra Mikuláše I. a svého vzdáleného bratrance. Luteránka Alexandra konvertovala k ortodoxnímu náboženství a přijala jméno velkokněžna Alexandra Petrovna Ruská. Pár měl dvě dětiː Nikolaje Nikolajeviče Romanova a Petra Nikolajeviče Ruského. Manželství smluvené carskou rodinou, ve snaze kontrolovat výstřelky velkoknížete, bylo nešťastné. Byli nevhodný pár. Ona byla prostá, vážná a měla ráda jednoduchost. Hluboce věřící a velmi do charitativní činnosti zapojená Alexandra založila v roce 1865 v Petrohradu výcvikový ústav pro zdravotní sestry. Ve stejném roce si její manžel začal poměr s baletkou, se kterou si vytvořil druhou rodinu.\n\nPo úplném rozpadu manželství žila Alexandra odděleně od manžela, který ji v roce 1879 vyhnal z jejich domácnosti. Po nehodě kočárem téměř úplně ochrnula a v listopadu 1880 odešla na radu svého švagra cara Alexandra II. do zahraničí, s cílem utužit si zdraví. Následující rok požádala svého synovce, cara Alexandra III., zda by se mohla vrátit do Ruska a usadit v Kyjevě. Její pohyblivost se vrátila a v roce 1889 Alexandra založila Pokrov Panny Marie, klášter ošetřovatelských jeptišek s vlastní nemocnicí k bezplatné léčbě pro chudé. Zbytek svého života zasvětila práci v nemocnici. V roce 1889 se stala pod jménem Anastázie ortodoxní jeptiškou. Zemřela v klášteře v roce 1900.\n\nAlexandra Petrovna se narodila jako nejstarší z osmi dětí Petra Oldenburského a jeho manželky Terezy Nasavsko-Weilburské v paláci Embarkment v Petrohradu 2. června 1838 jako vévodkyně Alexandra Frederika Vilemína Oldenburská. Nevlastní sestrou její matky byla manželka švédského krále Oskara II., Žofie Nasavská. Alexandra byla z německé rodiny, ale vyrůstala v Rusku, kde byla její rodina úzce spjata s vládnoucím rodem Romanovců.\n\nPetr Georgijevič Oldenburský, Alexandřin otec, byl jediným přeživším synem Kateřiny Pavlovny, čtvrté dcery Pavla I. Ruského. Petr Oldenburský byl v Carské ruské armádě, ale byl také učencem, hudebním skladatelem a filantropem. Alexandřina matka, Tereza Nasavsko-Weilburská, se zajímala o malbu a stejně jako její manžel byla hluboce zapojena do charitativní činnosti, a to natolik, že byla považována za výstřední. Alexandřini rodiče měli šťastné manželství a upřednostňovali klidný rodinný život spíše než život u dvora. Byli oddanými rodiči osmi dětí, kterým poskytli pečlivé vzdělání.\n\nRodina trávila zimní měsíce v Peterhofu a na léto se přesouvala na Kamenoi-Ostroff. Tam měla Alexandra se sourozenci dětský statek, kde pod dohledem ruské vychovatelky pěstovali zeleninu a chovali hospodářská zvířata.\n\nAlexandra a její sourozenci vyrůstali obklopeni uměním a hudbou. Alexandra se naučila rusky, německy, anglicky a francouzsky. Kromě obvyklých školních předmětů se děti musely učit hudbě, malování, tanci, jízdě na koni a palácové etiketě. Alexandra vynikala v umění a zajímala se o literaturu, ruskou historii a genealogii. Alexandřino vzdělání v ní probudilo zájem o lékařství a řešení sociálních problém chudých.\n\nV roce 1848 ji a jejího bratra Mikuláše rodiče vzali na návštěvu příbuzných v Německu. Pobývali u rodiny Alexandřiny matky ve Wiesbadenu a s otcovými příbuznými v Oldenburgu.\n\nBěhem rodinné večeře v paláci Anichkov požádal Nikolaj Nikolajevič Ruský, třetí syn cara Mikuláše I. a Alexandřin vzdálený bratranec, o její ruku. Zasnoubení bylo zveřejněno ještě toho dne, 25. října 1855.\n\nNikolaj byl o sedm let starší než Alexandra, sloužil jako vojenský důstojník a měl četné milostné aféry. Ruská carská rodina, ve snaze kontrolovat jeho výstřelky, vehnala Nikolaje do sňatku s Alexandrou, protože doufala, že na něj bude mít dobrý vliv. Alexandra, rodilá luteránka, 7. ledna 1856 konvertovala na ortodoxní víru a byla titulována jakoː Její Výsost Alexandra Petrovna, velkokněžna ruská. Svatba se konala 6. února 1856 v paláci Peterhof a následovala hostina v Mikulášově sále Zimního paláce.\n\nAlexandra byla Annou Tyutchevovou (1829-1889), dvorní dámou carevny Marie Alexandrovny popsána jakoː \"sladké a poslušné stvoření...I když není krásná, zaujme svěžestí svých sedmnácti let, a také upřímností a laskavostí, která jí září ve tváři\". Tyutchevová později o Alexandře poznamenalaː \"její pleť je v podstatě jediná věc, která je na ní dobrá. Její rysy obličeje jsou poměrně prosté a zcela nepravidelné\".\n\nVlastní residence mladého páru, Mikulášův palác, byl ještě ve výstavbě, a tak Alexandra s Nikolajem trávili prvních pět let manželství v Zimním paláci. Tam, ve svých pokojích v přízemí, porodila Alexandra 18. listopadu 1856, devět měsíc o svatbě, své první dítě, syna Nikolaje Nikolajeviče Romanova.\n\nAlexandra svého manžela i syna hluboce milovala, ale cítila, že je její povinností pomáhat lidem v nouzi. Začala se bezvýhradně věnovat charitativní činnosti, posílala příspěvky do škol, nemocnic i jiných institucí. Prostá a jednoduchá Alexandra měla ráda jednoduchost a raději se oblékala skromně, vyhýbala se veřejnému životu. Svůj čas věnovala náboženství a medicíně. Alexandra svým příjemným vystupováním získala mnoho sympatií. Měla se velmi ráda se svými švagrovými, Marií Alexandrovnou a Alexandrou Josifovnou. Nicméně, u ruského dvora bylo zapojení Alexandry Petrovny do dobročinnosti považováno za nepřiměřené a pokládali ji za svatého blázna.\n\nV prosinci 1861 se pár přestěhoval do nově vybudovaného Mikulášova paláce na Náměstí Zvěstování. Tam Alexandra použila svůj Bílou halu na inscenování charitativních bazarů a výstav výtvarného umění k získání peněz pro sirotky.\n\nPostrádající krásu a společenské půvaby, se Alexandra rozhodla vyhnout funkci u dvora a namísto toho trávila svůj čas charitativní činností a zemědělskou prací na jejich letním rodinném sídle v paláci Znamenka, v blízkosti Peterhofu, který dostali jako svatební dar. V letních měsících Nikolaj s Alexandrou ve Znamence přijímali hosty. Velkokněžna Alexandra byla také umělecky nadaná. Stěny paláce Znamenka zdobily její malby.\n\n10. ledna 1864 porodila Alexandra své druhé a poslední dítě, syna Petra Nikolajeviče Ruského. Následující rok se stala předsedkyní správní rady úřadu carevny Marie Alexandrovny, který dohlížel na dětské domovy, školy a nemocnice. Oblast medicíny a ošetřovatelství Alexandru zvláštně přitahovala, a to tak, že někdy ošetřovala pacienty sama. V roce 1865 založila Alexandra školící institut pro zdravotní sestry, Pokrov Panny Marie. Přes rozdíly v charakteru i názorech žila Alexandra v prvních deseti letech manželství s Nikolajem v harmonii. Zpočátku velkokníže Nikolaj respektoval a obdivoval manželčiny zájmy o charitu a medicínu, stejně jako její mimořádnou zbožnost. Financoval nemocnice ve městech, kde by se mohla rozvinout její teorie a zavedení praxe, aby byli chudí pacienti ošetřeni bez poplatku.\n\nJak čas plynul, velkoknížete Nikolaje unavilo manželčino rostoucí náboženské zaujetí a začal si stěžovat na nedostatek jejího půvabu a nechuť pro společnost. V roce 1865 si velkokníže začal trvalý vztah s tanečnicí z divadla Krasnoye Selo, Kateřinou Čislovou. Nikolaj se nesnažil poměr skrýt. V roce 1868 mu Kateřina Čislová porodila první z jejich pěti nemanželských dětí. Podle některých zdrojů Alexandra Petrovna manželovi nevěru oplatila, našla si milence a v roce 1868 porodila nemanželského syna. Nicméně, tato informace není podložena. Příběh o nemanželském dítěti se zdá nepravděpodobný.\n\nAlexandra byla manželovou nevěrou hluboce rozrušena. Byla rozpolcena mezi svými povinnostmi, rozbitím jejího manželství a smrtí své sestry Kateřiny Pavlovny v roce 1866. Od roku 1870 nezbylo z jejího manželství nic kromě hořkosti. Alexandra našla útěchu u svých dvou synů a v charitativní činnosti, zatímco její manžel dělil svůj čas mezi své děti, které měl s Alexandrou a svou druhou rodinu. Palác páru v Petrohradu byl tak velký, že se nemuseli vídat. Nikolaj a Alexandra vedli oddělen životy a objevovali se spolu jen při oficiálních příležitostech.\n\nKdyž velkokníže Nikolaj zařídil přiřazení své milenky a nemanželských dětí mezi šlechtu, apelovala Alexandra na cara Alexandra II., ab zasáhl, ale zjistila, že její švagr je méně než chápavý. \"Vidíte\", řekl jí otevřeně, \"váš manžel e v nejlepších letech života a potřebuje ženu, kterou může milovat. A dívat se na vásǃ Vidět jak se oblékáteǃTo nemůže žádného muže přitahovat\". Po tomto setkání však Alexandr poradil bratrovi, aby byl diskrétnější a v roce 1875 vypověděl Kateřinu Čislovou do Cēsis, blízko Rigy. Nikolajovi se však podařil uskutečnit návrat Čislové a umístil ji i s jejich dětmi na Krym. Během Rusko-turecké války v letech 1877-1878 velel velkokníže Nikolaj ruské armádě Danube, zatímco Alexandra organizovala na vlastní náklady zdravotní jednotku. Po válce trávil Nikolaj většinu času s milenkou na Krymu, zatímco Alexandra žila v jejich petrohradském paláci.\n\nV roce 1879 se Nikolaj rozhodl své manželky zbavit, vykázal ji z Mikulášova paláce a veřejně ji obvinil z nevěry s jejím zpovědníkem Vasilem Lebedevem. Alexandra musela oblečení a majetek přesunout do domu svých rodičů. Ten samý rok utrpěla Alexandra nehodu v kočáře a téměř úplně ochrnula. Nemohla pohnout nohama ani pravou rukou. Alexandra požádala svého švagra, cara Alexandra II., o pomoc. Zděšen skandálem, nebyl Alexandr II. k Alexandře soucitný a tak musela velkokněžna opustit Rusko a hledat lékařskou péči v zahraničí. Sám Alexandr II. platil výdaje za cestu.\n\nV listopadu 1880 odjela velkokněžna se svými syny na palubě námořního parníku Eriklik do Itálie. Doufala že najde úlevu pro své onemocnění v mírném neapolském podnebí. Její kmotřenec Sergej Alexandrovič a jeho bratr Pavel Alexandrovič, kteří byli zrovna v Itálii, ji na dva dny navštívili. V lednu 1881 nečekaně přijel její odcizený manžel Nikolaj a odvezl si oba syny s sebou. Podle Alexandryː on \"mě donutil zažít věci, které bych nepřála ani svému nejhoršímu nepříteli\". V roce 1881 Alexandra opustila Neapol a odplula do severního Řecka. Po atentátu na Alexandra II. v březnu 1881, žádala Alexandra o pomoc svého synovce cara Alexandra III., který k ní byl na rozdíl od svého otce soucitný. Alexandr III. neměl svého strýce Nikolaje rád a zbavil ho všech jeho funkcí. Také Alexandře umožnil návrat d Ruska.\n\nAlexandra začala nový život v Kyjevě. Zpočátku se usadila v paláci Mariyinsky, v carské residenci v Kyjevě, doufajíc, že by ho mohla obnovit. Upoutána na invalidním vozíku se Alexandra rozhodla v Kyjevě zůstat. To bylo výhodné pro jejího manžela, kteří se s ní chtěl rozvést, aby se mohl oženit se svou milenkou. Alexandra vehementně rozvod odmítala a Nikolaj doufal, že by mohl ovdovět, aby se mohl znovu oženit, jako to bylo v případě jeho bratra Alexandra II., který se po manželčině smrti oženil se svou milenkou Kateřinou Dolgorukovou. Alexandra navzdory svému špatnému zdravotnímu stavu nakonec přežila svého manžela i jeho milenku.\n\nV Kyjevě se po léta Alexandřino zdraví nezlepšilo. V roce 1888 si koupila pozemek poblíž vrchu Voznessenskaya. Tam investovala své peníze, založila Pokrov Panny Marie, klášter ošetřovatelských jeptišek s vlastní nemocnicí, ústavem a ošetřovnou k poskytnutí bezplatné lékařské pomoci chudým. V létě 1889 se jí opět rozpohybovaly nohy.\n\nAlexandra se při svěcení 3. listopadu 1889 stala v Kyjevě sestrou Anastázií. Po zbytek života pracovala v nemocnici.\n\nV roce 1889 zemřela Kateřina Čislova. Nikolaj ji následoval v roce 1891. Když na Krymu zemřel, Alexandra Petrovna se pohřbu neúčastnila. Také odmítla vzdát hold mrtvému manželovi, když byl vystaven jeho katafalk.\n\nAlexandřino vlastní zdraví bylo špatné. Žila v blízkosti svých synů, kteří stáli v době rozchodu na její straně. Byla právě na Krymu, když její snacha Milica porodila dcery, dvojčata, z nichž jedna zemřela brzy po porodu.\n\nPostižena rakovinou žaludku, zemřela Alexandra Petrovna 25. dubna 1900 v Kijevě.\n\n"}
{"id": "1281824", "url": "https://cs.wikipedia.org/wiki?curid=1281824", "title": "Carlingford", "text": "Carlingford\n\nCarlingford může mít různé významy:\n"}
{"id": "1281826", "url": "https://cs.wikipedia.org/wiki?curid=1281826", "title": "Barevná hypsometrie", "text": "Barevná hypsometrie\n\nBarevná hypsometrie je kartografická technika znázornění terénního reliéfu na mapě, a to pomocí vrstevnic a plošného vybarvení jednotlivých výškových vrstev mezi nimi, tedy znázornění nadmořské výšky v mapách metodou vyplnění barevných ploch.\n\nBarevná hypsometrie umožňuje rychlou výškovou orientaci, poskytuje celkový přehled o reliéfu na velkých plochách a zároveň vyvolává prostorovou představu . Nicméně je barevná hypsometrie často špatně interpretována z důvodu záměny barev za barvy vegetace a krajinného pokryvu.\n\nBarevná hypsometrie se většinou používá v kombinaci s dalšími metodami. V dnešní době především se stínováním, což nestačí na zachycení drobnějších útvarů, nebo dříve s horskými šrafami vhodnými pro vystižení povrchových tvarů uvnitř jednotlivých výškových stupňů.\n\nBarevná hypsometrie spočívá ve vytvoření výškových vrstev ohraničených vrstevnicemi na rozhraní typických intervalů získaných z hypsografické křivky, a jejich vybarvení.\n\n1.      Hypsografická křivka ukazuje velikost plochy území nacházející se v libovolné nadmořské výšce. Intervaly volíme s ohledem na měřítko, účel mapy a výškovou členitost terénu. Výškovou vrstvu vybarvuje dle hypsometrické stupnice barev, případně u hloubek mluvíme o hloubkových vrstvách a batymetrické stupnici barev.\n\n2.      Hypsometrickou (batymetrickou) stupnici barev tvoří sled barev uspořádaných dle určité zásady. Počet intervalů výškových stupňů se volí v závislosti na typu území, měřítku nebo účelu mapy. Zpravidla se používá 6 – 10 intervalů, přesto můžou být i ve zvláštních případech (malých oblastech) dopočítány. \n\n                         I < 0,0003 ∙ M ∙ tanβ\n\nI              počet intervalů\n\nM           měřítko mapy\n\nΒ       maximální sklon v dané oblasti (ve °) \n\n1.       Kontrastní barevná stupnice\n\nCílem této metody bylo co nejvíce od sebe odlišit výškové stupně. Vznikla nejdříve (v době prvního barevného tisku), mnoho let před vývojem stínování a dalších výškopisných technik, které byly postupně včleněny do mapy vedle barevné hypsometrie. Objevovala se pouze na mapách menších měřítek. V Tab. 1 je znázorněná barevná škála výškopisné mapy střední Evropy od autora A. Papena pocházející z roku 1853. Je patrně nejstarší mapou s kontrastní barevnou stupnicí. \n\nTab. 1: Barevné intervaly jednotlivých výškových pásem A. Papena\n\nnadm. výška (m)     barva                               nadm. výška (m)            barva\n\n                         1624             čerbenohnědá                       487                            zelená\n\n                         1460             žlutá                                       324                            světlé šedá\n\n                         1300             tmavě šedá                             162                            světlehnědá           \n\n                         1136             bílá                                          130                            sytě žlutá\n\n                         974             hnědočervená                        97                             světle žlutá\n\n                         812             tmavě modrá                          65                             světle modrá\n\n                         649             červenofialová                       32                             šedivě okrová \n\n2.       Stupňování na principu „čím výše, tím světleji“\n\nJedním z prvních autorů, který vymyslel barevnou škálu na principu „čím výše, tím světleji“ pro školní atlas, byl Emil von Sydow v roce 1847. Výhodou uvedeného postupu je stálost stupňování, které je přirozené pro kontinuitu povrchu terénu i přírodní výškové gradienty. Sydow nejdříve zkoušel využití odstínů šedi, následně vytvořil gradaci z následujících barev (vzestupně): šedá, šedozelená, žlutá, bílá. Tento princip se ukázal jako částečně vhodný pro horské oblasti, kde se kombinoval se stínováním, naopak se nehodil do nížin, kde obvykle je mapa zahuštěná více detaily a při tmavém podkladu se stane nečitelnou.\n\n3.       Stupňování na principu „čím výše, tím tmavěji“\n\nOpačný princip vznikl ve stejné době jako výše uvedený. Cílem bylo vytvořit světlejší nížinné části, kde jsou zastavěné oblasti, komunikace a řada dalších detailů a naopak horské oblasti s důrazným hnědým tónováním. Vznikl tedy koncept barev od nejspodnější bílé, přes světle hnědou až po tmavě hnědou. Tato gradace může být postavená na vzdušné perspektivě. Stejně jako v krajině totiž může pozorovat postupné zesvětlování tmavých tónů. Průkopníkem této metody je považován Franz von Hauslab, rakouský generál a kartograf. Princip „čím výše, tím tmavěji“ ale také uplatňoval Ludwig Ravenstein, který vytvořil Hypsometrickou mapu Německa v měřítku 1 : 1 700 000 nebo mapu východních Alp v měřítku 1 : 250 000. Koncept se používá dodnes, především v jednobarevných mapách s různými výškovými stupni.\n\n4.      Standardní stupnice s upraveným spektrálním rozsahem\n\nKe konci 19. století byla stupnice barev popisovaná výše (princip „čím výše, tím tmavěji“) rozšířená do více stupňů. Tento, dnes velice často používaný, princip obsahoval barvy (vzestupně): tmavě modrá nebo šedozelená, modrozelená, zelená, světle žlutozelená, žlutá, světle žlutohnědá, středně tmavě hnědá nebo červenohnědá, tmavě hnědá nebo červenohnědá.\n\n5.      Barevný rozsah podle Karla Peuckera\n\nPosloupnost barev, která byla zavedena Karlem Peuckerem na začátku 20. století, je podobná části spektrálních barev. Jeho princip obsahoval následující barvy (vzestupně): šedá, šedozelená, žlutozelená, zelenožlutá, žlutá, oranžovožlutá, červenooranžová, sytě červená. Peucker použil poprvé tuto barevnou stupnici v roce 1910 na mapu Jižního Tyrolska v měřítku 1 : 200 000. Podobné barevné rozložení použil pro svojí Hypsometrickou mapu Švýcarska J. M. Ziegler již v roce 1866. \n\n6.      Barevný rozsah pro mapy středních a velkých měřítek se stínováním\n\nTento typ byl vyvíjen několik let pro horské terény hlavně ve Švýcarsku pro mapy v měřítkách od 1 : 10 000 do 1 : 500 000. Barvy se snaží být přirozené, oblasti věčného sněhu a ledu jsou obecně znázorněny bíle. Barevná kombinace je následující (vzestupně): nazelenale šedomodrá, modrozelená, zelená, nažloutlá zelená, nazelenale žlutá, načervenale žlutá, bílá (zároveň pro oblasti věčného sněhu a ledu). Na vrcholu a v oblastech se skálami nebo sutěmi je pak růžová, oranžová nebo hnědá, ale velmi světlá. V údolích je navíc výrazné stínování, které je kombinováno s nádechem odpovídající barvy \n\nProblém nastává při spojení dvou rastrů – stínovaného reliéfu a barevné hypsometrie. V případě dvou vrstev s nastavením určité průhlednosti dochází ke ztrátě barevnosti a současně k potlačení některých jemných tvarů, které lze vidět na samostatném stínovaném reliéfu. Proto se aplikuje technika Pan-sharpening, která digitálně pojí oba obrazy vedoucí jak k maximální podrobnosti na straně jedné (prvky terénní mikroreliéfu ze stínování), tak k zachování barevnosti (stupně barevné hypsometrie). Výsledné rozlišení je stejné jako stínovaný reliéf. \n\n7.       Barevné tónování pro batymetrické mapy\n\nNa batymetrických mapách se obvykle znázorňuje podmořský nebo jezerní reliéf, a proto se často používá modrá barva pro vyjádření hloubky. Se snižující nadmořskou výškou je odstín modré tmavší. Zpravidla se volí 5 až 6 intervalů. Pokud je podvodní reliéf komplikovaný, pro znázornění se používá až 8 nebo 9 odstínů. Další zvýraznění nejhlubší vrstvy může být dosaženo přidáním dalších barev, např. zelené nebo žluté. Na některých mapách se můžeme také setkat s fialovým dnem. Tyto úpravy podněcují vjem hloubky a vizuálně působí podobně jako nahnědlé vrcholky hor na hypsometrických mapách. \n"}
{"id": "1281832", "url": "https://cs.wikipedia.org/wiki?curid=1281832", "title": "Mocný vládce Oz", "text": "Mocný vládce Oz\n\nMocný vládce Oz (v anglickém originálu Oz the Great and Powerful) je americký dobrodružný fantasy film režiséra Sama Raimiho z roku 2013. Jedná se o další filmové zpracování literárního námětu podle předlohy knižní série o zemi Oz Lymana Franka Bauma. Scénář napsali David Lindsay-Abaire a Mitchell Kapner.\n\nFilm vypráví příběh Oscara Diggse, cirkusového kouzelníka s pochybnou morálkou, který je tornádem přenesen do Země Oz, kde se setká se třemi čarodějkami, Theodorou, Evanorou a Glindou. Oscar je považován za mocného čaroděje, který se podle proroctví objeví, aby obnovil pořádek v zemi a zaručil klid a mír jejím obyvatelům. Oscar přitom musí vyřešit problémy s čarodějkami i sám se sebou.\n\nDěj filmu začíná v roce 1905 v americkém Kansasu, kde vystupuje druhořadý kouzelník Oscar Diggs v cirkusu. Po představení ho navštíví v maringotce jeho dívka Annie, která právě obdržela nabídku k sňatku od mladého farmáře z okolí. Annie doufá, že toto sdělení přiměje Oscara k žárlivosti a bude se s ní chtít oženit sám. Ale Oscar ji poradí ať se vdá, protože on má dobrodružnou povahu a proto se pro ženění nehodí. V tom uslyší, že se k maringotce řítí cirkusový zápasník, který se doslechl, že Oscar flirtoval s jeho ženou. Oscar uniká v horkovzdušném balónu, ale je vtažen do tornáda, které ho zanese do magické země Oz. Tam se setká s půvabnou, ale naivní čarodějkou Theodorou, která věří, že Oscar je čaroděj, který má podle proroctví zničit zlou čarodějku, která zabila krále země Oz. Theodora ho doprovází do Smaragdového města a doufá, že si ji Oscar vybere jako svoji partnerku. Po cestě Oscar zachrání kouzelnickým trikem létajícího opičáka Finleyho před lvem. Finley mu za záchranu nabídne své služby a po zbytek cesty nese jeho zavazadlo.\n\nVe Smaragdovém městě se Oscar seznámí se sestrou Theodory, čarodějkou Evanorou, která mu ukáže zlatý poklad. Řekne mu, že ho získá jen tehdy pokud je zbaví zlé čarodějnice, která žije v Temném lese. Musí zničit její hůlku, zdroj její síly. Při cestě do lesa Oscar a Finley prochází kolem poničené Porcelánové vesnice. Tam objeví malou Panenku, která naříká, protože zlá čarodějnice rozbila její domov a přitom pochroumala i její nohy a ona nemůže chodit. Oscar má ve své brašně lepidlo a nohy jí spraví. Panenka se hned rozhodne , že je bude na jejich cestě za zlou čarodějnici doprovázet. Když se dostanou do lesa a získají hůlku, zjistí že \"zlá čarodějnice\" je ve skutečnosti Glinda, hodná čarodějka, dcera zesnulého krále a zlá čarodějnice je Evanora. Oscar je při setkání s Glindou překvapen, že je velice podobná Annie, kterou opustil v Kansasu. Glinda přenáší Oscara a jeho doprovod do jejího království na jihu Země Oz. Mezitím Evanora ve Smaragdovém městě pozoruje v křišťálové kouli útěk Oscara s Glindou a vysílá za nimi svoji armádu a létající monstra. Theodora pochopí, že Evanora je tou zlou čarodějnicí a netají se svou lítostí nad tím, že ji Oscar podvedl a uprchl s Glindou. Evanora ji na zlomené srdce nabízí kouzelné jablko. Když si z něj Theodora ukousne, její lítost se změní ve zlobu a ona se promění v nebezpečnou zelenou čarodějnici, létající na koštěti.\n\nVe svém království představí Glinda všem obyvatelům Oscara jako mocného čaroděje, který je přišel zachránit před zlými silami. Sama ale brzy pochopí, že Oscar není tím za koho ho mají. Přesto mu důvěřuje a snaží se Oscara přesvědčit, aby se pokusil nezklamat důvěru lidí. Oscar se nejprve zdráhá a nevěří si, ale když uspává Panenku, vzpomene si na \"čaroděje\" Edisona a dostane nápad. Lidé v království jsou všeumělové a dokáží vyrobit cokoliv. Nejprve tak vyrobí umělou armádu ze slámy, kterou posunují po Makovém poli ke Smaragdovému městu. Obě čarodějnice proti nim vyšlou svá létající monstra, která se nadýchají makové vůně a odpadnou. Oscar nechá také vyrobit promítací přístroj se zvětšovacím objektivem a s jeho pomocí promítne svůj zvětšený obraz v trůnním sále Smaragdového města. Za pomoci kouřových efektů, zesíleného hlasu a ohňostroje vytvoří dokonalou iluzi mocného a nezničitelného čaroděje. Zastraší tím zlé čarodějnice Evanoru a Theodoru, které nenávratně prchnou ze země. Oscar s Glindou se mohou rozhodnout, zda se vrátí do reality, nebo zůstanou v říši fantazie.\n\nVěršina kritiků ohodnotila film jako typicky disneyovský produkt, který postrádá větší umělecké ambice. Film nepřichází s originálním námětem, je pouze prequelem pohádkového muzikálu režiséra Victora Fleminga \"Čaroděj ze země Oz\" z roku 1939. \"Mocný vládce Oz\" používá především digitální triky a 3D podívanou, která otevírá bránu do světa fantazie dětí i dospělých. Film se nesnaží přijít s novým přístupem k popkulturnímu mýtu Čaroděje ze země Oz, tak jako se o to pokoušel \"Čaroděj\" režiséra Sidneyho Lumeta z roku 1978, který představil moderní černošskou variaci původního příběhu.\n\n\n"}
{"id": "1281834", "url": "https://cs.wikipedia.org/wiki?curid=1281834", "title": "Srba Servis", "text": "Srba Servis\n\nSpolečnost Srba Servis s.r.o. je rodinný podnik založený v roce 1991, který se zabývá prodejem a servisem značek Alfa Romeo, Fiat, Fiat Professional, Jeep, Opel, Volvo a servisem značek Chevrolet, Saab. Dále zajišťuje prodej náhradních dílů, klempířské a lakýrnické práce, finanční služby a pojištění. V současné době společnost provozuje své pobočky v Praze – Modřanech a Jílovišti. \n\n\n"}
{"id": "1281835", "url": "https://cs.wikipedia.org/wiki?curid=1281835", "title": "Karamenderes", "text": "Karamenderes\n\nKaramenderes (také \"Karamenderes Çayı\" nebo \"Karamenderes Nehri\") je řeka protékající provincií Çanakkale v severozápadním Turecku. Název pochází z tureckých slov \"Kara\" (černý) a \"menderes\" (meandr), v antice se nazývala \"Skamandros\", což bylo i jméno antropomorfního říčního boha, syna Okeanova. Byla také označována jako \"Küçük Menderes\", toto jméno však již oficiálně patří odlišné řece Malý Menderes.\n\nŘeka pramení na severním úbočí pohoří Ida (turecky \"Kaz Dağları\"). Teče zprvu západním směrem, u města Bayramiç na ní byla postavena stejnojmenná přehrada, uvedená do provozu roku 1996. Nedaleko Ezine se tok řeky obrací k severu a v rovinaté krajině vytváří četné zákruty. U vesnice Pınarbaşı se nachází další hráz a část řeky je zde svedena do zavlažovacích kanálů. Starověké město Trója se nacházelo 2 km od břehů řeky a 8 km od jejího ústí do průlivu Dardanely. Řeka je dlouhá 110 km, její povodí má rozlohu 1960 km².\n\n"}
{"id": "1281837", "url": "https://cs.wikipedia.org/wiki?curid=1281837", "title": "Tvrtko Kulenović", "text": "Tvrtko Kulenović\n\nTvrtko Kulenović (*9. dubna 1935 Šabac, Království Jugoslávie – 13. dubna 2019 Sarajevo, Bosna a Hercegovina) byl bosenskohercegovský spisovatel, vysokoškolský pedagog a teatrolog bosňácko-srbského původu.\n\nNarodil se do smíšeného manželství, které uzavřel Bosňák Hakija Kulenović (1905–1987), akademický malíř a pedagog, a Srbka z Bělehradu. Základní školu a první ročník gymnázia dokončil v srbském Šabci. Roku 1946 se přestěhoval do Sarajeva, kde odmaturoval na Druhém chlapeckém gymnáziu (\"Druga muška gimnazija\"). Nato studoval jugoslávskou literaturu na Filozofické fakultě Univerzity v Bělehradě. Po dokončení vojenské služby našel zaměstnání v Národní a univerzitní knihovně Bosny a Hercegoviny. Mezi lety 1965 a 1967 pobýval v Indii, kde na Osmania University v Haidarábádu studoval klasickou indickou a asijskou estetiku. Roku 1968 se stal dramaturgem činohry Národního divadla v Sarajevu. Roku 1971 byl vybrán za asistenta na nově otevřené Katedře komparativní literatury, teatrologie a knihovnictví na Filozofické fakultě Univerzity v Sarajevu. Roku 1974 na této fakultě obhájil doktorát s tezí \"Teoretické základy moderního evropského a klasického asijského divadla\" (\"Teorijske osnove modernog evropskog i klasičnog azijskog pozorišta\"). O rok později byl jmenován docentem, roku 1980 mimořádným a konečně roku 1983 řádným profesorem na Katedře obecné literatury a knihovnictví (kterou sám dokončil a ta nyní změnila název).\n\nTvrtko se oženil s Lidijou (?–1993).\n\nMezi lety 1992 a 1996 byl prvním předsedou P.E.N. Centra Bosny a Hercegoviny. V letech 1999–2003 působil coby ředitel Národního divadla v Sarajevu. Od roku 1995 byl dopisujícím a nato od roku 2005 řádným členem Akademie věd a umění Bosny a Hercegoviny.\n\nEdiční činnost\nOdborné a publicistické práce\n"}
{"id": "1281838", "url": "https://cs.wikipedia.org/wiki?curid=1281838", "title": "Andau", "text": "Andau\n\nAndau (maďarsky \"Mosontarcsa\") je městys v okrese Neusiedl am See ve spolkové zemi Burgenland, v Rakousku. Rozloha obce je zhruba 47,3 km² a v lednu 2016 zde žilo téměř 2350 obyvatel.\nAndau je jediným místem v městysi. Rozkládá se na severozápadním okraji Panonské pánve. Nadmořská výška území je okolo 100 m. Příznivé klima a mnoho slunečných dnů je v oblasti kolem Andau výhodné pro zemědělství. Území městyse je součástí národního parku Neusiedlersee-Seewinkel.\n\nNa východě a na jihu sousedí s Maďarskem.\n\nV Rakousku sousedí s těmito obcemi: Halbturn na severu, Tadten na západě a St.Andrä am Zicksee na severozápadě.\nMěstys patřil, tak jako celý Burgenland (německy Západní Maďarsko) až do roku 1920-1921 k Maďarsku. Po skončení první světové války, na základě mezinárodni smlouvy ze Saint Germain a Trianonu ale patří místo od roku 1921 do nově založeného státu Burgenland v Rakousku.\n"}
{"id": "1281856", "url": "https://cs.wikipedia.org/wiki?curid=1281856", "title": "Cecilia Taitová", "text": "Cecilia Taitová\n\nCecilia Roxana Tait Villacorta (* 2. května 1962 Lima) je peruánská politička a bývalá opora peruánské ženské volejbalové reprezentace. Byla známá pod přezdívkou \"La Zurda del Oro\" (\"Zlatá levačka\"), díky výšce 183 centimetrů dominovala při hře na síti.\n\nVystudovala Instituto Peruano de Administración de Empresas a pracovala v bance, zpočátku hrála za klub Bancoper Lima, od roku 1985 působila profesionálně v Itálii (Isa Infissifano a Pallavolo Reggio Emilia) a Brazílii (s klubem Sadia EC ze São Paulo se stala třikrát mistryní země a v roce 1991 vyhrála premiérový ročník mistrovství světa ve volejbale klubů).\nByla členkou týmu, který získal stříbrné medaile na mistrovství světa ve volejbale žen do 20 let 1981 a byla zvolena nejlepší hráčkou mistrovství. Zúčastnila se tří seniorských světových šampionátů: na MS 1978 skončila s peruánským týmem na desátém místě, na domácím mistrovství 1982 získala stříbrnou medaili a na MS 1986 v Československu bronz. Také reprezentovala Peru na třech olympiádách: OH 1980 (6. místo), OH 1984 (4. místo) a OH 1988, kde Peruánky skončily na druhém místě, když ve finále vedly nad Sovětským svazem už 2:0 na sety. V Soulu 1988 byla Taitová vyhlášena nejužitečnější hráčkou olympijského turnaje. Také má čtyři tituly z mistrovství Jižní Ameriky ve volejbale žen (1979, 1983, 1985 a 1987), na Panamerických hrách získala s peruánskou reprezentací dvě stříbrné medaile (1979 a 1987) a jednu bronzovou medaili (1983).\n\nV roce 1985 byla zařazena do výběru nejlepších volejbalistek světa, který nastoupil v exhibičním utkání proti čínské reprezentaci. V roce 2003 obdržela zvláštní cenu ženské komise Mezinárodního olympijského výboru, v roce 2005 byla jmenována do Volejbalové síně slávy sídlící v americkém městě Holyoke.\n\nPo ukončení sportovní kariéry se začala věnovat v limské čtvrti Villa María del Triunfo komunální politice. Zpočátku podporovala prezidenta Alberta Fujimoriho, později vstoupila do liberální strany Perú Posible, za kterou byla v roce 2000 jako první černoška v historii zvolena poslankyní peruánského Kongresu. Mandát vykonávala do roku 2006, znovu byla zvolena v roce 2011. Roku 2015 oznámila odchod ze strany a stala se spoluzakladatelkou nové parlamentní frakce Unión Regional. Provozuje rovněž nadaci podporující talentované sportovce z chudých rodin.\n\n"}
{"id": "1281860", "url": "https://cs.wikipedia.org/wiki?curid=1281860", "title": "Portrét muže v bílé paruce", "text": "Portrét muže v bílé paruce\n\nPortrét muže v bílé paruce (též Portrét horního úředníka) je známý a jeden z nejlépe hodnocených portrétů portrétisty Petra Brandla. Obraz s rozměry 65 cm na výšku a 50 na šířku je dnes uložen v Národní galerii v Praze (inv. č. O 49). Není datován, ale s velkou jistotou je vznik určován k roku 1728 (okolo). Portrét zachycuje neznámého muže v bílé paruce. Zejména dříve zcela běžné ztotožnění muže s horním úředníkem je problematické, vychází pouze z předpokladu, že Brandl namaloval obraz během pobytu v Kutné Hoře, resp. okolí (kde byla bohatá klientela horních úředníků) a na základě ne zcela jistého tvrzení, že oblek odpovídá stavu horních úředníků.\n\n\n"}
{"id": "1281861", "url": "https://cs.wikipedia.org/wiki?curid=1281861", "title": "Pivoňka (potok)", "text": "Pivoňka (potok)\n\nPivoňka je levostranný přítok Černého potoka v okrese Domažlice v Plzeňském kraji. Délka toku činí 13,1 km. Plocha povodí měří 40,0 km².\n\nPotok pramení v Českém lese, jihozápadně od Pivoně mezi Starým Herštejnem (878 m n. m.) a Lysou (870 m n. m.), v nadmořské výšce okolo 765 m. V pramenné oblasti teče zalesněnou krajinou na východ. Po opuštění lesa se obrací na severovýchod, protéká Pivoní, kde napájí soustavu rybníků. Odtud dále proudí na severovýchod, opouští území CHKO Český les, vtéká do Přírodního parku Český les a protéká Mnichovem. Pod obcí přijímá zleva Mlýnský potok, opouští území přírodního parku a dále pokračuje severovýchodním směrem k Poběžovicím. Zde podtéká nejprve pod silnicí II/195, poté zadržuje vody potoka místní rybník a po dalším krátkém úseku je přes koryto Pivoňky vedena silnice II/196. Tato komunikace spolu se železniční tratí č. 182 je vedena mělkým údolím potoka od Poběžovic až k jeho ústí. Od města tok Pivoňky směřuje dále na východ ke vsi Zámělíč, kterou protéká. Do Černého potoka se vlévá na 7,4 říčním kilometru, severovýchodně od Ohnišťovic, v nadmořské výšce okolo 390 m.\n\n\nPrůměrný průtok Pivoňky u ústí činí 0,22 m³/s.\n\n"}
{"id": "1281863", "url": "https://cs.wikipedia.org/wiki?curid=1281863", "title": "Josef Bohatec", "text": "Josef Bohatec\n\nProf. Josef František Bohatec (26. ledna 1876, Kochov – 6. června 1954, Siegen, Weidenau) byl česko-rakouský filozof a teolog; přední znalec Kalvínovy reformace.\n\nRoku 1912 se stal soukromým docentem systematické teologie a náboženské filozofie na Univerzitě v Bonnu; od roku 1913 do roku 1947 působil na teologické fakultě Vídeňské univerzity.\n\n\n"}
{"id": "1281872", "url": "https://cs.wikipedia.org/wiki?curid=1281872", "title": "Emerging Producers", "text": "Emerging Producers\n\nEmerging Producers je vzdělávací a propagační workshop, organizovaný od roku 2012 Mezinárodním festivalem dokumentárních filmů Ji.hlava. Projekt je zaměřen na podporu talentovaných evropských producentů dokumentárních filmů, kterým pomáhá s orientací na filmovém trhu, vytváří prostor pro koprodukce a zprostředkovává kontakt s filmovými profesionály z České republiky i ze zahraničí. Jedná se o jediný program svého druhu v Evropě, který je zaměřený na producenty dokumentárních filmů.\n\nDo projektu je každoročně vybráno 18 producentů dokumentárních filmů z Evropy a jedné vybrané mimoevropské země (pro rok 2019 je to Chile, pro rok 2020 Taiwan). Workshop má dvě části - první se koná na konci října v Jihlavě v rámci MFDF Ji.hlava a v únoru následujícího roku v Berlíně. Termín přihlašování účastníků k projektu je konec března (např. pro účast v Emerging Producers 2021 to bude do 15. března 2020). \n\nMezi tutory workshopu byli v minulosti zkušení filmoví profesionálové, jako například Amra Bakšić Ćamo, Heino Deckert, Paolo Benzi, Irena Taskovski, Luciano Barisone, Peter Jäger, Sibyl Kurz, Rebecca O'Brien. Celkem již projekt představil 146 začínajících producentů ze 41 zemí, přičemž mnozí z nich se etablovali jako úspěšní filmoví profesionálové. Ke každému ročníku Emerging Producers vzniká unikátní katalog, jehož grafickou stránku vytváří renomovaný český grafik Juraj Horváth.\n\n"}
{"id": "1281876", "url": "https://cs.wikipedia.org/wiki?curid=1281876", "title": "Ladislav Hanus (pedagog)", "text": "Ladislav Hanus (pedagog)\n\nLadislav Hanus (3. června 1890 Polička, Rakousko-Uhersko – 25. května 1943, koncentrační tábor Mauthausen) byl český učitel, překladatel a příslušník protifašistického odboje. V době první republiky patřil k předním propagátorům školských reforem. \n\n"}
{"id": "1281880", "url": "https://cs.wikipedia.org/wiki?curid=1281880", "title": "Scheuer", "text": "Scheuer\n\nScheuer je příjmení německého původu, v překladu stodola na uskladnění sena (viz heslo Šajar - místní část slezského města Šenov).\n\n\n\n"}
{"id": "1281882", "url": "https://cs.wikipedia.org/wiki?curid=1281882", "title": "Kontinentální hokejová liga 2016/2017", "text": "Kontinentální hokejová liga 2016/2017\n\nSezóna 2016/2017 byla devátým ročníkem KHL. V lize hrálo 28 týmů z 7 zemí – Ruska, Číny, Kazachstánu, Lotyšska, Finska, Slovenska a Chorvatska. Vítězem se stal tým SKA Petrohrad.\n\n"}
{"id": "1281891", "url": "https://cs.wikipedia.org/wiki?curid=1281891", "title": "Pikolin", "text": "Pikolin\n\nPikolin je souhrnné označení izomerů methylpyridinu, sumární vzorec je CHN a molární hmotnost 93,13 g/mol. Při pokojové teplotě to jsou bezbarvé kapaliny s charakteristickým zápachem podobným pyridinu. Jsou mísitelné s vodou a většinou organických rozpouštědel. Jejich základní vlastnosti jsou uvedeny v tabulce:\n\nPikoliny vykazují větší těkavost a jsou pomaleji odbourávány než jejich karboxylové protějšky. Rozklad zajišťují hlavně bakterie, nejvíce aktinobakterie. 3-methylpyridin se rozkládá pomaleji než zbylé izomery v důsledku rezonancí v heterocyklickém kruhu.\n\nNejznámější pikolinové deriváty jsou vitamery vitaminu B6 jako pyridoxin a pyridoxal.\nOxidací pikolinů vznikají příslušné karboxylové kyseliny, z α-pikolinu vznikne kyselina pikolinová, z β-pikolinu kyselina nikotinová a z γ-pikolinu kyselina isonikotinová\n"}
{"id": "1281904", "url": "https://cs.wikipedia.org/wiki?curid=1281904", "title": "VEVO", "text": "VEVO\n\nVEVO je webová stránka s hudebními videi. Je to společný projekt hudebních vydavatelství Sony Music Entertainment, Universal Music Group a Abu Dhabi Media. Jeho obsah patří do skupiny EMI, aniž by v tom měla nějaký podíl. Služba byla oficiálně spuštěna 8. prosince 2009. Videa jsou publikována pomocí Google, se kterým si VEVO dělí zisky z reklamy.\n\nVEVO zveřejňuje videa tří ze čtyř největších nahrávacích společností: Universal Music Group, Sony Music Entertainment a EMI. Dosud VEVO uveřejnil více než 45 000 videí na internetu. Množství videí a umělců se stále zvyšuje (takoví umělci jsou na YouTube vedení jako partneři), patří sem umělci jako například Lady Gaga, Katy Perry, Ariana Grande, Rihanna, LMFAO, Natalia Oreiro a jiní. Název YouTube kanálu je vždy ve tvaru: \"jménoVEVO\", například \"LadyGagaVEVO\" nebo SlzaVEVO.\n\nMezi jiné zdroje příjmů patří reklama na stránkách a doporučení s odkazy na nákup písní na Amazon MP3 a iTunes. Universal Music Group získalo název domény \"vevo.com\" 20. listopadu 2008. Sony Music Entertainment dosáhly dohody přidat svůj obsah na web v červnu 2009. Webová stránka byla vytvořena 8. prosince 2009 a stejný měsíc se stala číslem jedna z nejnavštěvovanějších hudebních stránek v USA, předběhla i MySpace Music.\n\nV srpnu 2010 představilo VEVO bezplatnou aplikaci pro Apple iPhone, která umožňuje uživatelům streamovat videa v katalogu VEVO a vytvářet seznamy písní. VEVO začal provozovat kanál na Google TV a aplikace na Boxee. VEVO aplikace pro mobilní telefony Android byla vydána v lednu 2011. Společnost tvrdí, že podpora dalších mobilních platforem není důležitá.\n\nNa webových stránkách vevo.com a iPhone jsou v současné době dostupná videa pouze v USA, Velké Británii, Kanadě a v Irské republice. Webové stránky byly naplánovány pro celý svět v roce 2010, dosud však nejsou k dispozici mimo vyjmenované země. Většina videí od VEVO jsou na YouTube dostupné i pro uživatele z jiných zemí, avšak některý obsah je v některých zemích zablokován. Služba VEVO byla ve Velké Británii a Irské republice zahájena 26. dubna 2011.\n\n"}
{"id": "1281914", "url": "https://cs.wikipedia.org/wiki?curid=1281914", "title": "Seznam dílů seriálu Ženatý se závazky", "text": "Seznam dílů seriálu Ženatý se závazky\n\nToto je seznam dílů seriálu Ženatý se závazky. Americký televizní seriál \"Ženatý se závazky\" byl vysílán na televizní stanici Fox od 5. dubna 1987 do 5. května 1997.\nDočkal se celkem 262 dílů v 11 řadách (259 běžných dílů, 3 speciály). \n\nV Česku byl poprvé odvysílán na stanici Nova od 18. prosince 1995 do 28. dubna 1998.\nDíly v seznamu jsou řazeny podle amerického pořadí. V Česku se vysílaly epizody v jiném sledu,\nnavíc zřejmě každá repríza přináší trochu jiné pořadí (např. podle toho, po kterém dílu se odvysílají speciály) a očíslování.\nCelý seriál byl v letech 2009–2010 v Česku vydán na 88 DVD. Pořadí je zde téměř shodné s americkým, ovšem chybí jeden ze speciálů.\n\nDíl 3x10 \"Uvidím tě u soudu\" (\"I'll See You in Court\") se v Americe označuje jako ztracená epizoda. Při premiérovém vysílání v USA jej nebylo kvůli cenzorům dovoleno zařadit.\nPoprvé se na amerických obrazovkách objevil až v roce 2002, dlouho poté, co se vysílal po celém světě včetně Česka.\nDVD vydání 3. řady obsahuje i tento díl a je zařazen na pozici, v jaké bylo původně plánováno jej uvést v televizi.\n\nEpizoda 5x20 \"Vrchol haldy\" (\"Top of the Heap\") z roku 1991 slouží zároveň jako pilotní díl nového stejnojmenného seriálu. Tento spin-off se dočkal jen šesti dalších dílů.\nSeriál \"Top of the Heap\" nebyl v Česku vysílán. \n\nEpizody 9x24 \"Studentské rádio\" (\"Radio Free Trumaine\", 1995) a 10x22 \"Nepřátelé\" (\"Enemies\", 1996) byly také natočeny se záměrem stát se zároveň pilotními díly nových odvozených seriálů,\nv těchto případech už ovšem na další pokračování nedošlo. \n\nPřehled řad bez speciálních dílů. U třetí řady v USA uvedeno bez ztraceného dílu 3x10 \"Uvidím tě u soudu\" (\"I'll See You in Court\"), který měl premiéru až 18. června 2002.\n<onlyinclude></onlyinclude>\n\nNěkteré díly měly v Česku premiéru okolo půlnoci. V seznamu je uvedeno kalendářní datum před půlnocí.\nKromě tří speciálů, které byly i v Česku odvysílány – \"Best of Bundy\", \"My Favorite Married\" a \"Al Bundy's Sports Spectacular\" – a do seriálu se běžně započítávají,\nexistuje ještě několik dalších samostatně stojících speciálů-dokumentů. \n"}
{"id": "1281919", "url": "https://cs.wikipedia.org/wiki?curid=1281919", "title": "Bílé přilby (občanská válka v Sýrii)", "text": "Bílé přilby (občanská válka v Sýrii)\n\nBílé přilby, oficiálním názvem Syrská civilní obrana (arabsky الدفاع المدني السوري, anglicky Syria Civil Defence), je dobrovolnická organizace civilní obrany, která v současné době působí v oblastech pod kontrolou rebelů v Sýrii. Nezaměňovat s vládní syrskou civilní obranou, která působí na územích kontrolovaných vládou a je od roku 1971 součástí ICDO (International Civil Defence Organization).\n\nZáchranné týmy, z nichž později vznikly Bílé přilby, se objevily na konci roku 2012, kdy v rámci občanské války v Sýrii vládní jednotky prezidenta Bašára al-Asada začaly ztrácet značné množství území ve prospěch tzv. rebelů, tedy Svobodné syrské armády. To vedlo k posunu v taktice vládních sil, kdy syrská armáda i syrské letectvo začaly cíleně a systematicky bombardovat civilní cíle na územích pod nadvládou opozičních sil. Na to začali dobrovolníci z postižených komunit, zejména v Aleppu a Idlibu, vytvářet malé skupiny na pomoc sousedům zraněným při bombardování nebo uvězněným pod troskami zničených budov. Velmi rychle se klíčovým faktorem rozvoje těchto skupin do organizace stala odborná příprava a finanční i jiná podpora od široké škály zahraničních partnerů - včetně donorů z řad vlád v Evropě, Spojených států a Japonska; turecké organizace AKUT Search and Rescue Association; a řady neziskových organizací, soukromých osob, veřejných sbírek a charitativních organizací.\n\nMístní a provinční orgány v oblastech pod nadvládou rebelů po spojení s Jamesem Le Mesurierem, poradcem organizace ARK a bývalým britským armádním důstojníkem, a tureckou organizací AKUT na začátku roku 2013 vytvořili pro dobrovolníky první tréninkové programy. ARK usnadnila vstup dobrovolníků do Turecka, kde mohli být vyškoleni organizací AKUT. Školení zpočátku zahrnovala práci s traumaty, velení, řízení a řešení krizí. V průběhu dalších dvou let se počet nezávislých záchranářských skupin rozrostl na několik desítek, a to díky absolventům prvních školení, kteří zakládali nové skupiny (jako např. Raed Saleh). Na konferenci těchto nezávislých skupin byla dne 25. října 2014 založena národní organizace Syrská civilní obrana.\n\n Syrská civilní obrana se rozrostla v organizaci s více než 3 000 dobrovolníky působícími ve 111 místních centrech pod 8 oblastními ředitelstvími (Aleppo, Idlib, Latakia, Hamá, Homs, Damašek, Damašek venkov a Dará). V lednu 2017 představitelé Bílých přileb uvedli, že od roku 2014, kdy začali počítat, zachránili více než 80 000 osob postižených občanskou válkou. Podle listu The Economist byl přibližně jeden ze šesti příslušníků Bílých přileb zabit nebo těžce raněn, mnoho z nich po náletech ruské a syrské armády na místa, kde právě hledali přeživší předchozích náletů. Bílé přilby byly za rok 2016 nominovány na Nobelovu cenu za mír a ve stejném roce byly oceněny „alternativní Nobelovou cenou“, Right Livelihood Award.\n\nDne 14. prosince 2016, když vládní vojska převzala kontrolu na východním Aleppem, požádal ředitel Bílých přileb Raed Saleh o bezpečný průchod členů organizace do oblastí pod kontrolou rebelů (kteří momentálně ovládali okolí Aleppa). Bílé přilby se spojily s organizacemi Syrian Network for Human Rights, Independent Doctors Association a Violations Documentation Center, a společně vydanou zprávou pro Nezávislou mezinárodní vyšetřovací komisi pro Syrskou arabskou republiku obvinili ruské síly z válečných zločinů ve východním Aleppu.\nPosláním Bílých přileb je dle jejich vyjádření \"zachránit co největší počet lidí v co nejkratším čase a minimalizovat další zranění osob a poškození majetku.\" Jejich práce zahrnuje 15 úkolů civilní obrany stanovených mezinárodním humanitárním právem. Převážná část jejich činnosti v Sýrii se skládá z urbánních pátracích a záchranných akcí v reakci na bombardování, dále z lékařských převozů, evakuace civilistů z nebezpečných oblastí a poskytování základních služeb.\n\nNejvýznačnější úlohu sehrávají Bílé přilby při záchraně civilistů po náletech, při kterých jsou z vrtulníků syrského vládního letectva shazována improvizovaná výbušná zařízení - barelové bomby.\n\nPoté, co 30. září 2015 do syrského konfliktu po boku Bašára Asada zasáhlo Rusko, se hlavní náplní činnosti Bílých přileb staly reakce na letecké útoky ruských vzdušných sil.\n\nKromě záchranářských prací provádí Bílé přilby opravářské práce jako zabezpečování poškozených budov, opětovné připojování do elektrické a vodohospodářské sítě, čištění komunikací, poučování dětí o nebezpečí nevybuchlé munice atd.\n\nProtože činnost Bílých přileb obnáší nesčetná rizika působení ve válečných zónách, je jejich práce často označována jako nejnebezpečnější práce na světě. Od založení organizace v říjnu 2014 bylo do srpna 2016 zabito 159 jejích příslušníků.\n\nRoční rozpočet Bílých přileb ve výši 30 mil. dolarů je poskládán z příspěvků vlád i z veřejných sbírek. Dobrovolníci, kteří pracují na plný úvazek, jsou měsíčně odměněni 150 dolary.\n\nKoordinační kancelář i výcvikové centrum Bílých přileb jsou v Turecku, koordinační kancelář ve městě Gaziantep u hranic se Sýrií.\n\nOficiálně jsou Bílé přilby nestrannou humanitární nevládní organizací, bez příslušnosti k jakémukoliv politickému nebo vojenskému činiteli a se závazkem poskytovat služby komukoliv, kdo je potřebuje. Stejně jako všechny nevládní organizace působící v oblastech kontrolovaných opozicí, Bílé přilby vyjednávají o humanitární pomoci s různými institucemi a organizacemi, jako jsou místní zastupitelstva, provinční rady a ozbrojené skupiny, přičemž jejich vztahy se značně liší oblast od oblasti.\n\nBílé přilby úzce spolupracují s nizozemskou nevládní organizací Mayday Rescue Foundation. Jejím programovým ředitelem pro Sýrii je Farouq Habib, který je uváděn jako vedoucí mezinárodních vztahů Bílých přileb.\n\nV květnu roku 2015 se ředitel Bílých přileb Raed Saleh a ředitel Mayday Rescue Foundation James Le Mesurier, setkali s několika diplomaty Rady bezpečnosti OSN a Evropské unie, aby se zasadili o prosazení bezletové zóny nad některými částmi Sýrie. Problematika bezletových zón byla diskutována na zasedání Valného shromáždění OSN v září 2015.\n\nBílé přilby dostávají charitativní podporu od Spojených států, Spojeného království a dalších západních vlád. Zpočátku bylo největším zdrojem financí britské ministerstvo zahraničních věcí a Commonwealthu (Foreign and Commonwealth Office) prostřednictvím Nadace Mayday Rescue Foundation. V roce 2016 Bílé přilby na svém webu uvádí, že jsou částečně financovány také prostřednictvím společnosti Chemonics (Chemonics International), soukromé mezinárodní rozvojové společnosti se sídlem v USA. Mezi přispěvatele nyní patří The Peace and Stabilization Operations Program kanadské vlády, vlády Dánska a Německa, vládní Japan International Cooperation Agency, ministerstvo zahraničních věcí Nizozemska, a Nového Zélandu, vládní Agentura Spojených států amerických pro mezinárodní rozvoj (USAID) a Conflict, Stability and Security Fund vlády Spojeného království (CSSF).\n\nUSAID přispěla od roku 2013 do března 2016 nejméně 23 miliony dolarů. Britská vláda poskytla v období od roku 2012 do listopadu 2015 finanční prostředky ve výši 15 milionů liber a od října 2016 se zvýšila na 32 milionů liber.\n\nBílé přilby také obdržely individuální dary online na svůj \"Hero fund\", ze kterého poskytují léčbu raněným dobrovolníkům a podporu jejich rodin.\n\nBílé přilby jsou podporovány z řady externích dárcovských vlád. Zpočátku bylo největším zdrojem financování Ministerstvo zahraničních věcí Spojeného království, které organizaci podporovalo prostřednictvím Mayday Rescue Foundation. V roce 2016 Bíle přilby přiznaly, že jsou také částečně financovány prostřednictvím Chemonics, soukromé mezinárodní developerské společnosti se sídlem v USA.\n\nMezi finanční podporovatele nyní patří také Canadian government Peace and Stabilization Operations Program, Dánská vláda, Německá vláda, Mezinárodní agentura pro spolupráci v Japonsku, Nizozemské Ministerstvo zahraničních věcí, Novozélandské Ministerstvo zahraničních věcí, United States Agency for International Development (USAID), United Kingdom Conflict, Stability and Security Fund (CSSF). Největším dárcem, které přispěly nejméně 23 milionů amerických dolarů od roku 2013 do března 2016 je Agentura Spojených států amerických pro mezinárodní rozvoj. Britská vláda poskytla 15 milionů v letech 2012 a od listopadu 2015 do října 2016 zvýšila dotace na 32 milionů liber\n\n„Nebudeme to skrývat, můžeme připustit,že zdroje financování pochází z USA, Velké Británie, Německa, z Nizozemí,“ řekl Abdulrahman Al Mawwas, hlavní styčný důstojník Bílých přileb v roce 2016.\n\nBílé přilby také přijímají dary on-line, prostřednictvím jejich „Hero fondu\", který zajišťuje léčbu zraněných dobrovolníků a podporuje jejich rodiny.\n\nBílé přilby jsou široce citovány a zastoupeny v regionálním i mezinárodním mediálním pokrytí konfliktu v Sýrii. Ředitel Bílých přileb Raed Saleh byl otevřeným odpůrcem bombardování civilního obyvatelstva na jednáních Rady bezpečnosti OSN a dalších mezinárodních orgánů, které se tímto tématem několikrát zabývaly.\n\nProgram britské vlády na podporu syrských žurnalistů a mediálních aktivistů s rozpočtem 5.3 milionů liber zahrnoval i podporu zpravodajství vytvořeného skupinami občanské společnosti a podporu hlášení aktivit Bílých přileb na sociálních sítí Twitter a Facebook.\n\nStreamingová služba Netflix vydala 16. září 2016 dokumentární film nazvaný White Helmets. Film získal ocenění nejlepší dokument (krátký dokumentární film) na 89. ročníku udílení Cen Akademie (Oscar).\n\nZnámý člen týmu Bílých přileb v Aleppu, Khaled Omar Harrah, přezdívaný \"dětský záchranář\", byl v srpnu 2016 zabit v Aleppu při leteckém útoku. Dalším známým členem je Abu Kifah, který zachránil dítě z trosek ve městě Idlib.\n\nVrchní velitel organizace Tahrir al-Sham Abu Jaber Shaykh pochválil Bílé přilby za jejich humanitární práci.\n\nPodle investigativních novinářů a analytiků se Bílé přilby staly cílem systematické informační kampaně ruské vlády, syrské vlády a jejich příznivců, kteří zpochybňují nestrannost organizace a obviňují ji, že podporuje \"teroristy\". Fact-checková organizace (organizace kontrolující fakta) Snopes.com uvedla, že tato tvrzení jsou neopodstatněná. Několik novinářů rovněž vneslo pochybnosti ohledně důvěryhodnosti jednotlivců, kteří obviňují Bílé přilby, a vazeb těchto jednotlivců na příslušné vlády.\n\nBílé přilby byly opakovaně obviněny ze sympatií a spolupráce s islamistickými skupinami, především Džabhat al-Nusra. Příslušníci Bílých přileb se podle britské novinářky Vanessy Beeley, kterou cituje RT, zúčastnili popravy civilisty v Aleppu a následně odklidili jeho tělo. Další incident, při němž byli dva příslušníci Bílých přileb přítomni popravě civilisty a následně odklidili jeho tělo, se odehrál ve městě Jasim v provincii Dará na jihu země. Bílé přilby k tomuto případu vydaly tiskovou zprávu, kde uvádí, že oba členové byli pro porušení pravidel suspendováni.\nVanessy Beeley přinesla z Aleppa svědectví civilistů žijící ve východní části města, kteří tvrdili, že nemocnice byly jen pro rebely a civilistům pomáhali pouze, když běžely kamery. Někteří příslušníci Bílých přileb byli obviněni z okrádání zraněných a mrtvých. Jeden člověk obvinil lékaře Bílých přileb, že jeho dceři podal injekci naplněnou vzduchem.\n\nV dubnu 2016 úředníci na letišti v Dulles zamítli vstup do USA řediteli Bílých přileb, Raedu Salehovi, který si jel vyzvednout Cenu humanitární pomoci 2016 od organizace InterAction, sídlící ve Washingtonu D.C. Úřad USA pro cla a ochranu hranic (U.S. Customs and Border Protection) nezveřejnil důvody, proč bylo Salehovi zabráněno ve vstupu do země. Od té doby byla nicméně Salehovi udělena dvě víza do USA (a také do několika evropských zemí).\n\nKritizováno také bývá to, že Bíle přilby jsou často spolu s rebely jediným zdrojem pro mnoho zpráv, které přebírají Al-Džazíra, Al-Arabíja a také západní zpravodajské stanice.\n"}
{"id": "1281921", "url": "https://cs.wikipedia.org/wiki?curid=1281921", "title": "Obléhání Skadaru (1912–1913)", "text": "Obléhání Skadaru (1912–1913)\n\nObléhání Skadaru (albánsky Rrethimi i Shkodrës, turecky İşkodra Kuşatması, srbsky Опсада Скадра/Opsada Skadra) probíhalo v dnešní severní Albánii na během první balkánské války. Proti sobě stála vojska Srbska s Černou Horou a Turecka. Bitva skončila nejprve vítězstvím černohorské armády, nicméně pod nátlakem Rakousko-Uherska a Itálie byla nucena se stáhnout a město spolu s pevností Rozafat přenechat nově vzniklému albánskému státu. Obléhání začalo dne 28. října 1912 a skončilo 23. dubna 1913.\n"}
{"id": "1281925", "url": "https://cs.wikipedia.org/wiki?curid=1281925", "title": "Carlingford (Louth)", "text": "Carlingford (Louth)\n\nCarlingford (, ve staré severštině \"Kerlingfjǫrðr\") je malé město v hrabství Louth v historické provincii Leinster v Irsku. Podle sčítání obyvatel v Carlingfordu v roce 2011 žilo 1 045 osob, z toho 493 mužů a 552 žen. Ve městě bylo k uvedenému datu 827 objektů bytového fondu.\n\nMěsto leží na jižním břehu zátoky Carlingford Lough, jednoho ze tří fjordů ledovcového původu v Irsku. Středem zátoky po celé její délce prochází ve vzdálenosti zhruba 2 km od města státní hranice mezi Irskou republikou a Severním Irskem ve Spojeném království. Carlingford se rozkládá na východním úpatí hory Slieve Foye, nejvyššího vrcholu pohoří Cooley, které tvoří páteřní hřeben stejnojmenného poloostrova.\n\nVznik městečka je spojen se založením stejnojmenného hradu, později zvaného též King John's Castle, který zde na břehu zátoky Carlingford Lough nechal v závěru 12. století vybudovat normanský dobyvatel a místní vládce Hugh de Lacy (před r. 1135–1186).\n\nDíky své strategické poloze se osada u hradu postupně stala – podobně jako města Drogheda a Carrickfergus – významným obchodním střediskem. V rozmezí od 14. do 17. století město obdrželo celkem pět listin s různými výsadami. První z nich udělil Carlingfordu v roce 1326 anglický král Eduard II., poslední pak v roce 1619 Jakub I. Stuart. Listinou z roku 1326 byl carlingfordským povolen výběr mýtného (tzv „murage“) za účelem získání prostředků na vybudování městských hradeb.\nSlibný rozvoj města byl poprvé přerušen v roce 1388, kdy jej vypálilo skotské vojsko pod velením Williama Douglase z Nithsdale. (Jednalo se o trestnou výpravu na oplátku za vpád Irů do oblasti Galloway v jihozápadním Skotsku).\nV přehledu ekonomických výsledků irských přístavů, vydaném generálním inspektorem cel v roce 1637, byl Carlingford klasifikován na stejné pozici, jako Coleraine. Nejvýznamnějším irským přístavem byl tehdy Carrickfergus, po něm následoval Bangor, Donaghadee a Strangford. Hlavním obchodním artiklem Carlingfordu byly ústřice, lovené v místní zátoce, které se staly proslulými po celém světě. Následující léta 17. století však přinesla městu zkázu. Vše začalo irským povstáním v roce 1641. Poté následovalo v letech 1649–1650 tažení vojsk Olivera Cromwella, jehož důsledky bývají označovány za genocidu irského národa. V druhé polovině 17. století byla situace v Irsku dovršena válkami mezi katolickým králem Jakubem II. Stuartem a Vilémem III. Oranžským. Jak uvádějí dobové prameny, město Carlingford bylo proměněno v ruiny. Poslední ránu městu zasadil na počátku 18. století prudký úbytek ryb, zejména sleďů, v zátoce Carlingford Lough.\n\nV roce 1873 byla uvedena do provozu 42 km dlouhá regionální železniční trať společnosti Dundalk, Newry & Greenore Railway, která vedla z Omeathu přes Carligford do Greenore, kde na vlaky navazovaly lodní spoje do velšského Holyheadu. Provoz na této turisticky vyhledávané železnici byl ukončen k 31. 12. 1951 a ke stejnému datu byly zrušeny i trajekty do Walesu.\n\nNavzdory ničivým následkům válek a ekonomickému úpadku si město zachovalo svůj středověký ráz s četnými významnými památkami:\n\n\n\n"}
{"id": "1281929", "url": "https://cs.wikipedia.org/wiki?curid=1281929", "title": "Antaeus (hudební skupina)", "text": "Antaeus (hudební skupina)\n\nAntaeus je francouzská black metalová hudební skupina z města Maisons-Laffitte založená roku 1993. Jejich motto zní\": „Proti Bohu, proti hudbě, proti tobě.“\"\n\nDebutní album \"Cut Your Flesh and Worship Satan\" vyšlo roku 2000 a obsahuje nově nahrané skladby z dem.\n\n\n\n\n\n"}
{"id": "1281932", "url": "https://cs.wikipedia.org/wiki?curid=1281932", "title": "Zemské muzeum (Sarajevo)", "text": "Zemské muzeum (Sarajevo)\n\nZemské muzeum Bosny a Hercegoviny (srbochorvatsky/bosensky \"Zemaljski muzej Bosne i Hercegovine\") je nejstarší a největší muzeum v Bosně a Hercegovině, které od roku 1888 sídlí v Sarajevu.\n\nZemské muzeum vzniklo roku 1888. Zprvu sídlilo v centra Sarajeva, nato Zemská vláda v Bosně a Hercegovině rozhodla o stavbě nové účelové budovy mimo historické jádro města. Mezi lety 1908 a 1913 pak probíhala stavba reprezentativní muzeální budovy podle projektu českého architekta Karla Paříka.\n\nRoku 2004 (několik měsíců) a znovu mezi lety 2012 a 2015 bylo muzeum uzavřeno pro veřejnost kvůli přetrvávajícím finančním problémům. Instituci od jejího znovuotevření finančně podporuje Velvyslanectví Spojených států amerických v Sarajevu.\n\n\n\nInstituce od roku 1889 (často s ročním zpožděním) v Sarajevu vydává odborné periodikum, věstník, který pod různými názvy vycházel do roku 1991. V současné době se objevují snahy časopis oživit.\n\n\n\n\n"}
{"id": "1281940", "url": "https://cs.wikipedia.org/wiki?curid=1281940", "title": "Matěj Hájek", "text": "Matěj Hájek\n\nMatěj Hájek (* 1982 Praha) je český umělec, zakládající člen skupiny Ztohoven. Užívá také pseudonym Otto Horší.\n\nNarodil se v v roce 1982 v Praze. V roce 2003 zahájil studium na Akademii výtvarných umění v Praze v ateliéru nových médií Veroniky Bromové, po roční přestávce (2006–2007) začal studovat sochařství v ateliéru Jaroslava Róny, u nějž v roce 2010 absolvoval.\n\nJiž na počátku studia v roce 2003 spoluzaložil uměleckou skupinu Ztohoven. V roce 2011 se také stal uměleckým redaktorem nově vzniklého kulturního portálu \"Proti šedi\".\n\n"}
{"id": "1281947", "url": "https://cs.wikipedia.org/wiki?curid=1281947", "title": "Tadten", "text": "Tadten\n\nTadten (maďarsky \"Mosontéteny\") je obec v okrese Neusiedl am See ve spolkové zemi Burgenland, v Rakousku. Její rozloha je zhruba 36 km² a v lednu 2016 zde žilo okolo 1200 obyvatelů.\nTadten je jediným místem v obci. Rozkládá se na severozápadním okraji Panonské pánve. Nadmořská výška území je okolo 100 m.\n\nSousedními obcemi jsou: St.Andrä am Zicksee na severu, Andau na východě a Wallern im Burgenland na západě. Na jihu hraničí s maďarskou obcí Kapuvár.\nObec patřila stejně jako celý Burgenland (německy Západní Maďarsko) až do roku 1920–1921 k Maďarsku. Po skončení první světové války, na základě mezinárodni smlouvy ze Saint Germain a Trianonu ale patří místo od roku 1921 do nově založeného státu Burgenland v Rakousku.\n"}
{"id": "1281953", "url": "https://cs.wikipedia.org/wiki?curid=1281953", "title": "Lina Šternová", "text": "Lina Šternová\n\nLina Solomonovna Šternová (; – 7. března 1968) byla sovětská lékařka, biochemička a fyzioložka, první ženská členka Akademie věd SSSR. Jejím nejvýznamnějším přínosem je výzkum hematoencefalické bariéry, jíž také Šternová dala roku 1921 dnes používané jméno.\n\nNarodila se v Libau (dnes Liepāja v Lotyšsku) do židovské rodiny a vystudovala v Ženevě. Rozhodla se pokračovat v akademické kariéře a prováděla základní výzkum v biochemii a v neurovědách. Roku 1918 se stala první ženou s pedagogickou hodností na Univerzitě v Ženevě; byla jmenována profesorkou chemie a fyziologie a zkoumala buněčné dýchání.\n\nV roce 1925 emigrovala do Sovětského Svazu na základě svého ideologického přesvědčení. V letech 1925 až 1948 sloužila jako profesorka 2. lékařského ústavu.\n\nV letech 1929 až 1948 byla Šternová ředitelkou Institutu fyziologie Akademie věd SSSR. Kromě mnoha jiných problémů Šternová a její skupina pracovali na výzkumu dlouhověkosti a spánku. Pod jejím vedením pracovaly multidisciplinární týmy na problematice hematoencefalické bariéry. Výsledky této práce byly později uplatněny v klinické praxi a zachránily tisíce životů na frontách druhé světové války. V roce 1939 se stala jako první žena řádným členem Akademie (akademikem). V roce 1943 získala Stalinovu cenu.\n\nOd vypuknutí druhé světové války byla Šternová členkou Ženského antifašistického výboru a Židovského antifašistického výboru (JAC). Když v lednu 1949 byli členové židovského antifašistického výboru pozatýkáni a pod smyšlenou záminkou odsouzeni k trestu smrti, Šternová byla jedinou přeživší. Rozsudek smrti byl změněn na trest odnětí svobody, následovaným pěti roky vyhnanství. V exilu byla v Džambulu (dnešní Taraz v Kazachstánu).\n\nPo Stalinově smrti v roce 1953 bylo Šternové dovoleno vrátit se do Moskvy a v letech 1954–1968 vedla Oddělení fyziologie na Biofyzikálním ústavu Akademie věd SSSR.\n"}
{"id": "1281954", "url": "https://cs.wikipedia.org/wiki?curid=1281954", "title": "Filip Crhák", "text": "Filip Crhák\n\nFilip Crhák (22. srpna 1975 – 11. června 2017 Beroun) byl český výtvarný umělec, fotograf a profesionál v oblasti digitální komunikace. Používal také pseudonymy Tomáš Jasný, Philip Dvorský nebo Čočkin.\n\nVe svém profilu na LinkedIn uvedl studium filologie na Univerzitě Karlově a v letech 1993–1997 studium na Future TechCom Institute.\n\nSpoluzakládal českou graffiti scénu, když vnikal do střežených prostor, aby zde tvořil svá díla.\n\nSpoluzaložil společnost Internet Design. Od roku 2015 působil s Tomášem Dontem a Ondřejem Klímou ve společnosti Artwise (pod pseudonymem Filip Dvorský) a od léta 2016 spolu s Martinem Fischerem i v portrétním pop-artovém sítotiskovém studiu Pop-Machine. Vytvářel velkoformátové „murály“ (nástěnné malby) podle vlastních fotografií, opatřené podpisem ZooM. Např. v roce 2016 spoluorganizoval a sám se i podílel na sprejerské výzdobě autobusového terminálu u Smíchovského nádraží v Praze.\n\nByl též zakládajícím členem umělecké skupiny Ztohoven.\n\nKoncem dubna 2017 měl těžkou dopravní nehodu na motocyklu, 11. června zemřel na plicní embolii.\n\nZůstala po něm přítelkyně a dvě děti.\n\n"}
{"id": "1281961", "url": "https://cs.wikipedia.org/wiki?curid=1281961", "title": "Synagoga ve Slaném", "text": "Synagoga ve Slaném\n\nSynagoga ve Slaném se nachází zhruba 100 metrů severovýchodně od náměstí ve Slaném ve Fričově ulici. Postavena byla v roce 1865 podle projektu zatím nezjištěného architekta v maurském slohu s novorománskými prvky a nahradila tak již nevyhovující předchozí modlitebnu israelitské náboženské obce v hostinci „U Templu“ v Kynského ulici.\n\nBudova synagogy již neplní svůj původní účel, od roku 2017 zde má pobočku Policie ČR.\n\nJedná se o dvoupatrovou budovu orientovanou v ose východ-západ, vyhotovenou v tehdy módním tzv. maurském slohu. Střecha je sedlová, východní štít členěn dvěma okenními osami, mezi kterými byl aron ha-kodeš, nad ním jedno kruhové okno, ve štítě dvě malá okna. Vstup jen ze západní strany, portál zdobený sloupky, nade dveřmi dochováno desatero, nad ním velké kruhové okno ve štítě a dvě malá okna. Dřevěná ženská galerie byla přistavěna roku 1895 v poschodí při západní a severní straně, přístupna byla schodištěm ze sousední židovské školy přistavěné k severní straně synagogy. Jižní stěna synagogy je členěna čtyřmi okenními osami.\n\nV květnu 1864 získala židovská obec povolení ke stavbě a již v roce 1865 byla budova zprovozněna.\n\nV synagoze působil mj. rabín Filip Bondy, proponent českožidovského hnutí a pozdější rabín českožidovského vlasteneckého spolku Or Tomid se sídlem v Praze, jenž jako jeden z prvních v Českém království zavedl užívání češtiny během židovských bohoslužeb.\n\nObřady se v synagoze konaly až do druhé světové války, kdy začalo docházet k represím vůči židovským obyvatelům města. V roce 1942 proběhl svoz zabavených liturgických předmětů (svitky Tóry, modlitební knihy, textilie aj.) do válečného Ústředního židovského muzea v Praze.\n\nOd roku 1958 je synagoga zapsána v seznamu kulturních památek, v roce 1961 přešla do majetku státu, v roce 1965 sloužila jako skladiště, později zde byly zřízeny bytové jednotky. Od roku 1974 sloužila budova jako pobočka Státního okresního archivu Kladno. V roce 2017 zde funguje služebna Policie České republiky.\n\nModlitební sál je dnes rozdělen na dvě podlaží a dále členěn přepážkami na jednotlivé místnosti. Z původní výzdoby modlitebního sálu dochován jen modře malovaný klenutý strop s plastickými hvězdičkami.\n\nBudova bývalé židovské školy (čp. 150), stavebně související se synagogou, byla přestavěna k obytným účelům, je taktéž využívána pro účely PČR.\n\nVybavení synagogy se nedochovalo, ve sbírkách židovského muzea v Praze se nachází několik desítek kultovních předmětů ze Slaného a okolí. V USA se nachází pravděpodobně pět (možná více) slánských Tór, které byly po druhé světové válce odprodány Ministerstvem kultury ze sbírek Židovského muzea soukromému sběrateli – a to i přes protesty tehdejší židovské obce v Praze. Tóry jsou v užívání reformních židovských obcí např. ve městě Savannah v Georgii, v New Jersey či v Prescottu v Arizoně. Tyto židovské obce mají povědomí o původu svých Tór a pravidelně na dnes již neexistující slánskou židovskou obec pořádají vzpomínkové akce během svátků a nejrůznějších výročí.\n\n\n"}
{"id": "1281963", "url": "https://cs.wikipedia.org/wiki?curid=1281963", "title": "Levan Tedyjašvili", "text": "Levan Tedyjašvili\n\nLevan Kitojevič Tediašvili ( , ; * 15. března 1948 Zemoubani, Gruzínská SSR) je bývalý sovětský zápasník, volnostylař a sambista. V zápase ve volném stylu vybojoval dvě zlaté medaile na olympijských hrách, čtyři zlaté a jednu stříbrnou medaili na mistrovství světa a tři zlaté medaile na mistrovství Evropy. V sambu vybojoval titul mistra světa. Po ukončení sportovní kariéry se věnoval trenérské práci. V roce 2005 byl uveden do mezinárodní síně slávy FILA.\n\n"}
{"id": "1281964", "url": "https://cs.wikipedia.org/wiki?curid=1281964", "title": "Pasážník", "text": "Pasážník\n\nPasážník (též průchodní stroj) je astronomický dalekohled, který se pohybuje výhradně v rovině místního poledníku a slouží k přesnému měření poloh vesmírných těles ve chvíli, kdy procházejí tímto poledníkem, tedy středovým svislým vláknem dalekohledu. Z přesně změřeného průchodu tělesa poledníkem lze určit hodinový úhel a rektascenzi.\n\n"}
{"id": "1281965", "url": "https://cs.wikipedia.org/wiki?curid=1281965", "title": "Walvis Bay", "text": "Walvis Bay\n\nWalvis Bay, \"Walvisbaai\", \"Walfischbucht\" (doslova „Velrybí zátoka“) je město v namibijském regionu Erongo s asi 85 000 obyvateli. Nachází se na pobřeží Atlantského oceánu v místě, kde se řeka Kuiseb vlévá do stejnojmenného zálivu, který je největším přírodním přístavištěm v zemi, a je obklopeno Namibskou pouští.\n\nZdejší přístav objevil v roce 1487 Bartolomeu Dias. Domorodí Hererové místo nazývali Ezerogondo, anglický název je odvozen od početné populace velryby jižní v okolním moři. V polovině 19. století zde Britové založili přístavní město, které roku 1884 prohlásili za svoji državu, zatímco Němcům ponechali okolní území. Po první světové válce bylo Walvis Bay začleněno do Jihozápadní Afriky, spravované jako mandátní území. V roce 1977 se Jihoafrická republika vzhledem ke sporům o dalším postavení země rozhodla strategicky významný přístav a jeho zázemí o rozloze 1124 km² odtrhnout od Namibie a dát ho jako svou exklávu pod přímou správu Kapska. Město tak zůstalo součástí JAR i po vytvoření nezávislého namibijského státu v roce 1990, po zrušení apartheidu však byla roku 1992 uzavřena dohoda o společné správě a 1. března 1994 byla exkláva i s pobřežními ostrovy Tučňáků připojena k Namibii.\n\nMěsto je nejvýznamnějším obchodním i vojenským přístavem Namibie, má mezinárodní letiště Rooikop a díky trati TransNamib také železniční spojení s hlavním městem Windhoekem. Základem ekonomiky je lov a zpracování ryb, sídlí zde také vysoká škola Namibian Maritime and Fisheries Institute (NAMFI). U pobřeží se nachází ostrov Bird Island, na kterém se sbírá guáno, významná je i těžba soli. Atrakcemi pro turisty je nedaleká pláž Langstrand, obří písečné duny i pozorování velryb a mořských ptáků. V roce 1996 byla ve městě zřízena zóna volného obchodu; jako jedno z hospodářských center země zažívá rychlý populační růst, v roce 2030 by mělo mít podle odhadů až 180 000 obyvatel.\n\nNa místním fotbalovém stadionu Kuisebmund hrají prvoligové kluby Eleven Arrows FC a Blue Waters FC. Paul Larsen s lodí \"Vestas Sailrocket\" vytvořil v zálivu 24. listopadu 2012 rychlostní rekord 125,95 km/h.\n\n"}
{"id": "1281968", "url": "https://cs.wikipedia.org/wiki?curid=1281968", "title": "Cirkumzenitál", "text": "Cirkumzenitál\n\nCirkumzenitál je astrolábový přístroj určený ke zjišťování geografické polohy z okamžiků, kdy fundamentální hvězdy dosáhnou určité výšky nad horizontem (almukantarát). Prvními konstruktéry cirkumzenitálu byli v letech 1899–1922 František Nušl a Josef Jan Frič. Přístroj umožňuje s velkou přesností (zhruba na 1,5 metru) určit polohu na zemském povrchu.\n\n"}
{"id": "1281973", "url": "https://cs.wikipedia.org/wiki?curid=1281973", "title": "Monterrey Open 2017", "text": "Monterrey Open 2017\n\nMonterrey Open 2017, oficiálně se jménem sponzora Abierto GNP Seguros 2017, byl tenisový turnaj pořádaný jako součást ženského okruhu WTA Tour, který se odehrával v areálu tenisového oddílu Sierra Madre Tennis Club na otevřených dvorcích s tvrdým povrchem DecoTurf. Konal se mezi 3. až 9. dubnem 2017 v mexickém městě Monterrey jako devátý ročník turnaje.\n\nUdálost s rozpočtem 250 000 dolarů patřila do kategorie WTA International Tournaments. Nejvýše nasazenou hráčkou ve dvouhře se stala světová jednička Angelique Kerberová z Německa. Jako poslední přímá účastnice do dvouhry nastoupila 139. bulharská hráčka žebříčku Elica Kostovová.\n\nV repríze finále dvouhry z roku 2013 opět vyhrála Ruska Anastasija Pavljučenkovová nad Angelique Kerberovou, což pro ni znamenalo čtvrtou trofej z Monterrey Open po vítězných letech 2010, 2011 a 2013, rovněž tak i první výhru nad světovou jedničkou. Debolovou soutěž ovládla japonsko-polská dvojice Nao Hibinová a Alicja Rosolská, jejíž členky získaly první společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující páry obdržely divokou kartu do hlavní soutěže:\n\n\n"}
{"id": "1281974", "url": "https://cs.wikipedia.org/wiki?curid=1281974", "title": "Monterrey Open 2017 – ženská dvouhra", "text": "Monterrey Open 2017 – ženská dvouhra\n\nŽenská dvouhra Monterrey Open 2017 probíhala v první polovině dubna 2017. Do singlové soutěže monterreyského tenisového turnaje nastoupilo třicet dva hráček. Obhájkyní titulu byla britská tenistka Heather Watsonová, kterou ve čtvrtfinále vyřadila světová jednička Angelique Kerberová. Čtyři nejvýše nasazené splnily roli favoritek a všechny postoupily do semifinále.\n\nVítězkou se v repríze finálového duelu z roku 2013 stala druhá nasazená Ruska Anastasija Pavljučenkovová, jež v závěrečném utkání zdolala za 1.55 hodin německou turnajovou jedničku Angelique Kerberovou po třísetovém průběhu 6–4, 2–6 a 6–1. V probíhající sezóně si připsala premiérové turnajové vítězství, které představovalo devátý singlový titul na okruhu WTA Tour.\n\nPavljučenkovová vyhrála Monterrey Open počtvrté v kariéře a navázala na triumfy z let 2010, 2011 a 2013. Proti Němce ukončila šňůru tří vzájemných porážek a vůbec poprvé zdolala světovou jedničku. \n\nČtyři nejvýše nasazené hráčky obdržely volný los do druhého kola.\n"}
{"id": "1281975", "url": "https://cs.wikipedia.org/wiki?curid=1281975", "title": "Volvo Car Open 2017 – ženská dvouhra", "text": "Volvo Car Open 2017 – ženská dvouhra\n\nŽenská dvouhra Volvo Car Open 2017 probíhala v první polovině dubna 2017. Do singlové soutěže charlestonského tenisového turnaje nastoupilo na zelenou antuku padesát šest hráček. Obhájkyní titulu byla americká tenistka Sloane Stephensová, která se neúčastní pro rekonvalescenci po operaci nohy.\n\nVítězkou se stala nenasazená 19letá Ruska Darja Kasatkinová, jež ve finále za 66 minut zdolala také 19letou lotyšskou tenistku Jeļenu Ostapenkovou po hladkém dvousetovém průběhu 6–3 a 6–1. Snížila tak pasivní poměr vzájemných duelů na 1–2. Jednalo se o první finále dvou teenagerek na okruhu WTA Tour od říjnového Generali Ladies Linz 2009, kde se do závěrečného zápasu probojovaly Yanina Wickmayerová s Petrou Kvitovou. \n\nV probíhající sezóně si Kasatkinová připsala premiérové turnajové vítězství, které představovalo první singlový titul na okruhu WTA Tour, v jejím prvním kariérním finále dvouhry. V následném vydání žebříčku postoupila na 29. místo, pět příček za osobní maximum. \n\nOsm nejvýše nasazených hráček obdrželo volný los do druhého kola.\n"}
{"id": "1281978", "url": "https://cs.wikipedia.org/wiki?curid=1281978", "title": "Dědičná štola Jana Křtitele", "text": "Dědičná štola Jana Křtitele\n\nDědičná štola Jana Křtitele je historické těžební a odvodňovací důlní dílo spojené s uhelným a kyzovým hornictvím na Sokolovsku. Štola se nachází ve Starém Sedle nedaleko pravého břehu Ohře v okrese Sokolov v Karlovarském kraji.\n\nPředmětem těžby štolou bylo nejdříve dobývání železných kyzů pyritu a markazitu za účelem výroby kamence, později zelené a modré skalice a vitriolového kamene k výrobě olea – dýmavé kyseliny sírové. Jako vedlejší produkt z výpalků kyzů při výrově kyseliny sírové se vyráběl hnědočervený leštící prostředek, používaný při leštění zrcadel s názvem potté, nebo také caput morteum.\nPozději sloužila štola jako odvodňovací důlní dílo hlubinného uhelného dolu Michal ve Starém Sedle.\n\nŠtola Jana Křtitele a pozůstatky minerální závodu Svaté trojice patří k lokalitám Geoparku Egeria, součásti Česko-bavorského geoparku. Od roku 2000 je štola s opěrnou zdí chráněna jako technická kulturní památka České republiky.\n\nZ geomorfologického členění se lokalita nachází v Sokolovské pánvi na území okrsku Svatavské pánve.\nPodloží pánve zde tvoří žuly karlovarského pluton na které nasedá starosedelské souvrství s nejstaršími terciérními sedimenty pánve. Souvrství je tvořeno převážně druhotně prokřemeněnými pískovci až křemenci s polohami slepenců o mocností až 40 m. V sedimentech starosedelského souvrství se hojně objevuje fosilní flóra jako svědectví dubo-vavřínových lesů subtropického pásma s průměrnou roční teplotou 15 až 20°C. Pod ústím štoly se nacházejí výchozy souvrství s pseudokrasovými jevy. Tyto zajímavé skalní útvary ve svazích při Ohři jsou chráněny jako přírodní památka Údolí Ohře. Nadloží starosedelského souvrství tvoří uhelné lávky sloje Josef, jejichž sedimentaci provázela vulkanická činnost. Ta ovlivnila vznik vložek tufů a tufitů s obsahem železných kyzů i složení popelovin v uhlí. Tyto partie se těžily jako surovina pro chemický průmysl.\n\nHistorie dědičné štoly souvisí s historií starosedelského chemického průmyslu a uhelného hornictví. Ta sahá až do 16. století, kdy na území obce Staré Sedlo začalo využívání nerostných surovin. Někdy kolem roku 1550 začala těžba kyzových lupků v bezprostředním nadloží sloje Josef. Přesné časové určení není známé, ví se však, že minerální závod Svaté Trojice ve Starém Sedle založili těžaři z Horního Slavkova. Ve falknovské městské knize z roku 1573 se uvádí, že minerální závod je v čilém provozu. Za třicetileté války došlo k výraznému poklesu výroby. O nový rozvoj závodu se výrazně zasloužil Jan Hartvík z Nostic, majitel sokolovského panství, který začal od roku 1668 skupovat jednotlivé podíly. Závod i s obcí Staré Sedlo byl zobrazen na oltářním obraze z roku 1673, umístěném v kostele Nejsvětější Trojice. Obraz však shořel při požáru obce v roce 1861.\nNejprve se v minerálním závodě vyráběl kamenec, následovala zelená a modrá skalice. Teprve v 70. letech 18. století docházelo k prvním pokusům o výrobu vitriolového kamene, z něhož se dále vyráběla kyselina sírová. Jako vedlejší produkt při výrobě kyseliny sírové se získával červený prášek, oxid železitý, zvaný \"caput mortem\" (\"mrtvá hlava\" – z latiny), který se stal v druhé polovině 19. století jedním z hlavních výrobních produktů a představoval surovinu pro výrobu 41 odstínů barev. Surovinou k výrobě kamence, zelené skalice a kyseliny sírové byly kyzy a kyzové uhlí, těžené z malých hloubek. Výroba byla energeticky náročná a spotřebovala mnoho dřeva, jehož cena neustále stoupala. Proto se hledalo náhradní řešení. K prvnímu k prvnímu pokusu o využití uhlí došlo již v roce 1710, avšak trvalo ještě plných 90 let, než bylo topení dřevem nahrazeno zcela uhlím. K tomuto procesu docházelo postupně. Uhlí se dováželo z dolů v okolí Louček a Chranišova. Vlastní uhlí ze Starého Sedla, těžené společně s kyzy bylo nekvalitní. Roku 1816 se stal majitelem minerálního závodu Johann David Starck, jež začal s modernizací závodu. Po vyčerpání zásob kyzových lupků a kyzů z malých hloubek nechal v letech 1815 až 1816 vyrazit štolu Jana Křtitele. Kyzové uhlí s pyritem se vozíky naváželo přímo do závodu. V druhé polovině 19. století ztrácel závod Svaté Trojice postupně na významu. Svědčí o tom i skutečnost, že vedení společnosti se 1. dubna 1876 přestěhovalo do Dolního Rychnova, kde se věnovalo rozvíjející se těžbě uhlí a výrobě skla.\nV místech, kde se probíhalo louhování kyzů, je mrtvá půda zbarvená dorezava oxidy železa.\n\nRoku 1879 byl založen důl Michal s těžní jámou vyhloubenou přímo v obci, poblíž Hruškovského potoka. V počátcích se jednalo o malé důlní dílo, s nepatrnou roční těžbou. V některých letech důl vůbec netěžil. Přelom nastal v roce 1918, kdy důl zakoupila společnost z Oloví. Rubání probíhalo hlubinným způsobem, metodou pilířováním na zával v jedné sloji 4 až 6 m mocné, v největší hloubce 45 m. Důl neměl vlastní vlečku, ani lanovku a byl až do modernizace v roce 1922 odkázán na prodej do okolí, nebo na odvoz uhlí povozy. V letech 1921 až 1922 byl vybudován nový moderní důl. Západně od staré jámy byla vyhloubena nová těžní jáma s hloubkou 32 m. Těžní stroj již poháněla elektřina a od důlního závodu se postavila nová visutá lanovka, která na vzdálenost 3 300 m přepravovala vytěžené uhlí na nakládací stanici v Novém Sedle. Její přepravní kapacita byla okolo 320 tun za hodinu. Pro zachování bezpečnosti musel být stanoven ochranný pilíř obce a státní silnice, tedy linie, za kterou se nesmělo těžit, aby se nepropadaly domy a silnice. Důlní vody odváděla po celou dobu těžby dědičná štola Jana Křtitele. Z níže položených dobývacích míst se důlní vody přečerpávaly, maximálně však do výšky 8 m.\n\nCelková délka štoly je 900 m a byla ražena z větší části ve skále, většinou ručně pomocí mlátků a želízek nebo za pomoci černého střelného prachu s ručně zakládanými vývrty. Prvních 520 m od ústí bylo raženo ve skalním podloží, které tvoří starosedelské pískovce. Zbytek je vyzděný anebo vystrojen dřevěnou výztuží. Spád štoly činí pouze 2–3 ‰ (20 až 30 cm na 100 m délky). Její ústí leží v nadmořské výšce 398,16 m. Profil štoly ražený ve skále je oválný s rozměry přibližně 2 × 1 m, u zděné části štoly je podkovovitý s rozměry 1,5 × 1 m.\n\nŠtola je pořád funkční a do Hruškovského potoka z ní vytéká rezavě zabarvená voda. Výrazné zbarvení vody způsobuje vysoký obsah oxidu železitého. Toto výrazné zbarvení je zřetelné až k nedalekému soutoku potoka s Ohří.\n\nÚstí štoly se nachází na severním okraji Starého Sedla přibližně 70 m od pravého břehu Ohře. Okolo portálu štoly vede žlutě značená turistická stezka, která se za visutou lávkou pro pěší přes Ohři napojuje na páteřní cyklostezku Ohře. Ve štole je zvýšený obsah oxidu uhličitého. Štola není veřejnosti přístupná. V blízkosti štoly je umístěno několik informačních panelů. Infopanel Česko-bavorského geoparku seznamuje návštěvníky se jak štolou Jana Křtitele, tak i historií minerálního závodu Svaté Trojice. \n\n"}
{"id": "1281980", "url": "https://cs.wikipedia.org/wiki?curid=1281980", "title": "Sergač", "text": "Sergač\n\nSergač () je město v Nižněnovgorodské oblasti v Ruské federaci. Při sčítání lidu v roce 2010 měl přes jednadvacet tisíc obyvatel.\n\nSergač leží na řece Pjaně, levém přítoku Sury v povodí Volhy. Od Nižného Novgorodu je vzdálen přibližně 150 kilometrů jihovýchodně.\n\nPřes město vede železniční trať z Moskvy přes Arzamas do Kazaně.\n\nPrvní zmínka o obci \"Sergač\" je z roku 1649, ale už v roce 1618 byla v nižněnovgorodských záznamech zmíněna vesnice \"Sergajevskaja\". Název by mohl být odvozen od jména \"Serga\", mordvinské varianty ruského jména \"Sergej\".\n\nMěstem je Sergač od roku 1779.\n\nOd roku 1918 je město připojeno k železniční síti.\n"}
{"id": "1281986", "url": "https://cs.wikipedia.org/wiki?curid=1281986", "title": "Honeymoon on Mars", "text": "Honeymoon on Mars\n\nHoneymoon on Mars je čtvrté studiové album anglické skupiny The Pop Group. Vydáno bylo 28. října roku 2016 společností Freaks R Us. Na desce se podíleli dva producenti: Dennis Bovell, který produkoval sedm písní, a Hank Shocklee, jenž byl producentem zbylých tří. Bovell byl producentem vůbec první desky této kapely – \"Y\" z roku 1979.\n\n\n\n"}
{"id": "1281989", "url": "https://cs.wikipedia.org/wiki?curid=1281989", "title": "Heinersdorf", "text": "Heinersdorf\n\nHeinersdorf může být:\n\n\n\n\n\n\nBývalé názvy:\n\n"}
{"id": "1281990", "url": "https://cs.wikipedia.org/wiki?curid=1281990", "title": "Andrea Pavlincová", "text": "Andrea Pavlincová\n\nAndrea Pavlincová (* 7. října 1996 Brno) je bývalá česká reprezentantka a sportovní lezkyně, mistryně ČR a vítězka Českého poháru, juniorská mistryně ČR a vítězka Českého poháru mládeže v lezení na obtížnost.\n\nStudovala na střední škole \"Bezpečnostně právní akademie Brno\", v lezení ji trénovala Helena Lipenská. Se závody skončila v roce 2014, v roce 2015 se účastnila ještě jednoho kola Českého poháru.\n\n\n\n\n"}
{"id": "1281992", "url": "https://cs.wikipedia.org/wiki?curid=1281992", "title": "Y (album)", "text": "Y (album)\n\nY je první studiové album anglické skupiny The Pop Group. Vydáno bylo 20. dubna roku 1979 společností Radar Records. Jde o jediné album kapely, na němž hrál baskytarista Simon Underwood. Album bylo nahráno ve studiu Ridge Farm Studios v anglickém hrabství Surrey. Desku produkoval Dennis Bovell, jenž s kapelou znovu spolupracoval na jejím čtvrtém albu \"Honeymoon on Mars\" z roku 2016. Původně měl album \"Y\" produkoval velšský hudebník John Cale, avšak nakonec ze spolupráce sešlo. Baskytarista Simon Underwood v době vydání alba řekl: „Setkali jsme se s ním [s Johnem Calem] a už ho nikdy nechtěli znovu vidět. Totální požitkářský prase.“ Bubeník Bruce Smith později uvedl, že Cale po příchodu na místo schůzky (Bristol) kvůli pásmové nemoci během konverzace se skupinou usnul.\n\n\n\n"}
{"id": "1281994", "url": "https://cs.wikipedia.org/wiki?curid=1281994", "title": "For How Much Longer Do We Tolerate Mass Murder?", "text": "For How Much Longer Do We Tolerate Mass Murder?\n\nFor How Much Longer Do We Tolerate Mass Murder? je druhé studiové album anglické skupiny The Pop Group. Vydáno bylo 21. března roku 1980 společnostmi Rough Trade Records a Y Records. Producenty nahrávky byli členové skupiny. Jde o poslední album kapely až do roku 2015, kdy vyšla deska \"Citizen Zombie\". Oproti předchozí desce (\"Y\" z roku 1979) se zde změnila sestava skupiny, a to na postu baskytaristy: Simona Underwooda nahradil Dan Catsis. Zároveň jde o poslední album kapely, na němž hrál kytarista John Waddington (na dalších deskách hrál na kytaru pouze jeden hudebník).\n\n\n"}
{"id": "1281995", "url": "https://cs.wikipedia.org/wiki?curid=1281995", "title": "Křeček bělonohý", "text": "Křeček bělonohý\n\nKřeček bělonohý, známý také jako křečík bělonohý (\"Peromyscus leucopus\", také \"Mus arboreus\", \"Mus leucopus\" a \"Peromyscus arboreus\"), je myšovitý hlodavec patřící do rodu \"Peromyscus\". Je znám jeden vyhynulý poddruh \"Peromyscus leucopus ammodytes\". Předek druhu se vyvinul asi před 40 miliony lety. Křeček bělonohý obývá nearktickou oblast, žije na východě Spojených států amerických, areál výskytu zasahuje až do jižní Kanady a do jižního Mexika včetně Yucatánu; během posledních desetiletí (k roku 2016) se rozšířil do mnoha oblastí. Vyskytuje se na mnoha stanovištích, nejčastěji však obývá například teplé suché lesy.\n\nDruh měří asi 15 až 20,5 cm a váží asi 23 g. Ocas dosahuje menší velikosti než hlava a tělo. Obě pohlaví se navzájem podobají. Zbarvení je bledé s načervenáním, spodek těla je bílý. Ocas dosahuje světlejšího zbarvení než tělo. Oči jsou černé ve tvaru korálku. Může nastat záměna s ostatními druhy z rodu \"Peromyscus\". Jedná se o noční zvířata žijící osaměle. Území jednoho křečka má rozlohu 0,5 až 1,5 akru, teritorium samců se překrývá s teritorii samic. Jsou to všežravci, konzumuje například listy, houby, semena, ořechy či ovoce. Rozmnožování je sezónní, samice mohou mít dva až čtyři vrhy za rok. Po březosti trvající 22 až 28 dní samice porodí 2−9 mláďat. Za deset dní se jim otevřou uši, o dva dny později oči a asi za tři týdny jsou odstavena od mateřského mléka.\n\nNejsou známy žádné významné hrozby pro tento druh; Mezinárodní svaz ochrany přírody jej považuje za málo dotčený. Mezi přirozené nepřátele se řadí například hadi, lasice či sovy, dravci a lišky. Křeček bělonohý je přirozeným rezervoárem lymské boreliózy, šíří také hantaviry.\n\n"}
{"id": "1281996", "url": "https://cs.wikipedia.org/wiki?curid=1281996", "title": "Sklenářka (dolní usedlost)", "text": "Sklenářka (dolní usedlost)\n\nDolní Sklenářka je zaniklá usedlost v Praze 3-Žižkově. Stála v místech východního rohu ulic Seifertova a Přibyslavská.\n\nNejpozději k roku 1785 je uvedena existence usedlosti, která se rozkládala na jižní straně silnice do Olšan (\"Seifertova\"). Pravděpodobně vznikla později než sousední usedlost Horní Sklenářka. Roku 1843 zde býval výletní hostinec. Na konci 19. století byly její pozemky rozparcelovány při výstavbě činžovních domů a usedlost zanikla.\n\n\n\n"}
{"id": "1282002", "url": "https://cs.wikipedia.org/wiki?curid=1282002", "title": "Tom Raworth", "text": "Tom Raworth\n\nTom Raworth, celým jménem Thomas Moore Raworth, (19. července 1938 – 8. února 2017) byl anglický básník a vydavatel s irskými předky.\n\nPočátkem šedesátých let vydával časopis \"Outburst\". Později založil nakladatelství Matrix Press. V letech 1967 až 1970 studoval na Essexské univerzitě. Svou první knihu nazvanou \"The Relation Ship\" vydal roku 1967 (znovu vyšla roku 1969 a v té době za ní Raworth dostal cenu Alice Hunt Bartlett Prize). Později vydal řadu dalších sbírek. V roce 1972 získal cenu Cholmondeley Award. Velkou část svého života měl zdravotní problémy. Již v padesátých letech prodělal otevřenou operaci srdce. Koncem roku 2016 se začal léčit kvůli rakovině. Dne 23. ledna 2017 zanechal na svém blogu poslední zprávu, v níž žádal své příznivce, aby mu přestali posílat finanční dary, neboť jeho rakovina metastázovala do dalších orgánů a již nebylo možné ji vyléčit. Zemřel 8. února 2017 ve věku 78 let.\n"}
{"id": "1282007", "url": "https://cs.wikipedia.org/wiki?curid=1282007", "title": "Love (píseň, Lana Del Rey)", "text": "Love (píseň, Lana Del Rey)\n\nLove je píseň americké zpěvačky a skladatelky Lany Del Rey, která slouží jako pilotní singl z jejího pátého studiového alba \"Lust for Life\". Napsali ji Del Rey, Rick Nowels, Emile Haynie a Benjamin Levin. Byla vydána 18. února 2017 poté, co na internet začaly unikat ukázky z ní. Píseň i videoklip, který ji doprovázel, byli kritiky přijaty pozitivně. \"Love\" debutovala na 2. příčce v americké hitparádě Hot Rock Songs, čímž se stala její nejvýše umístěnou písní v tomto žebříčku. Del Rey píseň poprvé na živo zazpívala 17. března 2017 na South by Southwest festivalu v Austinu v Texasu.\n\nVideoklip byl natočen již v červnu 2016 Richem Lee. Byl oznámen 20. února 2017 Del Rey při livestreamu na Instagramu. Ještě toho dne byl nahrán na její VEVO účet a za týden získal přes 19 miliónů zhlédnutí. Videoklip začíná černobíle a ukazuje Del Rey zpívající na pódiu před menším publikem. Mezitím probíhají scény mladých párů, kteří se připravují na den na pláži. Video se postupně přeměňuje do barevného a objevují se scény párů vznášejících se ve vesmíru. Na konci videa vystupuje Del Rey se svou kapelou na měsíci.\n"}
{"id": "1282008", "url": "https://cs.wikipedia.org/wiki?curid=1282008", "title": "Matysová", "text": "Matysová\n\nMatysová je obec na Slovensku v okrese Stará Ľubovňa v Prešovském kraji na úpatí Ľubovnianské vrchoviny. Je vzdálena asi 5 km severovýchodně od města Stará Ľubovňa.\n\nObec založil šoltys Matis, který se tu usadil za vlády krále Zikmunda. Později byla majetkem hradu Plaveč. První písemná zmínka o obci pochází z roku 1408. K matysovské historii patří i dřevěná řeckokatolická cerkev z roku 1833 zasvěcená sv. archandělu Michalovi, která se nachází ve skanzenu poblíž Ľubovňanského hradu, kam byla v roce 1975 přestěhována.\n\n"}
{"id": "1282012", "url": "https://cs.wikipedia.org/wiki?curid=1282012", "title": "Sazometná středa", "text": "Sazometná středa\n\nSazometná středa, Škaredá středa či Svatá středa je středa svatého týdne, den před Zeleným čtvrtkem. Tento den se připomíná, jak Jidáš zradil Ježíše za 30 stříbrných. Jméno Sazometná středa získala podle toho, že se tento den vymetaly komíny. Podle lidové pověry se v tento den lidé neměli mračit, aby se nemračili všechny středy v dalším roce.\n\nNa Škaredou středu se v českých zemích pečou jidášci, což je pečivo, které připomíná smyčku, na kterou se Jidáš oběsil. Jí se pomazané medem.\n"}
{"id": "1282016", "url": "https://cs.wikipedia.org/wiki?curid=1282016", "title": "Zenitteleskop", "text": "Zenitteleskop\n\nZenitteleskop (zenitový dalekohled) je typ dalekohledu určeného pro astronomické pozorování hvězd nacházejících se v zenitu nebo v jeho blízkosti. Výhodou takového pozorování je skutečnost, že paprsek hvězd v tomto směru prochází nejtenčí vrstvou atmosféry.\n\n\n"}
{"id": "1282027", "url": "https://cs.wikipedia.org/wiki?curid=1282027", "title": "Kostel Narození Panny Marie (Kácov)", "text": "Kostel Narození Panny Marie (Kácov)\n\nKostel Narození Panny Marie se nachází v Kácově nedaleko Zruče nad Sázavou a je popisován jako neslohový trojlodní kostel s hranolovou věží.\n\nVznik kostela není doložen přímými dokumenty, ale uvádí se v roce 1352 mezi farními kostely štěpánovského děkanátu s povinností odvodu desátku. F. Beneš uvádí na základě rozboru těchto příjmů (24 grošů papežského desátku), že se jednalo o středně bohatou faru s ročním příjmem 25 – 300 grošů Dějiny českého výtvarného umění uvádějí mezi dochovanými venkovskými klášterními kostelíky z doby Přemysla Otakara I. a Václava I., které zřídil řád cisterciáků i kostel v Kácově. Řádová pravidla cisterciáků stanovila, že všechny kostely mají být stavěny k poctě Panny Marie.\n\nNedochovaný letopočet 1544 v sakristii svědčil o tom, že kostel byl upravován za Lva a Bedřicha Tetaura z Tetova. Roku 1555 získal Kácov Jan Čejka z Olbramovic – z té doby pocházel nedochovaný náhrobník člena rodu v kostele. \n\nV r. 1712 se vloupali zloději do kostela a odnesli posvátné věci jako kalich, monstranci a další posvátné věci, které se zde uchovávaly po dvě stě let. V r. 1716 byla na základě almužny zakoupena monstrance a kalich.\n\nOkolo roku 1735 byl kostel spojen se zámkem 150 metrů dlouhou krytou chodbou a cesta vrchnosti na bohoslužby v kostele byla snazší, i když na zámku byla samostatná kaple.\n\nV roce 1835 se zřítila při bouři věž a poničila přitom kostelní loď. Nová vyšší loď byla vybudována v letech 1836 až 1837. Původní vzhled věže kostela je patrný na vedutě Johanna Venuta (24. května 1746 – 1. dubna 1833) z období okolo roku 1800. \n\nPoslední přestavba je datována rokem 1862. V r. 1892 byly do kostela pořízeny jesličky a Boží hrob od řezbáře Josefa Krejčíka (1855 – 1913). \n\nV roce 1970 byl při opravách po sejmutí omítky odkryt v dnešním presbytáři původní gotický vchod. Architektonicky je stavba popisována jako neslohový trojlodní kostel s hranolovou věží. \n\nPůvodní velké zvony byly odebrány pro válečné účely 7. listopadu 1916, nově pořízené pak opět pro válečné účely 15. dubna 1942. Přesto byl péčí farníků pořízen opět nový zvon, další daroval kostelu páter Jiří Bouz. Zvony byly instalovány do věže v roce 1972. Nejstarší zde dochovaný zvon z roku 1766 daroval kostelu Václav Hájek, ředitel kůru z Kostelce nad Černými lesy. V roce 1749 zemřel dlouholetý zdejší farář M. F. Kratochvíle, jehož náhrobní kámen se nachází v podlaze sakristie.\n\nHřbitov kolem kostela byl definitivně zrušen roku 1837, dnes jej dokládají jen zbylé náhrobní kameny a kaplička svatého Floriána. V roce 1862 byl chrám upraven nákladem 8232 zlatých císařem Ferdinandem Dobroti­vým. V kostele se nachází v presbytáři krypta, která byla v roce 1944 v rámci protipartyzánského boje probourána, v kryptě byly nalezeny jen kosterní pozůstatky.\n\nBarokní oltář bez obrazu darovala kostelu v roce 1734 vévodkyně Anna Marie Toskánská. Do jeho tumby si vyprosila z římských katakomb tělo mučedníka svatého Liberáta (opata). Na svátek svatého Liberáta 17. srpna se v Kácově koná pouť. Na starších mapách byl dříve kostel označován jako kostel sv. Liberáta.\n\nV kostele je vystavena posloupnost kácovských farářů vypsaných z pamětní knihy kácovské a doplněná do současnosti. V roce 2005 proběhly v kostele lidové misie kongregace redemptoristů z Králík. Misie připomíná dřevěný kříž umístěný na průčelí kostela. Dne 1. ledna 2008 byla sloučena Římskokatolická farnost Kácov a Římskokatolická farnost Soutice s Římskokatolickou farností Zruč nad Sázavou. Nástupnickou církevní právnickou osobou se stala Římskokatolická farnost Zruč nad Sázavou.\n\nV roce 2011 obdržel kácovský kostel novou věžní střechu nákladem cca 1 miliónu českých korun.\n\nS kácovským kostelem se pojí následující příběhy:\nRozměrný obraz Narození Panny Marie na hlavním oltáři namaloval Josef Vojtěch Hellich v roce 1862. Tvář Panny Marie připomíná tvář Boženy Němcové, jejíž nejznámější portrét pochází právě od Josefa Vojtěcha Hellicha.\nObraz 14 svatých pomocníků je na levém oltáři a je namalován na prkně dvakrát rozlomeném. Obraz byl nalezen téměř nedotčený na spáleništi po požáru. Na obraze je tento nápis: „\"Léta 1712 tento obraz od ohně prudkého na tři díly se rozpadl, však jak se nyní spatřuje, skrze orodování 14 pomocníků ve své podstatě jest zůstal\".“\nAčkoli byl v kácovské matrice uveden a v kostele pokřtěn Johannes Victorinus Gyřík (Jiřík), pozdější zdejší duchovní správce vystavil křestní list na jméno Jan Valerián Jirsík a toto jméno již budoucímu českobudějovickému biskupovi již zůstalo.\n"}
{"id": "1282028", "url": "https://cs.wikipedia.org/wiki?curid=1282028", "title": "Online vzdělávání", "text": "Online vzdělávání\n\nOnline vzdělávání vzniklo rozvojem informačních technologií a internetu. Lidé se touto formou mohou učit prostřednictvím internetu a pomocí svých počítačů, tabletu či mobilního telefonu ze svých domovů. Kromě samotného zařízení potřebují pouze internetové připojení. Toto vzdělávání může nabývat různých forem a rozvíjí principy e-learningu. Časté jsou například předtočené video kurzy, které jsou vytvořeny speciálně za tímto účelem, nebo se jedná o záznamy proběhnutých přednášek. Videozáznamy svých přednášek dělají, čím dál častěji i samotné vysoké školy u nás i v zahraničí, aby usnadnili přístup k výuce svým studentům.\n\nTechnicky může být online vzdělávání realizováno rozličnými způsoby. V případě samostatného videa je například možné mít vlastní technickou platformu, stejně jako video umístit na internetový server pro sdílení videosouborů jako je například YouTube. Online vzdělávání, ale může využívat i dalších interaktivních a multimediálních prvků, jako jsou animace, praktické úkoly či testy získaných znalostí. Příkladem kurzu, jenž využívá všechny tyto možnosti je například Digitální garáž od společnosti Google.\n\nOd roku 2015 narůstají na oblibě rovněž tzv. webináře, což jsou online přednášky vysílané živě přes internet. To umožňují zejména specializované aplikace, jako je například Periscope nebo Livestream na Facebooku.\n\nMezi celosvětově známé služby nabízející online vzdělávání patří například Khan Academy, jenž nabízí výuku v mnoha desítkách jazyků včetně češtiny. S ohledem na rozvoj nových technických prostředků, jako například brýlí pro virtuální realitu, se soudí, že tento druh vzdělávání má velkou budoucnost.\n"}
{"id": "1282035", "url": "https://cs.wikipedia.org/wiki?curid=1282035", "title": "John Kemp Starley", "text": "John Kemp Starley\n\nJohn Kemp Starley (14. prosince 1854 – 29. října 1901) byl anglický vynálezce a průmyslník, který je všeobecně považován za vynálezce moderního jízdního kola a také původce značky britské automobilky Rover.\n\nStarley se narodil 14. prosince 1854 na Church Hill v londýnské městské části Walthamstow v Anglii. Byl synem zahradníka Johna Starleye a Mary Ann Starleyové (rozené Cippen). V roce 1872 se přestěhoval do Coventry a zde byl zaměstnán u svého strýce, vynálezce Jamese Starleye. On a jeho strýc pak několik let společně s Williamem Hillmanem, pozdějším zakladatelem známé britské automobilky Hillman, vyráběl jízdní kola značky Ariel.\n\nV roce 1877 založil společně s místním cyklistickým nadšencem Williamem Suttonem novou firmu jménem Starley & Sutton Co. Spolu pak vyvinuli bezpečnější a jednodušší jízdní kolo, než bylo v té době převládající tzv. vysoké kolo. Začali i s výrobou tříkolek a od roku 1883 nesli jejich výrobky značku \"Rover\".\n\nV roce 1885 začal Starley vyrábět první komerčně úspěšné bezpečné jízdní kolo značky Rover, čímž se zapsal do historie. Byl to bicykl s pohonem zadního kola pomocí řetězu a se dvěma stejně velkými koly s pláštěm, což dělalo toto jízdní kolo mnohem stabilnější než tomu bylo u vysokých kol. Cyklistický časopis \"Cycling Weekly\" tehdy uvedl, že Rover nastartoval nový světový trend a tento slogan byl použit v jejich reklamě po mnoho následujících let.\n\nV roce 1889 Starley společnost přejmenoval na \"J. K. Starley & Co. Ltd\" a ke konci devadesátých let definitivně změnil název na \"Rover Cycle Company Ltd\".\n\nJohn Starley zemřel náhle 29. října 1901 a výkonným ředitelem firmy se po jeho smrti stal Harry Smyth. Již za jeho života se zabýval možností výroby motocyklů a krátce po jeho smrti společnost Rover začala motocykly a později automobily skutečně vyrábět.\n\n"}
{"id": "1282036", "url": "https://cs.wikipedia.org/wiki?curid=1282036", "title": "Dominique Sandová", "text": "Dominique Sandová\n\nDominique Sandová (* 11. března 1951, bývá uváděn i rok narození 1948; nepřechýleně Dominique Sanda, rodným jménem \"Dominique Marie-Françoise Renée Varaigne\") je francouzská herečka.\n\nZačínala jako fotomodelka, v roce 1969 ji Robert Bresson obsadil do hlavní role své adaptace Dostojevského povídky \"Něžná\". Dalšími výraznými postavami, které ztvárnila, byla Anna ve filmu \"Konformista\" (Bernardo Bertolucci, 1970), Micòl ve filmu \"Zahrada Finzi-Continiů\" (Vittorio de Sica, 1970), Hermína ve filmu \"Stepní vlk\" (Fred Haines, 1974) a Ada ve filmu \"XX. století\" (Bernardo Bertolucci, 1976). Za hlavní ženskou roli v historickém snímku \"Dědictví Ferramontiů\" (režie Mauro Bolognini) získala v roce 1976 cenu pro nejlepší herečku na festivalu v Cannes. Jako divadelní herečka působila v Théâtre de la Commune, Théâtre du Châtelet a argentinském Teatro Colón, pod vedením Boba Wilsona účinkovala ve Stravinského oratoriu \"Král Oidipus\" a Ibsenově \"Paní z Námoří\". Byl jí udělen Řád umění a literatury a Řád čestné legie. Ze vztahu s režisérem Christianem Marquandem má syna Yanna (* 1972). \n\n\n"}
{"id": "1282038", "url": "https://cs.wikipedia.org/wiki?curid=1282038", "title": "Ilopango (jezero)", "text": "Ilopango (jezero)\n\nIlopango ( ) je kalderové jezero v Salvadoru. S rozlohou 72 km² je to největší jezero Salvadoru. Nachází se v centrální části státu, na pomezi departementů\nSan Salvador, La Paz a Cuscatlán, přibližně 20 km východně od hlavního města San Salvador.\n\nJezero vzniklo zatopením obrovské kaldery, která vznikla sérií explozivních erupcí, poslední z nich proběhla v 5.století.\n"}
{"id": "1282040", "url": "https://cs.wikipedia.org/wiki?curid=1282040", "title": "Mikuláš Desfours-Walderode", "text": "Mikuláš Desfours-Walderode\n\nMikuláš Vladimír Theodor August František Maria, říšský hrabě Des Fours Walderode z Mont a Athienville, svobodný pán na Eckhausenu (28. srpna 1877 Křetín – 5. března 1941 Praha) byl šlechtic z rodu Desfoursů. \n\nStudoval na církevním gymnáziu ve Kremsmünsteru a po jeho absolvování vstoupil do rakouské armády a v jejích řadách se účastnil první světové války na italském bojišti. V roce 1917 byl jmenován členem panské sněmovny, kde navázal kontakt zejména s historikem Jaroslavem Gollem. Po čtyřech semestrech právnických studií (ve Vídni) nakonec navázal studiem historie a po válce v roce 1921 obhájil doktorát z historie na filosofické fakultě Německé university v Praze (s prací \"Beiträge zu einer Biographie des Grafen Anton Friedrich Mittrowsky, 1770–1842\"). Uspořádal rodinný archiv. Po vzniku Československa žil s rodinou na zámku Hrubý Rohozec. Udržoval styk s historiky Josefem Pekařem a J. V. Šimákem, podporoval muzeum v Turnově. Investoval do rešerší pro rodinný archiv, s genealogickými studiemi mu též pomáhal vlastivědný badatel Jan Křtitel Hájek, zámecký kaplan.\n\nV roce 1940 onemocněl rakovinou hrtanu na kterou zemřel. Byl pohřben na Olšanských hřbitovech v Praze.\n\n\n"}
{"id": "1282043", "url": "https://cs.wikipedia.org/wiki?curid=1282043", "title": "Václav Šlosar-Doubravský", "text": "Václav Šlosar-Doubravský\n\nVáclav Šlosar-Doubravský (12. října 1873 Újezd u Hořovic – 17. listopadu 1953 Chrudim), byl český spisovatel a překladatel.\n\nVáclav Šlosar se narodil 12.10.1873 v Újezdě u Hořovic. V nedalekém Kařezu se vyučil strojním zámečníkem. Cerhovický farář Dominik Brázda velmi dobře poznal jeho skutečné nadání, podporoval jeho čtenářskou vášeň a velice tak ovlivnil jeho další život. Až ve věku 19 roků byl přijat do sekundy gymnázia v Praze – Žitné ulici, kde byl žákem spisovatele Aloise Jiráska. Po maturitě studoval na filosofické fakultě Univerzity Karlovy. Po ukončení studií se stal profesorem českého jazyka a francouzštiny. Působil na reálce v Telči (1905-1906), v Příbrami (1906-1919), v Bratislavě (1919-1920). V letech 1920-1932 byl ředitelem učitelského ústavu ve Spišské Nové Vsi. V roce 1932 se vrátil do Čech jako ředitel koedukačního učitelského ústavu v Chrudimi. V roce 1936 odešel do výslužby a stal se v letech 1936-1939 ředitelem soukromého učitelského ústavu v Chrudimi.  Ve své době byl velice znám i uznáván široké učitelské veřejnosti svými pedagogickými i didaktickými publikacemi a byl velice dobře přijímán i na Slovensku. Překládal také z francouzštiny a srbochorvatštiny, polštiny a slovenštiny. Zemřel v Chrudimi 17.11.1953.\n\nDěj většiny jeho povídek a románů je zasazen na Hořovicko, Berounsko, Příbramsko a Zbirožsko. Náměty čerpal z historie, nejčastěji z období třicetileté války. Rodný Újezd a jeho tragické osudy v době pobělohorské je věrně a čtivě zachycen v románu \"Z lásky k svým\", který psal v době svých vysokoškolských studiích v roce 1904. Povídka \"Zdeněk Chrášťanský,\" z roku 1899 pojednává o osudu majitelů hradu Týřov u Berounky. V historické povídce \"Vyděděnci (1900)\" líčí pohnuté osudy rodiny sedláka v Drahoňově Újezdě za třicetileté války.\n\nTuto povídku zdramatizoval Antonín Svoboda Pošumavský. Do doby Karla IV. je zasazen román \"Z dob slávy a štěstí\" \"(1901)\". Děj se odehrává na tvrzi Doubravka nedaleko Újezda a v sousední, dnes již neexistující vsi Doubravice (asi severozápadně od Újezda v místě hotelu Bouchalka). Po této zaniklé tvrzi převzal spisovatel umělecké jméno Doubravský. V roce 1906 vychází trojice povídek : \"Stíny duší\". Do okolí Příbramě je zasazena povídka z doby napoleonských válek \"Pro klid duše (1913)\" a legenda \"Ze svatohorského údolí (1915). \" Z pracovního pobytu ve Vídni vytěžil román \"O cizí čest (1921)\". Žánrově odlišný je humoristický román \"Pošumavským rájem (1922).\" Autor ho později sám označuje za první trampský román. Šlosarovy historické romány a povídky tiskla Cyrilometodějská tiskárna, nakladatelství V.Kotrby, a to ve sbírce zábavné četby pro český lid – Ludmila. Jde v pravém slova smyslu o lidovou četbu, v níž stojí V.Šlosar-Doubravský (zejména v hodnocení husitství a pobělohorské doby tzv.Temna) na opačném ideovém pólu než jeho učitel Alois Jirásek.\n"}
{"id": "1282049", "url": "https://cs.wikipedia.org/wiki?curid=1282049", "title": "Boden", "text": "Boden\n\nBoden je město v kraji Norrbotten ve Švédsku. Leží na řece Luleälven ve vzdálenosti 36 km severozápadně od města Luleå. V roce 2015 ve městě žilo 16 830 obyvatel.\n\nPrvní zmínka vzpomíná v místech dnešního města vesnici se sedmi domy okolo roku 1500. Počátky města souvisí se vznikem železniční křižovatky v roce 1894. Město se začalo rozrůstat na začátku 20. století okolo stejnojmenné pevnosti. Pevnost sloužila jako ochrana před před případným útokem ze strany Ruska. V roce 1919 obdrželo status města. V roce 1971 se to stalo sídlem stejnojmenné obce.\n"}
{"id": "1282057", "url": "https://cs.wikipedia.org/wiki?curid=1282057", "title": "Soukromá zpráva z Ořechovky", "text": "Soukromá zpráva z Ořechovky\n\nSoukromá zpráva z Ořechovky je literární almanach obsahující rozsáhlý výběr z díla básníků, spisovatelů, dramatiků a hudebníků, kteří se neformálně sdružovali kolem pražského kulturně-společenského centra Ořechovka v osmdesátých letech minulého století. Almanach ve formě knihy s přílohou dvou CD nosičů vydalo nakladatelství Helvetica-Tempora v roce 2000 (<nowiki>ISBN 80-902124-9-2</nowiki>) v počtu 50 výtisků; kniha nebyla nikdy volně v prodeji, ale je k zapůjčení v hlavních českých knihovnách.\n\nTexty almanachu jsou různorodé žánrově, způsobem, jak byly ve své době prezentovány, a pochopitelně i kvalitou. Čtenář zde najde od jednoduchých popěvků přes složitější básnické kreace a cyklické řady i kompozice připomínající pásmo v duchu Apollinairově. Almanach obsahuje také divadelní hru, čímž se (náhodně a nezáměrně) přibližuje jednomu z vydání almanachu Máj z roku 1860.  \n\nRozmanitost a žánrová šíře se odráží i v hudební složce projektu: v CD přílohách jsou zachyceny nahrávky hudebních skupin, zpívajících autorů, ale též symfonické básně provedené v pražském Rudolfinu. \n\nKniha je vybavena původními ilustracemi.  \n\nEditory textové části knihy jsou Aleš J. Dvořák, Pavel Vinduška a Jan Wild, editorem CD a obrázků je Jiří Reiner. Autorem grafické úpravy knihy je Jakub Fabel.\n\nDíla almanachu vznikla ve své většině v osmdesátých letech dvacátého století a jejich autoři, tehdy vesměs ještě nedosáhnuvší třicátého roku života, vstupovali do literatury do té doby nepoznamenáni úsilím o dosažení životní úrovně či kariérního establishmentu. Tak jejich duše, řečeno s Březinou, byly otevřeny Tajemným dálkám a imaginace nebyla ničím svázána. Texty navíc nebyly ovlivněny cenzurou, ale ani politickou angažovaností, ať už ve prospěch tehdy vládnoucího pozdně normalizačního režimu nebo - v disidentském smyslu - proti němu. Autoři se přitom na takovém apolitickém nebo přesněji ne-politickém programu nijak neumlouvali. S odstupem doby se dokonce dá říci, že naznačená \"politická přezíravost\" byla jedním z neproklamovaných, avšak jednotících tvůrčích principů, jež byly ku prospěchu věci. Je zajímavé, že mnohé texty a písně se dočkaly i v době svého vzniku veřejného provedení nebo publikování. \n\nJednotlivá díla po slohové stránce nesou stopy velmi pozdních výhonků romantismu, postsymbolismu a v několika opusech i surrealismu. Za převažující sloh je však možno považovat poetismus, přesněji jeho znovuzrození a obměnu v podmínkách středoevropského velkoměsta konce století, a to se všemi jeho důležitými znaky, včetně touhy dívat se na život tak, aby se stal básní. \n\nPhDr. Aleš J. Dvořák, nar. 1961, stál v druhé polovině 70. let u většiny kulturních aktivit na Gymnasiu Jana Keplera v Praze 6. Zde také začalo jeho spříznění a spolupráce s Janem Wildem, ale i dalšími podobně založenými spolužáky, okouzlenými hudbou a poezií (Vladimír Voráček, Jaroslav Horyna, Ivan Petránek, Aleš Sokolík ad.), a to zejména kolem hudební skupiny Q. B. F. F. F. S., divadla malých forem Antitrades a školního časopisu. Toto spříznění i příležitostná umělecká spolupráce vydržela ještě nějaký čas po absolvování gymnasia a znovu se obnovila u příležitosti edice almanachu.\n\nHlavním předmětem profesního zájmu Aleše Dvořáka je obor zvukové tvorby, v němž se pohybuje již více než 30 let. Mimo nutné technické vzdělání se věnoval i mezioborovému studiu umělecko teoretických disciplin na Karlově univerzitě. Po praxi v divadle a nahrávacích studiích založil vlastní pracoviště pro střih a mastering vážné hudby, kde dodnes realizuje hudební projekty pro mnoho tuzemských i zahraničních hudebních vydavatelství. Je vyhledávaným specialistou na natáčení v reálných akustických prostorech, často se věnuje varhanní hudbě a historickým nástrojům. Realizuje i náročné symfonické projekty a spolupracuje jako zvukový designér na filmových dokumentech s hudební tematikou. Jeho nahrávky získávají ocenění v předních světových recenzních časopisech (Diapason,  Early Music Review, Fanfare, Das Orchester...). Aleš Dvořák má na svém kontě též četnou spolupráci s Českým rozhlasem. Současně působí jako pedagog zvukové tvorby a zvukový režisér na Hudební fakultě AMU v Praze. Jeho odborná  činnost je zacílena na umělecko estetické otázky zvukových nahrávek a na recenzní aktivity v oblasti audiotechniky.\n\nPavel Vinduška, nar. 1962, po absolvování střední odborné školy elektrotechnické a dálkového studia managementu na  Open University založil firmu CIT.CZ, která se věnuje programové platformě CTI (Computer telephony integration), na které vyvinula několik původních SW produktů pro českou a slovenskou armádu, ministerstvo vnitra, kultury, informatiky, zemědělství, práce a sociálních věcí a další orgány státní správy. Celkový počet instalací SW nyní převyšuje počet 1400. Ve spolupráci se  Západočeskou univerzitou CIT.CZ  vyvíjí SW produkty s TTS (Text to Speech) technologií pro zrakově postižené. V poslední době se také zabývá vývojem prostředků pro bezdrátovou telemetrii životních funkcí (tep, SpO2, krevní tlak atd.).\n\nDalším směrem zájmu Pavla Vindušky je skladba písní a textů. Tyto hrálo několik hudebních skupin: Schodiště, Dodna, Hadr, Dejura, Mantua aj. V roce 1982 natočil několik písní ve studiích v Národním divadle a nynějším Kongresovém centru za účasti profesionálních hudebníků. V té době vznikla i první hudební spolupráce s Janem Wildem a Alešem Dvořákem. \n\nV almanachu vedle jeho písňových textů jsou i básně a povídka \"Kontrola životní aktivity.\" Několik posledních let se Pavel Vinduška věnuje realizaci audio projektu Zima společně s Janem Wildem, Alešem Dvořákem a Jiřím Reinerem.\n\nDoc. RNDr. Jan Wild, CSc., nar. 1960, vystudoval Matematicko-fyzikální fakultu Univerzity Karlovy, kde se v současnosti věnuje vědecké a pedagogické činnosti. Hlavním předmětem jeho zájmu je experimentální fyzika nízkoteplotního plazmatu. Je autorem nebo spoluautorem více než třiceti publikací v mezinárodních časopisech s tzv. impakt faktorem a příslušným citačním ohlasem, spoluautorem dvou monografií a mnoha konferenčních příspěvků; kromě toho příležitostně publikuje v českých odborných periodikách jako je např. Československý časopis pro fyziku nebo Vesmír.\n\nDruhou oblastí Wildových aktivit je činnost hudební a hudebně-pedagogická. Na Konzervatoři a VOŠ Jaroslava Ježka učí hudební teorii a skladbu; některé jeho kompozice se dočkaly veřejného provedení v podání předních symfonických orchestrů (\"Koncert pro Violoncello a smyčce, Krystalická vláčnost\") nebo v komorní úpravě byly nahrány ve studiích Českého rozhlasu (\"Opožděné předjaří\"). Symfonická báseň \"Sto roků samoty\" v podání orchestru FYSIO vyšla na CD \"Rokl a Růžička v Rudolfinu\". Příležitostně se též věnuje orchestraci nebo aranžování symfonického orchestru. V tomto ohledu za jednu z nejvýznamnějších je možno považovat jeho práci na audio projektu Zima Pavla Vindušky.\n\nV almanachu má několik básní (z nich \"Balada o jízdě metrem\" vyšla také v jiné sbírce pod pseudonymem), dvě básnická pásma, povídku \"Míjení\" (byla též otištěna v literárním měsíčníku Tvar) a divadelní hru napsanou ve stylu blízkém absurdnímu dramatu, která se ve své době dočkala několika repríz v malých divadlech (režijní nastudování A. J. Dvořák).\n\n\n\n\n\n\n\n\nPavel Vinduška nar.1962 - Informace z 2017\n\nFyzický výtisk almanachu - ISBN 80-902124-9-2\n"}
{"id": "1282065", "url": "https://cs.wikipedia.org/wiki?curid=1282065", "title": "Crowdholding", "text": "Crowdholding\n\nCrowdholding je český startup, který poskytuje webovou platformu na spojení davu lidí s podnikateli.\nZakladatel firmy Ethan Clime je absolvent programu CEMS na Fakultě podnikohospodářské VŠE.\n\n2.3.2017 na xPort Demo Day byl Crowdholding vyhlášen nejlepším startupem roku a získal hlavní cenu 20 000 Kč.\n"}
{"id": "1282066", "url": "https://cs.wikipedia.org/wiki?curid=1282066", "title": "Zima (hudební projekt)", "text": "Zima (hudební projekt)\n\nZima je hudební projekt Pavla Vindušky, tvořený cyklem písní ve stylu alternativního rocku s prokomponovanou symfonickou hudební složkou a jednotícím lyricko-epickým námětem. \n\nHlavních pěveckých rolí se ujali Kamil Střihavka a Lenka Dusilová, na hudebním podkladu spolupracovala řada předních hudebníků, například Stanislav Jelínek (kytary), Jiří Veselý a Jan Jakubec (baskytary), nebo Jiří Zelenka a Štěpán Smetáček (bicí). Symfonickou součást nahrála Moravská filharmonie Olomouc pod taktovkou Miloše Boka a studiový orchestr FILMharmonic Orchestra řízený Adamem Klemensem. \n\nNa projektu spolupracoval také studiový sbor pod vedením sbormistra Štěpána Britvíka, hudební režisér Milan Puklický, zvukový režisér Aleš Dvořák, mixing a  mastering realizoval Pavel Větrovec. Autorem hudby a textu je Pavel Vinduška, symfonická orchestrace je dílem Jana Wilda. Oba se podíleli i na aranži.\n\nPrvní spolupráce Aleše Dvořáka, Jiřího Reinera, Pavla Vindušky a Jana Wilda započala již v osmdesátých letech minulého století, kdy se vytvořilo širší neformální uskupení spisovatelů, básníků a hudebníků, kteří příležitostně spolupracovali na různých projektech. Vznikaly tak básně, povídky, písně a divadelní hry, z nichž některé byly podle tehdejších možností i veřejně.prezentovány. Část této tvorby byla shromážděna a později vydaná knižně se dvěma CD přílohami pod názvem Soukromá zpráva z Ořechovky (<nowiki>ISBN 80-902124-9-2</nowiki>)). Z osmdesátých let také pocházejí první skici a tematické obrysy \"Zimy\", které ovšem od těch dob doznaly značných proměn.\n\nDěj se odehrává ve dvou abstraktních obrazech. První je tvořen zimními pláněmi, je to místo, kde neustále padá sníh, nikdy nesvítí slunce a nikdo a nic tam nežije.\n\nPříznačná slova: čisto, bílo, ticho, svoboda, samota, zima.\n\nDruhým obrazem je město v mírné kotlině uprostřed plání, celé přikryté skleněnou kopulí. Stále tam svítí slunce, nikdy nepadá sníh a lidí je tam až moc. \n\nPříznačná slova: prach, hluk, neustálé teplo, kontrolovaný prostor a trochu vězení. \n\nDěj i s dialogy hlavních postav, jimiž jsou \"On\" a \"Ona\", je vyjádřen texty osmi písní. \n\nHudební složka projektu může být prezentována samostatně. Dalším možným záměrem je vytvoření vizuální složky tak, aby vzniklo kompaktní audiovizuální pásmo. Produkční společnost (www.zima.cx) v současnosti organizuje širší výběrové řízení ve snaze najít tvůrce obrazové části projektu – animovaného filmu.\n\nPůvodní námět je současný a obsahuje metaforické kontexty odkazující k antickému mýtu o kyperském králi, který vyřezal ze slonové kosti tak krásnou dívku, že se do ní zamiloval a uprosil bohyni lásky Afroditu, aby jí vdechla život. Tento mýtus se v mnoha podobách jako jeden z nejvýznačnějších archetypů objevuje v nejrůznějších zpracováních; námět Zimy z něj vyzdvihuje motiv osamostatnění stvořené bytosti (může obecněji symbolizovat jakékoli dílo) a následný konflikt s osobou tvůrce. Oproti zklamání z nenaplněné touhy, jak ho známe z romantismu, zažívá zde hlavní hrdina ze zhmotněného snu frustraci. Tím se námět dostává do blízkosti současné postmoderny.\n\nhttp://www.zima.cx/Samples.aspx\n\nNahrávky vznikaly ve strudiích: Rudolfinum, Propast, Všenory, Svárov a Mozartově sále v Olomouci.\n\n\n"}
{"id": "1282070", "url": "https://cs.wikipedia.org/wiki?curid=1282070", "title": "Lenka Frühbauerová", "text": "Lenka Frühbauerová\n\nLenka Frühbauerová (* 26. března 1991 Praha) je česká sportovní lezkyně, mistryně ČR v boulderingu. Závodila také v lezení na obtížnost a rychlost.\n\nStudovala na katedře fyzioterapie Fakulty tělesné výchovy a sportu Karlovy univerzity v Praze.\n\n\n\n"}
{"id": "1282084", "url": "https://cs.wikipedia.org/wiki?curid=1282084", "title": "Justus Takayama Ukon", "text": "Justus Takayama Ukon\n\nBlahoslavený Justus Takayama Ukon (1552 Ósaka – 3. nebo 5. února 1615 Manila) přezdívaný Kristův samuraj, byl japonský katolický samuraj a daimjó z období Sengoku. Pocházel z feudální rodiny, která přijala křesťanství. Proslul svou službou chudým a trpícím. Bývá znázorňován jako bojovník s mečem, na němž je vyobrazen ukřižovaný Kristus. Ukon se stal prvním japonským samostatně blahořečeným světcem.\n\nNarodil se roku 1552 v prefektuře Osaka. Jeho otec byl členem vysoké šlechty a konvertoval ke křesťanství. Justus přijal křest v 12 letech. Vydal se na \"„cestu meče“\" a spravoval město Takatsuki. O několik let později v souboji zabil protivníka, avšak sám utrpěl vážnější zranění. V tomto období začal přemýšlet o hlubším smyslu života. Roku 1574 se oženil a se svou ženou měl 5 dětí. Když měl řešit spor feudálních pánů, dostavil se na místo bitvy neozbrojen a snažil se vše vyřešit diplomatickou cestou, aby nedošlo ke zbytečnému krveprolití. Což bylo od zkušeného bojovníka velmi nečekané.\n\nJustus se stal misionářem, podporoval náboženské vzdělávání a zakládal kněžské semináře. V jednom z jeho seminářů vystudoval pozdější mučedník sv. Pavel Miki se svými druhy. Počet křesťanů v Japonsku postupně rostl, ale již roku 1587 vykázal Tojotomi Hidejoši všechny misionáře pryč ze země. Mnoho šlechticů muselo zemřít kvůli svému vyznání. V roce 1614 bylo křesťanství úplně zakázáno. Justus se zřekl svého postavení a se skupinou dalších 300 věřících emigroval na Filipíny.Zemřel vyčerpáním 3. nebo 5. února 1615.\n"}
{"id": "1282089", "url": "https://cs.wikipedia.org/wiki?curid=1282089", "title": "Strach z létání", "text": "Strach z létání\n\nStrach z létání (\"Fear of Flying\") je 114. díl amerického animovaného seriálu Simpsonovi. Premiéru měl v televizi Fox Broadcasting Company 18. prosince 1994.\n\nHomera kvůli špatnému žertíku vyhodí z Vočkova baru, a tak se snaží najít nový. Žádný se mu nelíbí, čímž se mu naskytá poslední možnost, a to bar pro piloty. Homer se tam díky lhaní, že je pilot, dostane k pivu, jenže když se hledá pilot, který by odletěl do Chicaga, je vybrán, i přestože se snaží říct pravdu. Homer zničí letadlo, čímž mu letecká společnost výměnou za diskretnost nabízí jeho rodině letenky, kamkoliv po Spojených státech. Simpsonovi toho využijí, ale Marge se v letadle rozhodne odejít, a tak Simpsonovi nikam neodletí. Homer se nakonec rozhodne Marge vzít k psychiatrovi. Marge se svou terapeutkou Dr. Zweigovou sblíží až se dostanou k jádru strachu. Marge se totiž stydí za svého otce, u kterého v mládí zjistila, že pracoval jako stevard. Dojde i k jiným věcem ohledně létání, které na ni během života působily negativně. Marge se nakonec se strachem vypořádá a je znovu připravena využít nabídky letecké společnosti. \n"}
{"id": "1282094", "url": "https://cs.wikipedia.org/wiki?curid=1282094", "title": "Nechte moje lidi jít!", "text": "Nechte moje lidi jít!\n\nNechte moje lidi jít! (\"Let My People Go!\") je francouzský hraný film z roku 2011, který režíroval Mikael Buch podle vlastního scénáře. Komedie popisuje trampoty francouzského homosexuálního žida. Film měl světovou premiéru na Mezinárodním filmovém festivalu v Montréalu. V ČR byl uveden v roce 2013 na filmovém festivalu Mezipatra.\n\nRuben Steiner je francouzský gay a žid, který bydlí se svým přítelem ve Finsku. Pracuje zde jako pošťák a jednoho dne má doručit zásilku panu Tilikainenovi. Ukáže se, že obsahuje téměř 200 000 eur. Pan Tilikainen je nechce a vnutí je Rubenovi. Jeho přítel Teemu mu nevěří, že peníze dostal, a vyhodí Rubena z domu. Ten odjíždí do Paříže za rodinou, která se právě chystá na oslavu pesachu. V rodině jsou však vztahy napjaté. Sestra Irène, která si vzala góje Hervého, se chce rozvést. Otec se Rubenovi svěří, že má už 20 let milenku. O Rubena má zájem ovdovělý advokát Maurice, se kterým Ruben v opilosti strávil noc. Právě, když se rodina chystá k sederové večeři, zavolá Irène, že ji Hervé vyhodil z bytu. Její otec a bratři Ruben a Samuel za ní jedou. Přitom se poperou s Hervém a přivolanou policií. Jsou tedy předvedeni na stanici, kde stráví noc. Za Rubenem se zastaví Maurice jako jeho advokát a sdělí mu, že Teemu za ním přiletěl do Paříže. Druhý den ráno jsou všichni propuštěni. Teemu je přizván na rodinnou oslavu.\n\n"}
{"id": "1282096", "url": "https://cs.wikipedia.org/wiki?curid=1282096", "title": "Kačerovské rybníky", "text": "Kačerovské rybníky\n\nKačerovské rybníky jsou soustava pěti vodních nádrží, které jsou napájeny bezejmenným přítokem říčky Kněžná. Leží asi 11 km severovýchodně od Rychnova nad Kněžnou.\n\nJiž od druhé poloviny 18. století byla v lokalitě soustava menších rybníčků, které byly nejprve pouze čtyři a mokřiny okolo nich byly místy zarostlé stromovou vegetací. Následně došlo k vzniku pátého rybníčku a odlesnění přilehlých mokřin. Po druhé světové válce bylo již celé území bez stromové vegetace a z rybníčků zůstaly pouze mokřady. Posléze bylo provedeno jejich obnovení. V současné době je okolí rybníčků zarostlé téměř souvislou dřevinou vegetací.\n\nV okolí nejnižšího pátého rybníčku byla vyhlášena Přírodní památka Kačerov na ochranu zde žijících populací modráska bahenního a modráska očkovaného.\n"}
{"id": "1282100", "url": "https://cs.wikipedia.org/wiki?curid=1282100", "title": "Josef Jánský", "text": "Josef Jánský\n\nJosef Jánský (* 24. listopadu 1940 Strakonice) je bývalý československý vytrvalec. \n\nPracoval jako nástrojař v ČZ Strakonice, se sportem začínal jako lyžař, po návratu z vojny se stal atletem pod vedením trenéra Petra Kavana a od roku 1968 byl členem atletického oddílu Sparty Praha. V roce 1971 překonal časem 28:53 po 27 letech československý rekord Emila Zátopka v běhu na 10 000 metrů. Na mistrovství republiky vyhrál v letech 1971, 1972 a 1973 na 10 000 m a v letech 1977 a 1978 v maratonském běhu. Na Mistrovství Evropy v atletice 1971 skončil na desetikilometrové trati na 19. místě. Na evropoském šampionátu v roce 1974 byl dvacátý na desítce a patnáctý v maratónu. Při startu na mistrovství Evropy v Praze v roce 1978 obsadil v maratónu 19. místo. Na mítinku v Helsinkách roku 1973 porazil na pětikilometrové trati úřadujícího olympijského vítěze Lasse Viréna. \n\nStartoval na olympijských hrách 1972, kde skončil devátý ve finále na 10 000 m a na poloviční trati vypadl v rozběhu. V roce 1980 zaběhl maratón za 2:14:28 a splnil tak limit pro moskevskou olympiádu, kde však závod nedokončil pro únavovou zlomeninu. Po ukončení aktivní kariéry působil jako trenér.\n\n\n"}
{"id": "1282101", "url": "https://cs.wikipedia.org/wiki?curid=1282101", "title": "Bazilika svatého Magna", "text": "Bazilika svatého Magna\n\nBazilika svatého Magna je hlavní kostel lombardského města Legnano. Je zasvěcen milánskému arcibiskupovi z let 518 až 530 sv. Magnovi. Chrám byl postaven v letech 1504 až 1513 ve stylu bramantovské lombardské renesance. Lze důvodně předpokládat, že projekt baziliky byl vytvořen na základě výkresu samotného Donata Bramanteho. Zvonice chrámu byla vybudována později, stavěla se od roku 1752 do roku 1791. 19. března 1950 papež Pius XII. kostel povýšil na baziliku minor.\n\nInteriér kostela zdobí řada uměleckých děl, vytvořených v průběhu staletí při zachování stylu doby, kdybyl kostel postaven, tedy šestnáctého století s vlivy stylu století patnáctého. Významné jsou fresky na hlavní klenbě, jejichž autorem je Gian Giacomo Lampugnani, dále zbytky maleb ze šestnáctého století v kapli svatého Petra Veronského, které provedl Evangelista Luini, syn Bernardinův, dále fresky na stěnách a na klenbě hlavní kaple, kterou vymaloval Bernardino Lanino, a konečně oltářní obraz od Giampietrina. Nade všemi těmito uměleckými díly však vyniká pro svůj význam polyptych od Bernardina Luiniho, jednomyslně považovaný historiky umění za jedno z autorových mistrovských děl, ne-li za jeho nejlepší práci.\n"}
{"id": "1282102", "url": "https://cs.wikipedia.org/wiki?curid=1282102", "title": "Parlamentní volby ve Finsku 2007", "text": "Parlamentní volby ve Finsku 2007\n\nParlamentní volby ve Finsku v roce 2007 se konaly dne 18. března. Volební účast byla 67,9 %. Soutěžilo se o 200 míst v jednokomorovém parlamentu (Eduskunta).\n\nNejvíce hlasů získala centristická strana Suomen Keskusta (Finský střed), 23,11 % a 51 míst. Na druhém místě se umístili konzervativci z Kansallinen Kokoomus (Národní sjednocení), kteří dosáhli na 22,26 % a 50 křesel, následovaní finskou sociální demokracií, Suomen Sosialidemokraattinen Puolue, s 21,44 % a 45 křesly.\n\nDále bude v parlamentu zastoupen Levicový svaz (Vasemmistoliitto) se 17 křesly (8,82 % hlasů), Zelený svaz (Vihreä liitto) s 15 křesly (8,46 % hlasů), finská křesťanskodemokratická strana (Suomen Kristillisdemokraatit) se 7 křesly (4,86 % hlasů), finská Švédská lidová strana (Ruotsalainen kansanpuolue) s 9 křesly (4,57 % hlasů) a populističtí Praví Finové (Perussuomalaiset) s 5 křesly (4,05 % hlasů). Pro ostatní strany (regionální sdružení z Ålandských ostrovů) zbylo 1 křeslo (0,56 % hlasů).\n\nVýrazný zisk oproti předchozím volbám (o 10 míst) zaznamenali konzervativci, naopak finská sociální demokracie o 8 křesel přišla.\n\nPo volbách pokračoval jako ministerský předseda v čele vlády centrista Matti Vanhanen. Zatímco však v první Vanhanenově vládě zasedli centristé, sociální demokraté a představitelé švédské menšiny ve Finsku ze Švédské lidové strany, na druhé Vanhanenově vládě spíše středopravého profilu spolupracovali centristé, konzervativci, Zelení a Švédská lidová strana. V čele vlády M. Vanhanena posléze vystřídala Mari Kiviniemi.\n"}
{"id": "1282104", "url": "https://cs.wikipedia.org/wiki?curid=1282104", "title": "Obecné nařízení o ochraně osobních údajů", "text": "Obecné nařízení o ochraně osobních údajů\n\nObecné nařízení o ochraně osobních údajů (anglicky \"General Data Protection Regulation\"), zkráceně ONOOÚ (\"GDPR\"), plným názvem \"Nařízení Evropského parlamentu a Rady (EU) č. 2016/679 ze dne 27. dubna 2016 o ochraně fyzických osob v souvislosti se zpracováním osobních údajů a o volném pohybu těchto údajů a o zrušení směrnice 95/46/ES (obecné nařízení o ochraně osobních údajů)\", je nařízení Evropské unie, jehož cílem je výrazné zvýšení ochrany osobních dat občanů. V Úředním věstníku Evropské unie bylo vyhlášeno dne 27. dubna 2016.\n\nStanovit pravidla ochrany fyzických osob v souvislosti se zpracováním jejich osobních údajů a pravidla pro pohyb osobních údajů. Nařízení chrání základní práva a svobody fyzických osob se zaměřením na právo ochrany osobních údajů. Volný pohyb osobních údajů v Evropské unii není z důvodu ochrany fyzických osob v souvislosti se zpracováním osobních údajů omezen ani zakázán.\n\nNařízení se vztahuje na automatizované zpracování osobních údajů i na neautomatizované zpracování osobních údajů obsažených v evidenci nebo těch, co mají být zařazeny do evidence.\nNařízení se nevztahuje na zpracování osobních údajů prováděné:\nZpracování osobních údajů orgány, institucemi a jinými subjekty Unie je upraveno mimo jiné nařízením (ES) č. 45/2001. Nařízení (ES) č. 45/2001 a další právní akty Unie týkající se takového zpracování osobních údajů jsou uzpůsobeny zásadám a pravidlům tohoto nařízení podle článku 98.\nNařízením není dotčeno uplatňování směrnice 2000/31/ES.\n\nNařízení zpřesňuje a rozšiřuje okruh a definici osobních údajů. Osobní údaje jsou jakékoliv informace o identifikované nebo identifikovatelné fyzické osobě. Osobním údajem proto nejsou např. údaje o právnické osobě (o jejích zaměstnancích už ale ano), údaje o osobách zemřelých, nejsou to údaje, které konkrétní osobu neztotožňují (např. pouhé běžné jméno a příjmení) a mezi osobní údaje nepatří údaje anonymizované, tedy takové, které původně možnost identifikace osoby obsahovaly, ale takový identifikátor z nich byl odstraněn. Už směrnice (č. 95/46/ES, předcházející nařízení) naopak mezi osobní údaje zařadila i dynamické IP adresy či jiné virtuální identifikátory.\n\nNařízení je závazné v celém rozsahu a přímo použitelné ve všech členských státech. Facebook a Google jsou první, kteří čelí žalobě z porušování nařízení. Studie ukazuje, že dané společnosti nadále omezují práva uživatelů.\n\nNařízení definuje zásady zpracování osobních údajů a podmínky zákonnosti jejich zpracování. Upravuje také podmínky vyjádření poskytnutého souhlasu se zpracováním údajů a poskytování informací a přístupu k osobním údajům.\n\nMimo dalších, má subjekt údajů následující práva:\n\nPodle zjištění Hospodářské komory nebyla ještě koncem roku 2017 připravenost podnikatelů na GDPR vysoká,<ref name=\"tyden.cz/rubriky/byznys/podnikani-a-prace/gdpr-se-dotkne-i-zivnostniku-drtiva-vetsina-o-tom-nevi_456112\"></ref> někteří o nové povinnosti v oblasti ochrany osobních údajů nejspíše ani nevěděli. Zavedení GDPR by u živnostníků nemělo trvat déle než měsíc.\n\nPro školy zavedení GDPR znamená mít dobře udělený souhlas, protože pokud někteří rodiče souhlas nedají, omezí se tím možnost prezentace školy, bude nutné používat začerňování a některé třídy nebudou moci být prezentovány vůbec.<ref name=\"tyden.cz/rubriky/domaci/skolstvi/skoly-se-s-obavami-pripravuji-na-novou-smernici-eu_472452\"></ref> Souhlas rodičů by mohlo být nutné vyžadovat například v situacích, kdy dítě vyhraje matematickou soutěž a nechá se fotografovat, souhlas zákonného zástupce se zveřejněním výsledků soutěže a fotografií výherce. Ochrana osobních údajů ve školách se netýká pouze jmen dětí, ale týká se i jmen jejich rodičů. Pokuta za porušení GDPR zohledňuje instituci, která jej porušila.\n\nZákon o zpracování osobních údajů umožňuje udělit souhlas se zpracováním údajů bez souhlasů rodičů dětem od 15 let.<ref name=tyden.cz/rubriky/domaci/souhlas-se-zpracovanim-udaju-by-mely-deti-smet-dat-od-15-let_472427\"></ref> Původní předloha počítala s hranicí 13 let, ale z iniciativy Úřadu pro ochranu osobních údajů byla zvýšena. Odbory a zaměstnavatelské svazy požadovaly hranici 16 let.\n\nOchranu osobních údajů v nemocnicích, školách a obcích by měl hlídat speciální pověřenec.<ref name=\"tyden.cz/rubriky/domaci/novy-prikaz-z-bruselu-strazce-dat-v-kazde-vsi_446982\"></ref> Ještě koncem září 2017 obcím, úřadům a firmám nebylo jasné, jak bude práce pověřence vypadat, jestli jich bude k dispozici dostatek, kolik budou stát a kde na ně vezmou peníze.\n\nKonzervativní odhad nákladů na provoz pověřenců je 600 milionů korun, další náklady bude potřeba vynaložit na vstupní analýzy, nové počítače pro pověřence a programové vybavení. Protože hrozí nedostatek kvalifikovaných odborníků, je možné využít toho, že jeden specialista může pracovat pro více radnic, ovšem je možné, že větší obce si s jedním pověřencem nevystačí a budou jich potřebovat více. Ministerstvo vnitra doporučilo, aby jeden pověřenec pracoval nejvýše pro deset obcí.\n\nOrgánu veřejné moci a veřejnému subjektu nemůže být uložen správní trest, ačkoliv došlo k porušení zákona. Je to dáno § 62 odst. 5 zákona č. 110/2019 Sb., který uvádí:\nA v tomto článku 83 odst. 7 se uvádí, že:\nTakto například ÚOOÚ v roce 2019 nemohl udělit pokutu Ministerstvu vnitra, přestože to umožnilo celkem 88 000 neoprávněných přístupů k údajům v registru obyvatel.\n\n"}
{"id": "1282111", "url": "https://cs.wikipedia.org/wiki?curid=1282111", "title": "Kostelecká Lhotka", "text": "Kostelecká Lhotka\n\nKostelecká Lhotka je samota na místě bývalého hospodářského dvora asi 800 m severně od obce Tutleky.\n\nNa místě, kde se nyní nachází Kostelecká Lhotka u Tutlek, byl do konce první světové války panský dvůr téhož jména, který patřil ke kosteleckému panství. Do třicetileté války to byla ves zvaná Lhotka Žalmanova, jindy Tlukačova, Malšovská nebo také v nejstarších dobách Žabokrky. \n\nVes tvořilo až do 16. století několik podílů drobné šlechty, které byly postupně scelovány. Ve druhé polovině 16. století je drželi pod jménem Žalmanova Lhotka páni starovamberského statku Pecingarové z Bydžína. Poslední z nich Václav Mikuláš Pecingar sídlil již na tvrzi v Žalmanově Lhotce, poněvadž staré sídlo statku, vamberecký zámek, vyhořel. Tvrz vznikla kolem roku 1610, roku\n1612 u ní byl poplužní dvůr s poplužím a ovčínem. Roku 1617 a 1620 se již o vsi nemluví, pouze o dvoře. Po roce 1945 byl dvůr znárodněn a hospodařil zde státní statek. V současnosti je zde velkovýkrmna prasat.\n"}
{"id": "1282112", "url": "https://cs.wikipedia.org/wiki?curid=1282112", "title": "Podhájský potok", "text": "Podhájský potok\n\nNázev Podhájský potok má více vodních toků:\n\n\n"}
{"id": "1282116", "url": "https://cs.wikipedia.org/wiki?curid=1282116", "title": "Wolfertschwenden", "text": "Wolfertschwenden\n\nWolfertschwenden je obec v německé spolkové zemi Bavorsko, v zemském okrese Unterallgäu ve vládním obvodu Švábsko.\n\nV roce 2015 zde žilo 1 960 obyvatel.\n\nSousední obce jsou: Bad Grönenbach, Böhen, Lachen, Ottobeuren a Woringen.\n\n"}
{"id": "1282117", "url": "https://cs.wikipedia.org/wiki?curid=1282117", "title": "Yandex", "text": "Yandex\n\nYandex N.V. je ruská nadnárodní korporace specializující se na internetové služby. Spravuje nejrozšířenější webový vyhledávač v Rusku s tržním podílem přibližně 65 %. Yandex byl v dubnu roku 2012 ohodnocen jako čtvrtý nejpoužívanější webový vyhledávač na světě. Podle amerického serveru comScore bylo na něm provedeno více než 150 milionů vyhledávání za den. Podle dat z února 2013 mají všechny internetové služby společnosti přes 50,5 milionů návštěvníku denně.\n"}
{"id": "1282121", "url": "https://cs.wikipedia.org/wiki?curid=1282121", "title": "Rychnovská Lhotka", "text": "Rychnovská Lhotka\n\nRychnovská Lhotka, nazývaná též Jedlinská Lhotka, je samota nalézající se na místě bývalého hospodářského dvora asi 1,5 km západně od města Rychnov nad Kněžnou. Samota v současné době administrativně patří do obce Synkov-Slemeno.\n\nHistorie hospodářského dvora Rychnovská Lhotka se začala psát již před 400 lety. Po roce 1945 byl dvůr znárodněn a hospodařil zde státní statek. V roce 1991 byl zpustošený dvůr restituován původními majiteli a byla zahájena náročná obnova sadů a rekonstrukce budov.\n"}
{"id": "1282124", "url": "https://cs.wikipedia.org/wiki?curid=1282124", "title": "Carrickfergus", "text": "Carrickfergus\n\nCarrickfergus (irsky \"Carraig Fhearghais\", t. j. \"Fergusova\" \"skála\", skotsky \"Carrick\" nebo \"Craigfergus\") je město v severoirském hrabství Antrim ve Spojeném království. Carrickfergus je jedním z nejstarších měst v Severním Irsku. Podle výsledků sčítání obyvatelstva žilo v roce 2011 v Carrickfergusu 27 903 osob.\n\nMěsto leží na severním břehu Belfast Lough, velké zátoky Irského moře, přibližně 9,5 km vzdušnou čarou od severního okraje severoirské metropole. Obdobná vzdálenost dělí Carrickfergus od přístavu Bangor na jihovýchodě. Nejbližším velkým sídlem je Newtownabbey na jihozápadě.\n\nPojmenování města je odvozováno od jména Ferguse Mòra Mac Eirca, zvaného Fergus Mór neboli Fergus Veliký, legendárního krále Dál Riady - království, které se rozkládalo v 5. - 6. století na území západního Skotska, Hebrid a severního Irska. Podle pověsti loď krále Ferguse zde narazila na skálu, které se od té doby začalo říkat \"Fergusova skála\".\n\nO pět století později za vlády anglického krále Jindřicha II. Plantageneta došlo k pronikání vojsk na území Irska. Jedním z normanských rytířů, kteří jim veleli, byl John de Curcy. Vybudoval v Irsku řadu hradů, mezi nimi v roce 1177 též hrad Carrickfergus, který se stal jeho hlavním sídlem coby vládce severního Irska.\n\nCarrickfergus vzhledem ke svému strategickému významu byl mnohokrát dobýván. V roce 1204 de Courcyho vystřídal u moci další normanský rytíř a dobrodruh Hugh de Lacy, syn Hugha de Lacyho, který byl jedním z prvních dobyvatelů Irska ve 12. století. V roce 1210 Carrickfergus dobyl král Jan Bezzemek. Hugh de Lacy se na hrad vrátil v roce 1227 a zemřel zde v roce 1242. V roce 1315 hrad a město dobyl během svého irského tažení Edward Bruce, bratr skotského krále Roberta. Když bylo o tři roky později skotské vojsko poraženo v bitvě u Foghartu, po ústupu za sebou zanechalo zpustošené město Carrickfergus. Skotové zničili město opakovaně ještě v letech 1386 a 1402. V přehledu, vydaném generálním inspektorem cel v roce 1637, byl Carrickfergus uveden na prvním místě jako nejvýznamnější a ekonomicky nejúspěšnější z irských přístavů. Ovšem již o několik let později se ani Carrickfergusu nevyhnuly válečné události, počínaje irským povstáním z roku 1641 až po boje mezi vojsky sesazeného katolického krále Jakuba II. a Viléma III. Oranžského.\n\nMěsto, budované od 12. století kolem hradu a přístavu, bývalo kdysi mnohem významnějším sídlem, než je dnešní Belfast. Po určitou dobu představovalo dokonce samostatnou administrativní jednotku - hrabství Carrickfergus (\"Carrickfergus County\"). Místní zátoka, nynější Belfast Lough, byla až do 17. století známa jako Carrickfergus Bay. Středověké město Carrickfergus, obehnané hradbami, se rozkládalo na ploše 97 000 m². Archeologickým průzkumem na území starého města, zejména na skládkách odpadků a v městských strouhách, byly odkryty tisíce zajímavých předmětů, včetně kostí. Mezi nimi byly i kosti psí, které nesly známky řeznického opracování a následného vaření, což by znamenalo, že tato zvířata občas byla součástí jídelníčku místních obyvatel.\n\nDne 1. října 1862 byla uvedena do provozu železniční stanice \"Carrickfergus\" na trati Belfast - Larne. Tři historická nádraží na území města - Barn, Eden a Mont - byla uzavřena v 70. letech 20. století.\n\nVelkou událostí pro občany Carrickfergusu se stalo v roce 1912 vyplutí zaoceánského parníku Titanic společnosti White Star Line z belfastského doku. Před cestou na volné moře Titanic jednu noc kotvil poblíž carrickferguských břehů.\n\nBěhem druhé světové války v letech 1942 – 1944 byla v Severním Irsku řada základen amerických námořních a leteckých sil. Na základně Sunnylands Camp v Carrickfergusu byl umístěn první pluk elitních US Rangers. Na území města byli v té době též věznění italští a němečtí váleční zajatci.\n\nV 70. letech 20. století vznikly v okolí města nové továrny. Jednalo se především o textilní průmysl (výrobu umělých vláken) a továrnu na cigarety firmy Rothman's. V roce 1981 byla v místní lokalitě Kilroot uvedena do provozu největší elektrárna na fosilní paliva (uhlí a nafta) v Severním Irsku. Carrickfergus zůstává nadále důležitým přístavem, zejména pro sportovní a rekreační aktivity (Carrickfergus Marina a Carrickfergus Sailing Club).\n\n\n\n"}
{"id": "1282125", "url": "https://cs.wikipedia.org/wiki?curid=1282125", "title": "Gmina Bytom Odrzański", "text": "Gmina Bytom Odrzański\n\nGmina Bytom Odrzański je polská městsko-vesnická gmina v okrese Nowa Sól v Lubušském vojvodství. Sídlem gminy je město Bytom Odrzański. V roce 2016 zde žilo 5 477 obyvatel.\n\nGmina má rozlohu 52,41 km² a zabírá 6,8 % rozlohy okresu. Skládá se z devíti starostenství.\n\n\nNiegosławice, Nowa Sól, Nowe Miasteczko, Siedlisko, Żukowice.\n\n"}
{"id": "1282129", "url": "https://cs.wikipedia.org/wiki?curid=1282129", "title": "Berentzwiller", "text": "Berentzwiller\n\nBerentzwiller je francouzská obec v departementu Haut-Rhin v regionu Grand Est. V roce 2014 zde žilo 323 obyvatel.\n\nSousední obce jsou: Helfrantzkirch, Jettingen, Knœringue, Muespach, Ranspach-le-Haut, Steinsoultz\n\n\"Počet obyvatel\"\n\n"}
{"id": "1282130", "url": "https://cs.wikipedia.org/wiki?curid=1282130", "title": "Moderní čarodějnictví", "text": "Moderní čarodějnictví\n\nModerní čarodějnictví je široké hnutí zaměřené na magii, bylinkářství, léčitelství, věštění a další praktiky spojované s historickým čarodějnictvím. Jeho vznik je spojen s polovinou 20. století, ačkoliv většina ze skupin se mu věnujících tvrdí, že jsou následovníky mnohem starší tradice. Většina moderních čarodějů a čarodějnic spojuje svou praxi s předkřesťanským náboženstvím Evropy a je tak zpravidla řazena k novopohanům, část z nich se však dá považovat za specifickou formu satanismu.\n\nNejrozšířenější a nejvýznamnější formou moderního čarodějnictví je Wicca, ve své původní formě mysterijní tradice uctívající Trojnou bohyni a Rohatého boha. Z té v 70. letech 20. století vzešla eklektická wicca, tedy tradice, skupiny a jednotlivci, odchylující se od původní Wiccy a zpravidla také povolující sebezasvěcení.\n\nDruhým významným směrem moderního čarodějnictví je tradiční či dědičné čarodějnictví, jehož následovníci tvrdí, že jejich víra a praxe nevychází z Wiccy, ale je starší, často předávaná v rodině z generace na generaci. Mezi nejvýznamnější tradice v rámci tohoto směru patří Cochrane’s Craft, Stregheria, Feri a Sabbatic Craft.\n\nKromě toho jsou používány také termíny popisující jiné formy čarodějnictví, často praktikované individuálně:\n\nJako součást čarodějnictví je někdy chápáno také hnutí Reclaiming, ovlivněné především Feri a Dianickou wiccou, nebo seiðr praktikovaný v rámci severského novopohanství.\n"}
{"id": "1282134", "url": "https://cs.wikipedia.org/wiki?curid=1282134", "title": "Kaple svaté Anny (Drozdovice)", "text": "Kaple svaté Anny (Drozdovice)\n\nKaple svaté Anny je barokní sakrální stavba v Prostějově-Drozdovicích.\n\nKaple svaté Anny v Drozdovicích byla postavena v letech 1743–1745 na místě malého morového hřbitova. Vznikla pravděpodobně z praktických důvodů, aby místní sedlácké rodiny nemusely absolvovat cestu do Mostkovic na každou bohoslužbu. Místo toho dojížděl mostkovický farář do Drozdovic. O 40 let později na základě císařského dekretu byla kaple označena za nepotřebnou a měla být zbourána. Občané se složili a kapli odkoupili za 180 zlatých. V roce 1864 se v ní sloužila slavná mše. Dalšímu ohrožení kaple čelila v 50. letech 20. století, kdy bránila vystavbě sídliště, obyvatelé Drozdovic ale zabránili zbourání kaple. Uvnitř kaple se nachází cenný dřevěný barokní oltář \"ad orientem\" s vyřezanými slunečnicemi a obrazem svaté Anny. Kaple je spravována Římskokatolickou farností Povýšení sv. Kříže. Schází se zde růžencové společenství a také jsou zde pravidelně konány bohoslužby.\n"}
{"id": "1282137", "url": "https://cs.wikipedia.org/wiki?curid=1282137", "title": "Arcidiecéze westminsterská", "text": "Arcidiecéze westminsterská\n\nArcidiecéze westminsterská je římskokatolická diecéze latinského ritu římskokatolické církve v Anglii. Pokrývá stejné území jako Arcidiecéze londýnská před anglickou reformací.\n\n"}
{"id": "1282148", "url": "https://cs.wikipedia.org/wiki?curid=1282148", "title": "Vault 7", "text": "Vault 7\n\nVault 7 je série dokumentů, které nezisková mediální společnost Wikileaks začala publikovat dne 7. března 2017. Tato série dokumentů obsahuje detailně popsané aktivity a možnosti CIA elektronicky sledovat lidi po celém světě a nabourat se do jejich elektronických zařízení.\n\nData z rozmezí let 2013 – 2016 obsahují zdrojové kódy softwaru využívaného CIA ke kompromitaci aut, chytrých televizí, internetových prohlížečů (Firefox, Google Chrome, Microsoft Edge) a operačních systémů většiny chytrých telefonů (iOS, Android) a také počítačů (Microsoft Windows, macOS a Linux).\n\nKompletní publikace zdrojových kódů malwarů a frameworků se nazývá \"Year Zero\".\n\nSpolečnost Wikileaks začala upozorňovat na únik už na počátku února 2017 na svém Twitteru.\n\nPrvní balík dokumentů byl publikován 7. března 2017, obsahující 7,818 webových stránek a 943 příloh. Zdroj zůstal v anonymitě, bylo pouze uvedeno, že soubory putovali skrz mnoho amerických vládních hackerů a dodavatelů, z nichž jeden poskytl serveru Wikileaks část archivu. Podle Wikileaks chce zdroj „iniciovat veřejnou diskusi o bezpečnosti, vytváření, používání, šíření a demokratickém kontrolování kybernetických zbraní“ od doby kdy tyto nástroje vyvolávají otázky zda „hackerské schopnosti v CIA převyšují své mandátní pravomoci“.\n\nWikileaks redigovala jména i jiné identifikační informace z dokumentů ještě před jejich uvedením. Uvedli také, že budou muset odložit zveřejnění zdrojového kódu kybernetických zbraní, který je údajně několik set milionů řádků dlouhý. Julian Assange, zakladatel serveru Wikileaks, tvrdí, že je tato publikace tvoří pouze část z větší série dokumentů.\n\nDne 23. března 2017, Wikileaks zveřejnili druhou část Vault 7 „Dark Matter“. Tato část obsahuje dokumentaci o úsilí CIA prolomit zabezpečení iPhonu a Macu, produktů společnosti Apple.\n\nTřetí část publikací obsahuje 676 zdrojových kódu souborů pro CIA Marble Framework. Tento framework se používá k změně kódu ve snaze znesnadnit antivirovým firmám a vyšetřovatelům pochopit kód nebo zjistit jeho zdroj.\n\nDne 7. dubna publikoval server Wikileaks uživatelské příručky pro framework Grasshopper. Jedná se přesně o 27 dokumentů.\n\nDne 14. dubna 2017 publikoval server Wikileaks 6 dokumentů o projektu HIVE vytvořený týmem EDB CIA.\n\nDne 21. dubna 2017 publikovala Wikileaks uživatelskou příručku pro nástroj CIA \"Weeping Angel\" – implantát určený pro televizory Samsung F Series Smart. Implantát je navržen pro záznam zvuku z vestavěného mikrofonu a uložení dat.\n\nZnačky z dokumentace uživatelské příručky ukazuje, že implantát napsala MI5 a později ho sdílela s CIA. Obě agentury poté spolupracovaly na dalším vývoji malwaru.\n\nDne 28. dubna 2017 zveřejňuje Wikileaks dokumentaci a zdrojový kód pro projekt CIA \"Scribbles\", což je systém předběžného zpracování dokumentů s vodoznakem pro vkládání štítků \"Web beacon\" do dokumentů, které pravděpodobně budou kopírovány.\n\nScribbles je určen k předprocesování dokumentů Microsoft Office offline. Z důvodů provozní bezpečnosti vyžaduje uživatelská příručka, že \"spustitelný soubor Scribbles, soubory parametrů, příjmové a protokolové soubory by neměly být instalovány na cílovém počítači ani ponechány na místě, kde by je mohl sbírat nepřítel.\"\n\nDne 5. května 2017, publikoval server Wikileaks nástroj zvaný „Archimedes“, který CIA využívá k útoku na počítač uvnitř místní sítě (LAN), proto se obvykle využívá při útoku na kanceláře. Umožňuje přesměrování provozu z cílového počítače uvnitř LAN prostřednictvím počítače infikovaného tímto malware. Tuto techniku CIA využívá k přesměrování webového prohlížeče cíle na jiný server, zatímco se vše vypadá normální běžná relace.\n\nDokument znázorňuje typ útoku v rámci „chráněného prostředí“, protože je nástroj nasazen do existující lokální sítě zneužívající stávající stroje k tomu, aby cílené počítače byly pod kontrolou a umožnily další exploitaci a zneužití.\n\nDne 12. května 2017, publikoval server Wikileaks dvě platformy malware CIA pro Microsoft Windows. Tyto platformy jsou zvané „AfterMidnight“ a „Assassin“.\n\nDne 19. května 2017 publikuje server WikiLeaks dokumenty z projektu CIA \"Athena\". Software Athena, podobně jako související systém Hera, poskytuje vzdálené nakládání na cílových počítačích s operačním systémem Microsoft Windows (z Windows XP na Windows 10). Jakmile je malware nainstalován, poskytuje schopnost upravení a zatížení paměti pro konkrétní procesy a doručování a načítání souborů do nebo z určeného adresáře v cílovém systému. Umožňuje operátorovi konfigurovat nastavení během běhu, aby se přizpůsobil operaci.\n\nPodle dokumentace byl malware vyvinutý CIA ve spolupráci se společností Siege Technologies, samozvanou kybernetickou bezpečnostní společností se sídlem v New Hampshire v USA. Siege Technologies uvádí na svých internetových stránkách, že společnost se zaměřuje na využívání ofenzivních kybernetických technologií a metodik pro vývoj přediktivních řešení kybernetické bezpečnosti pro pojišťovny, vlády a další cílené trhy.\n\nDne 1. června 2017 publikuje server WikiLeaks dokumenty z projektu \"Pandemic\", trvalého implantátu pro počítače Microsoft Windows, který sdílí soubory (programy) se vzdálenými uživateli v místní síti. \"Pandemie\" se zaměřuje na vzdálené uživatele tím, že v případě, že je program načten z infikovaného počítače, nahradí kód aplikace na cestě verzí trojského koně. Chcete-li přerušit jeho činnost, původní soubor na souborovém serveru zůstává nezměněn. Soubor je pouze modifikován během přechodu z pandemického souborového serveru před provedením v počítači vzdáleného uživatele. Implantát umožňuje výměnu až 20 programů s maximální velikostí 800 MB pro vybraný seznam vzdálených uživatelů (cílů).\n\nJediný počítač v lokální síti se sdílenými jednotkami, který je infikován implantátem \"Pandemic\", se bude chovat jako \"pacient nula\" při šíření nemoci. Bude infikovat vzdálené počítače, pokud uživatel provede programy uložené na serveru souborů pandemie. I když to není výslovně uvedeno v dokumentech, zdá se technicky možné, že vzdálené počítače, které poskytují sdílené soubory, se stanou novými pandemickými souborovými servery v místní síti, aby dosáhly nových cílů.\n\nDne, 15. června 2017, publikuje server WikiLeaks dokumenty z projektu CherryBlossom od CIA, který byl vyvinut a realizován za pomoci amerického neziskového Stanford Research Institute (SRI International).\n\nDne, 22. června 2017, publikuje server WikiLeaks dokumenty z projektu Brutal Kangaroo od CIA. Brutal Kangaroo je sada nástrojů pro systém Microsoft Windows, která se zaměřuje na uzavřené sítě. Komponenty Brutal Kangaroo vytvářejí vlastní uzamčenou síť v cílové uzavřené síti a poskytují funkci pro provádění průzkumů, seznamů adresářů a libovolných spustitelných souborů.\n\nDne 28. června 2017, publikuje server WikiLeaks dokumenty CIA z projektu ELSA. ELSA je georeferenční malware pro zařízení podporující technologii WiFi, jako jsou notebooky s operačním systémem Microsoft Windows.\n\nDne 30. června 2017, publikuje server WikiLeaks dokumenty CIA z projektu OutlawCountry, který se zaměřuje na počítače s operačním systémem Linux. \n\nDne 6. července 2017, publikuje server Wikileaks dokumenty CIA z projektů BothanSpy a Gyrfalcon CIA. Implantáty popsané v obou projektech jsou navrženy tak, aby zachycovaly a odfiltrovaly pověření SSH, ale pracovaly na různých operačních systémech.\n\nDne 13. července 2017, publikuje server Wikileaks dokumenty z projektu Highrise. HighRise je aplikace určená pro mobilní zařízení se systémem Android 4.0 až 4.3.\n\nDne 19. července 2017, publikuje server WikiLeaks projekt ULC/Raytheon. Celým názvem UMBRAGE Component Library jsou dokumenty od dodavatele CIA Raytheon Blackbird Technologies. Tato společnost pro CIA analyzuje škodlivý software a poskytuje doporučení vývojovým týmům CIA pro další tvorbu vlastních malwarů.\n\nDne 27. července 2017, publikuje server Wikileaks soubor dokumentů Imperial. Jedná se o nástroje Achilles, Aeris a SeaPea. SeaPea je rootkit pro OS X, který je schopný skrývat soubory, adresáře nebo procesy a spouští se na verzích 10.6 a 10.7.\n\nDne 3. srpna 2017, publikuje server Wikileaks dokumenty projektu Dumbo. Dumbo umožňuje zničit jakékoliv videozáznamy, které by mohly ohrozit nasazení PAG (Physical Access Group), což je pobočka CCI (Center for Cyber Intelligence), která má za úkol získat a využít přístup k cílovým počítačům v terénu při operacích CIA. Dumbo dokáže identifikovat, řídit a manipulovat s detekčními systémy v cílovém počítači se systémem Microsoft Windows. Identifikuje všechna zařízené (WiFi, Bluetooth, Webové kamery, mikrofony). Tento software musí být nahrán do počítače agentem v terénu z USB disku. Nahrání softwaru na počítač vyžaduje oprávnění správce. Podporuje 32-bit Windows XP, Windows Vista a novější, 64-bit Windows XP a novější. Windows před Windows XP nejsou podporovány.\n\nDne 10. srpna 2017 publikoval server Wikileaks uživatelskou příručku pro projekt CoachPotato CIA. Nástroj je používán vzdáleně a umožňuje sběr dat z běžícího streamu videa. Tento stream shromažďuje buď jako video soubor (.avi) nebo vytváří statické snímky (.jpg).\n\nDokumenty popisují, že se Marble framework používá ke schování textových fragmentů malwaru. Další část programu je využívání cizích jazyků k zakrytí, že zdrojem malwaru je CIA.\n\nWikileaks tvrdí, že primárním využitím programu Marble je vkládání cizích jazyků do malwaru k zamaskování virusů, trojanů a hackovacích technik, aby forenzní vyšetřovatelé určili z atributů kódu špatný národ. Zdrojové kódy vytvořené v Marble obsahují různé jazyky jako například čínštinu, ruštinu, arabštinu nebo korejštinu.\n\nAnalytici říkají, že popis Marble od Wikileaks je nepřesný a hlavním účelem má být vyhnutí se antivirové ochraně.\n\nPlatforma vyvinutá CIA, která umožňuje vytvořit payloady pro malware na operační systémy Microsoft Windows.\n\nHIVE je back-endová infrastruktura malwaru s public-facing HTTPS rozhraním, které je využíváno k přenosu informací získaných z cílového zřízení operátorům CIA a také k obdržení příkazů od operátorů k spuštění různých příkazů na cílovém zařízení. HIVE se využívá u více druhů malwaru CIA. Veřejné rozhraní HTTPS využívá různé domény. Tyto domény nevypadají podezřele, a proto se používají k zakrytí přítomnosti malwaru.\n\nAmerická společnost Symantec na svém blogu napsala zprávu o Longhorn group a backendové infrastruktuře malware. Longhorn group je hackerská skupina aktivní od roku 2011. Soustředí se hlavně na backdoor Trojany spojené se zero-day zranitelnostmi. Longhorn infiltrovala vlády a mezinárodně působící organizace. Dále se zaměřují na cíle ve finančních, telekomunikačních a energetických sektorech. Podařilo se jim infikovat minimálně 40 cílů v minimálně 16 zemích ze Středního Východu, Evropy, Asie a Afriky. Při jedné příležitosti se infikoval počítač v USA, ale byl odinstalován během pár hodin, což nasvědčuje tomu, že počítač byl infikován neúmyslně.\n\nJeden z publikovaných dokumentů popisuje část malwaru Fluxwire, který obsahoval datumy změn, když se začleňovaly nové funkce. Tyto data se téměř shodují s daty vývoje malwaru Longhorn group. Longhorn pojmenovala tento trojský kůň Corentry (Trojan.Corentry). Dřívější verze Corentry obsahují odkaz a cestu k souboru z databáze programu Fluxwire.\n\nPlatforma „AfterMidnight“ umožňuje operátorům dynamicky načíst a spustit malware na cílovém počítači. Hlavní řídící jednotka se skrývá jako samostatná služba Windows Service DLL a zajišťuje bezpečné spuštění „Gremlins“ prostřednictvím systému Listening Post (LP) založeném na protokolu https s názvem „Octopus“. Po instalaci na cílovém zařízení zavolá AfterMidnight zpět na nakonfigurovaný Listening Post v konfigurovaném rozvrhu a zkontroluje, jestli existuje plán s novými instrukcemi. Pokud existuje, stáhne a uloží všechny potřebné komponenty před načtením všech nových gremlinů do paměti. „Gremlins“ jsou malé payloady, které mají skrytě běžet na cílené zařízení. Speciální payload „AlphaGremlin“ má vlastní skriptovací jazyk, který umožňuje operátorům naplánovat vlastní útoky, které mají být provedeny na cílovém zařízení.\n\nPlatforma „Assassin“ je podobný druh malware. Je to jednoduchý automatizovaný implantát, který poskytuje jednoduchou sběrnou platformu ve vzdálených počítačích s operačním systémem Microsoft Windows. Malware má nakonfigurované místo, kde požádá o úkoly a odevzdá výsledky. Podsystémy „Assassin C2 “ a LP jsou souhrnně označovány jako „The Gibson“ a umožňují operátorům provádět specifické úlohy na infikovaném cíli.\n\nCherryBlossom poskytuje prostředky pro sledování činnosti internetu a provádění softwarových aktivit na cílech, které jsou předmětem zájmu. Zejména CherryBlossom se zaměřuje na kompromitaci bezdrátových síťových zařízení, jako jsou Wifi-routery a přístupové body (AP). Taková zařízení Wi-Fi se běžně používají jako součást internetové infrastruktury v soukromých domech, veřejných prostorech (bary, hotely nebo na letištích), malých a středních společnostech i podnikových kancelářích. Proto jsou tato zařízení ideálním místem pro útoky typu \"Man-In-The-Middle\", neboť mohou snadno sledovat, řídit a manipulovat s internetovým provozem připojených uživatelů. Změnou toku dat mezi uživatelem a internetovými službami může infikované zařízení vložit do streamu škodlivý obsah, který využívá zranitelnosti v aplikacích nebo v operačním systému v počítači cílového uživatele.\n\nBezdrátové zařízení samotné je kompromitováno implantováním přizpůsobeného firmwaru CherryBlossom. Některé zařízení umožňují upgradovat jejich firmware přes bezdrátové spojení, takže žádný fyzický přístup k zařízení není nezbytný pro úspěšné infikování zařízení. Jakmile se nový firmware na routeru nebo přístupový bodu spustí, stanou se takzvaným FlyTrap. Stav zařízení a bezpečnostní informace se přes CherryTree vloží do databáze. V reakci na tyto informace posílá CherryTree operátorem definované zadáním úkolů. Operátor může používat uživatelské rozhraní CherryWeb pro zobrazení stavu a bezpečnostních informací Flytrapu, plánování úkolů v rámci mise, zobrazení dat týkajících se mise a provádění úloh správy systému.\n\nMezi úkoly služby Flytrap patří (mimo jiné) vyhledávání e-mailových adres, chatových uživatelských jmen, MAC adres a čísel VoIP v procházejícím síťovém provozu za účelem spuštění dalších akcí, kopírování plné síťové komunikace cíle, přesměrování prohlížeče cíle např. na Windex pro využití prohlížeče) nebo použití proxy serveru na síťovém zařízení cíle. FlyTrap může také nastavit VPN tunely na server VPN vlastnící CherryBlossom, který poskytne operátorovi přístup k klientům na síti WLAN / LAN ve skupině Flytrap pro další využití. Když Flytrap detekuje cíl, pošle upozornění na CherryTree a zahájí jakékoliv akce proti cíli.\n\nDokumenty popisují, jak může CIA proniknout do uzavřené sítě v rámci organizace bez přímého přístupu. Nejprve infikuje počítač cílové organizace, který je připojený k síti a nainstaluje malware \"BrutalKangaroo\". Když uživatel používá infikovaný počítač a vloží do něj USB kartu, USB karta je napadená malwarem. Pokud se toto zařízení používá pro kopírování dat mezi uzavřenou sítí a sítí LAN / WAN, uživatel dříve nebo později připojí disk USB do počítače v uzavřené síti. Procházením jednotky USB s aplikací Průzkumník Windows na takovém chráněném počítači se také dostane infikovaný malware pro exfiltraci. Pokud je více počítačů v uzavřené síti pod kontrolou CIA, vytvářejí skrytou síť pro koordinaci úkolů a výměnu dat.\n\nProjekt Brutal Kangaroo se skládá z následujících komponent:\n\nJakmile je malware Elsa na cílovém počítači nainstalován, skenuje viditelné přístupové body WiFi a zaznamenává v pravidelných intervalech identifikátor ESS, MAC adresu a sílu signálu. Chcete-li provést sběr dat, nemusí být cílový počítač online nebo připojen k přístupovému bodu. Musí být spuštěna pouze s povoleným zařízením WiFi. Je-li připojen k internetu, malware se automaticky pokusí použít veřejnou geografickou databázi od společnosti Google nebo společnosti Microsoft, aby vyřešil polohu zařízení a uložil údaje o zeměpisné délce a šířce spolu s časovou značkou. Shromážděné informace o geografické poloze jsou uloženy v zašifrované podobě na zařízení pro pozdější exfiltraci.\n\nSlužba OutlawCountry umožňuje přesměrovat veškerou odchozí síťovou komunikaci na cílovém počítači na stroje řízené CIA pro ex- a infiltrační účely. Malware se skládá z modulu jádra, který vytváří skrytou tabulku netfilteru v cílovém systému Linux. Se znalostí názvu tabulky může provozovatel vytvořit pravidla, která mají přednost před stávajícími pravidly netfilteru/iptables a jsou skryta od uživatele nebo dokonce od správce systému.\n\nBothanSpy je implantát zaměřený na klientský program SSH Xshell na platformě Microsoft Windows a krade pověření uživatele pro všechny aktivní relace SSH. Tyto pověření jsou buď uživatelské jméno a heslo v případě SSH relací ověřených heslem nebo uživatelské jméno, název souboru soukromého SSH klíče a klíčového hesla, pokud se používá ověřování pomocí veřejného klíče. \n\nGyrfalcon je implantát zaměřený na klienta OpenSSH na platformách Linux (CentOS, Debian, Ubuntu…). Implantát může nejen ukrást uživatelská pověření aktivních relací SSH, ale je také schopen shromáždit úplnou nebo částečnou návštěvnost relací OpenSSH. Všechny shromážděné informace jsou uloženy v zašifrovaném souboru pro pozdější exfiltraci.\n\nPoté, co Wikileaks zveřejnila Vault 7, Apple prohlásil, že „mnoho uvedených problémů už bylo opraveno patchem v posledním vydání iOS“. Reakcí jednoho z největších osobností internetu Kima Dotcoma, že „Prohlášení Applu není důvěryhodné.“\n\nDne 23. března 2017 byla publikována druhá část Vault 7 „Dark Matter“ detailně popisující hackující techniky a nástroje na produkty Apple. Z dokumentů vyplývá, že iPhone byl cílem CIA už od roku 2008, tedy přibližně rok po zveřejnění produktu. Archiv „Dark Matter“ obsahuje dokumenty z let 2009 – 2013.\n\nWikileaks na Twitteru dne 19. března 2017 zveřejnili, že CIA tajně exploitovala zranitelnosti ve většině modelů Cisco routerů. Společnost Cisco rychle analyzovala útok a snažila se zjistit, jak hackovací triky CIA fungují, ve snaze pomoci svým zákazníkům zapatchovat své systémy kvůli prevenci proti hackerům, snažících se využít stejné metody.\n\nVýzkumníci Cisco 20. března potvrdili, že zveřejněné dokumenty ukazují, že malware, který vytvořila CIA, může exploitovat 318 modelů switchů a převzít kontrolu nad sítí.\n\nZe zveřejněných dokumentů se zjistilo, že CIA kompromitovala Apple i Android a jemu podobné OS. Přidáním malware do operačního systému Android můžou získat přístup k zašifrované komunikaci na zařízení.\n\nZatímco end-to-end šifrování komunikačních nástrojů (Telegram, WhatsApp, Signal) nebylo prolomeno, zjistilo se, že šifrování můžeme obejít zachycením vstupu ještě před jejím aplikováním. K zachycení vstupu se používají různé metody, například keyloggery.\n\nJeden dokument ukazuje, že se CIA snažila najít cestu jak hacknout řídící systémy vozidel. Wikileaks reaguje: „Účel není znám, ale umožnilo by to CIA provádět téměř neodhalitelné atentáty.“\n\nByla zveřejněna chyba „Windows FAX DLL injection“, která umožní exploitovat operační systémy Windows XP, Windows Vista a Windows 7. Počítač však musí být kompromitován už jinou metodou, aby se tato chyba dala uplatnit.\n"}
{"id": "1282153", "url": "https://cs.wikipedia.org/wiki?curid=1282153", "title": "Arkhon Infaustus", "text": "Arkhon Infaustus\n\nArkhon Infaustus je francouzská hudební skupina z Paříže hrající blackened death metal. Byla založena roku 1997. Arkhon neboli archón (z řeckého άρχων) znamená vládce, Infaustus znamená latinsky temný, zlověstný. V písmenu I v logu kapely se nachází hebrejské slovo שָׂטָן – Satan.\n\nDebutní studiové album vyšlo roku 2001 a nese název \"Hell Injection\". K dubnu 2017 mají na svém kontě 4 dlouhohrající alba.\n\n\n\n+ split nahrávka s Revenge\n\n"}
{"id": "1282154", "url": "https://cs.wikipedia.org/wiki?curid=1282154", "title": "Miroslav Imrich", "text": "Miroslav Imrich\n\nMiroslav Imrich (* 27. březen 1953) je český zpěvák a skladatel, známý především ze svého působení v hudebních skupinách Abraxas a Tango.\n\nSvou hudební kariéru zahájil v hudební skupině Mentols. Posléze vystřídal hudební formace Variace, Galaxie a Atomový dudy.\n\nV roce 1977 přišel do skupiny Abraxas, která vznikla jen krátce před tím. Po působení v několika lokálních kapelách bylo angažmá v Abraxasu důležitým obdobím. On sám si ovšem po čase začal čím dál více stěžovat na nedostatek uplatnění svých vlastních skladeb a nápadů. Z toho také plynula rostoucí snaha o založení vlastního souboru, kde by svoje snahy mohl prosadit.\n\nV roce 1983 z Abraxasu odešel, aby hned následujícího roku spojil svůj pracovní život s pop-rockovým projektem Tango. S touto hudební skupinou také vstoupil do nejširšího povědomí veřejnosti. Tango poměrně hojně vystupovalo v pozdní normalizační československé televizi v rámci různých hudebních pořadů pro mladé. Svou neotřelou, ale čím dál více popovou hudbou se skupina prosadila také v tehdejším rozhlasu. Gramofonové desky natáčela u Supraphonu. Imrich se v kapele profiloval nejen jako zpěvák, ale i jako skladatel většiny hudebních skladeb. V roce 1986 se Imrich a jeho Tango dostali na prestižní Bratislavskou lyru, se skupinou Olympic vystupovali v Ženevě; následně odjeli na turné s formacemi Klincz v Polsku, Stern Meissen v NDR a F.S.B. v Bulharsku. Po návratu ze šňůry, která byla složena ze 750 koncertů se u některých členů kapely dostavil pocit jistého vyhoření, u jiných tvůrčí nespokojenost, související s méně úspěšnými nahrávkami let 1987–1988. Na jaře 1988 se Tango rozpadlo a Imrich hledal nové angažmá.\n\nVůči popu cítil averzi, což ho nasměrovalo koncem roku 1988 nasměrovalo do metalové kapely Alarm. Její existence však neměla dlouhého trvání. Nové poměry tržní ekonomiky byly pro Imricha podobně problematické, jako pro prakticky všechny jeho tuzemské kolegy. Mezi roky 1992–1993 se sice snažil vybudovat novou skupinu pod názvem Imrich Tekkknofactory, ale okolnosti mu nepřály. Jednu chvíli žil dokonce doma ze sociálních přídavků, které rodina dostávala na děti. Mezi roky 1994 až 2000 se svou kariéru snažil opětovně nastartovat ve skupině Factory.\n\nV roce 2007 na lokální úrovni s jistým úspěchem obnovil kapelu Tango.\n\n"}
{"id": "1282155", "url": "https://cs.wikipedia.org/wiki?curid=1282155", "title": "Železniční trať Savski Marof–Kumrovec", "text": "Železniční trať Savski Marof–Kumrovec\n\nŽelezniční trať Savski Marof–Kumrovec (chorvatsky Željeznička pruga Savski Marof–Kumrovec) se nachází v severním Chorvatsku, v regionu Záhoří. Má délku 38 km.\n\nJednokolejná trať vede z obce Savski Marof u hranice se Slovinskem severním směrem až do obce Kumrovec. Její výstavba byla zahájena v roce 1956; do Kumrovce dorazila až v roce 1969. Budovala ji Jugoslávská lidová armáda. Trať je vedena údolím řeky Sutly a na celkem třinácti místech překonává slovinsko-chorvatskou státní hranici.\n\nTrať sloužila pro oficiální výpravy do obce Kumrovec, rodiště Josipa Broze Tita, kde se konala řada připomínkových akcí jugoslávských komunistů.\n\nV 80. letech 20. století byly v úseku Vukovo Selo-Kumrovec nahrazeny původní dřevěné pražce betonnovými na úseku v délce 23 km. Stavební práce následně přerušila Chorvatská válka za nezávislost v roce 1991.\n\nOd roku 2000 neslouží pro pravidelný provoz a přepravu cestujících zajišťují náhradní autobusy. Části trati procházejí modernizací a elektrizací. Stavební práce na ní byly zahájeny v roce 2004. Dělníci však několikrát zasahovali i na území Slovinska a následně jejich práce musela zastavit policejní jednotka v nedaleké Brežici. V roce 2008 byl obnoven provoz alespoň v úseku po obec Harmica. Rekonstrukci zbytku úseku trati brání pohraniční spory mezi chorvatskou a slovinskou vládou, které znemožňují stavební práce na úseku trati v délce 540 m. Některá z původních nádraží přestala plnit svojí původní úlohu a dnes slouží jako domy. Po obnově se cestovní rychlost na trati v zprovozněném úseku pohybuje mezi 60-80 km/h.\n\n"}
{"id": "1282157", "url": "https://cs.wikipedia.org/wiki?curid=1282157", "title": "Dubenec (zámek)", "text": "Dubenec (zámek)\n\nDubenec je zřícenina zámku ve stejnojmenné vesnici v okrese Příbram. Postaven byl po roce 1755 v areálu hospodářského dvora, který ve druhé polovině dvacátého století využívalo jednotné zemědělské družstvo z Dlouhé Lhoty. Zanedbání údržby vedlo k postupnému chátrání zámku. Budova je chráněna jako kulturní památka. K památkově chráněným objektům patří kromě samotného zámku také severní hospodářské křídlo s obytným domem a stájemi, jižní hospodářské křídlo s maštalí a stodolou, dvůr s ohradní zdí a zámecký park se zbytky ohradní zdi a bazénu.\n\nDubenecký zámek byl postaven ve starším poplužním dvoře po roce 1755, kdy panství patřilo Tereziánskému ústavu šlechtičen. V roce 1784 statek přešel do soukromých rukou. Někdy po tomto roce se majitelem stal šlechtic Conwoy, který panství prodal Měsíčkovi z Výškova. Další vlastníci do roku 1834 jsou neznámí. V uvedeném roce statek získal Petr de Comink, od kterého jej roku 1848 koupili manželé Karel a Marie Černí. Za nich se statek zadlužil, ale zůstal manželům až do roku 1868, kdy jeho polovinu dostala od ovdovělého Karla Černého jeho dcera Emílie Říhová. Karel Černý zemřel v roce 1873 a jeho polovina připadla vnukům Hugovi a Quidovi Říhovým. V roce 1879 proběhla veřejná dražba zadluženého statku, ve které Dubenec získal architekt Vojtěch Ignác Ullmann, který v budově nechal provést určité stavební úpravy.\n\nV roce 1889 zámek za 55 tisíc zlatých koupili manželé Vilém a Žofie Šmolkovi, ale už o šest let později jej prodali manželům Václavovi a Ludmile Wishatovým, jejichž potomkům zůstal až do roku 1949. Manžel poslední majitelky měl v zámku ještě několik let poté lékařskou ordinaci, ale později celý hospodářský areál i se zámkem získalo jednotné zemědělské družstvo Dlouhá Lhota, které budovu neudržovalo. Na konci osmdesátých let dvacátého století se zřítila část střechy a došlo k poškození obvodové zdi. Později se propadly stropy a část obvodové zdi se zřítila.\n\nJednopatrová zámecká budova má půdorys obdélníka se zaoblenými nárožími o rozměrech asi 25 × 20 metrů. Východní průčelí je zdůrazněné mělkým rizalitem s trojúhelníkovým štítem. V jeho středu se nachází vstupní portál s oválnými okny po stranách. Podobný rizalit je také na západní straně obrácené do zanedbaného parku. V severozápadním rohu budovy bývala kaple. Jako většina ostatních místností měla plochý strop se štukovým zrcadlem.\n\n"}
{"id": "1282161", "url": "https://cs.wikipedia.org/wiki?curid=1282161", "title": "Dirixka", "text": "Dirixka\n\nDirixka (\"Kavková\") je zaniklá usedlost v Praze 3-Žižkově. Stála v Seifertově ulici v místech náměstí Winstona Churchilla a Domu odborových svazů.\n\nUsedlost bývala nazývána též Dyryrka nebo Dyryrová a údajně byla spojena s usedlostí Kavková. Stála při silnici do Olšan naproti Šubrtce. Na Huberově plánu Prahy z roku 1769 je v místě, kde stála, zakresleno pobořené stavení, obnovena byla před rokem 1842. Její pozemky na východ od hlavní budovy sahaly až k rozcestí olšanské silnice (Seifertova) a cesty vedoucí k Rajské zahradě (\"U Rajské zahrady\").\n\nNa východní straně sousedila s Boudečkou, se kterou ji na konci 19. století spojil stejný osud - na pozemcích těchto dvou usedlostí byla roku 1866 postavena obecní plynárna. V té době pravděpodobně usedlost zanikla.\n\n\n\n"}
{"id": "1282162", "url": "https://cs.wikipedia.org/wiki?curid=1282162", "title": "Ostrovy Tučňáků", "text": "Ostrovy Tučňáků\n\nOstrovy Tučnáků ( , , , také se lze setkat s označením \"Guano Islands\") je historické označení několika malých neobydlených ostrůvků a skalisek v jižní části Atlantiku nacházejících při pobřeží Namibie od Velrybí zátoky po ústí řeky Orange. Název roztroušených ostrovů (nikoliv souostroví) je odvozen od výskytu tučnáků brýlových.\n\nOstrovy díky výskytu mořských ptáků bohaté na guano byly evropskými cestovateli navštěvovány od 17. století. Roku 1873 je Spojené království připojilo ke Kapské kolonii. I přes svou malou rozlohu a blízkost pobřeží, se díky tomu nestaly součástí německé jihozápadní Afriky, když po první světové válce získala mandátní správu na bývalou německou kolonií Jihoafrická unie (předchůdce Jihoafrické republiky). Když v roce 1990 získala Jihozápadní Afrika nezávislost jako Namibie, zůstaly ostrovy územím JAR. Po vyjednávání byly nakonec 28. února 1994 ostrovy předány společně s Velrybí zátokou pod namibijskou svrchovanost.\n\n"}
{"id": "1282166", "url": "https://cs.wikipedia.org/wiki?curid=1282166", "title": "Vodní elektrárna Vuzenica", "text": "Vodní elektrárna Vuzenica\n\nVodní elektrárna Vuzenica (zkratkou \"HE Vuzenica\") je jednou z vodních elektráren ve Slovinsku, která leží na řece Dráva, v občinách Vuzenica a Muta v blízkosti samotné vesnice Vuzenica. Provozuje ji společnost Dravske elektrarne Maribor.\n\nStavba vodní elektrárny započala v roce 1947. Do roku 1953 byly částečně dokončeny budovy, takže mohlo být instalováno zařízení. Stavba byla dokončena až v roce 1959. Do elektrárny byly instalovány první turbíny, zhotovené ve Slovinsku, které byly vyrobeny v podniku Litostroj.\n\nCelkový výkon elektrárny je 56 MW a ročně se vyrobí 247 milionů kWh. Pro zajištění výkonu elektrárny byla na řece vytvořena přehradní nádrž s hrází vysokou 13,8 m, která v délce 11,9 km sahá až k přehradě u vodní elektrárny Dravograd a má obsah až 7,1 milionu m³ vody.\n"}
{"id": "1282173", "url": "https://cs.wikipedia.org/wiki?curid=1282173", "title": "Diskografie Lany Del Rey", "text": "Diskografie Lany Del Rey\n\nDiskografie americké zpěvačky a skladatelky Lany Del Rey se skládá z pěti studiových alb, čtyř extended plays, dvaceti singlů a třiceti tří hudebních videí. Del Rey podepsala smlouvu s nahrávací společností 5 Points Records v roce 2007 a následující rok vydala pod jménem Lizzy Grant své debutové EP \"Kill Kill\". Své debutové studiové album \"Lana Del Ray\" vydala v lednu 2010. Album bylo po třech měsících staženo z prodeje.\n\nV roce 2011 podepsala smlouvu se Stranger Records a vydala svůj první singl \"Video Games\", který se dostal do top desítky v několika evropských zemích a dosáhl četného ocenění. Později toho roku podepsala smlouvu s Interscope Records a s Polydor Records, u nichž vydala své druhé studiové album \"Born to Die\". \"Born to Die\" dosáhlo druhého místa v americké hitparádě Billboard 200 a na prvního v mnoha částech světa včetně Austrálie, Francie, Irska a Spojeného království. Bylo to páté nejlépe prodávané album v roce 2012 s celosvětovým prodejem 3,4 milionu, z čehož jen půl milionu se prodalo ve Spojených státech Z alba vzešlo dalších pět singlů - \"Born to Die\", \"Blue Jeans\", \"Summertime Sadness\", \"National Anthem\" a \"Dark Paradise\". V červenci 2013 byl vydán Cedric Gervais remix singlu \"Summertime Sadness\", který se dostal na šesté místo v Billboard Hot 100, a stal se tak jejím prvním singlem, který se dostal ve Spojených státech do top desítky.\n\nPozději roku 2012 vydala Del Rey EP \"Paradise\" a reedici alba Born to Die nazvanou \"Born to Die: The Paradise Edition\". Z \"Paradise\" pochází dva singly: \"Blue Velvet\" a \"Ride\". Bonusová skladba \"Burning Desire\" byla použita jako promo singl. V roce 2013 složila pro filmovou adaptaci F. Scott Fitzgeraldova \"Velkého Gatsbyho\" skladbu \"Young and Beautiful\" a v roce 2014 přezpívala pro film \"Maleficent\" klasickou píseň \"Once Upon a Dream\".\n\nJejí třetí studiové album \"Ultraviolence\" bylo vydáno v létě roku 2014 a debutovalo na prvním místě ve dvanácti zemích. Z alba vyšlo pět singlů: \"West Coast\", \"Shades of Cool\", \"Ultraviolence\", \"Brooklyn Baby\" a \"Black Beauty\". Koncem července téhož roku prodalo album celosvětově přes milion kopií. V prosinci 2014 nahrála Del Rey pro film \"Big Eyes\" od Tima Burtona písně \"Big Eyes\" a \"I Can Fly\".\n\nV roce 2015 se Lana Del Rey objevila na albu \"We Fall\" od Emila Haynieho na skladbě \"Wait For Life\". Také nazpívala píseň \"Life is Beautiful\" pro trailer k filmu \"Věčně mladá\". Toho roku se také objevila na albu \"Beauty Behind the Madness\" od The Weeknd na písni \"Prisoner\", která se dostala na 47. místo v americkém Billboard 100. V září 2015 vydala své čtvrté studiové album Honeymoon, které bylo kritiky přijato velmi kladně. Album debutovalo na druhém místě v Billboard 200 a na prvním v Austrálii, Řecku a Irsku. Z alba vyšly dva singly: \"High by the Beach\" a \"Music To Watch Boys To\". K písni \"Freak\" byl vydán krátký film, který měl premiéru 9. února 2016. Písně \"Terrence Loves You\" a \"Honeymoon\" byly vydány jako promo singly. Na konci roku přezpívala píseň \"Some Things Last A Long Time\" od Daniela Johnstona pro jeho krátký film \"\"Hi How Are You Daniel Johnston\"\".\n\nV roce 2016 se Del Rey objevila na albu \"Starboy\" od The Weeknd na písních \"Party Monster\" a \"Stargirl Interlude\".\n\nV únoru 2017 vydala singl \"Love\" ze svého nadcházejícího pátého studiového alba \"Lust for Life\".\n\n"}
{"id": "1282177", "url": "https://cs.wikipedia.org/wiki?curid=1282177", "title": "Romsdalen", "text": "Romsdalen\n\nRomsdalen je údolí ležící na území norských krajů Møre og Romsdal a Innlandet. Táhne se severozápadním směrem od horského jezera Lesjaskogsvatnet k mořskému zálivu Romsdalsfjord. Je dlouhé 60 km a protéká jím řeka Rauma, podle níž dostalo jméno (původně \"Raumsdalr\"). Údolí je obklopeno pohořím Romsdalsalpane, nejvyšší hora je Store Venjetinden (1852 m), dalšími jsou Trollryggen, Romsdalshorn a Mannen. Na prudkých svazích dochází k častým sesuvům půdy a záplavám, u obce Verma byla roku 1949 vybudována vodní elektrárna. \n\nOblast je populárním turistickým cílem, nachází se zde vodopád Mongefossen, vysoký 773 m, a nejvyšší kolmá skalní stěna Evropy Trollveggen (Stěna trollů), vyhledávaná vyznavači horolezectví a BASE jumpingu. Údolím prochází železnice Raumabanen a silnice E136. Významnými městy jsou Åndalsnes a Molde, kde se nachází skanzen uchovávající ukázky původní architektury. Zdejší scenérie maloval krajinář Thomas Fearnley, děj některých svých knih do regionu zasadil Jo Nesbø. Vzhledem ke strategickému významu údolí se o ně vedly těžké boje roku 1940 v rámci Operace Weserübung.\n\n"}
{"id": "1282199", "url": "https://cs.wikipedia.org/wiki?curid=1282199", "title": "Podílové pravidlo", "text": "Podílové pravidlo\n\nPodílové pravidlo v diferenciálním počtu je vzorec používaný pro derivaci podílu dvou funkcí. Může být zapsáno takto:\n\nJestliže derivujeme funkci formula_1, která je podílem dvou funkcí:\n\na formula_3, pak derivace formula_4 je\n\nDůkaz pomocí implicitní derivace:\n\nDůkaz pomocí řetízkového pravidla:\n\nPro výpočet derivací vyšších řádů je mnohem snazší použít řetízkové pravidlo než implicitní derivaci. Výsledkem dvou implicitních derivací funkce formula_19 je formula_20 a řešením pro formula_21 je\n"}
{"id": "1282200", "url": "https://cs.wikipedia.org/wiki?curid=1282200", "title": "Don Rickles", "text": "Don Rickles\n\nDon Rickles (8. května 1926 – 6. dubna 2017) byl americký komik. Narodil se v New Yorku, jeho otec měl litevské předky, zatímco matka rakouské. Během druhé světové války sloužil v armádě. Začínal počátkem padesátých let jako stand up komik. Později hrál i v různých filmech (\"Pluj tiše, pluj hluboko\", \"Kellyho hrdinové\") a vystupoval v řadě televizních pořadů. Rovněž namluvil postavy v různých animovaných filmech (\"Havajské prázdniny\", \"Partysaurus Rex\"). Zemřel na selhání ledvin ve svém domě v Los Angeles ve věku 90 let.\n\n"}
{"id": "1282206", "url": "https://cs.wikipedia.org/wiki?curid=1282206", "title": "Petr Červenka (fotbalista)", "text": "Petr Červenka (fotbalista)\n\nPetr Červenka (* 31. července 1966) je bývalý český fotbalista.\n\nV české lize hrál za FC Svit Zlín. Nastoupil v 54 ligových utkáních a dal 2 góly. V nižší soutěži hrál i za FC Alfa Slušovice.\n\n\n"}
{"id": "1282210", "url": "https://cs.wikipedia.org/wiki?curid=1282210", "title": "Radek Skála", "text": "Radek Skála\n\nRadek Skála (* 5. listopadu 1976) je bývalý český fotbalista.\n\nV české lize hrál za FK Švarc Benešov. Nastoupil ve 2 ligových utkáních. Gól v lize nedal.\n\n\n"}
{"id": "1282213", "url": "https://cs.wikipedia.org/wiki?curid=1282213", "title": "Pavonie", "text": "Pavonie\n\nPavonie (\"Pavonia\") je rozsáhlý rod rostlin z čeledi slézovité, zahrnující okolo 250 druhů. Je rozšířen s různou četností v tropech všech kontinentů, nejvíce v Jižní Americe. Jsou to většinou keře a polokeře s jednoduchými střídavými listy. Květy jsou pravidelné, různých barev. Opyluje je většinou hmyz, některé druhy i kolibříci. Plody jsou suché a rozpadají se na nepukavé jednosemenné plůdky.\nNěkteré druhy jsou pěstovány jako okrasné rostliny, zejména pavonie mnohokvětá a její kříženec \"Pavonia x gledhillii\". Jiné druhy poskytují lýkové vlákno nebo jsou využívány v lokální medicíně.\n\nPavonie jsou přímé keře a polokeře, řidčeji i plazivé vytrvalé byliny a výjimečně i malé stromy. V odění jsou často přítomny hvězdovité chlupy.\nListy jsou střídavé, jednoduché, řapíkaté, s celistvou nebo i dlanitě členěnou čepelí a zubatým, vroubkovaným nebo výjimečně téměř celokrajným okrajem. Žilnatina může být dlanitá, zpeřená nebo od báze vícežilná.\nPalisty jsou u většiny druhů vytrvalé. Květy jsou drobné až velké, oboupohlavné, pětičetné, jednotlivé úžlabní nebo uspořádané v hroznech, latách či hlávkách. Některé druhy jsou kauliflorní. Kalich je vytrvalý, pětičetný, zvonkovitý nebo miskovitý a zakončený laloky. Mimo samotného kalicha je přítomen i kalíšek, složený ze 4 až mnoha volných nebo na bázi srostlých listenů. Koruna je kolovitá až trubkovitá, nejčastěji růžová, fialová, červená nebo žlutá, srostlá s bází tyčinek. Tyčinky jsou srostlé ve sloupek který délkou většinou nepřesahuje korunní lístky. Semeník obsahuje 5 komůrek v nichž je po 1 vajíčku. Čnělka je členěná do 10 ramen zakončených hlavatými bliznami. Plody jsou poltivé (schizokarp), rozpadající se na 5 suchých, jednosemenných, zpravidla nepukavých plůdků a podepřené vytrvalým kalichem. Plůdky mohou mít na povrchu ostny nebo různé skulptury.\n\nRod zahrnuje asi 250 druhů. Je rozšířen zejména v Latinské Americe, v menší míře i v Africe, Arábii, Madagaskaru, jižní Asii a Austrálii. Největší počet druhů (asi 160) roste v Jižní Americe, kde sahá areál na jih až po Argentinu. V USA jsou původní 3 druhy: \"Pavonia paludicola\" a \"P. spinifex\" na Floridě a \"P. lasiopetala\" v Texasu. Mimo to v některých jižních státech USA roste zdomácněle jihoamerický druh \"P. hastata\". Tento druh také široce zdomácněl ve východní Austrálii. V Africe zahrnuje areál rozšíření rodu téměř celou subsaharskou Afriku, Egypt a Arábii, v tropické Asii sahá od Pákistánu po Myanmar. Několik druhů roste na ostrovech Tichomoří. Z Číny, jihovýchodní Asie a Papuasie nejsou pavonie uváděny.\nPavonie často rostou jako polokeře v podrostu tropických deštných lesů, některé keřovité druhy jsou charakteristické pro narušená stanoviště.\n\nKvěty pavonií jsou opylovány zejména rozličných hmyzem, některé americké druhy jsou však specializovány na opylování kolibříky. Náleží mezi ně např. stromovitý druh \"P. bahamensis\" se zelenožlutými zvonkovitými květy, pocházející z Baham. Podobné květy má i \"P. paludicola\", na Karibských ostrovech jsou navštěvovány nejmenším ptákem světa, kolibříkem zvaným kalypta nejmenší (\"Mellisuga helenae\").\nPlůdky mají u mnohých druhů na vrcholu ostny a šíří se na srsti zvířat. Druh \"P. paludicola\" často roste v mangrovech a jeho plody jsou šířeny vodou.\n\nRod byl nazván na počest španělského botanika a cestovatele jménem José Antonio Pavón y Jiménez, žijícího v 18. a 19. století.\n\nRod \"Pavonia\" je v rámci čeledi slézovité řazen do podčeledi \"Malvoideae\" a tribu \"Malvavisceae\". Sesterskou větví je podle výsledků molekulárních studií rod \"Malvaviscus\". Část druhů pavonií byla v minulosti oddělována do samostatného rodu \"Goethea\".\n\nPavonie mnohokvětá (\"Pavonia multiflora\") je v tropech celého světa pěstována jako okrasný keř. Často se pod tímto názvem pěstuje kříženec s druhem \"P. makoyana\", zvaný \"Pavonia x gledhillii\". Oba druhy jsou používány také jako pokojové rostliny. Z dalších druhů se pěstuje např. zajímavě kvetoucí \"P. strictiflora\". Druh \"P. bahamensis\" sice nekvete příliš nápadně, je však vysazován v amerických zahradách, neboť přitahuje kolibříky sající nektar z květů. Některé africké druhy pavonií poskytují lýková vlákna podobná kenafu, zejména \"P. urens\" a \"P. schimperiana\".\n\nDruh \"Pavonia fruticosa\" je v Guyaně používán jako léčivá rostlina zejména při horečce a kožních onemocněních. \"P. zeylanica\" slouží v indické medicíně proti střevním parazitům a jako projímadlo, \"P. odorata\" při revmatu, trávicích potížích a jako protizánětlivý prostředek.\n\n"}
{"id": "1282217", "url": "https://cs.wikipedia.org/wiki?curid=1282217", "title": "Pyromorfit", "text": "Pyromorfit\n\nPyromorfit je minerál, fosfát olova s chlórem. Chemický vzorec pyromorfitu je Pb(PO)Cl. Je velmi blízký vzácnějšímu mimetitu (mimetesitu), v jehož struktuře je fosfor nahrazen arsenem (chemický vzorec mimetitu je Pb(AsO)Cl). Pyromorfit tvoří jehličkovité až sloupečkovité, hexagonálně omezené krystaly, v některých případech také kůry a agregáty ledvinitého tvaru s pryskyřnatým, resp. mastným až sklovitým leskem. Pro pyromorfit je typické především jeho zelené zbarvení, vyskytuje se však také v barvě žluté, oranžové, žlutooranžové, žlutohnědé, hnědé, našedlé, případně i v bezbarvé verzi. \n\nSe zelenou či hnědou barvou bývalo spojováno i starší pojmenování minerálu - například Christian Friedrich Schultze z Drážďan jej v roce 1761 označuje jako \"Grünbleierz\" či \"Braunbleierz\".  Název minerálu pyromorfit vznikl spojením řeckých výrazů pro \"oheň\" a \"tvar\". \n\nPyromorfit je sekundární minerál, který se nachází v oxidačních zónách ložisek olověných rud. Tento minerál vzniká jako výsledek přeměny galenitu v rudních žilách, vzácněji jako produkt sopečné činnosti. Může se vyskytovat ve spojení s hydroxylpyromorfitem Pb(AsO)(OH). Vznik pyromorfitu byl identifikován též v kontaminované půdě městských a průmyslových lokalit.\n\nPyromorfit se vyskytuje v oblasti nalezišť olověných rud po celém světě. Ukázkové vzorky jsou získávány z čínských nalezišť v provincii Kuej-lin, dalšími známými lokalitami jsou například Důl Les Farges v Corrèze ve Francii, Broken Hill v Austrálii, Důl Ogoya na japonském ostrově Honšú, Důl Llechwedd Helyg Mine v Pen-bont Rhydybeddau ve Walesu nebo Důl Bunker Hill v districtu Coeur d'Alene v Shoshone County v americkém Idahu a mnohé další. \n\nV České republice se pyromorfit nalézá v místech výskytu olověných rud. Známými lokalitami jsou Oloví u Karlových Varů, Příbram (bývalý Důl Řimbaba ve Vysoké Peci, místní části Bohutína), západočeské Stříbro a jeho okolí, Horní Benešov a Nová Ves u Rýmařova v okrese Bruntál a krkonošský Harrachov v Libereckém kraji.\n\n\n"}
{"id": "1282220", "url": "https://cs.wikipedia.org/wiki?curid=1282220", "title": "Roxy", "text": "Roxy\n\nRoxy může být:\n\n"}
{"id": "1282222", "url": "https://cs.wikipedia.org/wiki?curid=1282222", "title": "Multikulturní výchova", "text": "Multikulturní výchova\n\nMultikulturní výchova či multikulturní vzdělávání je soubor pedagogických strategií a materiálů, reagujících na rostoucí etnickou a kulturní pestrost současného západního světa. Multikulturní výchova poskytuje studentům a studentkám znalosti o historii, kultuře a přínosu různých skupin lidí v pluralitní společnosti. Čerpá poznatky z mnoha různých oborů, včetně etnických studií a ženských studií, ale také reinterpretuje obsah ze souvisejících vědních oborů.\n\nMultikulturní vzdělávání, také chápané jako způsob výuky, podporuje zásady, jako je sociální začleňování, rozmanitost, demokracie, získávání dovedností, zvídavost, kritické myšlení, hodnotu různých perspektiv, a sebereflexi. Podporuje studenty, aby přinášeli specifika svých kultur do třídy, a tak umožňovali učitelům podporovat intelektuální, sociální a emocionální zrání dětí.\n\nBylo zjištěno, že multikulturní vzdělávání je účinné při výchově dětí z přistěhovaleckých rodin. Je počítáno mezi reformní hnutí usilující o transformaci tradičních škol. Transformace v této souvislosti vyžaduje změnu všech charakteristik školy včetně strategií výchovy, postojů učitelů, výukových materiálů, metod hodnocení, poradenství a učebních stylů. Multikulturní výchova se zabývá také tím, jak sami studenti pomáhají společnosti.\n\n"}
{"id": "1282238", "url": "https://cs.wikipedia.org/wiki?curid=1282238", "title": "Benjamin Peterson", "text": "Benjamin Peterson\n\nBenjamin Lee Peterson (* 27. července 1950 Cumberland, USA) je bývalý americký zápasník, volnostylař. V roce 1972 vybojoval zlato a v roce 1976 bronz na olympijských hrách. V roce 1973 vybojoval bronz na mistrovství světa a v roce 1975 zvítězil na Panamerických hrách. V roce 1973 a 1979 vybojoval stříbro a v roce 1980 zlato na Světovém poháru. Od roku 1976 se věnoval trenérské práci. Civilním povoláním byl architekt. Zápasu se věnoval také jeho bratr John.\n\n"}
{"id": "1282244", "url": "https://cs.wikipedia.org/wiki?curid=1282244", "title": "Vojtěch Trojan", "text": "Vojtěch Trojan\n\nVojtěch Trojan (* 18. srpna 1999 Liberec) je český reprezentant ve sportovním lezení (lezení na obtížnost a bouldering), mistr ČR, juniorský mistr ČR a vítěz Českého poháru mládeže v lezení na obtížnost dřívější člen horolezeckého oddílu \"HO Komorní výtah Liberec\" s trenérkou Eliškou Karešovou.V roce 2015 Vojtěch spadl z výšky 8 metrů v Jablonecké Makak aréně po špatném navázání lana utrpěl spoustu zranění ale ze všeho se bez velkých následků dostal. Nyní trénuje samostatně. Vojtěch na přelomu roku 2018 a 2019 vylezl Španělské 9a(11 UIAA) \"A muerte\" v Siuraně (1 měsíc po vítězství MČR v boulderingu). V září roku 2019 potom vylezl Der Heilige Gral (9a) Ve Frankenjuře po neuvěřitelných 30 dnech pokusování.\n\n\n"}
{"id": "1282247", "url": "https://cs.wikipedia.org/wiki?curid=1282247", "title": "Stelian Morcov", "text": "Stelian Morcov\n\nStelian Morcov (* 1. listopadu 1951 Azuga, Rumunsko) je bývalý rumunský zápasník, volnostylař. V roce 1976 vybojoval bronz na olympijských hrách a na mistrovství Evropy. V roce 1975 obsadil páté místo na mistrovství světa.\n\n"}
{"id": "1282249", "url": "https://cs.wikipedia.org/wiki?curid=1282249", "title": "Burrito", "text": "Burrito\n\nBurrito je pokrm charakteristický pro mexickou kuchyni (zejména v severní části země) a její modernizovanou variantu v USA, nazývanou Tex-Mex. Je tvořen tortillou, na kterou se umístí náplň a zaroluje do podoby válce, jehož konce jsou (na rozdíl od obyčejného tortillového \"wrapu\") založeny, aby se uvnitř drželo teplo a kousky náplně nevypadávaly. Hotové burrito se obvykle ještě zapéká nebo smaží (tato úprava má název \"chimichanga\"). Burrito se zpravidla prodává jako rychlé občerstvení do ruky, existuje však také varianta zvaná \"wet burrito\", která se přelije pálivou omáčkou a servíruje na talíři s příborem.\n\nNáplň burrita je tvořena orestovaným nebo grilovaným masem (hovězím, vepřovým nebo kuřecím) nakrájeným na nudličky a vařenými rozmačkanými fazolemi (\"frijoles refritos\"), může se přidat také vařená rýže, kukuřice, rajčata, hlávkový salát nebo strouhaný sýr, k dochucení podle vkusu zákazníka slouží koriandr setý, chilli paprička, zakysaná smetana nebo omáčky guacamole, salsa a mole poblano. V okolí Santa Fe se připravuje tzv. snídaňové burrito, plněné míchanými vajíčky a slaninou nebo klobásou.\n\nPokrm údajně vynalezl v roce 1910 ve městě Ciudad Juárez místní restauratér Juan Mendez. Název Burrito znamená ve španělštině doslova „oslík“, protože jídlo svým tvarem připomíná balíky převážené na oslím hřbetě. Používá se také označení \"taco de harina\": taco je podobný pokrm, v němž se používá placka z kukuřičné mouky, kdežto burrito se balí do tortilly z mouky pšeničné. Taco se liší také tím, že je menší a nemá uzavřený tvar.\n\nPodle této speciality se pojmenovala americká countryrocková skupina The Flying Burrito Brothers.\n"}
{"id": "1282251", "url": "https://cs.wikipedia.org/wiki?curid=1282251", "title": "Dělnická pekárna v Liberci", "text": "Dělnická pekárna v Liberci\n\nPekárna v Hanychovské ulici v Liberci je soubor industriálních objektů postavený v letech 1910–1911 vídeňským architektem Hubertem Gessnerem pro společnost \"Reichenberger Arbeitbäckerei GmbH\". Komplex byl doplněn přístavbou z roku 1919 dle projektu architekta Richtera. Objekty jsou od roku 1958 zapsány v seznamu kulturních památek.\n\n"}
{"id": "1282257", "url": "https://cs.wikipedia.org/wiki?curid=1282257", "title": "Radnice v Allersbergu", "text": "Radnice v Allersbergu\n\nRadnice v Allersberg je stavba v Allersbergu, zemský okres Roth (Bavorsko), stojící na Marktplatz 1. Byla postavena kolem roku 1730. Je chráněnou památkou. \n\nV barokní budově sídlil okresní soud, pak škola a od roku 1950 radnice obce. Patrová budova má štít, využité podkroví a sedlovou střechu. Stojí v nadmořské 387 metrů nad mořem.\n"}
{"id": "1282258", "url": "https://cs.wikipedia.org/wiki?curid=1282258", "title": "Horst Stottmeister", "text": "Horst Stottmeister\n\nHorst Stottmeister (* 7. ledna 1948 Stendal, NDR) je bývalý východoněmecký zápasník, volnostylař, mistr Evropy a vicemistr světa. \n\nDvakrát startoval na olympijských hrách, v obou případech obsadil 4. místo. V roce 1972 startoval v kategorii do 82 kg, v roce 1976 v kategorii do 90 kg. Třikrát, v roce 1971, 1973 a 1975, vybojoval stříbro na mistrovství světa. V roce 1970 a 1975 vybojoval zlato, v roce 1973 stříbro, v roce 1974 bronz a v roce 1969 páté místo na mistrovství Evropy.\n\n"}
{"id": "1282267", "url": "https://cs.wikipedia.org/wiki?curid=1282267", "title": "Chemický útok v Chán Šajchúnu", "text": "Chemický útok v Chán Šajchúnu\n\nChemický útok v Chán Šajchúnu se odehrál 4. dubna 2017 kolem 6.30 hodin ráno po náletu syrského vládního letectva na město Chán Šajchún v provincii Idlib. Ve městě ovládaném povstalci z teroristické islamistické organizace Haját Tahrír aš-Šám po náletu v důsledku otravy chemickou bojovou látkou zemřelo nejméně 87 lidí (některé zdroje uvádějí až 100), mezi nimi i mnoho dětí, a další nejméně čtyři stovky jich byly zraněny. Podle zdravotníků, kteří v oblasti útoku působili, a očitých svědků byly při náletu použity dvě chemické látky, sarin a chlor. Na místo byla vyslána skupina Organizace pro zákaz chemických zbraní, která měla vyšetřit, zda došlo k použití chemických zbraní. Dle výsledku testů tří zabitých a 7 přeživších došla Organizace pro zákaz chemických zbraní k závěru, že k útoku byl použit sarin nebo sarinu podobná látka.\n\nV září 2017 komise OSN pro vyšetřování válečných zločinů potvrdila, že za útok za použití bojového plynu sarin nese odpovědnost nálet letounu Suchoj Su-22 Syrských arabských vzdušných sil, čímž došlo ke spáchání válečných zločinů použití chemických zbraní a úmyslného vedení útoků proti civilnímu obyvatelstvu a porušení Úmluvy o chemických zbraních. Následný nálet na město v 11.30 pak zahrnoval i útok syrského či ruského letectva kazetovou municí na nemocnici a sanitky, kde byla poskytována lékařská pomoc obětem chemického útoku, čímž byly spáchány válečné zločiny úmyslného útoku na chráněné objekty a úmyslného útoku vedeného proti zdravotnickým jednotkám a transportům.\n\nSpojené státy a další západní státy z chemického útoku obvinily vládu Bašára Asada.\nPodle britského ministra obrany Michaela Fallona nese vinu za chemický útok v Chán Šajchúnu a smrt civilistů Rusko, coby nejdůležitější stoupenec režimu syrského prezidenta Bašára Asada. Sýrie podle něho potřebuje takovou vládu, v níž Asad nebude hrát žádnou roli. V odvetu za tento čin nařídil americký prezident Donald Trump raketový útok proti syrské letecké základně Šajrát, odkud údajně startovala syrská letadla k bombardování Chán Šajchúnu. Útok provedly 6. dubna 2017 torpédoborce USS \"Ross\" a USS \"Porter\", které vypálily 59 střel s plochou dráhou letu Tomahawk.\n\nPodle syrské vlády a Ruska prý pocházely chemikálie ze skladu povstalců, jenž po vládním náletu vybuchl. Ti ale tuto variantu odmítli s tím, že žádnou z použitých látek nejsou schopni vyrobit. Dle emeritního profesora Massachusettského technologického institutu Theodora Postola dostupné údaje ukazují na výbuch nastraženého zařízení. Jeho tvrzení jsou rozšiřována ruskou státní televizní stanicí RT. Postol nedisponuje vzděláním v oboru chemie a později vyšlo najevo, že svá tvrzení vztahující se k této oblasti převzal od proasadovské youtuberky Maram Susli. Chán Šajchún v době útoku ovládali povstalci z koalice Tahrír aš-Šám (bývalá fronta an-Nusra), jež sdružuje skupiny napojené na Al-Káidu. Syrský prezident Bašár Asad prohlásil, že „chemický útok byl vykonstruován Západem pro ospravedlnění jeho útoku proti Sýrii.“ Komise OSN pro vyšetřování válečných zločinů ve své zprávě ze září 2017 uvedla, že tvrzení o skladu s chemikáliemi bylo vykonstruované a nebylo nijak podloženo.\n\nVe středu 5. dubna se kvůli útoku sešla Rada bezpečnosti OSN. Navrhovaná rezoluce S/2017/315, vypracovaná Spojenými státy, Francií a Británií, po syrském režimu požadovala, aby plně spolupracoval s mezinárodními vyšetřovateli. Zároveň hrozila sankcemi v případě potvrzení, že v Sýrii byly k útoku použity otravné látky. Znění rezoluce však odmítlo Rusko, které je označilo za „nepřijatelné“ a „nezakládající se na věrohodných údajích“. Kvůli ruskému vetu nebyla rezoluce přijata.\n"}
{"id": "1282268", "url": "https://cs.wikipedia.org/wiki?curid=1282268", "title": "Im Tong-hjon", "text": "Im Tong-hjon\n\nIm Tong-hjon, hangulem 임동현, anglickou transkripcí Im Dong-hyun (* 12. května 1986 Čchungdžu) je jihokorejský lukostřelec, dvojnásobný olympijský vítěz, který byl také světovým rekordmanem a strávil 622 dní na čele mužského žebříčku Světové lukostřelecké federace. Do světové špičky tohoto sportu pronikl navzdory zdravotnímu handicapu: jeho zraková ostrost činí dvacet procent na pravém oku a deset procent na levém oku, což splňuje oficiální definici slepoty, a při střelbě se orientuje pouze pomocí svalové paměti.\n\nS jihokorejským mužským družstvem získal zlatou medaili na olympiádě 2004 a 2008, v roce 2012 skončil jeho tým na třetím místě. V soutěži jednotlivců vytvořil roku 2004 v kvalifikaci světový rekord nástřelem 687 bodů, ale pak vypadl ve čtvrtfinále. V osmifinále pak skončil v roce 2008 i 2012, kdy v kvalifikaci vylepšil světový rekord na 699 bodů. Na mistrovství světa v lukostřelbě vyhrál individuální soutěž v roce 2007, v letech 2003, 2007 a 2009 a 2011 byl členem vítězného družstva. Také vyhrál Světový pohár v lukostřelbě 2008, Univerziádu 2011 a Asijské hry v letech 2002 (družstva), 2006 (družstva i jednotlivci) a 2010 (družstva).\n\n"}
{"id": "1282271", "url": "https://cs.wikipedia.org/wiki?curid=1282271", "title": "Radnice v Gredingu", "text": "Radnice v Gredingu\n\nRadnice v Gredingu je stavba v Gredingu, zemský okres Roth (Bavorsko), stojící na Marktplatz 11. Byla postavena roku 1699. Je chráněnou památkou. Stojí na místě radnice, která byla vypálena švédskými vojáky roku 1633.\n\nBarokní budova je patrová, s velkým štítem a sanktusníkem. Byla pravděpodobně postavena dvorním architektem Jakobem Engelem. V letech 1935 až 1937 proběhla její rekonstrukce pod vedením Fritze Mayera. Na fasádě je erb prince biskupa Johanna Martina von Eyb (1697-1704), protože Greding patřil až do sekularizace v roce 1803 pod biskupství Eichstätt.\n"}
{"id": "1282273", "url": "https://cs.wikipedia.org/wiki?curid=1282273", "title": "Kostel svatého Michaela archanděla (Horní Kounice)", "text": "Kostel svatého Michaela archanděla (Horní Kounice)\n\nKostel svatého Michaela archanděla je římskokatolický chrám v obci Horní Kounice v okrese Znojmo. Je chráněn jako kulturní památka České republiky. Je farním kostelem farnosti Horní Kounice.\n\nHornokounická farnost je velice stará, její počátky souvisí se založením komendy řádu johanitů v obci kolem roku 1150. Johanité zde vystavěli kostel a měli zde i špitál. Komenda zanikla pravděpodobně v husitských válkách.\nKostel má pozdně románské jádro z poloviny 13. století. Kolem roku 1673 byla přistavěna sakristie. Původně plochostropá loď byla na konci 18. století zaklenuta a prodloužena, prolomena okna a přistavěna věž. Roku 1845 byla zvětšena sakristie.\nRoku 1818 byla nově zastropena loď. \n\nV roce 2010 probíhaly velké opravy kostela (byly prováděny výkopy kolem vnějších zdí kvůli odvlhčení, uvnitř kostela byla provedena sanace zdí, kostel dostal novou elektroinstalaci, ozvučení a topení v lavicích). Zároveň byly restaurovány nejvíce poškozené stropní fresky. V roce 2011 byly opraveny varhany a restaurována freska Panny Marie s Ježíškem z roku 1795, pocházející od malíře Josefa Winterhaltera. V roce 2012 byly v kostele dokončeny opravy stropních maleb andělů.\n\nJedná se o jednolodní stavbu s odsazeným kněžištěm, k níž přiléhá protáhlá obdélníková sakristie a v ose západního průčelí předstupuje hranolová věž. Hladké fasády jsou prolomeny úzkými okny s půlkruhovým záklenkem. Vstup do kostela je podvěžím. Sál je zaklenut pruskými klenbami mezi pasy. Stará část sakristie je zaklenuta valeně s dotýkajícími se výsečemi.\n\nNa hlavním oltáři je obraz archanděla Michaela od Josefa Winterhaldera mladšího. Volně umístěná pozdně gotická dřevořezba Krista na kříži pochází z počátku 16. století. Ve věži je zavěšen zvon z vlysem datovaný k roku 1476.\n"}
{"id": "1282276", "url": "https://cs.wikipedia.org/wiki?curid=1282276", "title": "Symfonie č. 7 (Bruckner)", "text": "Symfonie č. 7 (Bruckner)\n\nSymfonie Č. 7 E dur Antona Brucknera (WAB 107) je jednou z jeho nejznámějších symfonií. Napsal ji mezi roky 1881 a 1883 a revidoval v roce 1885. Dílo je věnováno Ludíkovi II. Bavorskému. Premiéru pod taktovkou Arthura Nikische provedl Orchestr Gewandhausu v opeře v Lipsku dne 30. prosince 1884, a toto provedení přineslo Brucknerovi největší úspěch jeho života. Symfonie bývá někdy označována jako \"Lyrická\", i když označení není skladatelovo vlastní a používá se zřídka.\n\nSymfonie má čtyři věty:\n\nTato verze byla provedena na premiéře. Bohužel přežila pouze v jednom autorském rukopise, který obsahuje i pozdější změny zanesené Brucknerem a dalšími, takže přesný obsah této verze je ztracen. Tato verze nebyla publikována.\n\nNěkteré změny byly provedeny po premiéře roku 1884, ale před první publikací Gutmannem v roce 1885. Má se obvykle za to, že Nikisch, Franz Schalk a Ferdinand Löwe měli významný vliv na tuto edici, ale je sporné, do jaké míry tyto změny byly schváleny Brucknerem. Změny se většinou týkají tempa a instrumentace.\n\nRobert Haas se pokusil odstranit vliv Nikische, Schalke a Löweho a vrátit se k Brucknerovu původnímu pojetí symfonie. Haas použil materiál rukopisu z roku 1883, ale protože tento opis zahrnuje také pozdější změny, hodně z jeho práce bylo založeno na dohadech. Nejvýraznějším prvkem Haasovy edice je absence činelů, trianglu a tympánů v pomalé větě: Haas tvrdil, že Bruckner se rozhodl vynechat bicí, což hudební vědec Benjamin Korstvedt považuje za \"nepravděpodobné\".\n\nLeopold Nowak zachoval většinu změn Gutmannov edice z roku 1885, včetně bicích. Přetiskl změny tempa z Gutmanna, ale umístil je do závorek. Některá nastudování symfonie na základě tohoto vydání vynechávají činely ve vyvrcholení pomalé věty, i když je text obsahuje.\n\nPro komorní soubor (sestávající z 2 houslí, violy, violoncella, kontrabasu, klarinetu, lesního rohu, klavíru pro čtyři ruce a harmonia) symfonii v roce 1921 aranžovali studenti a spolupracovníci Arnolda Schönberga pro vídeňskou „Společnost pro soukromá hudební vystoupení“: Hanns Eisler (1. a 3. věta), Erwin Stein (2. věta), a Karl Rankl (3 věta). Spolek však zanikl ještě před uvedením této verze, a ta měla premiéru až o více než 60 let později.\n\nSymfonie vyžaduje následující orchestr:\nPoužity jen v 2. a 4. větě. Pokud Wagnerovy tuby nejsou k dispozici, jsou někdy nahrazeny eufonii.\n\nS výjimkou třetí věty, kde je použití tympánů významné, je využití bicích v symfonii jen velmi omezené. \n\nPrvní komerční záznam provedl Oskar Fried s Orchestrem Berlínské státní opery v roce 1924 pro Polydor. Spolu s Čtvrtou je \"Sedmá \"nejvíce populární Brucknerovou symfonií jak v koncertní síni, tak na záznamu.\n\nHerbert von Karajan Sednou naposledy nahrál s Vídeňskými filharmoniky 23. dubna 1989, tři měsíce před svou smrtí, pro Deutsche Grammophon na základě Haasova vydání z roku 1885. Norman Lebrecht tuto nahrávku vybral jako čislo 80 v seznamu 100 nejlepších nahrávek, a popsal ji jako \"lidštější a zranitelnější\" než Karajanovu starší berlínskou nahrávku. Roku 1999 v recenzi nahrávky Kurta Sanderlinga kritik David Hurwitz uvedl jako referenční nahrávky Brucknerovy Sedmé ty od Eugena Jochuma z roku 1976 Bernarda Haitinka z roku 1978, Karajana z roku 1989 a Güntera Wanda z roku 1999. Stephen Johnson preferuje nahrávku Karla Böhma s Vídeňskými filharmoniky, s tím, že Böhm vyvažuje \"jasné formální porozumění s plynulejším, pružnějším přístupem k frázování.\" Drtivá většina moderních nahrávek používá vibrato u smyčců, významnou výjimkou je nahrávka Rogera Norringtona se Stuttgartským rádiovým symfonickým orchestrem.\n"}
{"id": "1282277", "url": "https://cs.wikipedia.org/wiki?curid=1282277", "title": "Kostel svaté Kunhuty (Hostěradice)", "text": "Kostel svaté Kunhuty (Hostěradice)\n\nKostel svaté Kunhuty je římskokatolický chrám v obci Hostěradice v okrese Znojmo v Jihomoravském kraji. Je chráněn jako kulturní památka České republiky. Je farním kostelem farnosti Hostěradice. \n\nPrvní písemné zmínky o Hostěradicích pocházejí z přelomu 12. a 13. století, kdy obec patřila pod správu louckého kláštera. V roce 1237 část Hostěradic dostal od krále Václava I. Řád německých rytířů, kteří zde měli svou komendu. Kostel se začal budovat ve 13. století jako součást komendy řádu. Podle pamětního nápisu na nároží byla zahájena stavba věže roku 1421, stavba však byla přerušena a dokončena kolem roku 1500. Koncem patnáctého století byla zbořena jižní loď a vybudována dvoulodní kaple. Současně byly zaklenuty hlavní a severní loď. Němečtí rytíři zde působili až do roku 1486. \n\nZřejmě kolem roku 1530 v souvislosti se zřízením vnějšího schodiště na věž bylo zaklenuto podvěží, vybudována kruchta a zřízeny boční vstupy. Přibližně na přelomu 16. a 17. století bylo zvýšeno obvodní zdivo nad kaplí, zaklenuto kněžiště, prolomena nová okna a vyzděny štíty kostela. V průběhu třicetileté války kostel dvakrát vyhořel. Ve druhé polovině 18. století byla přistavěna márnice, v 19. století pak depozitář s oratoří.\n\nJedná se o jednolodní stavbu s nepatrně odsazeným kněžištěm, k jehož severní zdi přiléhá hranolová věž se sakristií v podvěží. K hlavní lodi se přimyká na severní straně boční loď, na jižní straně dvoulodní kaple a krček s jižní předsíní. Kněžiště je opatřeno na nárožích opěrnými pilíři. Hladké fasády jsou prolomeny renesančními okny s půlkruhovým záklenkem. Kněžiště je zaklenuto valeně s výsečemi. Patky klenby dosedají v koutech na jehlancové konzoly, na bocích na konzoly s hlavicemi zdobnými plastickými bobulemi a dubovými listy. V severní zdi je lomený portál s kamenným ostěním zkoseným na hraně do patky. Kněžiště se otevírá do hlavní lodi zděným lomeným vítězným obloukem. Loď je zaklenuta valeně s výsečemi.V západní části je hudební kruchta, která je podklenuta v rozsahu hlavní lodi žebrovou sítí. \n\nKostel je registrován mezi ohroženými památkami, neboť zde došlo k havárii síťové klenby prostřední lodi. Z klenby se zřítila část jednoho gotického žebra a další stavební prvky jsou uvolněné. Také byly zaznamenány ztráty historických omítek na fasádě kostela.\n\nBaldachýnový hlavní oltář pochází z doby kolem roku 1780. V severní předsíni je umístěno torzo kamenných Božích muk z poloviny 16. století. Ciborium bylo zhotoveno roku 1631. Ve věži je zavěšen zvon s reliéfy Zvěstování, Kristova křtu, Ukřižování a Zmrtvýchvstání. Ulitý byl roku 1606.\n"}
{"id": "1282284", "url": "https://cs.wikipedia.org/wiki?curid=1282284", "title": "Kostel svatého Petra a Pavla (Řeporyje)", "text": "Kostel svatého Petra a Pavla (Řeporyje)\n\nKostel svatého Petra a Pavla v Řeporyjích je římskokatolický filiální kostel v barokním slohu s původní románskou věží. Nachází se mírně vyvýšeném místě a tvoří tak dominantu jižní části Řeporyjského náměstí v Praze 5-Řeporyjích. Náleží do správy farnosti u kostela Stětí sv. Jana Křtitele v Ořechu.\n\nSoučasná barokní podoba kostela s novým kněžištěm z roku 1772 je dílem architekta Antonína Schmidta. Z původní románské stavby z 12. století v místě dnešního kostela se zachovala hranolová věž a západní apsida, jež byly zakomponovány do barokní stavby. \n\nV letech 1900-1901 proběhla rekonstrukce kostela vedená Františkem Machem. \n\nV letech 1909-12 zde jako duchovní působil spisovatel Jindřich Šimon Baar.\n\n"}
{"id": "1282285", "url": "https://cs.wikipedia.org/wiki?curid=1282285", "title": "Bělkovice", "text": "Bělkovice\n\nBělkovice jsou vesnice, dnes součást obce Bělkovice-Lašťany v okrese Olomouc. Tvoří jednu ze dvou základních sídelních jednotek této obce. Bělkovická náves se nachází jižně od Trusovického potoka, který obcí protéká.\n\nPoprvé jsou Bělkovice zmiňovány roku 1238 v listině krále Václava, v níž se se uvádí jako přídomek (\"Rathiborius de Belchowicz\"). V jejich blízkosti vedla Jívovská cesta, pokračující dále Nízkým Jeseníkem, u níž o něco severněji byl postaven hrad Tepenec. K roku 1269 Bělkovice patřily klášteru Hradisko, později olomoucké kapitule, která je v roce 1323 postoupila olomouckému biskupství. V roce 1527 získaly vlastní pečeť. Po zrušení patrimoniální správy v roce 1848 spadaly jako samostatná obec pod okres Olomouc, po roce 1921 pod okres Olomouc-venkov (sousední Lašťany naproti tomu patřily do okresu Šternberk). V roce 1960 byly spojeny s blízkými Lašťany v jednu obec Bělkovice-Lašťany, která je od té doby součástí okresu Olomouc.\n"}
{"id": "1282286", "url": "https://cs.wikipedia.org/wiki?curid=1282286", "title": "Lašťany", "text": "Lašťany\n\nLašťany jsou vesnice, dnes součást obce Bělkovice-Lašťany v okrese Olomouc. Tvoří jednu ze dvou základních sídelních jednotek této obce. Lašťanská náves se nachází severně od Trusovického potoka, který obcí protéká.\n\nNa návsi stojí kaple svatého Floriána, na křižovatce u hlavní ulice kaple Panny Marie Lurdské.\n\nPoprvé jsou Lašťany zmiňovány v roce 1078, kdy je kníže Ota I. Olomoucký daroval nově založenému klášteru Hradisko. Po zrušení kláštera v roce 1784 je spravoval státní náboženský fond a v roce 1825 je koupil hrabě Filip Ludvík Saint Genois. Ovšem už po roce 1848 po skončení patrimoniální správy se staly samostatnou obcí v politickém a soudním okrese Šternberk (sousední Bělkovice naproti tomu patřily do okresu Olomouc-venkov). V roce 1960 byly spojeny s blízkými Bělkovicemi v jednu obec Bělkovice-Lašťany, která je od té doby součástí okresu Olomouc.\n\nRodákem z Lašťan byl Josef Bryks, voják, letec a účastník protinacistického odboje.\n"}
{"id": "1282291", "url": "https://cs.wikipedia.org/wiki?curid=1282291", "title": "Trusovice", "text": "Trusovice\n\nTrusovice jsou bývalá obec, nyní katastrální území obce Bohuňovice v Olomouckém kraji, okres Olomouc. Rozkládají se na jihu obce okolo Trusovického potoka.\n\nPrvní písemná zmínka o vsi pochází z roku 1370 (\"Trussowicz\"). Patřila až do vzniku obecních samospráv v roce 1850 olomoucké kapitule, poté spadala podobně jako Moravská Loděnice do politického okresu Olomouc-venkov (naproti tomu Bohuňovice patřily do okresu Šternberk). Trusovice měly od roku 1674 právo pečeti, první dochovaný otisk je ale až z roku 1749. Třicetiletá válka obec asi více nezasáhla, podle lánových rejstříků zde bylo celkem 14 usedlostí a žádná z nich opuštěná. Hospodařilo zde tehdy sedm středních rolníků, tři malorolníci a čtyři domkáři. V roce 1758 ji ale vypálili Prusové.\n\nFungoval zde obecní špitál a chudobinec, ve 30. letech 20. století byla z důvodu častých záplav regulována Trusovka. Politicky se v Trusovicích za první republiky organizovali lidovci, agrárníci a sociální demokraté. Kulturně byli nejvíce činní členové místního sboru dobrovolných hasičů, který se roku 1943 odtrhl od bohuňovického. Provozovali ochotnické divadlo, pořádali plesy, dožínky, silvestrovské zábavy apod. Opětovně se stali součástí jednotného sboru, podobně jako místní JZD (původně zemědělské strojní družstvo) jednoho družstva v roce 1960, kdy došlo ke sloučení Bohuňovic, Moravské Loděnice a Trusovic v jednu obec.\n"}
{"id": "1282292", "url": "https://cs.wikipedia.org/wiki?curid=1282292", "title": "Tereza Čapková", "text": "Tereza Čapková\n\nTereza Čapková (* 24. července 1987 Příbram, Československo) je česká běžkyně. Původně se zaměřovala na tratě 800 a zejména 1500 metrů, později přešla k silničním závodům.\n\nV běhu na 1500 metrů doběhla sedmá na mistrovství světa juniorů v Pekingu v roce 2006, stejné umístění vybojovala i na univerziádě v Šen-čenu v roce 2011. Na mistrovství Evropy v Helsinkách v roce 2012 doběhla opět na 7. místě, ale díky pozdější diskvalifikaci prvních čtyř závodnic nakonec získala po pěti letech bronzovou medaili. V roce 2012 také startovala na olympijských hrách v Londýně, kde nepostoupila z rozběhu. Osmkrát vybojovala titul mistrně republiky.\n\n"}
{"id": "1282315", "url": "https://cs.wikipedia.org/wiki?curid=1282315", "title": "Chán Šajchún", "text": "Chán Šajchún\n\nChán Šajchún je město v guvernorátu Idlib. Město se nachází ve výšce 350 metrů nad mořem. V roce 2011 mělo populaci 52 972. Leží na hlavní spojnici mezi Aleppem a Damaškem.\n\n"}
{"id": "1282316", "url": "https://cs.wikipedia.org/wiki?curid=1282316", "title": "Mníšek nad Popradom", "text": "Mníšek nad Popradom\n\nMníšek nad Popradom je obec na Slovensku v okrese Stará Ľubovňa v Prešovském kraji na úpatí Ľubovnianské vrchoviny. Severní hranici katastru tvoří řeka Poprad, která je zároveň státní hranicí s Polskem.\n\nDnešní obec vznikla sloučením částí Mníšek, Káče, Medzibrodie, Pilhov a Pilhovčík. První písemná zmínka o obci, která vznikla v blízkosti kláštera je v listině hradního panstva Plaveč z roku 1323. Římskokatolický kostel Povýšení svatého Kříže byl postaven v obci koncem 80. let 18. století, ale v roku 1813 jej zničila velká povodeň. Současný kostel byl obnoven v roku 1872.\n\nObcí prochází silnice č. 68 směřující ze Staré Ľubovne na hraniční přechod s Polskem.\n\n"}
{"id": "1282318", "url": "https://cs.wikipedia.org/wiki?curid=1282318", "title": "Klášter augustiniánů kanovníků (Prostějov)", "text": "Klášter augustiniánů kanovníků (Prostějov)\n\nZaniklý klášter augustiniánů kanovníků v Prostějově (zasvěcen Navštívení Panny Marie u Alžběty v horách) byl založen roku 1391 a zničen během husitských válek.\n\nAugustiniánský klášter v Prostějově založil Petr I. z Kravař listinou datovanou dne 1. listopadu 1391. Záměrem bylo pozvednutí kulturní úrovně města. Při založení měla kanonie 13 členů včetně probošta. Řeholníkům byla svěřena škola a městská fara s kostely sv. Petra (dnes sv. Petra a Pavla) a sv. Kříže. Druhý zmiňovaný kostel byl zničen za válek moravských markrabat na přelomu 14. a 15. století.\nGotický klášter a kostel zasvěcený Navštívení Panny Marie u Alžběty v horách byl vystavěn v oblasti bývalé tvrze. Stavba byla z kamene a měla sloužit jako úkryt prostějovským měšťanům v čase nebezpečí. Některé části se dochovaly do dnes a lze je považovat za jedny z nejstarších v okrese. V 30. letech 15. století připadlo plumlovské panství Petrovi Strážnickému z Kravař, který se hlásil k husitství, ale zároveň uznával českého krále Zikmunda Lucemburského. Po tom, co se účastnil bojů proti olomouckému biskupovi Janu Železnému, zavládla v Prostějově protikatolická atmosféra. Za této vyhrocené situace odešli augustiniáni spolu s dalšími katolickými obyvateli do nedaleké Olomouce. U Petra Strážnického si uschovali majetek v hodnotě 600 hřiven. Klášter a kostel podlehl husitům. Zachovalo se jen obvodní zdivo a několik zřícenin, na kterých vyrostly další stavby. Po husitských válkách se Prostějov hlásil k utrakvismu, v klášterní kapli (dnešní presbytář kostela Povýšení sv. Kříže) se sloužily utrakvistické mše. De jure zůstával klášter augustiniánskému řádu, na jeho opravu ovšem scházely prostředky a souhlas pánů z Kravař. Poslední administrátor prostějovského kláštera Jan II. přenechal veškerý majetek pánům z Pernštejna. Po tomto převodu majetku nechali Pernštejnové klášter utrakvistům, kteří místo po napomenutí přestavovali 66 let. Zachován zůstal gotický vzhled, loď byla obohacena o fresky a interiér zdobil gotický hlavní oltář a dva boční oltáře. Později přestavili i kapitulní síň na kapli, která je dnes zasvěcena Nejsvětější Trojici a slouží ke katolickým bohoslužbám. Kostel vlastnili utrakvisté do roku 1622, kdy ho Karel z Lichtenštejna vrátil katolické církvi.\n\nAugustiniáni kanovníci, stejně jako augustiniáni poustevníci, přejali ve 14. století snahu o nápravu církve. Avignonské papežství tehdy znamenalo prudký vzestup světské moci, bohatství a kulturní úrovně církve, na druhé straně však prohloubilo morální krizi. Jedním z nápravných směrů bylo devotio moderna jehož českým propagátorem se stal pražský biskup Jan z Dražic, zakladatel kláštera augustiniánů kanovníků v Roudnici nad Labem. Tento klášter se stal vzorem pro ostatní augustiniánské kláštery v českých zemích. K zásadám devotio moderna patřilo to, aby klášterní majetek byl vhodně využíván k vzdělávání, šíření kultury a charitativní činnosti.\n\nP. František Koželuha objevil v třeboňském archivu původní podobu pečeti prostějovského augustiniánského kláštera. Uprostřed ní je Panna Marie a sv. Alžběta, erby Pánů z Kravař a ve výklenku zobrazena klečící postava zakladatele Petra I. z Kravař.\n\nZakládací listinu vystavil Petr I. z Kravař na svém hradě v Plumlově 1. listopadu 1391. Jiné záznamy o hospodaření kláštera v následujících letech se nedochovaly a požadovaný zápis v olomouckých zemských deskách chybí, stejně jako záznam o obsazení uvolněných míst pod hrozbou exkomunikace. Zakládací listina je tedy jediným pramenem z prvních let jeho existence. Osoby vystupující v listině jako vydavatelé nesdílely vzájemně své postoje, což značí, že v době založení mezi nimi neprobíhaly boje. Objevují se zde jména dvou sympatizantů husitství: Lacka z Kravař a Petra Strážnického z Kravař. Jejich zájem o devotio moderna svědčí o jejich reformním smýšlení, které později projevili příklonem k utrakvismu.\n\n\"Vydavatel oznamuje, že pro spásu duše své, své zemřelé první ženy Kateřiny ze Šternberka, svého otce Beneše z Kravař, Jindřicha z Kravař a Plumlova, křižovníka Jana a Jana z Kravař na Jičíně, svých strýců, jejichž skutky drží, se souhlasem svého syna Petra, olomouckého biskupa Mikuláše z Riesenburgu a olomoucké kapituly zakládá ke cti nového svátku Navštívení Panny Marie klášter augustiniánů kanovníků v Prostějově pro probošta a 12 bratří. Dává jim na obživu dvůr Kopec před Prostějovem s tvrzí a příkopem, zvaným Haltéř, vsi Krasice, Myslejovice s alodním dvorem, mlýnem, rybníkem a lesy, v Kníničkách 1 lán poplatný se 2 menšími usedlostmi a rybníkem, víno z vinic na Kosíři, patřících městečku Kostelec, včetně desátků, les Kuteřava mezi horami Smilovo hradiště a Oberská vrata na opravy kláštera, ne však na prodej dřeva. Právo ochrany kláštera ponechává sobě a svému synu Petrovi, po jeho smrti pak svému synovci Petrovi z Kravař na Strážnici, kdyby i jeho dědici vymřeli, nejstaršímu z rodu pánů z Kravař nebo tomu, koho z nich si klášter zvolí do 2 měsíců. Královskou berni ze statků kláštera si ponechávají fundátoři. Darované statky se mají dát klášteru zapsat do zemských desek. Zato bude klášter denně sloužit mariánskou mši, po smrti zakladatele a jeho nynější ženy Kateřiny z Meissau ve výroční den jejich smrti zpívanou zádušní mši s 3 vigiliemi a jinou zpívanou mši s 9 vigiliemi. Za zemřelého klášterního bratra bude do čtvrt roku dodán jiný pod trestem klatby. Jinak mají bratři žít dle vzoru kláštera v Roudnici. Na svých statcích má klášter plnou moc jako vrchnost.\"\n\n\"Vydavatel, jeho syn, Petr z Kravař a Strážnice, Beneš z Kravař a Moravského Krumlova, Petr ze Šternberka a Lacek z Kravař na Helfštejně slibují všechna tato ustanovení dodržet a co nejdříve je dát zapsat do zemských desek olomouckých. Jako svědci vystupují Hynek z Lipé, Ctibor z Cimburka, Jaroslav z Meziříčí a Jošt z Letovic a Ronova.\"\n\nDodatečně bylo na listinu připsáno, že Petr z Kravař dá klášteru ještě plat \"8 hřiven groš v Rakúsách se vším příslušenstvím.\"\n\n\n"}
{"id": "1282319", "url": "https://cs.wikipedia.org/wiki?curid=1282319", "title": "Tomáš Binter (sportovní lezec)", "text": "Tomáš Binter (sportovní lezec)\n\nTomáš Binter, ml. (* 1992 České Budějovice) je český reprezentant ve sportovním lezení, vicemistr ČR a trojnásobný vítěz Českého poháru v lezení na obtížnost. Kromě lezení se věnuje také fotografování českých závodních lezců. Jeho otec Tomáš Binter je předseda komise soutěžního lezení Českého horolezeckého svazu.\n\n\n"}
{"id": "1282322", "url": "https://cs.wikipedia.org/wiki?curid=1282322", "title": "Mračnický potok", "text": "Mračnický potok\n\nMračnický potok je pravostranný přítok Černého potoka v okrese Domažlice v Plzeňském kraji. Délka toku činí 11,1 km. Plocha povodí měří 26,4 km².\n\nPotok pramení v polích mezi Draženovem a Domažlicemi, severně od silnice I/22, v nadmořské výšce okolo 480 m. V pramenné oblasti teče napřímeným korytem krátce na západ až severozápad souběžně s výše zmíněnou komunikací. Po několika set metrech se obrací na severovýchod k Luženičkám. V tomto úseku napájí bezejmenný rybník, od jehož hráze směřuje při západním okraji Luženiček na sever k Luženicím. Zde zadržuje vody potoka místní rybník. Od Luženic teče velkými oblouky na sever k Březí. Jeho koryto je v této části také upravené. Jižně od vsi se na toku nachází rybník \"Březí\". Od vesnice se potok obloukovitě stáčí na severovýchod a proudí podél okraje lesa k Mračnicím. Zde je využíván k napájení místního rybníka, který obtéká a poté přijímá zprava bezejmenný přítok od Němčic. Severovýchodně od Mračnic přibírá zprava Podhájský potok, pod jehož ústím zadržuje vody potoka rybník \"Podhájí\". Od hráze rybníka směřuje tok krátce na sever ke svému ústí, u něhož podtéká silnici I/26. Do Černého potoka se vlévá na 1,7 říčním kilometru, jihozápadně od Horšovského Týna, v nadmořské výšce okolo 380 m.\n\n\nPrůměrný průtok Mračnického potoka u ústí činí 0,16 m³/s.\n"}
{"id": "1282323", "url": "https://cs.wikipedia.org/wiki?curid=1282323", "title": "Nové Dvorce", "text": "Nové Dvorce\n\nNové Dvorce (něm. \"Neuhof\") je bývalá obec, nyní katastrální území a základní sídelní jednotka obce Horní Loděnice v okrese Olomouc, od které je vzdálena asi 2 km jihozápadně u silnice I/46 směrem na Lipinu a Šternberk.\n\nSoučasné Nové Dvorce se rozkládají na území původní obce Oldřichov (\"Ullrichdorf\", \"Ullersdorf\"), o níž je první písemná zmínka roku 1296 a která zanikla někdy na přelomu 14. a 15. století. Zbyl po ní panský dvůr, jenž byl v 18. století obnoven pod názvem Nový Dvůr (\"Neuhof\"). V roce 1784 (nebo 1759) byl rozparcelován, čímž vznikla osada Nové Dvorce. Ta se postupně rozrostla a od roku 1850 již byla samostatnou obcí v politickém a soudním okrese Šternberk. Např. k roku 1930 zde ve 23 domech žilo 97 obyvatel, všichni německé národnosti. Byla zde tehdy také kaple, zájezdní hostinec nebo mlýn. Po roce 1938 se Nové Dvorce staly součástí Sudet a po skončení války byli původní obyvatelé vysídleni. Následně byly roku 1949 Nové Dvorce připojeny k Horní Loděnici a spolu s ní se mezi lety 1979–1991 staly součástí města Šternberka. V poválečném období byla vesnice činností státního statku postupně zdevastována, byla zbořena většina domů a zanikla i její náves. Zůstaly zde jen tři domy a dva pomníky.\n"}
{"id": "1282334", "url": "https://cs.wikipedia.org/wiki?curid=1282334", "title": "Ida Sasko-Meiningenská", "text": "Ida Sasko-Meiningenská\n\nIda Sasko-Meiningenská (25. června 1794 – 4. dubna 1852) byla německou princeznou z rodu Wettinů a sňatkem sasko-výmarsko-eisenašská princezna.\n\nIda se narodila 25. června 1794 v Meiningenu, Durynsku, jako dcera Jiřího I. Sasko-Meiningenského a Luisy Eleonory Hohenlohe-Langenburské. Od svého narození až do roku 1816 se titulovala \"Její Jasnost princezna Ida Sasko-Meiningenská, vévodkyně v Sasku.\" V roce 1844 rozhodl sněm Německého spolku udělit wettinským vévodským rodinám i rodům dalších panujících vévodům titul \"Výsost,\" ovšem Ida tento titul získala již roku 1816 sňatkem s princem velkovévodského rodu (velkovévodští princové získali tento titul po Vídeňském kongresu). Jejími sourozenci byli královna Adelheid, manželka Viléma IV. Britského, a Bernhard II. Sasko-Meiningenský, s nímž udržovala blízký vztah.\n\nIda se 30. května 1816 v Meiningenu provdala za Bernharda Sasko-Výmarsko-Eisenašského, který sloužil jako generál v Nizozemsku a ona ho v následujících letech následovala za jeho posádkami v různých městech; přes léto však žila v Liebensteinu a paláci Altenstein, kde také zůstala, když se její manžel vydal na cestu do Severní Ameriky. V roce 1830 se s dětmi zúčastnila korunovace své sestry Adelheid a švagra Viléma v Londýně, a od roku 1836 užívala Liebenstein jako své stálé letní sídlo. Díky své charitativní činnosti byla Ida mezi obyvatelstvem velmi oblíbená.\n\n22. června 1850 se stala jednou z kmoter Artura Sasko-Koburského, třetího syna královny Viktorie a prince Alberta; nicméně protože nemohla být křtu fyzicky přítomna, zastoupila ji královnina matka, vévodkyně z Kentu.\n\nIda zemřela 4. dubna 1852 ve Výmaru na zápal plic. Její poslední slova bylaː \"Doufám, že dnes v noci budu spát dobře\". Pohřbena byla ve \"Weimarer Fürstengruft\" (výmarské knížecí kryptě). V roce 1854 ji její bratr Bernhard II. nechal zhotovit pomník.\n\n"}
{"id": "1282339", "url": "https://cs.wikipedia.org/wiki?curid=1282339", "title": "Kaple Nejsvětější Trojice (Prostějov)", "text": "Kaple Nejsvětější Trojice (Prostějov)\n\nKaple Nejsvětější Trojice je římskokatolická modlitebna v areálu u kostela Povýšení sv. Kříže v Prostějově.\n\nStojí na základech bývalé kapitulní síně augustiniánského kláštera. Jádro stavby je ze 14. století, přestavba z roku 1678. Kaple byla po vpádu švédských vojsk zastřešena a opravena měšťanem Janem Hulíkem, který je zde pochován se svou manželkou. Kapli vysvětil biskup Jan Josef Breuner 1679. Po velkém požáru města 1697 byla konsekrována biskupem Juliánem z Braidy. Nad hlavním oltářem se nacházelo ikonografické znázornění Nejsvětější Trojice. Od roku 1896 se kapli přezdívalo \"Lurdská kaple\" protože byla uvnitř umístěna socha Panny Marie Lurdské a místo svou výmalbou připomínalo jeskyni. V roce 1912 byl vymalován presbytář a 1923 zbytek kaple. Výmalbu v beuronském stylu provedl benediktin bratr Jaroslav Pantaleon Major. V 90. letech minulého století zde byla objevena freska ukřižovaného Krista. Varhany jsou od Vojtěcha Káše z Brna. V roce 1998 bylo v kapli nalezeno 20 hrobů včetně hrobu třicetiletého muže, jehož ostatky byly poškozeny pověrčivými vandaly, kteří se pravděpodobně domnívali, že šlo o revenanta. Vzhledem k blízkosti farního kostela se v kapli slouží bohoslužby pouze příležitostně, konají se zde kulturní akce, svatby a obřady řeckokatolické církve.\n\nNáhrobní kameny v kapli pocházejí ze zrušeného hřbitova v Římském dvoře.\n"}
{"id": "1282341", "url": "https://cs.wikipedia.org/wiki?curid=1282341", "title": "Teroristický útok ve Stockholmu 2017", "text": "Teroristický útok ve Stockholmu 2017\n\nTeroristický útok ve Stockholmu se odehrál 7. dubna 2017 ve 14:50 hodin. K útoku byl použit ukradený nákladní automobil určený k převozu piva, který najel do davu lidí na ulici Drottninggatan v centru Stockholmu hlavním městě Švédska. Při útoku byli zabiti 4 lidé a 15 dalších bylo zraněno. Švédský premiér Stefan Löfven a místní policie útok označili jako teroristický.\n\nDen po útoku švédská police potvrdila, že v nákladním voze objevila „podezřelé zařízení“.\n\nČtyři lidé byli při útoku zabiti. Dvě oběti byly švédské národnosti, další dvě byly cizinci britské a belgické národnosti. Deset dalších hospitalizováno, z toho dva na jednotce intenzivní péče.\n\nPodezřelým ze spáchání útoku je Rakhmat Akilov z Uzbekistánu, 39 let. Podezřelý byl zadržen a byla na něj uvalena policejní vazba. Akilov v roce 2014 požádal o povolení k trvalému pobytu ve Švédsku, ale žádost byla v červnu 2016 zamítnuta a bylo také rozhodnuto o jeho vyhoštění. Akilov se zajímal o extremistické organizace jako Islámský stát. Úřadům byl znám již několik let pro méně závažné prohřešky.\n\nŠvédský premiér Stefan Löfven prohlásil, že fakta ukazují k teroristickému činu a policie tuto verzi vyšetřuje. Švédský parlament a metro byly v reakci na útok uzavřeny. Hlavní nádraží bylo preventivně evakuováno a všechna vlaková spojení zrušena, později večer byly opět obnovena. Švédský premiér také prohlásil, že byly zpřísněny kontroly na hranicích. Mezitím norská policie uvedla, že policisté v největších městech země a na letišti Oslo budou ozbrojeni. Policejní hlídky byly také posíleny ve finském hlavním městě Helsinky. \n\nSpendrumps, společnost, která vlastní nákladní vůz použitý k útoku uvedla, že vůz byl ukraden jen pár chvil před útokem v okamžiku, kdy jeho řidič předával zboží do restaurace Adolf Fredriks Kyrkogata asi 500 metrů od místa útoku. Tento řidič sdělil policii, že se pokusil zloděje zastavit a byl při tom zraněn. \n\nŠvédská policie zveřejnila fotografii hledaného muže s mikinou s kapucí, kterého chtěla vyslechnout. Během pátečního večera byl pravděpodobně tento muž zatčen v Märstě na severu Stockholmu. Devětatřicetiletý muž pocházející z Uzbekistánu byl zatčen jako podezřelý ze spáchání teroristického útoku. V roce 2014 podezřelý požádal o povolení k pobytu ve Švédsku. Policie jeho žádost zamítla a měl být ze země deportován.\n\n\n"}
{"id": "1282344", "url": "https://cs.wikipedia.org/wiki?curid=1282344", "title": "Juraj III. Turzo", "text": "Juraj III. Turzo\n\nJiří (III.) Turzo (Juraj Thurzo; polsky Jerzy, německy Georg; uvádí se i jako I. nebo II.; 26. březen 1467, Krakov – 19. březen 1521, Augsburg) byl hlavní kremnický komorský hrabě (1509–1520), ředitel Turzovsko-fuggerovské společnosti. Tuto funkci převzal po svém otci Janovi Thurzo (1437-1508), krakovském obchodníku a mecenáši. Postupně získal měšťanská práva v Krakově, Norimberku a Levoči. V (od?) roku 1511 byl starostou Krakova.\n\n11. října 1497 se oženil s Annou Fuggerovou (1481–1535), možná měl i druhou manželku Kateřinu Fuggerovou (Katharina Fugger). Roku 1517 se přestěhoval do Augsburgu. Měl 8 dětí.\n\n"}
{"id": "1282358", "url": "https://cs.wikipedia.org/wiki?curid=1282358", "title": "Stanislav Boloňský", "text": "Stanislav Boloňský\n\nStanislav Boloňský (* 10. srpna 1948 Praha) je český politik, pedagog, publicista a fotograf, od roku 2015 místopředseda SNK ED, v letech 2002 až 2006 starosta města Roztoky v okrese Praha-západ.\n\nVystudoval Střední průmyslovou školu grafickou v Praze a po jejím absolvování pracoval osm let jako fotograf a technik v Oblastním muzeu v Roztokách u Prahy.\n\nV roce 1976 nastoupil jako odborný učitel na grafickou školu a začal studovat FAMU. Kromě odborné kvalifikace zde získal i kvalifikaci pedagogickou. Pedagogické činnosti se věnoval osmnáct let. Od roku 2006 také čtyři roky pracoval na České školní inspekci na LIGS University v oboru marketing a komunikace.\n\nAngažuje se jako člen Školské rady ZŠ Roztoky a člen školské komise. Spolupracuje s roztockým měsíčníkem \"\"Odraz\"\", v němž publikoval více než 400 článků s regionální a historickou tematikou. V roce 2005 obdržel pamětní medaili k 60. výročí Osvobození republiky za popularizaci novodobé historie. Žije ve městě Roztoky v okrese Praha-západ.\n\nV roce 1989 byl zakládajícím členem Občanského fóra v Roztokách u Prahy a v roce 1990 ho na základě politických dohod OF nominovalo na post člena Rady Středočeského KNV. Po rozpadu OF se stal členem Občanského hnutí a předsedou okresního výboru tohoto politického uskupení pro okres Praha-západ.\n\nV roce 2004 se stal členem SNK Sdružení nezávislých, které se o dva roky později vyvinulo ve stranu SNK Evropští demokraté. Mezi roky 2009 a 2015 byl také členem předsednictva SNK ED a od dubna 2015 byl 2. místopředsedou strany. Dále působí jako předseda Středočeské krajské organizace.\n\nV komunálních volbách v roce 1994 byl jako nezávislý zvolen do Zastupitelstva města Roztoky. Mandát zastupitele pak obhájil ve volbách v roce 1998 (jako nezávislý), volbách v roce 2002 (jako nezávislý na kandidátce subjektu \"\"Sdružení nezávislých kandidátů SAKURA - ROZTOCKÝ HLAS\"\") a ve volbách v letech 2006 a 2010 (v obou případech jako člen SNK ED na kandidátce subjektu \"\"Sakura\"\"). V komunálních volbách v roce 2014 již nekandidoval. Navíc v letech 1994 až 2002 zastával funkci radního města, mezi roky 2002 až 2006 pak pozici starosty města a nakonec byl v letech 2010 až 2014 uvolněným místostarostou města.\n\nV krajských volbách v roce 2004 kandidoval jako člen SNK za subjekt \"\"SNK sdružení nezávislých a Evropští demokraté\"\" do Zastupitelstva Středočeského kraje, ale neuspěl. Stejně tak nebyl zvolen ve volbách v roce 2008 coby člen SNK ED na kandidátce \"\"Koalice pro Středočeský kraj\"\" (tj. KDU-ČSL a SNK ED), ve volbách v roce 2012 coby člen SNK ED na kandidátce \"\"Koalice KDU-ČSL, SNK ED a nezávislí kandidáti\"\" a ani ve volbách v roce 2016 na kandidátce \"\"SPOLU PRO KRAJ KDU-ČSL, SZ A SNK ED\"\".\n\nV září 2017 se stal 1. místopředsedou SNK ED. Pozici zastával do listopadu 2018, kdy byl zvolen 2. místopředsedou SNK ED. V komunálních volbách v roce 2018 byl jako člen SNK ED zvolen zastupitelem města Roztoky, a to na kandidátce uskupení \"\"SAKURA\"\" (tj. hnutí STAN a nezávislí kandidáti).\n"}
{"id": "1282362", "url": "https://cs.wikipedia.org/wiki?curid=1282362", "title": "Onni Rajasaari", "text": "Onni Rajasaari\n\nOnni Rafael Rajasaari (2. března 1910 Hanko – 12. listopadu 1994 tamtéž) byl finský atlet, specialista na trojskok, mistr Evropy z roku 1938.\n\nV letech 1932 a 1936 startoval v soutěži trojskokanů na olympiádě – v obou případech bez medailového umístění. Lépe se mu vedlo v této disciplíně na evropském šampionátu. V roce 1934 skončil třetí, o čtyři roky později zvítězil. Nejlepšího výkonu 15,52 m dosáhl v roce 1939.\n\n"}
{"id": "1282363", "url": "https://cs.wikipedia.org/wiki?curid=1282363", "title": "Valdemar Rautio", "text": "Valdemar Rautio\n\nValdemar Rautio (4. listopadu 1921 – 5. září 1973) byl finský atlet, specialista na trojskok, mistr Evropy z roku 1946.\n\nJeho nejúspěšnější sezónou byl rok 1946. Zvítězil v trojskoku na mistrovství Evropy v Oslo v svém nejlepším životním výkonu 15,17 m. Na olympiádě v Londýně v roce 1948 obsadil v soutěži trojskokanů šesté místo. Na evropském šampionátu v roce 1950 vybojoval v trojskoku stříbrnou medaili.\n\n"}
{"id": "1282367", "url": "https://cs.wikipedia.org/wiki?curid=1282367", "title": "Červený potok (přítok Jílovského potoka)", "text": "Červený potok (přítok Jílovského potoka)\n\nČervený potok je potok v Ústeckém kraji v Česku. Je dlouhý 5,2 km, plocha povodí činí přibližně 7 km² a vlévá se do Jílovského potoka jako pravostranný přítok v Modré. Při své délce a ploše povodí se spolu s Bělským potokem řadí mezi dva největší přítoky Jílovského potoka. \n\nPramení SZ od Javorového vrchu v nadmořské výšce přibližně 447 m. Tok se orientuje jihozápadním směrem a postupně se stáčí k západu, k severu (Čermná) až na severovýchod (ústí). Kilometr pod pramenem napájí menší rybník a po dalším kilometru vtéká do obce Čermná. Zde míjí kostel svatého Mikuláše. Za obcí vstupuje do smíšeného lesa, kde se zařezává do terénu hlubokým údolím. Nakonec vtéká do obce Modré a jeho vody se jakožto pravostranného přítoku slévají s Jílovským potokem v nadmořské výšce 290 m. \n\n"}
{"id": "1282370", "url": "https://cs.wikipedia.org/wiki?curid=1282370", "title": "Žofie Šarlota Braniborsko-Bayreuthská", "text": "Žofie Šarlota Braniborsko-Bayreuthská\n\nŽofie Šarlota Braniborsko-Bayreuthská (27. července 1713 – 2. března 1747) byla německou šlechtičnou z rodu Hohenzollernů a sňatkem sasko-výmarskou a sasko-eisenašskou vévodkyní.\n\nNarodila se ve Weferlingenu jako čtvrté z pěti dětí Jiřího Fridricha Karla Braniborsko-Bayreuthského a Dorothey Šlesvicko-Holštýnsko-Sonderbursko-Beckské. V roce 1716 byla její matka shledána vinnou z cizoložství a uvězněna. Žofie Šarlota ji zřejmě už nikdy neviděla.\n\nŽofie se 7. dubna 1734 v Bayreuthu provdala za Arnošta Augusta I., sasko-výmarského vévodu, jehož se stala druhou manželkou. Měla s ním čtyři dětiː\n\n\n26. července 1741 se Žofie Šarlota stala také vévodkyní sasko-eisenašskou, poté co manžel tuto zemi zdědil.\n\nŽofie Šarlota zemřela 2. března 1747 v Ilmenau, kde byla také pohřbena.\n"}
{"id": "1282371", "url": "https://cs.wikipedia.org/wiki?curid=1282371", "title": "4-methylpyridin", "text": "4-methylpyridin\n\n4-methylpyridin (také nazývaný 4-pikolin nebo γ-pikolin) je organická sloučenina, jeden z pikolinů. Tato látka je také obsažena v dalších heterocyklických sloučeninách. Jeho konjugovaná kyselina, 4-methylpyridiniový kationt, má pKb 5,98; asi o 0,7 vyšší než samotný pyridin.\n\n4-methylpyridin se získává z černouhelného dehtu a také se syntetizuje průmyslově reakcí acetaldehydu s amoniakem za přítomnosti oxidového katalyzátoru. Při reakci vzniká rovněž 2-methylpyridin. 4-methylpyridin je prekurzorem dalších důležitých látek. Ammoxidací 4-methylpyridinu vzniká 4-kyanopyridin, prekurzor řady dalších derivátů, například isoniazidu, léčiva proti tuberkulóze.\n"}
{"id": "1282379", "url": "https://cs.wikipedia.org/wiki?curid=1282379", "title": "Ernestina Sasko-Výmarská", "text": "Ernestina Sasko-Výmarská\n\nErnestina Sasko-Výmarská (4. ledna 1740 - 10. června 1786) byla sasko-výmarsko-eisenašskou princeznou a sňatkem sasko-hildburghausenskou vévodkyní.\n\nErnestina Augusta Žofie se narodila jako dcera Arnošta Augusta I. Sasko-Výmarsko-Eisenašského a jeho druhé manželky, Žofie Šarloty Braniborsko-Bayreuthské.\n\n1. července 1758 se Ernestina v Bayreuthu provdala za Arnošta Fridricha III. Sasko-Hildburghausenského. Sňatek byl sjednán na příkaz její tety dánské královny Žofie Magdaleny Braniborské. Ta byla ženichovou bývalou tchýmí z jeho předchozího manželství. Arnošt Fridrich byl těžce zadlužen a Ernestino věno pro něj bylo důležité.\n\nCarl Barth popsal vévodkyni následovněː \"...kromě jemného půl šilhání jednoho oka, byla krásná, dobře stavěná dáma, která se vášnivě zaměstnávala hudbou (lesní roh, flétna, klavír a housle). Zápasila, jezdila, lovila na koních i pěšky jako muž, obvykle v kostýmu Amazonky a těsně sedících kalhotách z jelení kůže, sedící na koni jako Amazonka. Ona osobně vedla rytířské cvičení korunního prince...\".\n\nChristian Friedrich von Stocmeier byl jmenován hospodářským správcem. Zlepšení napjaté finanční situace země, které zařídil, ale nemohlo zabránit státnímu bankrotu. V roce 1769 byla země zařazena pod císařskou konfiskaci a debetní komice se pokusila upevnit finanční situaci.\n\nPO smrti jejího manžela v roce 1780 odešla z veřejnosti. Žila v tzv. domě \"Fischbergsche\" na hildburghausenském trhu a zabývala se především hudbou. Princ Josef Sasko-Hildburghausenský se stal opatrovníkem jejího syna Fridricha, který byl ještě nezletilý.\n\n"}
{"id": "1282382", "url": "https://cs.wikipedia.org/wiki?curid=1282382", "title": "Šebestián z Veitmile", "text": "Šebestián z Veitmile\n\nŠebestián z Veitmile (1490 – 13. listopadu 1549) byl český šlechtic z panského rodu Krabiců z Veitmile. Zastával několik významných úřadů ve službách krále Ferdinanda I. a působil jako horní podnikatel v Krušných horách.\n\nŠebestián z Veitmile se narodil okolo roku 1490. Jeho rodiči byli Beneš z Veitmile a Bonuše, dcera Jana Calty z Kamenné Hory. Otec dosáhl povýšení vladyckého rodu do panského stavu. Šebestián měl tři bratry: Jana, Michala a Kryštofa. Roku 1516 se Šebestián z Veitmile oženil s Annou Glatzovou ze Starého Dvora. Narodili se jim synové Jan a Kříž.\n\nJako stoupenec krále Ferdinanda I. byl Šebestián z Veitmile v letech 1527–1528 radou české komory a v letech 1542–1544 zastával úřad nejvyššího mincmistra Českého království. Roku 1546 byl během Šmalkaldské války nejvyšším hejtmanem českého vojska, se kterým táhl do Saska, kde 1. listopadu 1546 zvítězil v bitvě u Ölsnitz. V lednu 1547 se účastnil tažení zemské hotovosti k Labi.\n\nZa Veitmilů došlo v Krušných horách k výraznému rozvoji hornictví. Samotný Šebestián je spojován se založením horních měst Hora Svatého Šebestiána, ke kterému došlo nejspíše ve dvacátých letech šestnáctého století, a Hora Svaté Kateřiny, která byla povýšena na město roku 1528. V Chomutově zahájil Šebestián z Veitmile pozdně gotickou přestavbu děkanského kostela Nanebevzetí Panny Marie a v renesančním slohu pokračoval v úpravách chomutovského zámku. V Postoloprtech založil tvrz, která byla předchůdkyní dochovaného zámku.\n\nZákladem Šebestiánova majetku bylo chomutovské panství, které jeho otec získal do dědičného vlastnictví. Šebestián je z počátku držel spolu se svými bratry a strýci Ladislavem a Zikmundem, ale od roku 1529 se stal jediným majitelem. Sňatkem majetek rozšířil o červenohrádecké panství. Kromě toho měl po otci v zástavním držení panství hradu Hněvín a od roku 1514 také Postoloprty. Kromě toho v roce 1519 získal spojené ervěnické panství, v roce 1534 je v jeho držení uváděna tvrz ve Vrbce, o pět let později koupil Okořín a v roce 1548 také Kralupy u Chomutova a Vlčí.\n\n\"Sebestian Waytmillar z Waytmille a na Chomutowie\" je zmíněn a jeho erb je vyobrazen na Klaudiánově mapě, nejstarší tištěné mapě Čech z roku 1518.\n"}
{"id": "1282384", "url": "https://cs.wikipedia.org/wiki?curid=1282384", "title": "Václav Širc", "text": "Václav Širc\n\nVáclav Širc (4. prosince 1919, České Dorohostaje – 14. srpna 2002, Praha) byl historik Volyňských Čechů.\n\nNarodil se na Volyni, kde také vstoupil do odbojové organizace Blaník a pak jako dobrovolník do 1. čs. armádního sboru pod vedením podplukovníka Ludvíka Svobody. Se Svobodovou armádou prošel karpatsko-dukelskou operací a dostal se do vlasti svých předků. Po skončení války byli příslušníci čs. armády dislokováni v Žatci. Tam jej roku 1947 následovala i rodina. Při zaměstnání si dodělal vysokou školu a stal se středoškolským profesorem v Žatci.\n\nJiž během války se stal se dopisovatelem Našeho vojska i deníku Za svobodné Československo a v psaní pokračoval i po příchodu do Československa. Zabýval se osudy vojáků na frontě, sbíral jejich vzpomínky, příběhy. Byl jedním z autorů, díky nimž se zachovala historie Volyňáků. Kromě uvedených publikací se podílel i na sborníku \"Dukla věčně živá\". V listopadu 2018 byl společně se svou sestrou Marií posmrtně oceněn titulem Spravedlivý mezi národy.\n\n"}
{"id": "1282387", "url": "https://cs.wikipedia.org/wiki?curid=1282387", "title": "Snovací dukt", "text": "Snovací dukt\n\nSnovací dukt je vývod snovací žlázy, který má podobu duté hadičky. Najdeme ho například u pavouků. Jelikož je snovací materiál z počátku tekutý, pavouci používají snovací dukt k odvodnění a pomocí třecích sil zde natahují materiál do vlákna.\n\nValva se nachází u konce snovacího duktu a se podobají jakýmsi čelistem, které zmáčknou snovací dukt a vlákno přestane proudit.\n\nSpigot je úplně poslední část snovacího duktu, která vypadá jako dutý chlup. Odtud vychází snovací materiál již v pevném stavu.\n"}
{"id": "1282389", "url": "https://cs.wikipedia.org/wiki?curid=1282389", "title": "Glenn Greenwald", "text": "Glenn Greenwald\n\nGlenn Edward Greenwald (* 6. března 1967) je americký investigativní žurnalista a spisovatel. V roce 2013 publikoval dokumenty whistleblowera Edwarda Snowdena pro britský deník \"The Guardian.\" Za tyto reportáže vyhrál Glenn a jeho tým cenu George Polka a Pulitzerovu cenu. Napsal mnoho bestsellerů, jako například \"No Place to Hide\".\n\nPřed zveřejněním dokumentů Edwarda Snowdena byl považován v USA za jednoho nejvlivnějšího sloupkaře. Poté, co pracoval 10 let jako ústavní právník, začal psát blog o problémech národní bezpečnosti. V roce 2007 začal přispívat do \"Salonu\" načež se v roce 2012 přesunul do deníku \"The Guardian\". Momentálně působí na zpravodajském serveru \"The Intercept\", který založil společně s Laurou Poitras a Jeremym Scahillem.\n\nGreenwald byl poprvé kontaktován Edwardem Snowdenem, spolupracovníkem s U.S. NSA, na konci roku 2012. Snowden anonymně kontaktoval Greenwalda a řekl že má citlivé dokumenty, o které by se rád podělil. Greenwald přijmul všechna opatření týkající se zabezpečené komunikace. V lednu roku 2013 pak Snowden kontaktoval dokumentaristku Lauru Poitras.\n\nPodle \"The Guardianu\" si Snowden vybral Greenwalda a Poitras záměrně z článků v \"Salonu\", kde Glenn píše o kontroverzních filmech Laury a označuje ji jako \"target of the government\" (\"překlad z aj.\" \"cíl vlády\"). Greenwald začal spolupracovat se Snowdenem na přelomu února a března 2013, když si s ním Laura sjednala schůzku v New York City. Od této chvíle Snowden poskytoval dokumenty i Lauře.\n\nPrvní dokument byl publikován 5. června 2013 a celá série těchto dokumentů se nazývá \"Global surveillance disclosure\". Publikace se odehráli nejdříve na oficiálních stránkách deníku \"The Guardian\" a poté deníku \"The Washington Post\".\n\nTato série dokumentů pomohla deníku \"The Guardian\" a deníku \"The Washington Post\" vyhrát \"Pulitzerovu cenu za veřejné služby\" v roce 2014.\n\nV srpnu roku 2013, Metropolitní policie zadržela Greenwaldova přítele Davida Miranda na londýnském letišti Heathrow Airport pod záminkou Zákonu proti terorismu 2000 poté, co přiletěl z Berlína a přesedal na letadlo domů do Rio de Janeira.Jeho osobní věci byly zabaveny včetně externího hard disku, který měl obsahovat citlivé dokumenty, důležité pro reportáže Greenwalda. Dokumenty však byly zašifrované pomocí šifrovacího softwaru TrueCrypt.\n\nGreenwald popisuje zadržení svého přítele, jako \"clearly intended to send a message of intimidation to those of us who have been reporting on the NSA and GCHQ\" (\"překlad\" \"jasná zastrašující zpráva pro ty, kteří se podílejí na reportážích o NSA a GCHQ\").\n\nPodle pozdějšího článku deníku \"The Guardian\" bylo zjištěno, že u sebe David Miranda měl externí hard disk obsahující 58000 přísně tajných dokumentů GCHQ a jeho zadržení bylo nařízeno Vrchním soudem v Londýně.\n\nV prosinci 2013 požádali Greenwald a Miranda o azyl v Brazílii pro Edwarda Snowdena výměnou za spolupráci při vyšetřování NSA. Brazilská vláda uvedla, že nemá zájem o vyšetřování NSA.\n\nCitát uveden na TED Talks přednášce \"Why privacy mattes\":\"Over the last 16 months, as I've debated this issue around the world, every single time somebody has said to me, \"I don't really worry about invasions of privacy because I don't have anything to hide.\" I always say the same thing to them. I get out a pen, I write down my email address. I say, \"Here's my email address. What I want you to do when you get home is email me the passwords to all of your email accounts, not just the nice, respectable work one in your name, but all of them, because I want to be able to just troll through what it is you're doing online, read what I want to read and publish whatever I find interesting. After all, if you're not a bad person, if you're doing nothing wrong, you should have nothing to hide.\" Not a single person has taken me up on that offer.\"\n\nGreenwald, který veřejně oznámil, že je homosexuál, žije v Riu de Janeiru se svým přítelem Davidem Mirandou.\n\nPochází z židovské rodiny, ale nikdy nebyl na bar micva. Říká, že věří na mystické a spirituální části světa.\n"}
{"id": "1282396", "url": "https://cs.wikipedia.org/wiki?curid=1282396", "title": "Nowe Miasteczko", "text": "Nowe Miasteczko\n\nNowe Miasteczko ( ) je polské město ve Lubušském vojvodství, v okrese Nowa Sól. V roce 2016 zde žilo 2 839 obyvatel. Město je sídlem městsko-vesnické gminy Nowe Miasteczko.\n"}
{"id": "1282397", "url": "https://cs.wikipedia.org/wiki?curid=1282397", "title": "Jiří Hofman (1923-2011)", "text": "Jiří Hofman (1923-2011)\n\nJiří Hofman (16. května 1923, Družkopol - 9. srpna 2011) byl jednatel Sdružení Čechů z Volyně a jejich přátel, autor mnoha knih s volyňskou tématikou a elektrotechnik. Podílel se na vývoji radiotechnických pátračů.\n\nNarodil se na Volyni, kde také roku 1944 vstoupil jako dobrovolník do 1. čs. armádního sboru pod vedením podplukovníka Ludvíka Svobody a byl poslán do vojenského kurzu v Muromi, kde se stal radistou. Se Svobodovou armádou jako velitel spojovací roty prošel karpatsko-dukelskou operací a dostal se do vlasti svých předků. U armády zůstal, dodělal si vzdělání, třicet let vyvíjel radar Tamara a dosáhl hodnosti plukovníka.\n"}
{"id": "1282399", "url": "https://cs.wikipedia.org/wiki?curid=1282399", "title": "Kolmogorovská složitost", "text": "Kolmogorovská složitost\n\nKolmogorovská složitost je pojem z oboru teoretické informatiky, přesněji z algoritmické informační teorie. Pro daná data se jí rozumí délka nestručnějšího počítačového programu (v předem daném programovacím jazyce), který taková data dokáže vygenerovat. Přesná hodnota složitosti různých dat je určena tím, jaký programovací jazyk je zvolen, ovšem volba jazyka má jen omezený vliv. \n\nTento přístup k složitosti objektů (a tím také ke komprimaci dat) popsal v roce 1963 sovětský matematik Andrej Nikolajevič Kolmogorov, po kterém je koncept pojmenován. Souběžně s ním byli průkopníky této teorie Gregory John Chaitin a Ray Solomonoff.\n"}
{"id": "1282401", "url": "https://cs.wikipedia.org/wiki?curid=1282401", "title": "Železniční trať Savski Marof–Záhřeb", "text": "Železniční trať Savski Marof–Záhřeb\n\nŽelezniční trať Savski Marof–Záhřeb, označovaná jako M101 se nachází na západu Chorvatska. Zajišťuje spojení z chorvatské metropole do Slovinska. Je dlouhá 27,7 km. Vedena je údolím řeky Sávy.\n\nTrať slouží pro mezinárodní dopravu. Kromě spojení Chorvatska se západní Evropou zajišťuje také i napojení Balkánu na Rakousko a Švýcarsko.\n\nTrať byla otevřena v roce 1862 jako součástí železniční trati spojující nádraží Zidani Most se Sisakem. Díky ní získal Záhřeb napojení na železniční síť Rakousko-Uherska. Rovněž byla druhou tratí na území současného Chorvatska; a to poté, co bylo město Čakovec napojeno na Jižní dráhu, která spojovala Vídeň s Terstem. Ta sloužila jako součást delší trati z Budapešti do Terstu.\n\nRakousko-uherské noviny o nové trati hlásaly, že se jedná o dar Chorvatsku za jeho loajalitu v událostech v roce 1848. Trať byla slavnostně otevřena dne 1. října 1862. Původně se mělo otevření trati konat o 4 dny později, aby se uskutečnilo na narozeniny Františka Josefa I., nicméně v poslední chvíli padlo rozhodnutí uskutečnit otevření trati dříve.\n\nPůvodně byla jednokolejná; roku 1944 bylo rozhodnuto o vybudování druhé koleje. V letech 1919 až 1977 jezdil po trati slavný vlak Orient Express. V současné době je trať dvoukolejná a elektrizovaná.\n\n"}
{"id": "1282402", "url": "https://cs.wikipedia.org/wiki?curid=1282402", "title": "Mistrovství České republiky v orientačním běhu sprintových štafet", "text": "Mistrovství České republiky v orientačním běhu sprintových štafet\n\nMistrovství České republiky v orientačním běhu smíšených sprintových štafet je pořádáno každoročně od roku 2014, kdy byla tato soutěž zařazena na mistrovství světa. Jde o velmi mladou disciplínu tohoto sportu a podobně jako individuální sprint se zpravidla běhá v centrech měst, na jejich sídlištích, v parcích a přilehlých lesích. Vznik této disciplíny podnítil divácký úspěch individuálních sprintů a jejich popularita v jiných sportech (např. biatlon).\n\nJedná se o jednorázový štafetový závod smíšených čtyřčlenných týmů a je vypasán pro kategorie DH21 - dospělí a DH18 - dorost, přičemž na 1. a 4. úseku musí běžet žena. Součástí závodu je Veteraniáda ČR.\n\nSpecifikum štafet v orientačním běhu je rozdělovací metoda tratí, kdy v zájmu regulérnosti je používána taková rozdělovací metoda, která umožňuje vytvořit co nejvíce variant tratí tak, aby měl každý závodník pokud možno jedinečnou kombinaci pořadí kontrol na trati, ale zároveň všechny štafety v dané kategorii měly výslednou celkovou délku trati shodnou. Tyto rozdělovací metody jsou původem ze Skandinávie, především ze Švédska a nejpoužívanější metoda je Farsta.\n\n\n"}
{"id": "1282403", "url": "https://cs.wikipedia.org/wiki?curid=1282403", "title": "Včelařské muzeum", "text": "Včelařské muzeum\n\nVčelařské muzeum může být:\n"}
{"id": "1282405", "url": "https://cs.wikipedia.org/wiki?curid=1282405", "title": "Včelařský spolek v Rosicích", "text": "Včelařský spolek v Rosicích\n\nVčelařský spolek v Rosicích vznikl 15. dubna 1901.\n\nOrganizování včelařů ve spolcích bylo téměř zákonitým vyústěním práce, spolupráce a rozšiřování tohoto oboru. První spolek v Rakousku-Uhersku byl založen v Čechách 1. června 1852 v zámku Krásný dvůr u Podbořan. V Brně včelařský spolek vznikl v roce 1868, do té doby zde od roku 1854 pracoval včelařský odbor Hospodářské společnosti. V té době byl velmi aktivní ve včelařské práci na Moravě MUDr. František Živanský. Spolupracoval také s Gregorem Mendelem – včelařem a průkopníkem genetiky.\n\nOd roku 1867 začal vycházet časopis \"Včela brněnská\", v roce 1899 byl přejmenován na \"Včelu moravskou\" a stal se časopisem ústředním. V roce 1898 byl „Samostatný spolek včelařů moravských“ přejmenován na „Zemský ústřední spolek včelařský pro markrabství moravské v Brně“. Zde se sdružovali včelaři z Moravy až do roku 1920. V této době bylo založeno mnoho spolků, jeden z nich také v Rosicích.\n\nNejdříve se 10. února 1901 sešli včelaři – zástupci Rosic a okolních obcí – Babice, Boží Požehnání (dnes Zastávka), Lukovany, Neslovice, Ostrovačice, Německé Kynice (dnes Veverské Knínice), Zbejšov, Říčany. V založení spolku spatřovali možnou cestu dál, proto organizace v Rosicích oficiálně vznikla již 15. dubna 1901.\n\nV roce 1903 měl spolek 52 členů. V roce 1910 měl 35 členů, což znamenalo 16. místo na Moravě (včelstev 386, což bylo 8. místo). V roce 1911 se spolek účastnil výstavy a jeden z členů – p. Havlíček z Domašova byl oceněn za krmítko – vzor dodnes užívaný. V době války jako reakce na nedostatek cukru velmi stoupla cena medu. V roce 1920 se Zemský ústřední spolek přejmenoval na „Zemské ústřední včelařských spolků pro Moravu“. Byla to doba rozvoje celé společnosti a také včelařství. V této době se zvyšovaly výnosy medu a také se pozornost věnovala nemocem včel. V roce 1923 byla založena chovatelská stanice v Babicích nad Svitavou.\n\nVčelaři z Rosic byli vždy aktivní v přístupu ke komplexní včelařské problematice. V květnu 1925 zde vznikla „Družina přátel plemenného chovu“. Zde se velmi aktivně uplatnil člen František Posádka, který je patrně nejvýznamnější osobností místní včelařské organizace po dobu jejího trvání. V okolí vznikly podobné stanice plemenného chovu v Ivančicích a Ketkovicích, ta však pracovala pouze rok. Rosická stanice plemenného chovu je poprvé zmiňována v roce 1929. Je spojována s osobností Františka Posádky a také kmenem včel Rosička.\n\nChovatelská stanice v Babicích nad Svitavou dala základ při zřizování spolkového včelína při Vysoké škole zvěrolékařské v Kuřimi. Zde však vznikaly problémy se včelínem na půdě vysoké školy. Do toho vstoupily Rosice s návrhem koupit vhodnou část lesa „Obora“ do majetku ústředí a sem přesídlit stanici z Babic. Návrh podpořilo město Rosice i valná hromada Zemského ústředí 19. dubna 1934 ve Zlíně. Pozemek byl koupen za 8 000 Kčs.\n\nPo velké práci s terénními úpravami byla stanice vlakem převezena a 17. června 1934 bylo uspořádáno slavnostní převzetí klíče. Klíč převzal František Posádka, který už dříve dojížděl do Kuřimi, aby vylepšil velmi špatné hospodaření svých předchůdců na této stanici. Události po roce 1939 měly na činnost spolku neblahý vliv. Po osvobození se činnost spolku opět vracela do původních kolejí. V roce 1948 měl spolek 250 členů. V této době se uvažovalo, že se v Rosicích, při chovném včelíně, zřídí odborné včelařské učiliště. K tomu však nedošlo.\n\nRoku 1950 byla snahou Františka Posádky z včelařského domu v Brně dovezena do Rosic busta MUDr. F. Živanského. 7. června 1951 se slavilo 50 let od založení rosického spolku. Tehdy byla busta odhalena. V roce 1952 byly ministerstvem vnitra zrušeny včelařské spolky a vznikla okresní sdružení. Jako jinde, i zde se od 50. let uplatňovaly tendence klást důraz na politiku, ale odborná stránka činnosti se nedala politikou obejít.\n\nRoku 1957 zemřel František Posádka. I po jeho smrti se pořádaly různé kurzy, školení, přednášky. Pracovaly tři mládežnické včelařské kroužky – v Rosicích, Ketkovicích a v Zastávce. Rok 1961 byl sice jubilejní, ale oslavy se nekonaly. Rok byl velmi chudý, ztráty veliké. V roce 1962 byl přijat jako člen spolku Výzkumný ústav na Kývalce. 20. února 1971 se v rámci oslav výročí spolku konal včelařský ples.\n\nV roce 1972 bylo rozhodnuto o stavbě budovy vhodné k pořádání přednášek. Stavět se mělo na stanici v Rosicích, cena měla být 300 000 Kčs (podle některého zdroje 600 000 Kčs). Organizaci výstavby měl na starosti tehdejší správce stanice Jan Komárek. Ten se díla ujal s takovým nasazením, že výsledek předčil očekávání (i cenu). Místo původně plánovaného dřevěného domku bylo rozhodnuto o stavbě mnohem reprezentativnější. Budovu projektoval Ing. arch. Dušan Babánek z Rosic.\n\nPráce začaly 12. května 1973, stavělo se v akci „Z“. Hotovo mělo být v dubnu 1976. Stavba se dočkala veliké podpory i mnohých dalších spolků, a to jak brigádnické, tak i finanční. Odpracováno bylo 11 580 hodin. Ve své konečné podobě budova obsahuje nejen přednáškový sál (dnes knihovna), ale dále také muzeum, kabinet, šatnu, galerii, sociální zázemí a kuchyňku. Dostavba se podařila v předstihu oproti původnímu plánu. 20. července 1975 se konalo slavnostní otevření nejen nové budovy, ale také celého nově oploceného areálu o ploše 19 000 m².\n\nDnes středisko nemá stálého zaměstnance a funguje formou pronájmu. Od roku 1994 je pronajímatelem a provozovatelem areálu Ing. Josef Janoušek.\n\n"}
{"id": "1282406", "url": "https://cs.wikipedia.org/wiki?curid=1282406", "title": "Fridrich Sasko-Altenburský", "text": "Fridrich Sasko-Altenburský\n\nFridrich Sasko-Altenburský (29. dubna 1763 – 29. září 1834) byl sasko-hidburghausenským (1780–1826) a sasko-altenburským (1826–1834) vévodou.\n\nFridrich se narodil jako nejmladší dítě, ale jediný syn Arnošta Fridricha III. Sasko-Hildburghausenského a jeho třetí manželky Ernestiny Sasko-Výmarské.\n\nFridrich se stal po otcově smrti sasko-hildburghausenským vévodou v roce 1780, když mu bylo sedmnáct let; z toho důvodu převzal jeho prastrýc Josef Sasko-Hildburghausenský jeho jménem regentství, které skončilo Josefovou smrtí v roce 1787.\n\nDo roku 1806 byl podrobený omezením císařské debutní komise, kterou se sasko-hildburghausenské vévodství umístilo pod úřední správou, a to kvůli nezřízené finanční politice Fridrichových předchůdců. V roce 1806 se Fridrich připojil k Rýnskému spolku a v roce 1815 k Německému spolku.\n\n3. září 1785 se Fridrich v Hildburghausenu oženil se Šarlotou Georginou Meklenbursko-Střelickou, se kterou měl dvanáct dětíː\n\n\nFridrich byl považován za oblíbeného a inteligentního. Za jeho vlády spolu s jeho krásnou ženou, dosáhl kulturní život v malém městečku svého vrcholu. Čas tam trávilo tolik básníků a umělců, že se Hildburghausenu přezdívalo \"Klein-Weimar\" (Malý Výmar). Když v roce 1825 zemřel poslední sasko-gothajsko-altenburský vévoda bez potomků, rozhodli se ostatní větve rodu o přerozdělení Ernestinských vévodství. 12. listopadu 1826 se stal Fridrich sasko-altenburským vévodou.\n"}
{"id": "1282408", "url": "https://cs.wikipedia.org/wiki?curid=1282408", "title": "Josef Sasko-Altenburský", "text": "Josef Sasko-Altenburský\n\nJosef Sasko-Altenburský (27. srpna 1789 - 25. listopadu 1868) byl sasko-altenburským vévodou.\n\nNarodil se jako druhý syn, ale první přeživší Fridricha Sasko-Altenburského a Šarloty Georginy Meklenbursko-Střelické. Josef se stal sasko-altenburským vévodou po otcové smrti v roce 1834.\n\nV roce 1815 bojoval s bratrem Jiřím se spojenci proti Francii v Napoleonských válkách. Později byl generálmajorem v saských službách.\n\nRealizoval několik staveb v Altenburgu, ale jeho vláda byla považována za konzervativní a odolnou vůči reformám; proto byl v revolučním roce 1848 nucen odstoupit.\n\nJosef se 24. dubna 1817 v Kirchheim unter Teck oženil s Amálií Württemberskou, dcerou Ludvíka Württemberského. Měli spolu šest dcerː\n\n"}
{"id": "1282409", "url": "https://cs.wikipedia.org/wiki?curid=1282409", "title": "The Intercept", "text": "The Intercept\n\nThe Intercept je online zpravodajský server, který vznikl v roce 2014 a publikuje investigativní žurnalistiku. \"The Intercept\" patří pod novinářskou organizací First Look Media, která byla vytvořena a financována zakladatelem eBay Pierrem Omidyarem. Šéfredaktoři jsou Betsy Reed, Glenn Greenwald a Jeremy Scahill. Jedním ze šéfredaktorů byla Laura Poitras, která nakonec přešla do jiného projektu organizace First Look Media a to \"Field of Vision\", který se zaměřuje na Non-fiction filmy.\n\nPoskytnout platformu a redakční strukturu, ve které se snaží agresivně publikovat zprávy o informacích poskytnutých Edwardem Snowdenem (whistleblower NSA).\n\nPoskytnout nezávislou, někdy až kontroverzní, žurnalistiku skz celé spektrum problémů. Mezi tyto problémy řadí: tajemství, kriminální a civilní zneužívání justice, porušování občanských svobod, společenskou nerovnost a všechny formy finanční a politické korupce.\n\nPrvní publikovaný článek ukazuje zprávu o zapojení NSA do \"targeted kiling program\" (\"překlad\" \"programy cíleného zabíjení\" / \"programy pro cílené zabíjení\") a detailně popisuje metody, které jsou využívány k lokalizaci cílů pro pro smrtelný zásah dronem, což má za následek smrt nevinných lidí. Další článek o tomto tématu ukazuje letecké fotografie z centrál NSA, NRO a NGA.\n\nV březnu 2014 publikoval \"The Intercept\" uniklé dokumenty Edwarda Snowdena, které ukazují, že se NSA vytvářela systém, který měl potenciálně infikovat miliony počítařů po celém světě pomocí malware. Zpráva zahrnovala přísně tajné animace NSA ukazující, jak se agentura snažila \"převléct\" za server společnosti Facebook za účelem hacknout se do počítačů a elektronicky sledovat lidi.Po zveřejnění této zprávy zavolal zakladatel Facebooku Mark Zuckerberg Baracku Obamovi a stěžoval si na NSA.\n\nV květnu roku 2014, informoval \"The Intercept\", že NSA tajně odposlouchávala, nahrávala a shromažďovala audio téměř všech telefonních konverzací na Bahamských ostrovech a shromažďovala telefonní metadata v Mexiku, na Filipínách a v Keni.\n\nV prosinci 2014 byl publikován nový uniklý dokument od Edwarda Snowdena ukazující, že britské sledovací agentury byly zodpovědné za útok na největší telekomunikační společnost v Belgii Belgacom.\n\nV dubnu 2015 publikoval \"The Intercept\" společně s německým magazínem \"Der Spiegel\" článek, že vojenská základna USA \"Ramstein\" slouží jako high-tech srdce Amerického dronového programu.\n\nPublikace ze září 2015 ukazuje mnoho přísně tajných dokumentů britských zpravodajských služeb, které odhalily, jak se špionážní agentury GCHQ snažily vytvořit systémy na monitorování každého viditelného uživatele internetu. GCHQ se údajně snažila vytvořit nové techniky jak těžit data, monitorovat všechny komunikace skrz všechny země ve snaze odhalit podezřelé chování uživatelů.\n\nV říjnu 2015 \"The Intercept\" publikoval Drone Papers. Tajné dokumenty popisují vojenské asasinační programy USA v Afghánistánu, Jemenu a Somálsku.\n\nV prosinci 2015 \"The Intercept\" publikoval tajný vládní katalog elektronických zařízení, které používala armáda, špionážní agentury a policie v USA.\n"}
{"id": "1282411", "url": "https://cs.wikipedia.org/wiki?curid=1282411", "title": "Seznam českých meteoritů", "text": "Seznam českých meteoritů\n\nSeznam meteoritů, které dopadly nebo byly nalezeny na území Česka.\n\n\n\n\n\n<nowiki>**</nowiki> meteority s rodokmenem.\n\n<nowiki>*</nowiki> meteority viděny při dopadu.\n\n\n"}
{"id": "1282412", "url": "https://cs.wikipedia.org/wiki?curid=1282412", "title": "Parlamentní volby v Maďarsku 2018", "text": "Parlamentní volby v Maďarsku 2018\n\nParlamentní volby v Maďarsku v roce 2018, které se konaly v neděli 8. dubna 2018, byly v pořadí osmé demokratické a svobodné volby republiky Maďarsko od pádu komunismu v roce 1989. Datum konání těchto voleb vypsal dne 11. ledna 2018 maďarský republikový prezidentem János Áder. Smíšeným volebním způsobem bylo v jednom kole zvoleno všech 199 poslanců maďarského Zemského sněmu. Příslušníci samosprávných národnostních a etnických menšin žijící na území Maďarska rovněž zvolili své parlamentní menšinové mluvčí. Volby skončily jasným vítězstvím vládní pravicové koalice Fidesz–KDNP, pro kterou hlasovalo 49,60 % voličů a získala tak 133 poslaneckých mandátů, což znamená, že si i nadále udrží ústavní 2/3 většinu. Druhou nejsilnější stranou se stalo krajně pravicové Hnutí za lepší Maďarsko, pro které hlasovalo 19,19 % voličů a získalo 26 mandátů. Levicová koalice MSZP–Párbeszéd skončila až na třetím místem se ziskem 11,99 % a 20 poslaneckých mandátů. \n\nPodle základního zákona Maďarska probíhají volby do Zemského sněmu v měsíci dubnu nebo květnu vždy v neděli. Volební den nemůže být dnem pracovního klidu, nebo svátky Velikonoce a Letnice. Konkrétní termín voleb vyhlásí republikový prezident, a to nejdříve 90, nejpozději 70 dní před datem hlasování. V parlamentních volbách je celkem 199 poslanců voleno smíšeným volebním systémem jednokolovou volbou. Ve 106 jednomandátových obvodech většinovým systémem, zvítězí jediný kandidát s nejvyšším počtem odevzdaných hlasů. Zbylých 93 mandátů se přerozděluje poměrným způsobem na základě výsledků hlasování pro celostátní kandidátní listiny stran, ale pouze těm stranám, které získaly 5 % hlasů a více, u koalic dvou stran platí hranice 10 %, tří a více stran 15 %.\n\nPříslušníci etnických a národnostních menšin v Maďarsku zároveň volí své parlamentní menšinové přímluvčí (\"Nemzetiségi szószóló\"). V případě, že by některý z kandidátů národnostních menšin dosáhl na sníženou kvótu (ve volbách 2014 to bylo 22 022 hlasů), získal by mandát poslance s hlasovacím právem. Samosprávné menšiny v Maďarsku jsou: Arméni, Bulhaři, Chorvati, Němci (MNOÖ), Poláci, Slováci (OSZÖ), Slovinci, Srbové, Romové (ORÖ), Rumuni, Řekové, Rusíni, Ukrajinci.\n\nV předchozích parlamentních volbách, které se konaly 6. dubna 2014, zvítězila pravicová koalice stran Fidesz – Maďarská občanská unie a Křesťanskodemokratické lidové strany (KDNP). Hlasovalo pro ni 2 264 780 voličů (45,04%) a zvítězila rovněž v 96 ze 106 jednomandátových obvodů. S odstupem na druhém místě skončila volební aliance středo–levicových stran a hnutí Összefogás, pro kterou hlasovalo 1 290 806 voličů (25,67%) a zvítězila i v 10 jednomandátových obvodech ve městech Budapešť, Miskolc a Szeged. Celkových 38 mandátů si strany přerozdělily následovně: MSZP získala 29 křesel, DK: 4, Együtt: 3, PM: 1, MLP: 1 poslance. Na třetím místě se ziskem 1 020 476 odevzdaných hlasů (20,30%) skončilo Hnutí za lepší Maďarsko (Jobbik), které získalo 28 poslaneckých mandátů, nevyhrálo však v žádném jednomandátovém obvodu. Hnutí Politika může být jiná (LMP), které se ziskem 269 414 hlasů (5,36%) získalo 5 poslaneckých mandátů se stalo nejmenší parlamentní stranou s vlastní parlamentní frakcí. Na základě rozložení mandátů v Zemském sněmu byl sestavením nové vlády pověřen dosavadní premiér Viktor Orbán. V průběhu sedmého parlamentním cyklu vládne třetí vláda Viktora Orbána, která se opírá o podporu 133 poslanců z parlamentních frakcí Fidesz a KDNP. \n\nRozložení politického spektra ukázaly i výsledky voleb do EP 2014, které se konaly 25. května 2014. Zvítězila vládní koalice Fidesz–KDNP se ziskem 51,49%, druhý skončil Jobbik (14,68%), až třetí byla MSZP (10,92%), čtvrtá DK (9,76 %), pátá koalice Együtt–PM (7,22 %), poslední LMP (5,01 %).\n\nV říjnu 2016 se v Maďarsku konalo referendum o přesídlovacích kvótách navrhovaných EU. Ačkoliv bylo toto hlasování neplatné, jelikož se jej zúčastnilo jen 44,08% oprávněných voličů, protože opoziční levicové strany (MSZP, DK, E14, PM a mimoparlamentní MoMa) vyzývaly k neúčasti svých voličů a tedy ke zmaření referenda, dokázala vládní koalice Fidesz–KDNP zmobilizovat více než 3 600 000 voličů, kteří v poměru 98,36% ku 1,64% rozhodli proti uprchlickým kvótám.\n\nV březnu 2017 vládní koalice Fidesz–KDNP zvolila v prezidentské volbě svého kandidáta Jánose Ádera na druhé funkční období maďarským republikovým prezidentem, s mandátem do května 2022.\n\nPozornost vzbudily také předčasné volby starosty města Hódmezővásárhely ze dne 25. února 2018, kde zvítězil nezávislý kandidát Péter Márki-Zay (57,49%) nad Zoltánem Hegedűsem (41,63%) kandidátem koalice Fidesz–KDNP.\n\nPravicová koalice strany Fidesz – Maďarská občanská unie (antikomunismus, národní konzervatismus, pravicový populismus) a Křesťanskodemokratické lidové strany (křesťanská demokracie, sociální konzervatismus) s podporou Strany soukromníků (konzervativní liberalizmus). Kandidátem na premiéra je Viktor Orbán, současný premiér a předseda strany Fidesz.\nStěžejní body volebního programu vládní koalice Fidesz–KDNP, jak byly prezentovány Viktorem Orbánem na hospodářském fóru Maďarské obchodní a průmyslové komory (\"Magyar Kereskedelmi és Iparkamara\") v Budapešti dne 6. března 2018:\n\nLevicová koalice Maďarské socialistické strany (sociální demokracie, levicový populismus) a hnutí Dialog za Maďarsko (feminismus, zelená politika) s podporou Maďarské liberální strany (liberalismus), jejíž jediná kandidátka Anett Bősz kandiduje na 15. místě na celostátní kandidátní listině této koalice, kde mají převahu kandidáti MSZP. Společným kandidátem na premiéra je Gergely Karácsony, současný spolu–předseda zeleného hnutí Párbeszéd. Významné body volebního programu MSZP s názvem \"Tegyünk igazságot! – A demokratikus, európai Magyarországért.\" ze dne 9. prosince 2017 a volebního programu Párbeszéd s názvem \"Mindenki számít!\" ze dne 26. července 2017:\n\nPravicové Hnutí za lepší Maďarsko (nacionalismus, národní radikalismus, sociální konzervatismus, pravicový populismus). Kandidátem na premiéra je předseda strany Gábor Vona. Hlavní body volebního programu s názvem \"Magyar szívvel, józan ésszel, tiszta kézzel.\" zveřejněného dne 20. února 2018:\n\nZelené hnutí s názvem Politika může být jiná (zelená politika) s podporou mimoparlamentní strany Nový začátek (liberální konzervatismus), jejíž kandidáti jsou na celostátní kandidátní listině na 3. a 10. místě. Kandidátkou na post premiéra je Bernadett Szél, současná předsedkyně hnutí LMP. Hnutí podle volebního programu s názvem\"Választási Program 2018 – Hogy a politika valóban más legyen.\" ze dne 14. prosince 2017 slibuje:\n\nLevicová strana s názvem Demokratická koalice (sociální liberalismus, levicový populismus). Volebním lídrem je Ferenc Gyurcsány, bývalý premiér (protesty 2006)a předseda MSZP. Volební program s názvem \"Sokak Magyarországa.\" ze dne 18. listopadu 2017: \n\nHnutí Společně celý názvem \"Együtt – a Korszakváltók Pártja\" (sociální demokracie, sociální liberalismus). Kandidátem na post premiéra je Viktor Szigetvári, který kandiduje na celostátní kandidátní listině na 2. místě, zatímco na 1. místě kandiduje současný předseda hnutí Péter Juhász. Hlavní body volebního programu s názvem \"Együtt Európai élet az Együtt Magyarországán\" ze dne 16. září 2017:\n\nMimoparlamentní hnutí Momentum Mozgalom (liberalismus, konzervatismus). Volebním lídrem je předseda hnutí András Fekete-Győr. Hnutí ve svém volebním programu s názvem \"Indítsuk be Magyarországot!\" ze dne 15. října 2017 slibuje:\n\n\nStejně jako v parlamentních volbách 2014 kandidují i velmi malé politické strany s velmi nízkou podporou (1%) označované za „falešné strany“ nebo „byznys strany“. Při úřední kontrole podpisových archů na podporu kandidatur stran bylo zjištěno, že několik malých stran kopírovalo podpisy od jiných politických subjektů. Na podpisovém archu na podporu strany Hajrá Magyarország! Párt bylo objeveno jméno Attila Péterffalvi, předsedy \"Národního centra pro ochranu soukromí a informací\", ačkoliv sám Péterffalvi prohlásil, že této straně podporu nevyjádřil a podpisový arch pro kandidaturu nepodepsal. V dalším případu v jednomandátovém volebním obvodu č. 17 v Budapešti (\"Budapesti 17. sz. országgyűlési egyéni választókerület\") bylo zjištěno, že podpisy podporovatelů pro kandidátku Katalin Lévai za stranu Lendülettel Magyarországért byly v mnoha případech shodné s podpisy na podporu strany Fidesz.\n\nAbecední seznam politických stran a hnutí zaregistrovaných u maďarského Národního volebního výboru (\"Nemzeti Választási Bizottság\") pro parlamentní volby 2018. V první závorce je uvedena oficiální volební zkratka subjektu, ve druhé závorce datum úřední registrace. Tučně jsou vyznačeny politické strany, které měly v průběhu volebního období 2014–2018 alespoň jednoho poslance. Kurzívou jsou vyznačeny samosprávy národnostních a etnických menšin.\n\nTabulka zobrazuje počty jednotlivých kandidátů v jednomandátových volebních obvodech (OEVK) za nejvýznamnější kandidující strany, hnutí a koalice. Kandidaturu v jednomandátovém volebním obvodu je podle volebního zákona nutné doložit sebranými podpisy minimálně 500 obyvatel s trvalým bydlištěm v daném obvodu.\nTabulka zobrazuje prvních dvacet kandidátů na celostátních kandidátních listinách nejvýznamnějších kandidujících stran, hnutí a koalic. Kandidát strany na post předsedy vlády je vyznačen tučně.\n\nSimulace výsledného rozdělení poslaneckých mandátů na základě podrobného průzkumu institutu Republikon Intézet z března 2018:\n\nPo sečtení 98,96% všech hlasů lze konstatovat, že v parlamentních volbách 2018 zvítězila vládní koalice Fidesz–KDNP se ziskem 49,60% odevzdaných hlasů, která zvítězila rovněž v 91 jednomandátových volebních obvodech OEVK a celkově získala 133 poslaneckých mandátů. Udržela si tak v parlamentu ústavní 2/3 většinu, kterou má od voleb 2010. Na druhém místě skončilo Hnutí za lepší Maďarsko (Jobbik) s 19,19%, které vyhrálo v 1 obvodu OEVK a obsadí celkem 26 poslaneckých křesel. Na třetím místě se ziskem 11,99% se umístila koalice MSZP–Párbeszéd, která vyhrála rovněž v 8 obvodech OEVK a celkem získala 20 mandátů. Následuje hnutí Politika může být jiná (LMP), pro které hlasovalo 7,10%, vyhrálo v 1 obvodu OEVK a celkem získalo 8 poslaneckých křesel. Poslední stranou vstupující do sněmu je Demokratická koalice (DK), která se ziskem 5,41% zvítězila i ve 3 obvodech OEVK a celkem tak získala 9 mandátů. Žádné další kandidující strany ani hnutí (Együtt, MIÉP, MKKP, MMP, MoMo) nezískaly alespoň 5% odevzdaných hlasů. V jednomandátových volebních obvodech OEVK byli ještě zvoleni také jeden poslanec za hnutí Együtt a nezávislý poslanec Tamás Mellár. Jeden mandát poslance s hlasovacím právem (Imre Ritter) získala díky snížené kvótě i Zemská samospráva Němců v Maďarsku, samosprávy ostatních národnostních menšin zvolily své parlamentní menšinové mluvčí.\nDefinitivní volební výsledky po sečtení všech hlasů ze zahraničí zveřejní Národní volební úřad v průběhu dubna 2018.\n\nÚčast voličů hlasujících na území Maďarska.\nTabulka zobrazuje výsledky hlasování pouze na celostátní kandidátní listiny politických stran, hnutí, koalic a menšinových samospráv po sečtení 100% všech hlasů.\n\nTabulka zobrazuje celkové zisky poslaneckých mandátů v obou způsobech volby a výsledné přerozdělení všech 199 poslaneckých mandátů v 8. volebním období Zemském sněmu (2018–2022).\nV souvislosti s oznámením výsledků těchto parlamentních voleb dne 9. dubna 2018, odstoupil Gábor Vona z postu předsedy Hnutí za lepší Maďarsko, a o den později oznámil, že ani nenastoupí do zvolené poslanecké funkce. \nTaké odstoupilo i celé vedení Maďarské socialistické strany v čele s předsedou Gyulou Molnárem. Z funkce spolu-předsedy hnutí Politika může být jiná odstoupil Ákos Hadházy. A v reakci na totální volební neúspěch hnutí Együtt odstoupil jeho předseda Péter Juhász.\n\n\n"}
{"id": "1282413", "url": "https://cs.wikipedia.org/wiki?curid=1282413", "title": "LGBT práva v Etiopii", "text": "LGBT práva v Etiopii\n\nLesby, gayové, bisexuálové a translidé (LGBT+) se v Etiopii setkávají s právními komplikacemi neznámými pro většinové obyvatelstvo. Mužská i ženská stejnopohlavní sexuální aktivita je v zemi trestná. Podle průzkumu Pew Global Attitudes považuje 97 % Etiopanů homosexualitu za životní styl, který je společensky neakceptovatelný, což je z hlediska 45 zkoumaných zemí druhá největší míra despektu.\n\nPodle článku 629 trestního zákona je mužský i ženský stejnopohlavní sexuální styk v Etiopii ilegální. Kdo vykoná soulož s osobou téhož pohlaví, nebo jiný akt hrubé obscénnosti, bude potrestán v souladu s článkem 630 odnětím svobody v délce trvání jednoho roku, anebo v závažnějších případech přísnějším trestem v maximální délce trvání patnácti let. Etiopské zákony chápou skutkovou podstatu trestného činu soulože s osobou téhož pohlaví jako agresi vůči oběti. Následkem tohoto jsou přísnější tresty pro \"agresory\" a sebevražedné tendence \"obětí\" připisované zahanbení, ztrátě cti a jiným příčinám.\n\nTradiniční přístupy k genderu a sexualitě v etiopské společnosti stále přetrvávají. Valná většina místních považuje homosexualitu za volbu, nikoli za vrozenou orientaci. Jako důvod uvádějí její import ze západu, kterému se musí upěnlivě bránit, a jehož legitimizaci nesmí za žádnou cenu dopustit. Podle Pew Global Attitudes Project řeklo 97 % sledovaných Etiopanů, že by společnost měla proti homosexualitě aktivně bojovat. Z hlediska zkoumaných zemí se po Mali jedná o druhý nejhorší výsledek\n\nDr. Seyoum Antonyios, prezident Unie pro život (\"United for Life\") a vlivný aktivista zorganizoval v r. 2013 celonárodní konferenci, jíž se zúčastnilo mnoho politiků a náboženských představitelů. Během ní argumentoval slovy, že homosexualita je důsledekm hlubokého psychologického traumatu často způsobeném násilí nebo jinou formou sociální krize.\n\nV prosinci 2008 přijalo minimálně tucet etiopských duchovních (včetně představitelů muslimů, pravoslavných, protestantských a katolických církví) rezoluci proti homosexualitě požadující po zákonodárcích včlenění zákazu homosexuální aktivity do ústavy. Mezi nimi byl i známý katolický arcibiskup Berhaneyesus Demerew Souraphiel\n\nHomosexualitu rovněž shledali jako příčinu nárustů sexuálních útoků a na děti a mladé chlapce. Abune Paulos, patrircha Etiopské pravoslavné církve řekl: \"Něco takového je v naší zemi neprosto nepřípustného. Každý národ, který ctí tradiční biblické hodnoty, musí toto velmi tvrdě odsoudit. Každý, kdo se v takových aktech angažuje, se tímto degraduje na úroveň zvířat. My to odmítáme. Oni (homosexuálové) zasluhují resocializaci a jejich akty zavržení. A my jsme povinni je podrobit lekci.\"\n\nZpráva Ministerstva zahraničí Spojených států amerických z r. 2011 shledává, že:\n\nPři cestách po Etiopii ve 20. letech minulého století se Bieber setkal s několika případy uranismu mezi domorodci a poznamenal, že: \"\"Sodomie rozhodně není ničím, co by se do Hararska dostalo zvenčí. Není typická pouze pro Albeit, ale objevuje se i u Galska a Somálska.\"\" Rovněž poznamenal, že vzájemná masturbace mezi oběma pohlavími a všemi věkovými skupinami není u všech třech domorodých kmenů ničím výjimečným. Zejména u Hararů byl uranismus nejvíce praktikován mezi dospělými muži a chlapci. O homosexuálních aktech se podrobněji zmiňoval Gamst, zejméně u ovčáků z drávidských jazykových skupin centrální Etiopie.\n\nMezi amharskými rolníky zaznamenal Messing (lépe-akceptované) mužské transvetitiy, na které se pohlíželo jako na \"Boží omyl\". \"Wändarwäräd\" (literárně \"muž-žena\") s viditelnými mužskými sexuálními charakteristiky, jejich tělesná struktura byla lidově považovaná za defektní.\n\nU malského lidu jižní Etiopie zdokumentoval Donald Donham \"\"malou početnou skupinu mužů vystupujících v ženských rolích. Tito muži se oblékali jako ženy, chovali jako ženy, starali o domácnost a měli i sexuální vztahy s muži.\"\" Nelze z těchto dat jasně vyčíst, odkdy téměř celý etiopský lid začal vnímat homosexualitu jako společensky neakceptovatelnou životní volbu.\n\n\n"}
{"id": "1282414", "url": "https://cs.wikipedia.org/wiki?curid=1282414", "title": "Mezinárodní literární cena Neustadt", "text": "Mezinárodní literární cena Neustadt\n\nMezinárodní literární cena Neustadt () je americká literární cena udílená od roku 1969 pro každý sudý rok. Jde o jednu z mála mezinárodních literárních cen udílených v USA, které nejsou omezeny žánrem či jazykem. Ocenění se vztahuje k celku díla, nikoli k jednotlivým dílům; proto bývá cena v médiích přirovnávána k Nobelově ceně za literaturu. Cenu udílí Oklahomská univerzita a honorář ve výši 50 000 dolarů zajišťují Walter a Doris Neustadtovi.\n\n"}
{"id": "1282419", "url": "https://cs.wikipedia.org/wiki?curid=1282419", "title": "Monterrey Open 2017 – ženská čtyřhra", "text": "Monterrey Open 2017 – ženská čtyřhra\n\nŽenská čtyřhra Monterrey Open 2017 probíhala v první polovině dubna 2017. Do deblové soutěže monterreyského tenisového turnaje nastoupilo šestnáct dvojic. Obhájcem titulu byl španělský pár Anabel Medinaová Garriguesová a Arantxa Parraová Santonjaová, jehož členky do deblové soutěže nezasáhly.\n\nVítězem se stal nejvýše nasazený japonsko-polský pár Nao Hibinová a Alicja Rosolská, který ve finále zdolal slovinsko-ukrajinskou dvojici Dalila Jakupovićová a Nadija Kičenoková výsledkem 6–2 a 7–6. Obě šampionky si do žebříčku WTA připsaly 280 bodů a získaly premiérovou společnou trofej. Hibinová vybojovala druhý deblový titul na okruhu WTA Tour a pro Rosolskou to bylo sedmé takové turnajové vítězství.\n"}
{"id": "1282420", "url": "https://cs.wikipedia.org/wiki?curid=1282420", "title": "Volvo Car Open 2017 – ženská čtyřhra", "text": "Volvo Car Open 2017 – ženská čtyřhra\n\nŽenská čtyřhra Volvo Car Open 2017 probíhala v první polovině dubna 2017. Do deblové soutěže charlestonského tenisového turnaje, hraného na zelené antuce, nastoupilo šestnáct dvojic. Obhájcem titulu byl francouzský pár složený ze světové dvojky Kristiny Mladenovicové a trojky Caroline Garciaové, jehož členky do deblové soutěže nezasáhly.\n\nVítězem se stal nejvýše nasazený americko-český pár Bethanie Matteková-Sandsová a Lucie Šafářová, který ve finále zdolal české turnajové čtyřky Lucii Hradeckou s Kateřinou Siniakovou výsledkem 6–1, 4–6 a [10–7]. Obě šampionky si do žebříčku WTA připsaly 470 bodů a získaly jubilejní desátou společnou trofej a druhou v probíhající sezóně. Matteková-Sandsová vybojovala dvacátý pátý deblový titul na okruhu WTA Tour a pro Šafářovou to bylo čtrnácté takové turnajové vítězství a po týdnu návrat na druhou příčku deblového žebříčku WTA. Siniaková s Hradeckou odešly i potřetí v probíhající sezóně z finále poraženy.\n\n"}
{"id": "1282421", "url": "https://cs.wikipedia.org/wiki?curid=1282421", "title": "Maria Farantouri", "text": "Maria Farantouri\n\nMaria Farantouri, nebo též Farandouri, (* 28. listopadu 1947 Athény) je řecká zpěvačka. Často spolupracovala se skladatelem Mikisem Theodorakisem. Během Řecké vojenské junty (1967–1974) s ním pracovala na protestních písních. Zpěvačka rovněž nazpívala texty ze sbírky \"Veliký zpěv\" od Pabla Nerudy, přičemž autorem hudby k nim byl také Theodorakis. V roce 1971 nahrála spolu s australským kytaristou Johnem Williamsem album \"Songs and Guitar Pieces by Theodorakis\". Deska obsahovala sedm zhudebněných básní, jejichž autorem byl Federico García Lorca. Zpívala ve třech jazycích: španělštině, italštině a angličtině. V roce 2014 získala italské ocenění Premio Tenco.\n"}
{"id": "1282423", "url": "https://cs.wikipedia.org/wiki?curid=1282423", "title": "John Williams (kytarista)", "text": "John Williams (kytarista)\n\nJohn Williams (* 24. dubna 1941) je australský kytarista. Narodil se anglickému otci a australské matce v Melbourne a počínaje rokem 1952 žil s rodinou v Anglii. Na kytaru začal hrát pod vlivem svého otce, který sám na tento nástroj hrál. V letech 1956 až 1959 studoval hru na klavír na Royal College of Music (v té době se zde hra na kytaru nevyučovala). V roce 1971 nahrál spolu s řeckou zpěvačkou Marií Farantouri album \"Songs and Guitar Pieces by Theodorakis\", obsahující zhudebněné básně, jejichž autorem byl Federico García Lorca. V letech 1978 až 1984 byl členem superskupiny nazvané Sky (dalším členem byl například Herbie Flowers).\n\n"}
{"id": "1282425", "url": "https://cs.wikipedia.org/wiki?curid=1282425", "title": "John Trudell", "text": "John Trudell\n\nJohn Trudell (15. února 1946 – 8. prosince 2015) byl americký zpěvák a politický aktivista. Jeho otcem byl indián z kmene Santee Dakota, zatímco matka byla Mexičanka. V roce 1963, ve věku sedmnácti let, ukončil vzdělávání na střední škole a odešel do armády (sloužil v námořnictvu). Po ukončení aktivní služby se vrátil ke studiu. V té době rovněž začal bojovat za práva domorodých Američanů. V roce 1979, poté, co se setkal s hudebníkem Jacksonem Brownem, se začal více zajímat o hudbu. Později vydal řadu alb, přičemž na některých z nich spolupracoval s kytaristou Jessem Edem Davisem. V roce 2005 o něm režisérka Heather Rae natočila dokumentární film \"Trudell\". Zemřel roku 2015 na rakovinu ve věku 69 let. V roce 2014 získal italské ocenění Premio Tenco.\n"}
{"id": "1282426", "url": "https://cs.wikipedia.org/wiki?curid=1282426", "title": "Congratulations", "text": "Congratulations\n\nCongratulations je druhé studiové album americké skupiny MGMT. Poprvé bylo zveřejněno 20. března roku 2010 prostřednictvím internetových stránek kapely, přičemž klasického vydání se dočkalo 13. dubna toho roku. V americké hitparádě Billboard 200 se umístilo na druhé příčce, v britské UK Albums Chart na čtvrté. Autorem obalu alba je výtvarník Anthony Ausgang. Deska obsahuje například píseň „Brian Eno“, která je poctou stejnojmennému hudebníkovi a producentovi. V textu písně je zmíněno například celé hudebníhovo rodné jméno, tj. „Brian Peter George St. John le Baptiste de la Salle Eno“.\n\nAutorem všech textů je Andrew VanWyngarden. Hudbu složili Andrew VanWyngarden a Ben Goldwasser.\n"}
{"id": "1282427", "url": "https://cs.wikipedia.org/wiki?curid=1282427", "title": "Gmina Siemkowice", "text": "Gmina Siemkowice\n\nGmina Siemkowice je polská vesnická gmina v okrese Pajęczno v Lodžském vojvodství. Sídlem gminy je ves Siemkowice. V roce 2016 zde žilo 4 849 obyvatel.\n\nGmina má rozlohu 98,40 km² a zabírá 12,24 % rozlohy okresu Pajęczno. Skládá se z 15 starostenství.\n\n\nDziałoszyn, Kiełczygłów, Osjaków, Pajęczno a Wierzchlas.\n\n"}
{"id": "1282431", "url": "https://cs.wikipedia.org/wiki?curid=1282431", "title": "Grace McCleen", "text": "Grace McCleen\n\nGrace McCleen (narozena 1981, Monmouthshire, Wales) je britská spisovatelka. \n\nVyrůstala ve Walesu v fundamentalistickém náboženském prostředí a většinu svého života neměla mnoho kontaktů s nevěřícími. Když jí bylo deset, rodiče ji vzali ze školy a přestěhovali se na dva roky do Irska. Na doporučení své učitelky se ucházela o studium anglické literatury na Univerzitě v Oxfordu, která jí nabídla možnost studovat bez přijímacích zkoušek. Tuto nabídku proti vůli rodičů přijala. Studia absolvovala s hodnocením \"double first\", což označuje vynikající úroveň bakalářské i magisterské práce. Titul M. A. (Master of Arts) získala prací na Univerzitě v Yorku (The University of York) na téma díla T. S. Eliota, za kterou jí bylo uděleno vyznamenání.\n\nMěla v úmyslu věnovat se akademické kariéře. Když jí bylo dvacet šest let, začala psát trojici románů: \"Skvostná země\" (\"The Land of Decoration\", 2012), \"Profesor poezie\" (\"The Professor of Poetry\", 2013), a \"Nabídka\" (\"The Offering\", 2015).\n\nZa román \"Skvostná země\" obdržela ceny Desmond Elliott Prize (2012) a Betty Trask Award v roce 2013.\n\nPsala kritiky pro literární přílohu Timesů (\"The Times Literary Supplement\"). V době, kdy byla pro nemoc upoutána na lůžko, začala psát a skládat písně. Píše také příběhy pro děti, které doprovází vlastními fotografickými ilustracemi.\n\n\n\nJe rovněž autorkou básní.\n\n\n\n"}
{"id": "1282433", "url": "https://cs.wikipedia.org/wiki?curid=1282433", "title": "Stan Ridgway", "text": "Stan Ridgway\n\nStan Ridgway (* 5. dubna 1954) je americký zpěvák a kytarista. V roce 1977 spoluzaložil skupinu Wall of Voodoo, z níž odešel roku 1983 (kapela následně pokračovala s novým zpěvákem až do roku 1989). Ještě v roce 1983 zahájil sólovou kariéru. Toho roku představil píseň „Don't Box Me In“, kterou napsal spolu s Stewartem Copelandem. Píseň byla původně uvedena ve filmu \"Dravé ryby\" režiséra Francise Forda Coppoly a poté rovněž vyšla jako singl. Své první sólové album vydal Ridgway v roce 1986 pod názvem \"The Big Heat\". Přestože je jeho hlavním nástrojem kytara, hraje také na foukací harmoniku a klávesové nástroje. V roce 2016 získal italské ocenění Premio Tenco.\n\n\n"}
{"id": "1282434", "url": "https://cs.wikipedia.org/wiki?curid=1282434", "title": "Kostelec nad Labem (hrad)", "text": "Kostelec nad Labem (hrad)\n\nKostelec nad Labem je částečně zaniklý hrad ve stejnojmenném městě v okrese Mělník. Založen byl nejspíš ve třináctém století za vlády krále Přemysla Otakara II. a později k jeho majitelům patřily české královny nebo páni z Dubé. Panským sídlem přestal být po roce 1586. Jeho zbytky se dochovaly ve zdivu domu čp. 720 v ulici K Rudči.\n\nKostelec nad Labem byl založen ve druhé polovině třináctého století, ale první písemná zmínka o hradu pochází až z roku 1359, ve kterém byl jeho zástavním držitelem saský kníže Rudolf I. V roce 1371 měla hrad v zástavě královna Alžběta Pomořanská, která ho v roce 1380 postoupila Alešovi z Dubé. Na počátku husitských válek hrad patřil Alešovu synovi, za kterého byl roku 1420 obležen a dobyt husity. O čtyři roky později byl v Kostelci obléhán Jan Žižka.\n\nV roce 1432 město s hradem patřilo Bohumilovi z Klinštejna, po kterém je získal Jindřich Berka z Dubé. Ve druhé polovině patnáctého století se vystřídala řada majitelů. Od roku 1499 hrad drželi Šlechtové ze Všehrd, od kterých ho koupil Jan Vančura z Řehnic, jehož potomkům patřil až do roku 1572. V té době byl hrad renesančně přestavěn. V roce 1586 Kostelec ze zástavy vykoupil císař Rudolf II., a připojil ho k Brandýsu nad Labem. Od té doby byl kostelecký hrad využíván pouze k hospodářským účelům.\n\nZ hradu původně chráněného vodou ze zaniklého labského ramene se dochovalo severní křídlo hradního jádra se zaobleným nárožím. Z nejstarší stavební fáze pochází severní a jižní zeď domu čp. 720, zatímco vnitrní příčky a valené klenby v přízemí pochází z pozdně gotické přestavby.\n\n\n"}
{"id": "1282435", "url": "https://cs.wikipedia.org/wiki?curid=1282435", "title": "Laversines", "text": "Laversines\n\nLaversines je francouzská obec v departementu Oise v regionu Hauts-de-France. V roce 2014 zde žilo 1 118 obyvatel.\n\nSousední obce jsou: Bresles, Le Fay-Saint-Quentin, Fouquerolles, Nivillers, Rochy-Condé a Therdonne.\n\n\"Počet obyvatel\"\n\n\n"}
{"id": "1282437", "url": "https://cs.wikipedia.org/wiki?curid=1282437", "title": "Sergio Staino", "text": "Sergio Staino\n\nSergio Staino (* 8. června 1940 Piancastagnaio) je italský autor komiksů a filmový režisér. Od roku 1979 ve svých karikaturistických dílech uváděl postavu jménem Bobo (původně byla uvedena v časopisu \"Linus\"). V osmdesátých letech začal přispívat do novin \"Il Messaggero\" a \"L'Unità\". V roce 1986 založil vlastní satiristický časopis \"Tango\". V letech 1987 až 1993 natáčel satiristické televizní pořady pro stanici \"Rai 3\". Natočil také dva celovečerní filmy: \"Cavalli si nasce\" (1988) a \"Non chiamarmi Omar\" (1992). Je rovněž autorem scénářů k oběma filmům (ve druhém případě šlo o spolupráci s Francescem Tulliem Altanem). Roku 2016 vyšla jeho autobiografická kniha nazvaná \"Io sono Bobo\" (podíleli se na ní novináři Fabio Galati a Laura Montanari). V roce 2016 získal ocenění Premio Tenco.\n\n"}
{"id": "1282438", "url": "https://cs.wikipedia.org/wiki?curid=1282438", "title": "Otello Profazio", "text": "Otello Profazio\n\nOtello Profazio (* 26. prosince 1936 Rende) je italský zpěvák a kytarista. Svou kariéru zahájil v roce 1953, kdy se účastnil pěvecké rozhlasové soutěže, v níž vystupoval s písní „U' Ciucciu“. Většího úspěchu se mu dostalo roku 1964, kdy vydal desku \"Il treno del sole\", obsahující zhudebněné básně Ignazia Buttitty. Pět let rovněž uváděl hudební pořad \"Quando la gente canta\" na televizní stanici Rai 2. Řadu let rovněž přispíval sloupky do novin \"Gazzetta del Sud\". V roce 2016 získal ocenění Premio Tenco.\n\n"}
{"id": "1282442", "url": "https://cs.wikipedia.org/wiki?curid=1282442", "title": "Russell Hellickson", "text": "Russell Hellickson\n\nRussell Owen Hellickson (* 27. července 1950 Madison, USA) je bývalý americký zápasník, volnostylař. V roce 1976 vybojoval stříbro na olympijských hrách. V roce 1971 vybojoval bronz a v roce 1979 stříbro na mistrovství světa. V roce 1971, 1975 a 1979 zvítězil na Panamerických hrách. Pracoval jako hlavní trenér na Ohio State University a působil jako televizní komentátor zápasu. \n\n"}
{"id": "1282448", "url": "https://cs.wikipedia.org/wiki?curid=1282448", "title": "Queen Elizabeth Hall", "text": "Queen Elizabeth Hall\n\nQueen Elizabeth Hall je koncertní síň v londýnské čtvrti South Bank postavené v brutalistickém stylu. Je součástí komplexu Southbank Centre, do kterého patří například také koncertní síň Royal Festival Hall. V hlavním sále Queen Elizabeth Hall je více než 900 míst k sezení. Sál byl otevřen v březnu roku 1967. Hráli zde hudebníci mnoha různých žánrů, od klasické hudby přes avantgardní hudbu a jazz až po rock. Vystupovali zde například hudebníci Sun Ra a John Cale či skupiny Television a Pink Floyd.\n"}
{"id": "1282449", "url": "https://cs.wikipedia.org/wiki?curid=1282449", "title": "Ústav pro jazyk (Sarajevo)", "text": "Ústav pro jazyk (Sarajevo)\n\nÚstav pro jazyk (srbochorvatsky/bosensky \"Institut za jezik\") je vědecké pracoviště v Sarajevu, které se věnuje převážně studiu bosenského jazyka (dříve srbochorvatštiny).\n\nOrganizace vznikla roku 1972 na základě Zákona o Ústavu pro jazyk (\"Zakonom o Institutu za jezik\", Službeni list SR BiH č. 4/72). Roku 1977 se ústav stal součástí Filozofické fakulty Univerzity v Sarajevu. Roku 1991 se instituce rozdělila na Ústav pro jazyk a Ústav pro literaturu. Do roku byla organizace financována ze státního rozpočtu, od roku 1994 Federací Bosny a Hercegoviny a konec od roku 1996 Kantonem Sarajevo.\n\nRoku 2016 v ústavu pracovalo 9 osob. Rada organizace čítá 5 členů.\n\nÚstav vydává časopis \"Književni jezik\" (Spisovný jazyk, 1972–1991, 2003–2004, 2007, 2013-) a odborné publikace různého zaměření.\n\n\n\nOficiální stránky\n"}
{"id": "1282453", "url": "https://cs.wikipedia.org/wiki?curid=1282453", "title": "Herbert F. Johnson Museum of Art", "text": "Herbert F. Johnson Museum of Art\n\nHerbert F. Johnson Museum of Art je muzeum umění, nacházející se v severozápadní části parku Arts Quad (součást kampusu Cornellovy univerzity) v newyorském městě Ithaca. Muzeum bylo otevřeno v roce 1973 a svůj název dostalo podle svého hlavního patrona Herberta Fiska Johnsona. Architektem budovy je I. M. Pei. Ten za budovu v roce 1975 získal čestnou cenu od Amerického institutu architektů. Ve stálé expozici muzea se nachází více než 35 000 exponátů. Jsou zde jak malířská díla (Francisco Goya, Edgar Degas, Henri de Toulouse-Lautrec), tak i tisky, kresby a fotografie (Berenice Abbottová, Robert Frank, Garry Winogrand).\n"}
{"id": "1282458", "url": "https://cs.wikipedia.org/wiki?curid=1282458", "title": "Letecká základna Šajrát", "text": "Letecká základna Šajrát\n\nLetecká základna Šajrát () je letecká základna Syrských arabských vzdušných sil nacházející se 40 km jihovýchodně od Homsu v západní části guvernorátu Homs v Sýrii. Základna byla postavena v 60. letech 20. století a zahrnuje 40 opevněných hangárů a dvě runwaye. Podle Pentagonu jsou zde také skladovány chemické zbraně.\n\nV době občanské války v druhé dekádě jednadvacátého století zde byly rozmístěny syrské jednotky vybavené letouny MiG-25, MiG-23 a Su-17 a základnu také používá v rámci své intervence v Sýrii Ruské letectvo, aby odlehčilo své syrské základně Hmímím.\n\nV 04:40 hodin místního času dne 7. dubna 2017 zaútočilo na základnu Námořnictvo Spojených států amerických 59 střelami s plochou dráhou letu BGM-109 Tomahawk. Podle prohlášení Ministerstva obrany Spojených států amerických tento útok nařídil prezident Spojených států Donald Trump, jelikož „ze základny byl veden útok chemickými zbraněmi na Chán Šajchún“. Střely byly odpáleny z torpédoborců USS \"Porter\" a USS \"Ross\" amerického námořnictva ve Středozemním moři. Podle amerického mluvčího dopadlo 59 ze 60 vypuštěných střel na cíl, jedna vybuchla hned po odpálení.\n\nDle vyjádření mluvčího ruského ministerstva obrany generála Igora Konašenkova na základnu dopadlo pouhých 23 z 59 vystřelených Tomahawků, zničeno bylo 6 letounů MiG-23. Jeho prohlášení je však v rozporu s mapou neznámého autora sdílenou na Twitteru, kde je zakreslených celkem 44 zásahů, toho 15 na hangáry pro letadla, 10 na muniční sklady, 7 na sklady paliva, 7 na dílny a 5 na zařízení protivdušné obrany.\n\nTalal Barasi, syrský guvernér Homsu, uvedl druhý den po útoku, že ze základny znovu odstartovala letadla. Syrská observatoř pro lidská práva se sídlem v Londýně též uvedla, že startovala bojová letadla. Uvedené časové údaje obou jsou však ve vzájemném rozporu a Ministerstvo obrany Spojených států amerických se k tomu nevyjádřilo.\n\n"}
{"id": "1282459", "url": "https://cs.wikipedia.org/wiki?curid=1282459", "title": "Biennale d'art contemporain de Lyon", "text": "Biennale d'art contemporain de Lyon\n\nBiennale d'art contemporain de Lyon je přehlídka současného umění ve francouzském Lyonu. Jejími zakladateli byli Thierry Raspail a Thierry Prat a poprvé se konala v roce 1991, odkdy se koná každý lichý rok (střídavě s Biennale de la danse de Lyon, které se koná každý sudý rok). Uměleckým ředitelem výstavy je Thierry Raspail. Od začátku šlo o mezinárodní festival, nejprve zde byli zastoupeni evropští a američtí umělci, později rovněž asijští. V různých letech zde svá díla vystavovali například T. J. Wilcox, Tony Conrad, Brian Eno a Alex Da Corte.\n\n"}
{"id": "1282460", "url": "https://cs.wikipedia.org/wiki?curid=1282460", "title": "Gmina Kiełczygłów", "text": "Gmina Kiełczygłów\n\nGmina Kiełczygłów je polská vesnická gmina v okrese Pajęczno v Lodžském vojvodství. Sídlem gminy je ves Kiełczygłów. V roce 2016 zde žilo 4 088 obyvatel.\n\nGmina má rozlohu 88,80 km² a zabírá 11,05 % rozlohy okresu Pajęczno. Skládá se ze 14 starostenství.\n\n\nOsjaków, Pajęczno, Rusiec, Rząśnia a Siemkowice.\n\n"}
{"id": "1282462", "url": "https://cs.wikipedia.org/wiki?curid=1282462", "title": "Nicole Melicharová", "text": "Nicole Melicharová\n\nNicole Melicharová, nepřechýleně \"Melichar\", (* 29. července 1993 Brno) je americká profesionální tenistka českého původu, specializující se na deblové soutěže a vítězka smíšené čtyřhry ve Wimbledonu 2018. Ve své dosavadní kariéře na okruhu WTA Tour vyhrála šest turnajů ve čtyřhře, první z nich s Britkou Annou Smithovou na norimberském Nürnberger Versicherungscupu 2017. V sérii WTA 125s vybojovala deblovou trofej na San Antonio Open 2016 s německou hráčkou Annou-Lenou Grönefeldovou. V rámci okruhu ITF získala dva tituly ve dvouhře a sedm ve čtyřhře.\n\nNa žebříčku WTA byla ve dvouhře nejvýše klasifikována v září 2012 na 400. místě a ve čtyřhře pak v únoru 2019 na 12. místě.\n\nV nejvyšší grandslamové kategorii získala titul z mixu ve Wimbledonu 2018 po boku Rakušana Alexandra Peyi. Na témže londýnském majoru si zahrála také finále ženské čtyřhry, v němž s Květou Peschkeovou nestačily na český pár Barbora Krejčíková a Kateřina Siniaková.\n\nV americkém fedcupovém týmu neodehrála do roku 2019 žádné utkání. Stala se členkou družstva v pražském finále Fed Cupu 2018 proti České republice, v němž Američanky prohrály 0:3 na zápasy. \n\nV rámci hlavních soutěží dvouhry událostí okruhu ITF debutovala v červnu 2009, když na turnaj v Hilton Head Island s dotací 10 tisíc dolarů obdržela divokou kartu. V úvodním kole podlehla krajance Alexandře Muellerové. Premiérový singlový titul v této úrovni tenisu vybojovala během dubna 2012 na antalyjském turnaji s rozpočtem deset tisíc dolarů. Ve finále přehrála Turkyni Hülyu Esenovou.\n\nV singlu okruhu WTA Tour debutovala na srpnovém Texas Tennis Open 2012 v Grapevine u Dallasu. Na úvod kvalifikace však uhrála jen tři gamy na kanadskou tenistku Eugenii Bouchardovou. Hlavní soutěž si poprvé zahrála v ženské čtyřhře Monterrey Open 2013, kde v páru s krajankou Mariou Sanchezovou vyřadily druhé nasazené Rusky Bratčikovovou s Duševinovou, aby poté skončily ve čtvrtfinále. Turnaje z kategorie Premier Mandatory se prvně účastnila v deblu Miami Open 2015, do něhož s Elenou Bogdanovou nastoupily jako náhradnice. V první fázi je však deklasovaly pozdější vítězky a nejvýše nasazené Martina Hingisová a Sania Mirzaová.\n\nDo premiérového finále na okruhu WTA Tour se probojovala ve čtyřhře říjnového Tianjin Open 2015 v Tchien-ťinu, z něhož s Chorvatkou Darijou Jurakovou odešly poraženy od čínské dvojice Sü I-fan a Čeng Saj-saj. Také podruhé neuspěla ve finále debla na Malaysian Open 2017 v Kuala Lumpuru, tentokrát v páru s Japonkou Makoto Ninomijovou a prohře od australských deblistek Ashleigh Bartyové s Casey Dellacquovou.\n\nPo boku britské deblistky Anny Smithové vybojovala první trofej na WTA Tour během antukového Nürnberger Versicherungscupu 2017 v Norimberku, kde v závěrečném duelu přehrály švédsko-belgickou dvojici Johanna Larssonová a Kirsten Flipkensová po dvousetovém průběhu.\n\nDebut v hlavní soutěži nejvyšší grandslamové kategorie zaznamenala na divokou kartu ve smíšené soutěži US Open 2012 po boku krajana Briana Battistoneho. V úvodním kole nenašli recept na španělskou dvojici Nuria Llagosteraová Vivesová a David Marrero. Ženský debl poprvé odehrála ve Wimbledonu 2015, když do hlavní soutěže prošly s Čan Ťin-wej jako šťastné poražené kvalifikantky. V prvním zápase je však vyřadily Italky Karin Knappová s Robertou Vinciovou\n\nRodiče Nicole Melicharové opustili v roce 1987 Československo a zakotvili ve Spolkové republice Německo, kde se narodila její sestra Jane Melicharová (nar. 1988). V emigraci do Spojených států amerických pokračovali roku 1989. V důsledku absence zdravotního pojištění odcestovala matka k jejímu porodu v roce 1993 do Brna a po šestinedělí se s dcerou vrátila do floridského Stuartu.\n\nPodle vlastních slov začala se sportem již v jednom roce života. V páru se starší sourozenkyní a zdravotní sestrou Jane Melicharovou odehrály na okruhu ITF jeden zápas čtyřhry, když v březnu 2017 nepřešly v Tampě úvodní kolo. Jednalo se o jediné utkání její sestry na okruzích ITF či WTA Tour.\n\n"}
{"id": "1282466", "url": "https://cs.wikipedia.org/wiki?curid=1282466", "title": "Churchgate", "text": "Churchgate\n\nChurchgate je oblast v centrální části města Mumbaí (\"Bombaj\") v indickém státě Maháráštra.\n\nSvůj název má podle \"kostelní brány\", která se zde nacházela v 18. až 19. století, kdy bylo město obehnáno hradbami. Brána měla název podle nedalekého kostela sv. Tomáše, který se nacházel v místě současného náměstí Hutatma Chowk. V současné době je oblast známá především díky rušnému nádraží Západní linky místní příměstské železnice. V 19. století vznikla kolem oblasti Churchgate řada domů ve stylu britské koloniální architektury. V současné době zde také sídlí Nejvyšší soud státu Maháráštra, nachází se zde několik univerzit, ředitelství bank a obchodních center. Sportovní objekty v oblasti jsou Brabourne Stadium a Oval Maidan.\n"}
{"id": "1282469", "url": "https://cs.wikipedia.org/wiki?curid=1282469", "title": "Whitney Biennial", "text": "Whitney Biennial\n\nWhitney Biennial je přehlídka současného amerického umění. Koná se v muzeu Whitney Museum of American Art v New Yorku. Historie výstavy sahá do roku 1932, odkdy se v tomto muzeu konala každoroční výstava současného umění. Samotné bienále (tj. koná se každý druhý rok) se koná od roku 1973. Až do roku 1997 se přehlídka konala každý lichý rok. V roce 1999 však neproběhla. V letech 2000 až 2014 se tak konala každý sudý rok. Další ročník proběhl v roce 2017. Důvodem, proč se výstava nekonala roku 2016, bylo, že se muzeum přesunulo do nové budovy a kurátoři se rozhodli ponechat si více času na seznámení s ní. Jsou zde vystavována převážně díla mladých či méně známých umělců. V různých letech zde svá díla vystavovali například William Wegman (1977), Tony Conrad (2006), Tauba Auerbach (2010), Vincent Gallo (2012).\n"}
{"id": "1282470", "url": "https://cs.wikipedia.org/wiki?curid=1282470", "title": "Birmingham Fire", "text": "Birmingham Fire\n\nBirmingham Fire byl tým amerického fotbalu, který vznikl v 1991 v městě Birmingham, ve státě Alabama. Tým v letech 1991-92 působil ve Světové lize amerického fotbalu v severoamerické divizi. Domácí zápasy hrál na stadionu Legion Field. Tým se v roce 1991 dostal do semifinále, kde byl však poražen španělským týmem Barcelona Dragons 10:3. Poslední sezónu tým Fire odehrál v roce 1992, kde dosáhl kladné bilance 7 výher, 2 prohry a 1 remíza. Tým byl však opět poražen v semifinále, tentokrát týmem Orlando Thunder 45:7. Po sezóně 1992 byl tým zrušen a liga zastavena.\n"}
{"id": "1282472", "url": "https://cs.wikipedia.org/wiki?curid=1282472", "title": "Apejba", "text": "Apejba\n\nApejba (\"Apeiba\"), česky též poslupan, je rod rostlin z čeledi slézovité. Jsou to většinou stromy s jednoduchými střídavými listy a nepříliš nápadnými, zpravidla pětičetnými květy. Plody jsou nápadně ostnité nebo štětinaté tobolky, svým vzhledem připomínající mořskou ježovku. Rod zahrnuje 11 druhů a je rozšířen pouze v tropické Latinské Americe.\nApejby mají měkké a lehké dřevo, používané zejména k výrobě raftů. Některé druhy jsou zdrojem lýkových vláken k výrobě provazů nebo jsou využívány v domorodé medicíně.\n\nApejby jsou stromy dorůstající výšek až přes 30 metrů, řidčeji vysoké keře. Některé druhy mají u paty kmene opěrné pilíře. Odění je složeno z hvězdovitých nebo i jednoduchých chlupů. Listy jsou jednoduché, střídavé. Čepele listů jsou vejčité, obvejčité nebo eliptické, se zaokrouhlenou až srdčitou bází, celokrajné nebo na okraji pilovité, s krátce zašpičatělým vrcholem. Žilnatina je od báze 3 až pětižilná. Na vrcholu řapíku je patrný pulvinus. Palisty jsou opadavé.\n\nKvěty jsou oboupohlavné, zpravidla pětičetné, pravidelné, uspořádané nejčastěji do chudých vrcholíků vyrůstajících naproti bázi listového řapíku. Kališní lístky jsou trojúhelníkovité až kopinaté, volné nebo na bázi srostlé. Koruna je bílá, žlutá či žlutozelená, zpravidla o něco kratší než kalich, složená z obvejčitých až lžicovitých korunních lístků. Tyčinek je mnoho, jsou víceméně volné a mají krátké nitky. Semeník je kulovitý a obsahuje 5 až 10 komůrek s mnoha vajíčky. Čnělka je tenká. Plodem je dřevnatá, zploštěle kulovitá tobolka s ostnitých nebo štětinatým povrchem, připomínající vzhledem mořskou ježovku. Plody jsou nepukavé nebo se otevírají pouze malým otvorem. Obsahují mnoho drobných, bezkřídlých semen uložených v dužnině.\n\nRod apejba zahrnuje celkem 11 druhů. Je rozšířen výhradně v tropické Americe. Největší areál má druh \"Apeiba tibourbou\", rozšířený od jižního Mexika po Bolívii a na Karibských ostrovech.\nApejby nejčastěji rostou v nížinných a nižších montánních tropických deštných lesích, a to zejména v blízkosti vodních toků. Vyskytují se v primárním pralese i v sekundárních porostech na narušených místech.\n\nKvěty apejb opylují zejména větší druhy včel.\nNěkteré druhy mají na listech domatia, v nichž žijí symbiotičtí roztoči.\n\nRod \"Apeiba\" je v rámci čeledi slézovité řazen do podčeledi \"Grewioideae\".\nV minulosti byl řazen do čeledi \"Tiliaceae\" (lipovité), která byla v systému APG vřazena do slézovitých.\n\nDřevo apejb je měkké a lehké a používá se zejména k výrobě raftů. Je známo pod názvem \"duru\". Z kůry se získávají vlákna sloužící k výrobě provazů a pletení. Olej ze semen některých druhů slouží v Latinské Americe při ošetřování revmatismu. Kůra druhu \"Apeiba petoumo\" je v Guyaně používána při hadím uštknutí, k zastavení krvácení a usnadnění porodu.\n\n"}
{"id": "1282475", "url": "https://cs.wikipedia.org/wiki?curid=1282475", "title": "Dan Graham", "text": "Dan Graham\n\nDan Graham (* 31. března 1942) je americký umělec.\n\nNarodil se ve městě Urbana v Illinois, ale vyrůstal v New Jersey. Po dokončení střední školy nenastoupil na univerzitu, ale vzdělával se sám. Svou uměleckou kariéru zahájil v roce 1964, kdy v New Yorku založil Galerii Johna Danielse. Zde uváděl díla například Donalda Judda, Sola LeWitta, Dana Flavina a Roberta Smithsona. Galerii se však již roku 1965 věnovat přestal. V té době začal vytvářet svá vlastní koncetuální díla. Umělec Tony Oursler natočil s Grahamem jednu epizodu své dvanáctidílné série \"Synesthesia\". V roce 2015 byl oceněn newyorským kulturním zařízením The Kitchen.\n"}
{"id": "1282476", "url": "https://cs.wikipedia.org/wiki?curid=1282476", "title": "Rochy-Condé", "text": "Rochy-Condé\n\nRochy-Condé je francouzská obec v departementu Oise v regionu Hauts-de-France. V roce 2014 zde žilo 991 obyvatel.\n\nSousední obce jsou: Bailleul-sur-Thérain, Bresles, Laversines, Therdonne a Warluis.\n\n\"Počet obyvatel\"\n\n"}
{"id": "1282477", "url": "https://cs.wikipedia.org/wiki?curid=1282477", "title": "Belfast Lough", "text": "Belfast Lough\n\nBelfast Lough (irsky \"Loch Lao\", resp. \"Loch Laoigh\" nebo \"Loch Laigh\") je velká mořská zátoka na východním pobřeží Irska. Z politicko-administrativního hlediska se nachází na území historické provincie Ulster v Severním Irsku ve Spojeném království.\n\nBelfast Lough vybíhá do vnitrozemí ze severní části Irského moře v místech, kde Severní průliv (\"North Channel\") mezi Irskem a Skotskem dosahuje šířky zhruba jen 35 km. Severní břehy zátoky leží na území hrabství Antrim, jižní pak v hrabství Down. Ve vnitřní části zátoky se vyskytují říční nánosy, ve vnější východní části je dno a pobřeží skalnaté s malými písečnými plážemi. Ústí zátoky ohraničují body \"Orlock Point\" a \"Blackhead\".\n\nNejvětším městem v oblasti zátoky je severoirská metropole Belfast v nejzápadnější části Belfast Lough. V těchto místech do zátoky ústí řeka Lagan, která pramení na svazích hory Slieve Croob v hrabství Down a se svou délkou 86 km je největší řekou v Severním Irsku. Dalšími významnými městy na březích zátoky jsou Newtonabbey, Carrickfergus a Bangor. U vjezdu do zátoky se na severním břehu nachází městečko Whitehead, na jihu pak to je malý přístav Gloomsport, ležící na severním pobřeží poloostrova Ards. \n\nSídla na obou březích zátoky spojují železniční tratě. Na severu to je železniční trať, která vede z Belfastu do přístavu Larne, odkud existuje spojení lodními trajekty do skotského Stranraeru. Po jižním břehu zátoky vede železniční trať a souběžná silnice z Belfastu přes Holywood a Helen´s Bay do Bangoru.\n\nIrské pojmenování zátoky souvisí se historickým jménem řeky Lagan, která byla irsky nazývána \"Lao\". Irský název \"Loch Lao\" se pak objevoval v poangličtěné verzi jako \"Loch Lee\". Do 17. století, než Belfast zastínil svým významem historicky mnohem starší Carrickfergus, bývala zátoka anglicky označována jako \"Carrickfergus Bay\" (například na mapách Ulsteru ze 16. století), v ulsterské skotštině jako \"Bilfawst Loch \"nebo \"Craigfergus Loch\".\n\nJméno zátoky se poprvé objevuje v geografických spisech Klaudia Ptolemaia ve 2. století n. l. jako \"Logia\", což byla nejstarší podoba výrazu, značícího slovo \"tele\" nebo \"jalovice\" (\"lóeg\" ve staré irštině a \"lao\" v irštině moderní). V irských pramenech se stabilně po staletí objevuje název zátoky \"Loch Lao\", respektive již před rokem 272 jako \"Loch Laigh\" v Tigernachových análech, což bezprostředně souvisí s nejstarším irským pojmenování řeky Lagan jako \"Lao\", t. j. \"Tele\".\n\nBěhem staletí od raného středověku až po 17. století se v oblasti zátoky odehrály četné válečné události a bitvy, související s irskou historií, m. j. například bitva u Carrickfergusu v roce 1689, v níž se střetly síly Viléma III. Oranžského, vedené maršálem Frederickem Schombergem, s vojskem katolického krále Jakuba II. Zátoka poté sloužila jako základna wiliamitského loďstva v období před rozhodující bitvou na řece Boyne. Ve 20. století v době druhé světové války byly v sídlech kolem zátoky základny spojeneckých vojsk a v některých místech, jako např. v Carrickfergusu, byli internováni italští a němečtí váleční zajatci.\n\nNa počátku 20. století byly v loděnicích Harland & Wolff v Belfastu, která se nachází v ústí řeky Lagan do zátoky Belfast Lough, postaveny tři největší zaoceánské parníky společnosti White Star Line. Jednalo se o lodě RMS Olympic (dokončena v r. 1911), RMS Titanic (1912) a HMHS Britannic (1914). Trup Titanicu byl zde spuštěn na vodu 3. května 1911. Po dokončení a řadě zatěžkávacích zkoušek vyplula v noci z 2. na 3. dubna 1912 tato ve své době největší loď světa přes zátoku Belfast Lough do anglického Southamptonu a posléze na svou osudovou cestu přes Atlantik.\nZápadní část zátoky s mělčinami a lagunami v oblasti belfastského přístavu a letiště (\"George Best Belfast City Airport\") je chráněna jako ptačí rezervace. Vyskytují se zde a hnízdí četné chráněné druhy, jako je například vodouš rudonohý z podřádu bahňáků, břehouš černoocasý, břehouš rudý, husice liščí, koliha velká, jespák obecný, jespák mořský, kameňáček pestrý nebo ústřičník velký. Předmětem ochrany je též mořský plž \"Crepidula fornicata\" \"Lamarck\". Tato vnitřní část zátoky byla zaregistrována jako oblast zvláštního vědeckého významu (Area of special scientific interest – ASSI) již v roce 1987. Oblast o rozloze 432,14 ha mezi 54° 38′ severní šířky a 5° 54′ západní délky byla zapsána 5. srpna 1998 na seznam chráněných mokřadů podle Ramsarské úmluvy.\n"}
{"id": "1282480", "url": "https://cs.wikipedia.org/wiki?curid=1282480", "title": "Dohlížet a trestat", "text": "Dohlížet a trestat\n\nDohlížet a trestat (ve francouzském originále \"Surveiller et punir\") je kniha francouzského filozofa Michela Foucaulta. Jedná se o analýzu sociálních a teoretických mechanismů, které stály za změnami v západních trestních systémech v moderní době, vzniklou na základě historických dokumentů z Francie. Foucault v knize tvrdí, že se věznice nestala hlavní formou trestu jen kvůli humanitárním obavám reformistů. Sleduje zde kulturní posuny, které vedly k převaze věznic.\n\nUmělec Tony Conrad vytvořil v roce 1988 instalaci s názvem \"Panopticion\", která byla inspirována touto knihou.\n"}
{"id": "1282482", "url": "https://cs.wikipedia.org/wiki?curid=1282482", "title": "Kostel svatého Michaela (Weiler in den Bergen)", "text": "Kostel svatého Michaela (Weiler in den Bergen)\n\nFarní kostel svatého Michaela v Weiler in den Bergen, městské části Schwäbisch Gmündu, je pozdně románský, římskokatolický kostel v děkanátu Ostalb. Je věnován archandělu Michaelovi.\n\nHistorie kostela sahá až do první čtvrtiny 13. století. První zmínka je doložená v roce 1408, ale již v roce 1358 existovala farnost. Dne 7. srpna 1413 přešel patronát skrze Hermanna Vyerabenda na špitál Gmünden.\nPrvní datovaný stavební projekt probíhal v letech 1426/27. Byla postavena hrázděná budova. V 18. století došlo k rozšíření lodi. Na počátku 20. století byl kostel pro farnost příliš malý. V roce 1946 bylo provedeno rozšíření, navržené Albertem Hanlem, kdy došlo k přeorientování chóru.\nOd roku 1983 do roku 1985 probíhala rekonstrukce interiéru.\n\n"}
{"id": "1282484", "url": "https://cs.wikipedia.org/wiki?curid=1282484", "title": "Bostonský symfonický orchestr", "text": "Bostonský symfonický orchestr\n\nBostonský symfonický orchestr (\"\") je americký orchestr, sídlící v Bostonu ve státě Massachusetts. Spolu s Newyorskou filharmonií, Chicagským symfonickým orchestrem, Filadelfským orchestrem a Clevelandským orchestrem se řadí mezi tzv. Big Five (tj. Velká pětka). Většinu svých koncertů odehraje orchestr v síni Symphony Hall a v letním období hraje též v Tanglewoodu. Orchestr byl založen v roce 1881 Henrym Lee Higginsonem, přičemž prvním hlavním dirigentem byl George Henschel.\n\n\n"}
{"id": "1282487", "url": "https://cs.wikipedia.org/wiki?curid=1282487", "title": "Ivry-le-Temple", "text": "Ivry-le-Temple\n\nIvry-le-Temple je francouzská obec v departementu Oise v regionu Hauts-de-France. V roce 2014 zde žilo 693 obyvatel.\n\nSousední obce jsou: Fresne-Léguillon, Hénonville, Monneville, Monts, Neuville-Bosc, Saint-Crépin-Ibouvillers, Senots a Villeneuve-les-Sablons.\n\n\"Počet obyvatel\"\n"}
{"id": "1282488", "url": "https://cs.wikipedia.org/wiki?curid=1282488", "title": "Laura Poitras", "text": "Laura Poitras\n\nLaura Poitras (přechýleně \"Poitrasová\"; 2. února 1964, Boston, Massachusetts, Spojené státy americké) je americká režisérka a producentka dokumentárních filmů.\n\nZa svou práci obdržela mnoho cen. V roce 2015 obdržela Academy Award for Best Documentary Feature za dokument \"Citizenfour\", který pojednává o Edwardu Snowdenovi. Vyhrála cenu George Polka za „national security reporting“ (překlad „reportáž o národní bezpečnosti“) související s odhalením dokumentů NSA. Za reportáže o programech NSA získali Laura, Glenn Greenwald, Ewen MacAskill a Barton Gellman společně s deníkem \"The Guardian\" a \"The Washington Post\" Pulitzerovu cenu.\n\nLaura je jedním z prvních podporovatelů Freedom of the Press Foundation.\n\nNarodila se v Bostonu. Přála si být šéfkuchařem, a tak strávila několik let ve francouzské restauraci v Bostonu. Po dokončení studií na Sudbury Valley School se přestěhovala do San Francisca, kde ztratila zájem stát se šéfkuchařem. Místo toho začala studovat na San Francisco Art Institute s experimentálním filmařem Erniem Gehrem a Janis Crystal Lipzin. V roce 1992 se přestěhovala do New Yorku aby pokračovala ve tvorbě filmů.\n\nV roce 2013 se Laura Poitras setkala s Edwardem Snowdenem v Hongkongu, kde obdržela, společně se třemi dalšími žurnalisty, kopie uniklých dokumentů NSA. Pouze Laura Poitras a Glenn Greenwald obdrželi všechny archivy NSA, podle Greenwalda.\n\nPoitrasová pomohla s publikací dříve tajných zpravodajských aktivit USA, za které v roce 2013 obdržela cenu George Polka a v roce 2014 Pulitzerovu cenu. Později pracovala s Jacobem Appelbaumem a jinými novináři a spisovateli pro německý deník \"Der Spiegel\", aby zveřejnila úniky o masivním sledováním lidí a jiných aktivitách NSA v Německu.\n\nV říjnu 2013 se připojila společně s Glennem Greenwaldem a Jeremy Scahillem do on-line organizace First Look Media, financované zakladatelem eBay Pierrem Omidyarem. Z této organizace vzniklo více projektů, například \"The Intercept\", což je magazín spuštěný 10. února 2014. Odstoupila z pozice šéfredaktora v září roku 2016, aby se soustředila na \"Field of Vision\", projekt zaměřený na non-fiction filmy.\n\nDokument o Edwardu Snowdenovi měl premiéru 10. října na filmovém festivalu v New Yorku. Poitrasová sdělila, že film musela editovat v Berlíně, protože se bála, že by byl její materiál zabaven vládou U.S.\n\nZa dokument \"Citizenfour\" obdržela cenu Academy Award for Best Documentary Feature v roce 2014.\n\n"}
{"id": "1282490", "url": "https://cs.wikipedia.org/wiki?curid=1282490", "title": "Útok na základnu Šajrát", "text": "Útok na základnu Šajrát\n\nÚtok na vojenskou základu Šajrát byl proveden 7. dubna 2017 Námořnictvem Spojených států amerických na rozkaz prezidenta USA Donalda Trumpa jako reakce na chemický útok v Chán Šajchúnu ze 4. dubna 2017, při němž bylo zabito nejméně 80 osob; letadla přitom podle amerických zdrojů startovala právě ze základy Šajrát, která patří vládním silám. Jednalo se o první přímý vojenský útok Spojených států vůči režimu Bašára Asada během syrské občanské války.\n\nÚtok byl proveden dvěma torpédoborci třídy \"Arleigh Burke\" 6. loďstva Námořnictva Spojených států amerických USS \"Ross\" (fregatní kapitán Russell Caldwell) a USS \"Porter\" (fregatní kapitán Andria Sloughová). K zahájení střelby došlo 7. dubna 2017 kolem 4:40 ráno místního času z východního Středozemního moře. Během akce bylo z obou lodí vypuštěno celkem 59 střel s plochou dráhou letu BGM-109 Tomahawk. Dráha střel byla koordinována tak, aby na cíl dopadly současně.\n\nRuský systém protivzdušné obrany S-400, rozmístěný v Sýrii na ochranu Rusy využívané základny Hmímím, nebyl proti střelám Tomahawk nasazen, ať už úmyslně (kvůli předčasnému americkému varování ruské strany o útoku a možného vyhrocení situace jejich sestřelením) nebo kvůli nemožnosti systému střely zadržet. Nicméně se Rusko rozhodlo po americkém útoku posílit své prostředky protivzdušné obrany v zemi.\n\nPodle mluvčího amerického ministerstva obrany z vypuštěných 59 střel 58 dopadlo na cíl, jedna hned po startu explodovala. Během útoku mělo být zničeno kolem 20 letounů, dále zasaženy či poškozeny systémy protivzdušné obrany, hangáry a sklady s palivem.\n\nRuská televize RT oznámila, že při útoku na základnu bylo zabito nejméně 5 vojáků, z toho jeden generál, a podle syrských státních médií bylo zabito 9 civilistů po zásahu blízké vesnice. V době dopadu střel na základně měli být i ruští vojáci, žádného však nezabily, protože o útoku byla podle mluvčího Pentagonu Jeffa Davise ruská strana předem informována. Dle zdroje z řad proasadovské koalice tiskové agentury Reuters byla díky tomuto varování, které Rusové předali dále Syřanům, základna před útokem evakuována a zůstaly zde pouze letouny mimo operační nasazení. Dle mluvčího ruského ministerstva obrany generála Igora Konašenkova na základnu dopadlo jen 23 z 59 vystřelených Tomahawků, zničeno bylo 6 stíhacích letounů MiG-23 zde opravovaných.\n\nPodle Talala Barasiho, syrského guvernéra Homsu, a Syrské observatoře pro lidská práva (SOLP) ze základny již druhý den startovala bojová letadla. Ministerstvo obrany Spojených států amerických se k tomu nevyjádřilo. Dle SOLP byla základna „téměř zcela zničena, včetně letadel a protiletecké obrany“. Dle opozičního syrského aktivisty Mohammeda al-Sibaie, žijícího v provincii Homs, byl Šajrát vyřazen z provozu. Americký prezident Trump se vyjádřil, že útok necílil na snadno opravitelnou ranvej, dle vyjádření Pentagonu byl kromě samotných letadel zacílen na zázemí základny (zpevněné letecké hangáry, skladiště paliva a munice, logistiku, protiletadlové systémy a radary).\n\nPodle plukovníka Hassana Hamadeho, pilota zběhlého ze syrské armády v roce 2012, „nebude mít útok na základnu větší dopad na bojeschopnost syrského režimu“. Analytik Reed Foster, pracující pro nakladatelství Jane's, prohlásil, že sice „útok oslabil celkovou schopnost protiletecké obrany a pozemních útoků Syrských vzdušných sil, ale nikterak nezmenšil schopnost syrského režimu dále nasadit chemické zbraně“.\n\nZásah podpořila většina západních států včetně Evropské unie či NATO. Britský ministr obrany Michael Fallon označil zásah za „zcela přiměřený“. Útok podpořilo také Česko, Turecko, Jordánsko, Kuvajt, Izrael, Saúdská Arábie, Spojené arabské emiráty, Spojené království, Německo, Japonsko, Francie, Kanada Austrálie či Polsko. Čína varovala před zhoršením situace, odsoudila však útoky chemickými zbraněmi.\n\nMinisterstvo zahraničních věcí České republiky „chápe vojenský zásah USA jako snahu předejít dalším chemickým útokům v Sýrii proti civilnímu obyvatelstvu“.\n\nPodle britského ministra obrany Michaela Fallona nese vinu za chemický útok v Chán Šajchúnu a smrt civilistů Rusko, coby nejdůležitější stoupenec režimu syrského prezidenta Bašára Asada. Sýrie podle něho potřebuje takovou vládu, v níž Asad nebude hrát žádnou roli. Šéf britské diplomacie Boris Johnson kvůli tomu zrušil návštěvu Moskvy. Dále vyzval Rusko, aby využilo svůj vliv v Sýrii a ukončilo tak občanskou válku. Dle Martina Schulze, předsedy Sociálnědemokratické strany Německa, je „čas na rozhovor, ne bomby“.\n\nProti útoku na základnu syrské armády protestovalo Rusko, prezident Vladimir Putin podle svého mluvčího označil americký zásah v Sýrii za „agresi proti svrchovanému státu a za porušení mezinárodního práva pod smyšlenou záminkou.“ Podle mluvčího Kremlu Dmitrije Peskova se Spojené státy snaží útokem v Sýrii odpoutat pozornost od amerického náletu na Mosul z konce března, při kterém zahynulo přes 200 civilistů.\n\nStejně jako Rusko útok odsoudili i Bělorusko, Brazílie, Bolívie, Severní Korea, Irák, Írán nebo Indonésie. Podle Severní Koreje americký útok v Sýrii dokazuje proč Severní Korea potřebuje jaderné zbraně. Podle íránského ministra zahraničí Mohammada Zarífa se ani ne dvě dekády po útocích 11. září 2001 stal ze Spojených států spojenec Al-Káidy.\n"}
{"id": "1282493", "url": "https://cs.wikipedia.org/wiki?curid=1282493", "title": "Knitting Factory", "text": "Knitting Factory\n\nKnitting Factory je hudební klub v New Yorku (původně na Manhattanu, později ve Williamsburgu), který založili v roce 1987 Michael Dorf a Louis Spitzer. Klub do svých programů často zařazoval experimentální hudebníky. Vystupovala zde řada hudebníků, mezi něž patří například John Cale, Tony Conrad či John Zorn. Kromě hudby uváděl také čtení poezie či stand-up komiky. V roce 1998 bylo v návaznosti na klub založeno hudební vydavatelství Knitting Factory Records. Roku 2000 byl pod stejným názvem otevřen další klub, tentokrát v Los Angeles.\n"}
{"id": "1282494", "url": "https://cs.wikipedia.org/wiki?curid=1282494", "title": "Ivry", "text": "Ivry\n\nIvry je součást názvu více míst:\n\n"}
{"id": "1282500", "url": "https://cs.wikipedia.org/wiki?curid=1282500", "title": "Monneville", "text": "Monneville\n\nMonneville je francouzská obec v departementu Oise v regionu Hauts-de-France, asi 90 km severozápadně od Paříže. V roce 2014 zde žilo 832 obyvatel. V blízkosti obce zahynul v roce 1940 československý vojenský pilot Jiří Král.\n\nSousední obce jsou: Fleury, Fresne-Léguillon, Chavençon, Ivry-le-Temple, Lavilletertre, Monts, Neuville-Bosc a Tourly.\n\n\"Počet obyvatel\"\n\n"}
{"id": "1282502", "url": "https://cs.wikipedia.org/wiki?curid=1282502", "title": "Brandon Marshall", "text": "Brandon Marshall\n\nBrandon Marshall (* 23. březen 1984, Pittsburgh, Pensylvánie) je profesionální hráč amerického fotbalu.\n\nHraje na pozici wide-reciever za tým Seattle Seahawks. Brandon byl draftován v roce 2006, v tom samém roce si ho vybral tým Denver Broncos, kde hrál 3 sezóny. Po té přecházel do těchto týmů: Miami Dolphins, Chicago Bears, New York Jets a po sezóně 2016 podepsal smlouvu s týmem New York Giants, ve kterém působil do roku 2018, kdy podepsal další smlouvu s týmem sídlícím v Seattlu.\n"}
{"id": "1282504", "url": "https://cs.wikipedia.org/wiki?curid=1282504", "title": "Monts (Oise)", "text": "Monts (Oise)\n\nMonts je francouzská obec v departementu Oise v regionu Hauts-de-France. V roce 2014 zde žilo 188 obyvatel.\n\nSousední obce jsou: Ivry-le-Temple, Monneville a Neuville-Bosc.\n\n\"Počet obyvatel\"\n"}
{"id": "1282510", "url": "https://cs.wikipedia.org/wiki?curid=1282510", "title": "Marc Maron", "text": "Marc Maron\n\nMarc Maron (* 27. září 1963) je americký komik. Vyrůstal v New Jersey, avšak později kvůli práci jeho otce odešel s rodinou na Aljašku a později do Nového Mexika. Později studoval na Bostonské univerzitě, kde získal diplom z anglické literatury. V roce 1987 poprvé vystupoval jako stand-up komik. Od roku 2009 uvádí podcastový a rozhlasový pořad nazvaný \"WTF with Marc Maron\". Maron v něm dělá rozhovory s osobnostmi z různých oborů – mezi osobnosti patří například politik Barack Obama, hudebník John Cale či komik Louis C.K. (ve dvojepizodě). V letech 2013 až 2016 měl vlastní komediální televizní pořad \"Maron\". Rovněž hrál v několika filmech.\n\n"}
{"id": "1282515", "url": "https://cs.wikipedia.org/wiki?curid=1282515", "title": "Robert Smithson", "text": "Robert Smithson\n\nRobert Smithson (2. ledna 1938 – 20. července 1973) byl americký landartový umělec. V letech 1955 až 1956 studoval na Art Students League of New York. Jeho nejznámějším dílem je Spiral Jetty, což je spirálovitý útvar sestavený z bahna, solných krystalů a čedičových kamenů, jehož délka dosahuje 460 metrů a šířka 4,6 metru. Nachízí se na Velkém Solném jezeře v Utahu. Zemřel při letecké nehodě, když mapoval místo pro svůj nový útvar s názvem Amarillo Ramp (dílo bylo nakonec dokončeno po jeho smrti). Hudebník Lee Ranaldo věnoval Smithsonovi album \"Amarillo Ramp (For Robert Smithson)\".\n\n"}
{"id": "1282518", "url": "https://cs.wikipedia.org/wiki?curid=1282518", "title": "Jiří Sasko-Altenburský", "text": "Jiří Sasko-Altenburský\n\nJiří Sasko-Altenburský (24. července 1796 – 3. srpna 1853) byl sasko-altenburským vévodou.\n\nJiří se narodil jako čtvrtý syn, ale druhý přeživší Fridricha Sasko-Altenburského a Šarloty Jiřiny Meklenbursko-Střelické. V letech 1813–1814 bojoval na rakouské straně ve válce proti Napoleonské Francii.\n\nVévodou sasko-altenburským se stal v roce 1848, po abdikaci svého staršího bratra Josefa.\n\nJiří se 7. října 1825 v Ludwigslustu oženil s Marií Luiou Meklenbursko-Zvěřinskou, dcerou dědičného meklenbursko-zvěřinského velkovévody a Jeleny Pavlovny Romanovové.\n\nJiří měl s Marií Luisou tři synyː\n\n"}
{"id": "1282519", "url": "https://cs.wikipedia.org/wiki?curid=1282519", "title": "Klášter milosrdných bratří (Prostějov)", "text": "Klášter milosrdných bratří (Prostějov)\n\nBývalý klášter Milosrdných bratří s kostelem sv. Jana Nepomuckého je barokní stavba na okraji historického centra města Prostějova. Budova konventu stojí na východ od kostela sv. Jana Nepomuckého, adresa Svatoplukova 7. V prvním patře se nacházely reprezentativní místnosti a cely řeholníků. V roce 1898 byl dokončen nový nemocniční pavilon.\n\nNa počátku historie kláštera stojí slib kněžny Marie Anny z Lichtenštejna, který učinila za uzdravení svého syna Jana Nepomuka z Lichtenštejna. Roku 1727 byla podepsána zakládací listina, ovšem bez uvedení konkrétní lokality. O tři roky později byl za nové působiště řádu milosrdných bratří vybrán Prostějov. Bratři si zvolili nemovitost na olomouckém předměstí. Představitelé města s tímto záměrem nesouhlasili, ale kníže Lichtenštejn odkoupil dům za 6 000 zlatých. Ani poté to však milosrdní bratři neměli ve městě lehké. Prostějovští lékaři a lékárníci brali jejich působení jako konkurenci a stejně tak farnost. Po sporu bratří s prostějovským farářem Janem Birhelem musela v kostele začínat mše svatá až po skončení té u Povýšení sv. Kříže. Špitál během válek sloužil jako lazaret. Nacházela se v něm i známá lékárna. Milosrdní bratři zůstali v Prostějově do roku 1958. Po jejich odsunu se v klášteře nacházel domov důchodců s lékárnou. Nad vchodem do kláštera se nachází socha sv. Jana Boha zobrazeného při pomoci nemocnému.\n\nV roce 1941 oznámilo Gestapo převorovi, že řád Milosrdných bratří byl na celém území Protektorátu Čechy a Morava zrušen. Všechen majetek prostějovského konventu přešel na Velkoněmeckou říši. Členům konventu nebylo poskytnuto žádné zajištění, přešli převážně do okresní nemocnice, kde během války působili jako ošetřovatelé. V listopadu roku 1943 se z kláštera stal německý lazaret a o pár let později ruský. Nemocnice byla v této době vyloupena a značně poničena. Kostel zůstal ušetřen, kromě vitráží a zvonů. 18. června 1945 obnovili bratři svoji činnost. Zůstalo jich pět. Převor P. Petronius Válek a fráteři Josef Vrkačka, Damián Oucírek, Gothard Zbraslavský a S. Kovařík. Po nástupu komunistů k moci byla nemonice zestátněna a přejmenována na Státní okresní nemocnici II. a sloučena se Státní okresní nemocnicí I. Znárodněna byla i lékárna, po znárodnění fary u kostela sv. Petra a Pavla se farní správa přesunula do místností konventu. Po zrušení řádů roku 1950 byly milosrdným bratřím odebrány i zbylé pokoje a předány Charitě. V květnu 1959 byli bratři násilně donuceni k opuštění prostějovského kláštera. Kostel sv. Jana Nepomuckého spravovala farnost Povýšení sv. Kříže, ale záhy musel být uzavřen. Znovu se věřícím k bohoslužbám otevřel až roku 1989.\n\nV roce 1990 byl konvent navrácen řádu. Bratři však byli během komunismu velmi oslabeni a nedokázali budovu dále spravovat. V roce 2015 jej řád milosrdných bratří prodal arcibiskupství olomouckému. Oficiálně se bratři rozloučili s Prostějovem při slavnostní mši 19. prosince 2015. Arcibiskup Jan Graubner prohlásil, že po generální opravě bude areál sloužit charitativním účelům. Kostel sv. Jana Nepomuckého byl přifařen do farnosti sv. Petra a Pavla a jeho statut již není klášterní, ale filiální.\n\nZakládací listinu podepsal ve Vídni rakouský císař Karel VI.\n\n\"My, Karel VI., z Boží milosti císař římský et cetera, vyznáváme veřejně tímto listem a každému známo činíme, že nebožtík kníže Josef Jan Adam z Lichtensteinu a jeho zemřelá již manželka Marie Anna, kněžna z Lichtensteinu, rozená říšská hraběnka z Ottingenu zavázali se již před léty v roce 1727 ve Valticích, za přítomnosti převora Milosrdných bratří, že věnují na zbudování nového kláštera na Lichtensteinských statcích moravských 4 000 zlatých, když se jim uzdraví jejich jediný syn Jan Nepomuk Karel, který byl zachvácen smrtelnou nemocí a stanul mimo lidskou naději. Když pak byl milostí Boží zachován, věnoval kníže Lichtenstein ještě další stejnou částku k vybudování tohoto kláštera vybral na svých moravských statcích místo v Prostějově a proto, že předně sami obyvatelé jmenovaného města jej o to prosili, že trpí nedostatkem lékaře i lékárníka a za druhé, že v celém markrabství moravském není takový klášter založen a ve zmíněném městě Prostějově není ani nějaký jiný klášter. Zřízením tohoto kláštera nevznikne tedy ani městu, ani zemi nějaké zatížení, ale naopak veřejnost bude mít velký užitek z práce řádových bratří i v případných dobách nákazy, kdyby ji Bůh proti veškeré naději seslal. Když jsme dostali tuto žádost, milostivě jsme zvážili návrh a uznali jsme, že přispěním řádových bratří by v případných žalostných a nakažených dobách přineslo mnoho užitku a chvályhodných výhod jejich ošetřování nemocných nejen obyvatelstvu v městě Prostějově, jakožto místě, kde není toho času po ruce ani lékař ani lékárník a že by v důsledku toho zbudování takového kláštera směřovalo nejen ke zvětšení slávy Boží, nýbrž i k podpoře lásky k bližnímu. Za tohoto stavu věci dáváme k této podané žádosti své císařské a královské milosti souhlas, aby mohli zmíněný převor a konvent Milosrdných bratří z Valtic zbudovat a zřídit v městě Prostějově klášter. Na důkaz toho je tento list zpečetěný přivěšenou naší císařskou a královskou větší pečetí, jenž je dán v našem městě Vídni dne 13. února 1733.\"\n\n"}
{"id": "1282583", "url": "https://cs.wikipedia.org/wiki?curid=1282583", "title": "Arnošt I. Sasko-Altenburský", "text": "Arnošt I. Sasko-Altenburský\n\nArnošt I. Sasko-Altenburský (16. září 1826 - 7. února 1908 byl sasko-altenburským vévodou.\nArnošt se narodil jako nejstarší syn Jiřího Sasko-Altenburského a Marie Luisy Meklenbursko-Zvěřínské. Po otcově smrti v roce 1853 se stal sasko-altenburským vévodou. Měl uzavřenou povahu.\n\nArnošt se 28. dubna 1853 v Dessau oženil s Anežkou Anhaltsko-Desavskou, sestrou Fridricha I. Anhaltského.\n\nArnošt měl s Anežkou dvě dětiː\n\n"}
{"id": "1282586", "url": "https://cs.wikipedia.org/wiki?curid=1282586", "title": "Kostel svatého Petra a Pavla (Prostějov)", "text": "Kostel svatého Petra a Pavla (Prostějov)\n\nKostel svatého Petra a Pavla je římskokatolický farní chrám farnosti sv. Petra a Pavla v Prostějově.\n\nDříve byl kostel sv. Petra a Pavla na základě starobylého titulu považován za nejstarší v Prostějově. Archeologický průzkum však nezjistil žádné stopy historického osídlení okolo kostela. Za dobu založení se považuje 12. nebo 13. století. Poprvé je stavba písemně zmíněna roku 1475. U kostela se nacházel nejstarší prostějovský hřbitov. Význam kostela se snížil koncem 14. století s příchodem augustiniánů a založením kláštera Nanebevzetí Panny Marie u Alžběty v horách. Po obnově kostela sv. Kříže se kostel sv. Petra a Pavla stal filiálním. V letech 1728 až 1730 proběhla celková přestavba. Pod kostelem byla zřízena krypta, ve které se pohřbívalo až do josefínských reforem. Kostel měl novou věž, dřevěný oltář, za oltářem visel obraz Panny Marie, který později vystřídal obraz sv. Petra v řetězech. Po přestavbě 29. černa 1731 chrám vysvětil děkan Jan Birhel. Roku 1941 byl dřevěný oltář nahrazen mramorovým. Na věži kostela se nachází nejstarší z prostějovských zvonů. Pochází z roku 1506 a váží 300 kg. Od roku 1934 působí při kostele Společnost Božského Spasitele, mezi jejíž členy patřil i místní protinacistický kazatel a mučedník Metoděj Jaroslav Mičola. Působení kongregace přerušilo období nacismu a komunismu. Samostatná farní správa byla obnovena roku 1990. Poblíž kostela se nachází salvatoriánský klášter a fara. V současnosti s duchovní správou vypomáhají Salesiáni Dona Boska.\n\n\nPod hudebním kůrem se nachází náhrobní kámen šlechtice Jana Lhotského ze Ptení. Je zobrazen s mečem a páskou s nápisem \"Miserere mei, Deus.\" U nohou má přilbu a rodový erb. Naproti je renesanční figurální náhrobek vladyky Jana Matouše z Bystřice. Je na něm rytíř v brnění se štítem a mečem. Okraj lemuje český nápis s informacemi o jeho úmrtí.\n\nKaple sv. Lazara je stavba šestiúhelníkového půdorysu v blízkosti kostela sv. Petra a Pavla. Pod kaplí je hrobka, která sloužila jako kostnice. Na stěnách jsou malby ve špatném stavu, znázorňující Pohřeb Páně, Vzkříšení Páně, Vzkříšení Jairovy dcery a Smrt salvatoriána. Kaple se využívá pro setkání farníků a zkoušky scholy.\n"}
{"id": "1282598", "url": "https://cs.wikipedia.org/wiki?curid=1282598", "title": "Abyei", "text": "Abyei\n\nAbyei (arabsky: أبيي, Abyēy) je město v oblasti Abyei v regionu Jižní Kordofán v jižní části Súdánu. Počet obyvatel v květnu 2011 byl asi 20 000 obyvatel.\n\nOblast Abyei bohatá na ropu, s městem Abyei ve svém středu, je sporné území, které vzniklo v červenci 2011 po odtržení Jižního Súdánu.\n\nV oblasti Abyei se nacházejí i obce Adama Umm Qurayn, Agok, Al Malamm, Awolnhom, Bargnop, Dokura, Fyok, Kapu-Urnur, Lukji, Mabuk, Mading Achueng, Maker Awat, Mokwei, Umm Geren a Wontwaig.\n\n\n"}
{"id": "1282599", "url": "https://cs.wikipedia.org/wiki?curid=1282599", "title": "David Peel", "text": "David Peel\n\nDavid Peel, vlastním jménem David Michael Rosario (1. srpna 1943 – 6. dubna 2017), byl americký zpěvák a kytarista. Své první album nazvané \"Have a Marijuana\" vydal roku 1968. Jde o záznam živých vystoupení z newyorských ulic. Peelovo první studiové album vyšlo pod názvem \"The American Revolution\" v roce 1970. Následující desku, \"The Pope Smokes Dope\" z roku 1972, produkovali John Lennon a Yoko Ono. Později vydal řadu dalších alb. Zemřel roku 2017 ve věku 73 let.\n"}
{"id": "1282602", "url": "https://cs.wikipedia.org/wiki?curid=1282602", "title": "Vesnice s opevněnými kostely v Transylvánii", "text": "Vesnice s opevněnými kostely v Transylvánii\n\nVesnice s opevněnými kostely v Transylvánii je název jedné z rumunských památek zapsaných na seznam světového dědictví UNESCO. Jedná se o 7 obcí v jihovýchodním Sedmihradsku, které byly založeny Sedmihradskými Sasy - německým etnikem, které kolonizovalo toto území již od středověku. Obce vznikaly mezi 13. a 16. stoletím. Pro jejich urbanismus je typický opevněný kostel jako ústřední prvek obce. Nutnost opevnění chrámu byla vyvolána téměř neustálou hrozbou ze strany Tatarů a Osmanské říše. Na seznamu UNESCO figuruje sice pouze 7 obcí, ale v regionu se nachází přes 150 dalších podobných obcí - nejenom saských, ale i sikulských. \n"}
{"id": "1282606", "url": "https://cs.wikipedia.org/wiki?curid=1282606", "title": "Micho Mosulišvili", "text": "Micho Mosulišvili\n\nMicho Mosulišvili ((v gruzínštině: მიხო მოსულიშვილი; 10. prosince 1962 Tbilisi) je gruzínský dramatik a romanopisec. \n\nMicho Mosulišvili absolvoval v roce 1986 Geologickou fakultu Tbiliské státní univerzity. Poté pracoval jako geolog a jako novinář v různých novinách, publikoval několik gruzínských příběhů, románů a her, a přeložil tři romány Borise Akunina. Jeho hry byly provedeny v Gruzii v divadlech, v televizi a rádiu. Některá jeho díla byla přeložena do lotyštiny, angličtiny, němčiny, arménštiny a ruštiny. Jeho hlavní díla jsou \"Létání bez sudu\" a biografický román \"Važa Pšavela\".\n\n\n\n"}
{"id": "1282650", "url": "https://cs.wikipedia.org/wiki?curid=1282650", "title": "Zdobenec zelenavý", "text": "Zdobenec zelenavý\n\nZdobenec zelenavý (\"Gnorimus nobilis\") je zástupce hmyzu, řádu brouků z čeledi vrubounovitých. Známé jsou tři podruhy, \"Gnorimus nobilis macedonicus\" (Baraud, 1992), \"Gnorimus nobilis nobilis\" (Linnaeus, 1758) a Gnorimus nobilis var. cuprifulgens (Reitter, 1908).\n\nVelikost 15-19 milimetrů. Hmyz s proměnou dokonalou, tedy vajíčko, larva, kukla a dospělec. Zelený, s kovovým leskem, var. cuprifulgens má červenofialové krovky s kovovým leskem.\n\nVyskytuje se krom severní části téměř po celé Evropě, zejména v podhorských a horských listnatých lesích a starých sadech.\n\nVětšinu života (až dva roky) tráví jako larva vyžírající chodbičky v tlejícím dřevě ovocných stromů, do nichž klade samička vajíčka. Vylétá většinou druhý rok v létě ( hlavně červenec-srpen), sedá hlavně na bílé a bohatě kvetoucí rostliny (např. bolševník).\n\nTento druh není škůdce.\n\nTento druh je v České republice zvlášť chráněný jako silně ohrožený.\n"}
{"id": "1282674", "url": "https://cs.wikipedia.org/wiki?curid=1282674", "title": "Kerlon", "text": "Kerlon\n\nKerlon Moura Souza známý jako Kerlon (* 27. ledna 1988, Ipatinga, Brazílie) je brazilský fotbalový útočník/ofenzivní záložník a bývalý mládežnický reprezentant, od roku 2017 hráč klubu FC Spartak Trnava. Byl považován za velký talent brazilské kopané a přirovnáván k Ronaldinhovi.\nNa klubové úrovni působil mimo Brazílii v Itálii, Nizozemsku, Japonsku, USA, na Maltě a na Slovensku.\n\n\nHrál za brazilské mládežnické reprezentace U17 a U20.\n\n"}
{"id": "1282683", "url": "https://cs.wikipedia.org/wiki?curid=1282683", "title": "Lowgold", "text": "Lowgold\n\nLowgold byla anglická indie rocková skupina, kterou v roce 1997 založili zpěvák a kytarista Darren Ford, kytarista Dan Symons a baskytarista Miles Willey.\n\nSkupina původně tvrdila, že její název je odvozený od nordického slova, které lze přeložit jako „skrytá hodnota“. Později však přiznali, že si to Darren Ford vymyslel.\n\nLowgold se rozpadli v roce 2009 bez jakéhokoliv oznámení. Vydali sice prohlášení se slibem budoucího pokračování, ale od té doby spolu již nikdy nespolupracovali.\n\nZpěvák Darren Ford působil před založením Lowgold hned v několika skupinách včetně The Knievels či Shinecello, kde hrál rovněž Milles Willey. Později nahrál čtyři demo skladby se svým kamarádem kytaristou Danem Symonsem a poslal je do několika vydavatelství. Jeho hudba zaujala Nude Records, kteří chtěli slyšet více písní a vidět skupinu živě. Když je Ford informoval, že vlastně žádnou skupinu nemá, navrhli mu, aby ji založil. Připojil se k nim tedy Fordův bývalý spoluhráč baskytarista Miles Willey a posledním členem se stal bubeník Paul Mayes.\n\nV průběhu nahrávání debutového alba došlo k první změně ve složení skupiny. Simon Scott nahradil za bicími Paula Mayese, jehož styl bubnování nevyhovoval ostatním členům.\n\nPrvní deska Lowgold vyšla v roce 2001 a nesla název \"Just Backward of Square\". Obsahovala i patrně největší hit skupiny \"Beauty Dies Young\" a mezi posluchači zaznamenala velký úspěch. Kvůli finančním problémům však byla kapela nucena změnit vydavatelství. V roce 2002 podepsali Lowgold nahrávací smlouvu se Sanctuary Records a ve stejném roce také kapelu opustil bubeník Simon Scott. Lowgold začali nahrávat své druhé album s názvem \"Welcome To Winners\" společně s producentem jejich první desky Tonym Lashem, který se dočasně stal jejich bubeníkem. Album vyšlo v roce 2003.\n\nLowgold v následujících letech vydali ještě dvě alba, která však ani zdaleka nedosáhla úspěchu jejich první nahrávky. V srpnu 2009 vydali prohlášení, že mají příliš mnoho starostí s výchovou svých dětí a od té doby spolu již nespolupracovali. Budoucnost kapely tedy zůstává nejistá.\n\nMiles Willey hrál po rozpadu Lowgold v několika dalších skupinách včetně Good Morning, Captain či -a+M Momentálně pracuje na univerzitě v Brightonu.\n\nDan Symons začal kariéru hudebního vydavatele a postupně pracoval pro Rough Trade Records a Pledge Music. Založil si také vlastní společnost Band2Market.\n\nDarren Ford i nadále pracuje na nových písních a také píše satirické blogy.\n\n"}
{"id": "1282731", "url": "https://cs.wikipedia.org/wiki?curid=1282731", "title": "Georgi Stojkovski", "text": "Georgi Stojkovski\n\nGeorgi Stojkovski ( Георги Иванов Стойковски ) (10. května 1941) je bývalý bulharský atlet, specialista na trojskok, mistr Evropy z roku 1966.\n\nStartoval na dvou olympijských hrách – v roce 1964 skončil v soutěži trojskokanů sedmý, v Mexiku o čtyři roky později devátý. Největším úspěchem se pro něj stal titul mistra Evropy v trojskoku z roku 1966 v Budapešti, kde zvítězil ve svém životním maximu 16,67 m.\n\n"}
{"id": "1282732", "url": "https://cs.wikipedia.org/wiki?curid=1282732", "title": "Monts", "text": "Monts\n\nMonts je název nebo součást názvu více obcí ve Francii:\n\n"}
{"id": "1282735", "url": "https://cs.wikipedia.org/wiki?curid=1282735", "title": "ISO/IEC 8859-3", "text": "ISO/IEC 8859-3\n\nISO/IEC 8859-3:1999, \"Informační technologie – 8bitové jednobytové kódované grafické znakové sady – část 3: latinská abeceda čís. 3\" ( ) je třetí částí řady standardů osmibitových znakových kódů ISO/IEC 8859 vycházejících z ASCII, která byla poprvé publikována v roce 1988. Neformálně se označuje jako Latin-3 nebo \"jihoevropská\". Kódování bylo původně navrženo pro turečtinu, maltštinu a Esperanto; pro turečtinu se však doporučuje používat později definované kódování ISO/IEC 8859-9. ISO/IEC 8859-3 bylo oblíbené u uživatelů Esperanta, ale postupně je nahrazováno Unicode.\n\nISO/IEC 8859-3 nedefinuje význam kódů 0-31 a 127-159, ale předpokládá se, že budou doplněny řídicími znaky C0 a C1 (a znakem DEL) definovanými v ISO/IEC 6429. Takto doplněné kódování označuje IANA jako ISO-8859-3, Microsoft jako (třetími stranami zpravidla označované jako Windows-28593), IBM jako .\n\n"}
{"id": "1282739", "url": "https://cs.wikipedia.org/wiki?curid=1282739", "title": "Miloš Srejović", "text": "Miloš Srejović\n\nMiloš Srejović (12. dubna 1956) je bývalý jugoslávský atlet, specialista na trojskok, mistr Evropy z roku 1978.\n\nNa juniorském evropském šampionátu v roce 1975 vybojoval v trojskoku bronzovou medaili. Životního úspěchu dosáhl na evropském šampionátu v Praze v roce 1978, kde v této disciplíně zvítězil, když o 1 centimetr porazil legendárního sovětského atleta Viktora Sanějeva. Jeho osobní rekord 17.01 m pochází z roku 1981.\n"}
{"id": "1282741", "url": "https://cs.wikipedia.org/wiki?curid=1282741", "title": "Husův sbor (Prostějov)", "text": "Husův sbor (Prostějov)\n\nHusův sbor je funkcionalistický kostel Církve československé husitské v Prostějově. Původně býval synagogou, ale roku 1946 jej židovská obec prodala CČSH a byl přestavěn na křesťanský chrám.\n\nV roce 1904 na dnešním Husserlově náměstí stávala Nová synagoga, která vznikla na základech starší Staré synagogy ze 17. století poblíž modlitebny Bejt-ha Midraš. Během 2. světové války ji nacisté úředně zavřeli, vydrancovali a změnili na skladiště. Po válce budovu odkoupila CČSH a úsporně ji přestavěla pro své potřeby.\n"}
{"id": "1282744", "url": "https://cs.wikipedia.org/wiki?curid=1282744", "title": "Cessna T-41 Mescalero", "text": "Cessna T-41 Mescalero\n\nT-41 Mescalero je americký hornoplošný cvičný letoun společnosti Cessna, odvozený z jejího užitkového modelu 172 určeného pro civilní letectví.\n\nLetoun vznikl v roce 1964 adaptací lehkého sportovního a turistického letounu Cessna 172 pro účely seznamovacího výcviku leteckých kadetů \"United States Air Force\", jako předstupně zařazeného před základním pilotním výcvikem na proudovém typu Cessna T-37 Tweet. Od svého civilního předchůdce se lišil avionickým vybavením, a pozdější varianty získaly silnější pohonnou jednotku. Kromě USAF jej využívala i US Army, a později byl exportován i do jiných států.\n\n\n\nÚdaje platí pro variantu T-41C\n\n\n\n"}
{"id": "1282752", "url": "https://cs.wikipedia.org/wiki?curid=1282752", "title": "Keith Connor", "text": "Keith Connor\n\nKeith Connor (* 16. září 1957, Anguilla) je bývalý britský atlet, jehož specializací byl trojskok.\n\nDvakrát startoval na olympiádě v soutěži trojskokanů. V Moskvě v roce 1980 obsadil čtvrté místo, v Los Angeles skončil třetí. V roce 1982 se stal mistrem Evropy v trojskoku, v roce 1978 vybojoval na halovém evropském šampionátu v této disciplíně stříbrnou medaili.\n\nV roce 1981 vytvořil neoficiální světový rekord v trojskoku 17,31 m. Na venkovním hřišti je jeho nejlepší výkon 17,57 m.\n"}
{"id": "1282756", "url": "https://cs.wikipedia.org/wiki?curid=1282756", "title": "Letectvo Středoafrické republiky", "text": "Letectvo Středoafrické republiky\n\nLetectvo Středoafrické republiky () je letecká složka ozbrojených sil Středoafrické republiky. Letectvo dle zpráv nevyvíjí téměř žádnou aktivitu, vzhledem k technické nezpůsobilosti jeho vybavení. V konfliktních oblastech země pravidelně hlídkují Mirage F1 Francouzského letectva, které se někdy přímo podílejí na ozbrojených střetnutích. Podle některých zdrojů bývalý prezident François Bozizé použil peníze které získal za udělení těžebních koncesí v Bakoumě k nákupu dvou starších Mil Mi-8 z Ukrajiny a jednoho Lockheed C-130 Hercules, vyrobeného v 50. letech 20. století, z USA. Jinak letectvo provozuje několik lehkých letadel, včetně nejméně jednoho vrtulníku.\n\n"}
{"id": "1282763", "url": "https://cs.wikipedia.org/wiki?curid=1282763", "title": "Honduraské letectvo", "text": "Honduraské letectvo\n\nHonduraské letectvo (, zkratkou FAH, někdy známé také pod označením v angličtině jako \"Honduran Air Force\") je letecká složka ozbrojených sil Hondurasu.\n\nTabulka obsahuje přehled letecké techniky Hondurasu podle Flightglobal.com.\n\n"}
{"id": "1282769", "url": "https://cs.wikipedia.org/wiki?curid=1282769", "title": "Július Vaško", "text": "Július Vaško\n\nJúlius Vaško (1930–1996) byl slovenský fotbalový obránce a záložník.\n\nV československé lize hrál za Dynamo ČSD/Lokomotívu Košice a Spartak VSS Košice, vstřelil jedenáct prvoligových branek.\n\n\n"}
{"id": "1282785", "url": "https://cs.wikipedia.org/wiki?curid=1282785", "title": "Jozef Vaško", "text": "Jozef Vaško\n\nJozef Vaško (1930-1961) byl slovenský fotbalový brankář.\n\nV československé lize chytal za Dynamo ČSD Košice, aniž by skóroval.\n\n\n"}
{"id": "1282789", "url": "https://cs.wikipedia.org/wiki?curid=1282789", "title": "Tibor Weiss", "text": "Tibor Weiss\n\nTibor Weiss [tybor vajs] (22. října 1930 – červen 1994) byl slovenský fotbalový útočník. Profesně se věnoval stomatologii.\n\nV československé lize hrál za Dynamo ČSD Košice a Tatran Prešov, vstřelil čtyři prvoligové branky.\n\n\n"}
{"id": "1282790", "url": "https://cs.wikipedia.org/wiki?curid=1282790", "title": "Egg an der Günz", "text": "Egg an der Günz\n\nEgg an der Günz je obec v německé spolkové zemi Bavorsko, v zemském okrese Unterallgäu ve vládním obvodu Švábsko.\n\nV roce 2015 zde žilo 1 208 obyvatel.\n\nSousední obce jsou: Babenhausen, Boos, Lauben, Niederrieden a Oberschönegg.\n\n\n"}
{"id": "1282791", "url": "https://cs.wikipedia.org/wiki?curid=1282791", "title": "Lloyd Keaser", "text": "Lloyd Keaser\n\nLloyd Weldon Keaser (* 9. února 1950 Pumphrey, USA) je bývalý americký zápasník, na mezinárodní úrovni startující ve volném stylu. V roce 1976 vybojoval stříbro na olympijských hrách, v roce 1973 zlato na mistrovství světa a v roce 1975 zlato na Panamerických hrách.\n\n"}
{"id": "1282815", "url": "https://cs.wikipedia.org/wiki?curid=1282815", "title": "ISO/IEC 8859-4", "text": "ISO/IEC 8859-4\n\nISO/IEC 8859-4:1998, \"Informační technologie – 8bitové jednobytové kódované grafické znakové sady – část 4: latinská abeceda čís. 4\" ( ) je čtvrtou částí řady standardů osmibitových znakových kódů ISO/IEC 8859 vycházejících z ASCII, která byla poprvé publikována v roce 1988. Neformálně se označuje jako Latin-4 nebo \"severoevropská\". Kódování bylo původně navrženo pro estonštinu, lotyštinu, litevštinu, grónštinu a sámské jazyky, bylo však překonáno kódováním ISO/IEC 8859-10 a Unicode.\n\nISO/IEC 8859-4 nedefinuje význam kódů 0-31 a 127-159, ale předpokládá se, že budou doplněny řídicími znaky C0 a C1 (a znakem DEL) definovanými v ISO/IEC 6429. Takto doplněné kódování označuje IANA jako ISO-8859-4, Microsoft jako (třetími stranami zpravidla označované jako Windows-28594), IBM jako .\n\n"}
{"id": "1282829", "url": "https://cs.wikipedia.org/wiki?curid=1282829", "title": "Lulinha", "text": "Lulinha\n\nLuiz Marcelo Morais dos Reis známý jako Lulinha (* 10. dubna 1990, Mauá, São Paulo, Brazílie) je brazilský ofenzivní fotbalový záložník a bývalý mládežnický reprezentant, od roku 2016 hráč klubu Pohang Steelers. Na klubové úrovni působil mimo Brazílii v Portugalsku a Jižní Koreji.\n\n\nHrál za brazilskou mládežnickou reprezentaci U17. Zúčastnil se Mistrovství světa hráčů do 17 let 2007 v Jižní Koreji.\n\n"}
{"id": "1282832", "url": "https://cs.wikipedia.org/wiki?curid=1282832", "title": "Makoto Ninomijová", "text": "Makoto Ninomijová\n\nMakoto Ninomijová, japonsky: 二宮 真琴, \"Ninomija Makoto\", (* 28. května 1994 Hirošima) je japonská profesionální tenistka. Ve své dosavadní kariéře na okruhu WTA Tour vyhrála dva deblové turnaje. V rámci okruhu ITF získala jediný titul ve dvouhře a dvacet ve čtyřhře.\n\nNa žebříčku WTA byla ve dvouhře nejvýše klasifikována v únoru 2016 na 280. místě a ve čtyřhře pak v říjnu 2018 na 20. místě. Trénuje ji Keiko Ninomija.\n\nSpolu s krajankou Eri Hozumiovou se probojovaly do finále ženské čtyřhry French Open 2018, v němž je porazil český pár Barbora Krejčíková a Kateřina Siniaková.\n\nV japonském fedcupovém týmu debutovala v roce 2018 základním blokem 1. skupiny asijsko-oceánské zóny proti Thajsku, v němž s Miju Katovou vyhrály čtyřhru. Japonky zvítězily 3:0 na zápasy. Se stejnou spoluhráčkou pak vyhrály rozhodující debl druhé světové baráže proti Velké Británii a výsledkem 3:2 se Japonsko kvalifikovalo do druhé světové skupiny 2019. Do roku 2019 v soutěži nastoupila k pěti mezistátním utkáním s bilancí 0–0 ve dvouhře a 5–0 ve čtyřhře.\n\nV rámci hlavních soutěží dvouhry událostí okruhu ITF debutovala v listopadu 2009, když na turnaji v Hjógu s dotací 10 tisíc dolarů prošla kvalifikačním sítem. V úvodním kole hlavní soutěže pak podlehla krajance Ecuce Kitazakiové ve třech sadách. Premiérový singlový titul v této úrovni tenisu vybojovala v březnu 2012 na travnaté události Mijazace s rozpočtem deset tisíc dolarů. Ve finále přehrála další krajanku Jumi Mijazakiovou.\n\nV singlu okruhu WTA Tour debutovala na říjnovém HP Open 2013 v Ósace. Na úvod kvalifikace neuhrála žádný game na českou tenistku Barboru Strýcovou-Záhlavovou. V hlavní soutěži zažila premiéru o rok později ve čtyřhře Japan Women's Open 2014 po boku krajanky Mari Tanakové, s níž odešla poražena v prvním zápase od nejvýše nasazeného sesterského páru Chao-čching a Jung-žan Čanových z Tchaj-wanu.\n\nPremiérové finále na okruhu WTA Tour odehrála ve čtyřhře Jiangxi International Women's Tennis Open 2016 v čínském Nan-čchangu, když ve finále s Šúko Aojamovou podlehly čínské dvojici Liang Čchen a Lu Ťing-ťing až v rozhodujícím supertiebreaku nejtěsnějším dvoubodovým rozdílem. Premiérový titul vybojovala na tokijském Japan Women's Open 2016. Ve finálovém deblového duelu s Aojamovou zdolaly Britky Jocelyn Raeovou a Annu Smithovou. Do třetího zápasu o turnajové vítězství postoupila v deblové soutěži Malaysian Open 2017, probíhající v Kuala Lumpuru, kde se její spoluhráčkou stala Američanka Nicole Melicharová. V záverečném duelu je však zastavila australská dvojice Ashleigh Bartyová a Casey Dellacquová.\n\nDebut v hlavní soutěži nejvyšší grandslamové kategorie zaznamenala v ženském deblu Australian Open 2016. Po boku Aojamové nenašly v úvodním kole recept na sedmý nasazený český pár a pozdější finalistky Andreu Hlaváčkovou s Lucií Hradeckou.\n\nV ženské čtyřhře se probojovala do semifinále Wimbledonu 2017, kde se její spoluhráčkou stala Češka Renata Voráčová. Ve třetím kole vyřadily pátou nasazenou dvojici Lucie Hradecká a Kateřina Siniaková a ve čtvrtfinále přešly přes francouzsko-ruský pár Kristina Mladenovicová a Světlana Kuzněcovová. V dramatickém třísetovém boji pak podlehly turnajovým devítkám Čan Chao-čching s Monicou Niculescuovou až v závěru třetí sady poměrem gamů 7–9.\n\n"}
{"id": "1282844", "url": "https://cs.wikipedia.org/wiki?curid=1282844", "title": "Laura Vicuña", "text": "Laura Vicuña\n\nLaura Vicuña (5. dubna 1891 Santiago de Chile – 22. ledna 1904 Junín de los Andes, Argentina) byla chilská římskokatolická dívka, která toužila po řeholním životě. Je patronkou týraných dětí a obětí znásilnění.\n\nNarodila se ve šlechtické rodině Josého Dominga a Mercedes Piñové. Musela s rodiči uprchnout před zuřící občanskou válkou do And, kde náhle zemřel její otec. Potom se s matkou a sestrou přestěhovaly do Argentiny. Laura byla v devíti letech přijata do ústavu Dcer Panny Marie Pomocnice. Hluboce na ni zapůsobila svátost prvního svatého přijímání a tak se rozhodla sloužit Bohu. Do deníku si zapsala \"\"Bože...Raději chci umřít, než abych Tě urazila hříchem. Chci udělat všechno pro to, aby Tě lidé poznali a milovali. Chci napravit jejich urážky a urážky celé mé rodiny.\"\" Dne 8. prosince 1901 se Laura stala členkou sdružení Mariiných dcer, po poradě se zpovědníkem složila slib evangelních rad. V roce 1902 potkala mons. Cagliera a poprosila jej, aby ji zapsal mezi řeholní aspirantky. Cagliero to pro její nízký věk odmítl. Lauřina matka žila ve volném vztahu s mužem Manuelem Morou a potřebovala, aby bylo na jeho statku postaráno o její dcery. Laura pobytem na statku u Manuela Mory velmi trpěla a ve svých modlitbách se nabídla Bohu jako oběť za svou matku. Zemřela 22. ledna 1904. Dne 3. září 1988 ji papež Jan Pavel II. prohlásil za blahoslavenou.\n"}
{"id": "1282859", "url": "https://cs.wikipedia.org/wiki?curid=1282859", "title": "TV1", "text": "TV1\n\nTV1 je litevská komerční televizní stanice založená v roce 2003. Vysílá 24 hodin denně. \n\nStanice cílí především na ženy. V jejím programu tak najdeme zahraniční pořady a filmy jako Ženatý se závazky, Chůva k pohledání, Kriminálka New York, Teorie velkého třesku, Vraždy v Midsomeru či nejrůznější telenovely. Stanice také vysílá pořady pro děti jako Scooby-Doo nebo Sanjay a Craig.\n"}
{"id": "1282861", "url": "https://cs.wikipedia.org/wiki?curid=1282861", "title": "Světýlko (společnost)", "text": "Světýlko (společnost)\n\nSvětýlko o.p.s. je obecně prospěšná společnost, která se orientuje na neziskovou pomoc rodinám s dětmi, matkám v azylových domech, seniorům, případně komukoliv, kdo se ocitnul v těžké životní situaci.\n\nSvou činnost společnost zahájila v Brně v roce 2008. I přes své sídlo v Brně není její činnost omezována místem a působí v celé České republice.\n\nSpolečnost se věnuje individuální pomoci každému, kdo ji potřebuje a kdo se o ni přihlásí. Přesto sdružuje pomoc i ve svých třech základních projektech.\n\nV tomto programu společnost zajišťuje platbu za obědy do školy pro děti ze znevýhodněných rodin. O čerpání pomoci může zažádat přímo škola, která má žáka ze sociálně znevýhodněné rodiny pod svou ochranou. Případně mohou sami rodiče oslovit školu, aby kontaktovala společnost Světýlko a žádost za ně vyplnila. Společnost tím předchází zneužívání příspěvku k jiným účelům. Za dítě uhradí obědy na celý školní rok a to přímo škole nebo stravovacímu zařízení, kam dítě dochází.\n\nTento program se snaží vykrýt nedostatečnou výšku starobních důchodu a podpořit tak seniory. Senior může společnost Světýlko oslovit sám. Případně na stav nouze seniora mohou společnost upozornit i jiní lidé. Přičemž společnost si sdělené informace ověří u příslušných úřadů. Společnost hradí cenu obědů na půl roku, částku pošle přímo na konto stravovacího zařízení, které je senior schopen navštěvovat.\n\nOjedinělý projekt, který dovoluje uživatelům nabízet nové i použité zboží k aukčnímu prodeji. Společnost si vytkla za cíl se tímto projektem částečně osvobodit od závislosti na dobrosrdečnosti sponzorů a dárců. Každý nabízený předmět je totiž podmíněn minimálně deseti procenty z ceny zboží, které jdou poté na transparentní účet společnosti Světýlko.\n"}
{"id": "1282865", "url": "https://cs.wikipedia.org/wiki?curid=1282865", "title": "Ladislav Tarhaj", "text": "Ladislav Tarhaj\n\nLadislav Tarhaj [ladislau tarhaj] (* 5. května 1922) je bývalý slovenský fotbalový brankář a trenér.\n\nV československé lize chytal za Jednotu Košice, aniž by skóroval.\n\nPo skončení hráčské kariéry se stal trenérem.\n\n\n"}
{"id": "1282871", "url": "https://cs.wikipedia.org/wiki?curid=1282871", "title": "BTV Cinema", "text": "BTV Cinema\n\nbTV Cinema je bulharská komerční televize, kterou vlastní Central European Media Enterprices (CME).\n\nVysílání bylo spuštěno 7. prosince 2009 jako druhá stanice bTV, tehdy ještě pod vlastnictvím News Corporation. O rok později, v roce 2010 přešly obě stanice pod skupinu CME. \n\nStanice vysílá převážně zahraniční filmy a seriály všech žánrů. Diváci také mohou vidět bývalou tvorbu stanice bTV, předávání Oscarů, Zlatého glóbusu a další.\n"}
{"id": "1282874", "url": "https://cs.wikipedia.org/wiki?curid=1282874", "title": "/boot", "text": "/boot\n\nV Linuxu a ostatních Unix-like operačních systémech obsahuje adresář /boot soubory používané při bootování operačního systému. Použití je standardizováno ve standardní hierarchii operačního systému. \n\nAdresář obsahuje zejména linuxové jádro anebo soubory potřebné pro zavaděč. Jaké soubory to konkrétně jsou závisí na druhu zavaděče, nejčastějšími jsou (na Linuxu) LILO a GRUB. \n\n\nLILO vytváří a používá následující soubory\n\nLILO může též používat i jiné soubory, například message a také ukládá nebootovací konfiguraci v /etc/lilo.conf\n\nGRUB ukládá své soubory do adresáře <ŧt>grub/ (tedy se nacházejí v /boot/grub/. Mezi tyto soubory patří především moduly (končící příponou .mod) spolu s konfigurací ukládanou v souboru grub.cfg. \n\nAdresář /boot/ je jednoduše adresářem na hlavním oddílu pevného disku (někdy dokonce i jediným adresářem tam uloženým). I přesto se může jednat o samostatný oddíl. Toto řešení se většinou používá jen v případě, kdy je bootloader neschopen přečíst hlavní souborový systém (tak například SILO nerozeznává souborový systém XFS) anebo při ostatních podobných problémech. \n"}
{"id": "1282876", "url": "https://cs.wikipedia.org/wiki?curid=1282876", "title": "Projekt dearMoon", "text": "Projekt dearMoon\n\nProjekt #dearMoon je vesmírnou turistickou misí a uměleckým projektem, který je financován japonským miliardářem Júsaku Maezawou. Cílem mise je dopravit Maezawu, několik umělců a další členy posádky na oběžnou dráhu Měsíce a zpět na Zemi. \n\nPůvodní plán mise SpaceX počítal s využitím vesmírné lodi Dragon 2 a nosiče Falcon Heavy. Start měl proběhnout koncem roku 2018 po otestování jmenovaného plavidla posádkou NASA Commercial Crew Program. Posádka měla sestávat z Maezawy a jednoho jeho přítele. Měsíční turistická mise společnosti SpaceX (takto pojmenována z důvodu absence oficiálního názvu) mohla proběhnout ku příležitosti padesátého výročí letu Apollo 8 (v rámci programu Apollo), během nějž byli na oběžnou dráhu Měsíce dopraveni astronauti vůbec poprvé. Zároveň mohlo jít o první let k Měsíci s lidskou posádkou po 46 letech. Záměr uskutečnit tuto misi byl učiněn 27. února 2017. \n\nSpaceX plánovala uskutečnit start z rampy 39A Kennedyho vesmírného střediska, z minulosti známé jako místo startu raket Saturn V nebo raketoplánů z programu Space Shuttle. \n\nDne 5. února 2018 prohlásil Elon Musk, zakladatel a CEO společnosti SpaceX, že termín startu mise je odložen a již se nepočítá s využitím rakety Falcon Heavy pro pilotované lety. SpaceX se podle Muska zaměřila na vývoj nové rakety BFR (Big Falcon Rocket). \n\nProjekt #dearMoon, který na původní plán navazuje, byl představen na tiskové konferenci v září 2018. \n\nNa zhruba šestidenní cestu kolem Měsíce by měla být loď BFS vypravena raketou BFR. Start proběhne nejdříve v roce 2023. \n\nPosádku bude tvořit Júsaku Maezawa a šest až osm umělců, které Maezawa přizve a let jim proplatí. Na palubě mohou být i jeden či dva profesionální astronauti a neupřesněný počet pilotů ze SpaceX. \n\n"}
{"id": "1282881", "url": "https://cs.wikipedia.org/wiki?curid=1282881", "title": "Lau (hudební skupina)", "text": "Lau (hudební skupina)\n\nLau je britská hudební skupina, založená v Edinburghu v roce 2005. Ve své tvorbě spojuje tradiční keltskou hudbu s prvky jazzu a freak folku. Tvoří ji Kris Drever (zpěv, kytara), Martin Green (akordeon, klávesy) a Aidan O’Rourke (housle). Název skupiny znamená v orknejském dialektu „přírodní světlo“. V letech 2008, 2009, 2010 a 2013 byli Lau vyhlášeni v anketě stanice BBC Radio 2 nejlepší folkovou skupinou roku, úspěšně vystupovali v pořadu \"Later... with Jools Holland\". Album \"The Bell That Never Rang\", které produkovala Joan Wasser, bylo v glasgowském deníku \"The Herald\" vyhlášeno nejlepší skotskou nahrávkou roku 2015. \n\n\n"}
{"id": "1282891", "url": "https://cs.wikipedia.org/wiki?curid=1282891", "title": "Eduard Toll", "text": "Eduard Toll\n\nBaron Eduard Gustav von Toll, také Eduard Vasiljevič Toll (2. března / 14. března podle juliánského / gregoriánského kalendáře 1858 Reval – asi 1902 Východosibiřské moře) byl ruský přírodovědec a cestovatel, který zmizel beze stopy při výzkumech Arktidy.\n\nPocházel z rodiny baltskoněmecké šlechty, jeho příbuzným a vzorem byl Alexander von Middendorff. Na Tartuské univerzitě vystudoval geologii, zoologii a lékařství, už během studií podnikl výzkumnou cestu do Alžírska a na Baleáry. Roku 1885 se zúčastnil polární expedice Ruské akademie věd, kterou vedl Alexander Bunge. Na Novosibiřských ostrovech objevil Toll pozůstatky pravěké fauny a flóry. Roku 1893 podnikl další cestu na Sibiř, při níž jako první zmapoval oblast okolo řeky Anabar. V roce 1900 stanul v čele velké expedice na lodi \"Zarja\", jejímž hlavním cílem bylo najít legendární Sannikovovu zemi, ležící severně od Novosibiřských ostrovů. Výprava strávila v Severním ledovém oceánu dvě zimy, provedla důkladný průzkum Tajmyru. V oblasti Novosibiřských ostrovů se loď nemohla dostat přes ledovou bariéru, proto ji 23. května 1902 Toll spolu s Friedrichem Seebergem, Nikolajem Protodiakonovem a Vasilijem Gorochovem opustili a vyrazili na saních směrem k Bennettovu ostrovu. Zbytek posádky na ně čekal do září, kdy se před příchodem zimy \"Zarja\" uchýlila do kotviště v Tiksi. Na jaře 1903 byla vyslána záchranná výprava, vedená Alexandrem Kolčakem, která na Bennettově ostrově našla tábořiště Tollovy skupiny i deník, v němž byl poslední zápis datován 8. listopadem 1902, kdy velitel uvádí, že se rozhodli se svými muži vydat zpět na jih. Po cestě však zahynuli, jejich těla nebyla nikdy nalezena.\n\nByl po něm pojmenován Tollův záliv v Karském moři a druh dírkonošce \"Dendrophyra tolli\", jeho rodný dům v Kukruse slouží jako muzeum.\n\n"}
{"id": "1282894", "url": "https://cs.wikipedia.org/wiki?curid=1282894", "title": "Mladen Stojanović", "text": "Mladen Stojanović\n\nMladen Stojanović (7. dubna 1896, Prijedor, Rakousko-Uhersko – 2. dubna 1942, Jošavka u Čelinace) byl účastník jugoslávského odboje během druhé světové války. Povoláním byl lékař.\n\nStojanović vychodil základní školu v Prijepolji a později studoval gymnázium v Tuzle. Tam vstoupil do tajného spolku \"Národní obrana\" a později do organizace \"Mladá Bosna\". Zasazoval se za osvobození jižních Slovanů od Rakousko-uherské nadvlády. Po Sarajevském atentátu dne 28. června 1914 byl zatčen a odsouzen na 15 let odnětí svobody. Roku 1917 byl amnestován a puštěn na svobodu.\n\nPo skončení první světové války studoval lékařství v Záhřebu a ve Vídni. Od roku 1929 pracoval jako lékař v Prijedoru. Od roku 1936 byl rovněž ambulančním lékařem pro důl v Ljubiji, kde se setkal s místními horníky a odboráři. Aktivně se podílel na jejich boji za zlepšování pracovních podmínek. V září 1940 vstoupil do ilegální komunistické strany Jugoslávie. Byl armádním lékařem během dubnové války, ve které Jugoslávie prohrála nad nacistickými vojsky během několika málo týdnů. Po kapitulaci země se vrátil do Prijedoru, který se stal následně součástí nezávislého státu Chorvatsko, který ovládali Ustašovci. Těmi byl také Stojanović nedlouho po jejich nástupu zatčen. Z vězení ale utekl.\n\nSpolu s dalšími partyzány odcestoval do pohoří Kozara v severní Bosně a Hercegovině, kde připravoval povstání proti fašistům. Pravoslavné obyvatelstvo Bosny, které bylo podrobeno těžkým represím fašistického režimu, začalo nedlouho po vypuknutí ozbrojeného povstání vstupovat mezi řady partyzánů. Stojanović se stal velitelem Kozarského partyzánského oddílu, proti němuž Ustašovci zorganizovali několik bojových operací. Jako velitel byl poměrně oblíbený a podařilo se mu do řad partyzánů získat nemalý počet nových bojovníků. Jeho oblíbenost využilo vedení partyzánské armády a jmenovalo jej za Náčelníka operativního štábu Bosenské krajiny (tj. severu Bosny).\n\nNa začátku března 1942 byl těžce raněn do hlavy a převezen do partyzánské polní nemocnice v Jošavce. Zabit byl během pročetnického povstání Rade Radiće spolu s dalšími raněnými. Následně byl prohlášen v srpnu 1942 \"národním hrdinou\". Od roku 1946 nese na jeho počest vesnice Bukin u Bačké Palanky název \"Mladenovo\".\n"}
{"id": "1282898", "url": "https://cs.wikipedia.org/wiki?curid=1282898", "title": "Mezinárodní letiště Básila al-Asada", "text": "Mezinárodní letiště Básila al-Asada\n\nMezinárodní letiště Básila al-Asada (, IATA: LTK, ICAO: OSLK) je mezinárodní letiště u Latákie v guvernorátu Latákia v Sýrii. Je pojmenováno po Básilu al-Asadovi, nešťastně zahynulém synovi bývalého syrského prezidenta Háfize al-Asada a staršímu bratrovi současného syrského prezidenta Bašára al-Asada. V přímém sousedství letiště je vojenská letecká základna Hmímím, kterou v roce 2015 vybudovalo a od 30. září 2015 provozuje Rusko v rámci své vojenské intervence v Sýrii.\n\nNejvýznamnějším civilním přepravcem na letišti Básila al-Asada je Syrian Air.\n"}
{"id": "1282899", "url": "https://cs.wikipedia.org/wiki?curid=1282899", "title": "Francouzská renesance", "text": "Francouzská renesance\n\nFrancouzská renesance ve smyslu dějin umění bylo kulturní prostředí a umělecký styl ve Francii mezi 15. a počátkem 17. století. Šlo o součást celoevropské renesance; toto slovo poprvé použil francouzský historik 19. století Jules Michelet pro období uměleckého a kulturního „znovuzrození“ Evropy. \n\nFrancouzskou kulturu během tohoto období poznamenalo šíření humanismu, zkoumání Nového Světa („Novou Francii“ objevili Giovanni da Verrazzano a Jacques Cartier), rozvoj nových technik a uměleckých forem v oblasti tisku, architektury, malířství, sochařství, hudby, vědy a literatury; a vytvoření nového stylu společenského styku, etikety a diskurzu.\n\nFrancouzská renesance se tradičně počítá zhruba od francouzské invaze do Itálie v roce 1494 během vlády Karla VIII. až do smrti Jindřicha IV. v roce 1610. Některé umělecké, technologické nebo literární podněty renesance však přišly do Francie již dříve (například prostřednictvím burgundského dvora nebo papežského dvora v Avignonu). Černá smrt ve 14. století a stoletá válka však Francii ekonomicky a politicky oslabovaly až do konce 15. století. Za vrchol francouzské renesance jsou obecně považována panování Františka I. (1515 až 1547) a jeho syna Jindřicha II. (1547 až 1559).\n\nPočátky renesančního umění ve Francii jsou spojeny s působením zahraničních mistrů na francouzských dvorech vysoké šlechty. Byli to zejména Italové jako Leonardo da Vinci a první mistři fontainebleauské školy jako Rosso Fiorentino, Francesco Primaticcio a Niccolò dell'Abbate, a burgundští umělci z Vlámska jako Jean Clouet a jeho syn François Clouet a později i Peter Paul Rubens a další. Z Itálie do Francie později přišel i manýrismus a rané baroko.\n\nK prvním významným renesančním výtvarníkům francouzského původu patří malíř Jean Fouquet a sochaři Jean Goujon a Germain Pilon. V práci fontainebleauské školy pokračovali Toussaint Dubreuil, Martin Fréminet a Ambroise Dubois. Významný je rovněž manýrismus lotrinských mistrů jako byli Jacques Bellange, Claude Deruet a Jacques Callot, kteří si ve své relativní izolaci vytvořili svérázný, silně emotivní styl.\n\nFrancouzská renesanční architektura je spojena především s budováním zámků a úpravou zahrad kolem nich. Nádherou provedení vynikaly královské zámky jako Chambord a Fontainebleau, dnes organizací UNESCO řazené ke světovému kulturnímu dědictví stejně jako celá řada zámků na Loiře. K předním architektům Francie té doby patřili Philibert Delorme, Androuet du Cerceau, Giacomo Vignola a Pierre Lescot.\n\nEvropskou hudbu renesance ovlivnila franko-vlámská škola rané polyfonie, vycházející z burgundských kořenů. Z mistrů této školy ve Francii na dvoře Ludvíka XII. působil po nějaký čas Josquin des Prez. Nejvýznamnějším přínosem Francie renesanční hudbě je písňová forma chanson. K jeho předním tvůrcům patřili Claudin de Sermisy, Antoine de Bertrand a Clément Janequin, duchovní chanson (\"chanson spirituelle\") vytvořil protestant Claude Goudimel.\n\nHlavními představiteli dobové francouzské prózy jsou François Rabelais a Pierre de Ronsard, poezie Joachim du Bellay. Michel de Montaigne vytvořil žánr moderní esejistiky a Robert Garnier nebo Etienne Jodelle patřili k předním autorům divadelních her.\n"}
{"id": "1282901", "url": "https://cs.wikipedia.org/wiki?curid=1282901", "title": "Misha", "text": "Misha\n\nMisha (rusky: Миша - Míša ), také známý jako Mishka (rusky: Мишка) nebo olympijský Miška (rusky: Олимпийский Мишка ), je název ruského medvědího maskota od Ruských olympijských her v Moskvě z roku 1980 (XXII. letní olympiáda). Autorem byl ruský ilustrátor Victor Chizhikov.\n\nV ruštině je \"Misha\" krátkou domácí formou pro mužské jméno Michail (Michal, Michael) a \"Miška\" je zdrobnělina ze jména \"Misha\". Významem je stejně jako pro jméno Michael „kdo je jako Bůh?“, „Bohu podobný“.\n\nTento název je také v hovorové ruštině běžně používán pro medvěda (\"медведь).\" Většina antropomorfních medvědů v ruských pohádkách má právě tohle jméno. \n\n\"Misha Little Bear\"(こぐまのミーシャ\"Koguma no Misha\" ) je anime televizní seriál napsaný Šuničim Jukimurou, režírovaný Jošikatou Nittou a vytvořený studiem Nippon Animation.\n\n\n\n\n"}
{"id": "1282904", "url": "https://cs.wikipedia.org/wiki?curid=1282904", "title": "Freedom of the Press Foundation", "text": "Freedom of the Press Foundation\n\nFreedom of the Press Foundation (FPF) je nezisková zpravodajská organizace založená v roce 2012 na podporu svobody slova a svobody tisku.\n\nOrganizace je tvořena řadou známých žurnalistů a whistleblowerů, jako například Daniel Elsberg, Laura Poitras a Glenn Greenwald, ale také mnoho dalších aktivistů, celebrit a filmařů. NSA whistleblower Edward Snowden se do organizace zapojil v roce 2014.\n\nFPF je známá díky prolomení finanční blokády uvalené na Wikileaks a vyvinutí SecureDropu, což je open-source systém pro whistleblowery vytvořený Aaronem Swartzem.\n\nFinancování FPF je inspirováno serverem \"Wikileaks\". Když byla FPF v roce 2012 spuštěna, lidé mohli poprvé podpořit \"Wikileaks\" skrz Visa, MasterCard a PayPal od doby, kdy byl server \"Wikileaks\" pod finanční blokádou.\n\nFPF finančně podporuje šifrovací nástroje využívané žurnalisty a různé transparentní žurnalistické organizace. Mezi tyto organizace patří \"Wikileaks\", \"MuckRock\", \"The UpTake\", \"Open Whisper Systems\", \"Tails\" a také například \"Tor Project\".\n\nV říjnu 2013 FPF převzala vývoj \"SecureDropu\", open-source systému pro whistleblowery, původně navrhnutý a vyvíjený aktivistou Aaronem Swartzem. \"SecureDrop\" využívá síť Tor a usnadňuje anonymní komunikaci mezi dvěma subjekty. Umožňuje whistleblowerům kontaktovat žurnalisty bez výměny identity a kontaktních informací o identitě druhé osoby.\n\nTento systém je momentálně využíván mnoha velkými novinářskými organizacemi včetně \"The Washington post\", \"The Guardian\", \"The New Yorker\", \"The Intercept\" a mnoho dalších. Podle studie vedené Columbijskou žurnalistickou univerzitou tento systém úspěšně vedl k publikaci mnoha příběhů organizacemi, které tento systém využívají.\n\nFPF učí žurnalisty, jak správně používat šifrování a digitální bezpečnostní nástroje k lepší protekci jejich zdrojů.\n"}
{"id": "1282905", "url": "https://cs.wikipedia.org/wiki?curid=1282905", "title": "ZX Spectrum Next", "text": "ZX Spectrum Next\n\nZX Spectrum Next je klon počítače Sinclair ZX Spectrum implementovaný ve FPGA.<ref name=\"ZX Spectrum Next/diit.cz\"></ref> Hardware počítače je založený na návrhu Victora Trucca a celý počítač je dostupný jako open source.<ref name=\"The ZX Spectrum Next: release in 2017/Generation Amiga\"></ref> Autorem designu počítače je Rick Dickinson, původní designér ZX Spectra.<ref name=\"ZX Spectrum Next/Cantinho do TK90X\"></ref> Na rozdíl od jiných klonů ZX Spectra ve FPGA je vybavený původní systémovou sběrnicí, takže k počítači je možné připojit většinu periferií pro originální ZX Spectrum. Jako vnější paměťové médium je podporován kromě SD karet i kazetový magnetofon.\n\nTechnické parametry\n\n\n"}
{"id": "1282917", "url": "https://cs.wikipedia.org/wiki?curid=1282917", "title": "Linda Fergaová", "text": "Linda Fergaová\n\nLinda Fergaová (nepřechýleně Linda Ferga-Khodadin) (* 24. prosince 1976) je bývalá francouzská atletka, jejíž specializací byl běh na 60 a 100 metrů překážek.\n\nOd konce 90. let 20. století se věnovala krátkým překážkovým běhům. Na těchto tratích získávala medaile na halových mistrovstvích světa i Evropy – na halovém světovém šampionátu v roce 2004 skončila třetí v běhu na 60 metrů překážek. Ještě úspěšnější byla na halových šampionátech starého kontinentu – v roce 1998 vybojovala bronzovou medaili ve skoku dalekém, v letech 2000 a 20902 se stala halovou mistryní Evropy v běhu na 60 metrů překážek.\n\nNa olympiádě v Sydney v roce 2000 byla členkou francouzské štafety na 4x100 metrů, která po diskvalifikaci americké štafety získala bronzové medaile.\n\n"}
{"id": "1282918", "url": "https://cs.wikipedia.org/wiki?curid=1282918", "title": "Brno autem", "text": "Brno autem\n\nBrno autem je český spolek, který se zabývá hájením práv řidičů a rozvojem automobilové dopravy. Působí v Brně a blízkém okolí. Mezi hlavní priority spolku patří urychlené dokončení stavby Velkého městského okruhu, vytváření parkovacích míst a stavba parkovacích domů.\n\nSpolek je známý zejména kritikou brněnského náměstka dopravy Matěje Hollana a jeho dopravní politiky. Již dva dny po založení se spolek dostal do médií díky zveřejnění videa „I want more“ z Hollanovy návštěvy Ukrajiny, v němž se náměstek nechal bičovat důtkami. Spolek rovněž poukázal na to, že náměstek Hollan a také náměstek Martin Ander ze Strany zelených nadměrně využívají služební vozy a najedou průměrně 80 tisíc kilometrů ročně, přestože propagují alternativní prostředky dopravy.\n\nBrno autem se soustavně vymezovalo proti zavedení závor v centru Brna, místopředseda spolku David Pokorný vystoupil v reportáži TV Nova, po mediálním tlaku město od záměru vybudování závor odstoupilo. V závěru roku 2017 se spolek vyjádřil negativně k zamýšlenému a následně realizovanému zdražení parkovného v centru města. Žádal uvolnění parkovacích míst vyhrazených pro soudy a další instituce. Dlouhodobě kritizoval také záměr rušení parkovacích míst na Dominikánském náměstí v souvislosti s jeho celkovou rekonstrukcí. Úspěšně připomínkoval omezení průjezdu aut v prostoru přednádraží, k němuž nakonec nedošlo. Kritizoval instalaci dopravních kamer u brněnských tunelů jako neužitečnou. Vyjadřoval se negativně i k zamýšlenému systému parkovacích zón, který označoval za komplikovaný a omezující, a preferoval zjednodušenou variantu. Naopak vítal výstavbu parkovacích domů s napojením na městskou hromadnou dopravu. Na jaře 2018 spolek kritizoval plánovanou délku stavby u právě zahájené tříleté přeložky tramvajové trati z ulice Dornych do ulice Plotní.\n\nV březnu 2018 předseda spolku Jan Mandát informoval o úvahách kandidovat nebo podpořit některý kandidující subjekt do podzimních komunálních voleb. O měsíc později na společné tiskové konferenci odhalili, že členové spolku Brno autem budou kandidovat v koalici ODS a Svobodných. Před volbami se prezentovali mimo jiné billboardy s hesly „Nebaví vás kolony? Přijďte k volbám!“ a „Váš hlas proti parkovacím zónám“, od nějž se později zvolená primátorka za ODS Markéta Vaňková distancovala. Ve volbách do zastupitelstva města Brna byl z členů spolku zvolen místopředseda David Pokorný (za Svobodné jako jejich krajský předseda z 6. místa kandidátky), do zastupitelstva městské části Brno-střed předseda spolku Jan Mandát (bezpartijní, stal se radním pro dopravu) a Pavel Mises (člen Svobodných).\n\n"}
{"id": "1282919", "url": "https://cs.wikipedia.org/wiki?curid=1282919", "title": "Jakub Nečas", "text": "Jakub Nečas\n\nJakub Nečas (* 26. ledna 1995, Praha, ČR) je český fotbalový záložník a mládežnický reprezentant, hráč klubu AC Sparta Praha, od července 2017 na hostování v Bohemians 1905.\n\n\nJakub Nečas je odchovancem Sparty Praha. Ze Sparty hostoval postupně v FK Pardubice, FC Graffin Vlašim, FK Mladá Boleslav a Bohemians 1905. V 1. české lize debutoval v dresu Mladé Boleslavi 19. 2. 2017 proti MFK Karviná (remíza 1:1).\n\nNečas nastupoval za české reprezentace do 16, 19 a 20 let.\n\nV české reprezentaci U21 debutoval 24. 3. 2017 na Městském stadionu v Karviné proti slovenské jedenadvacítce (výhra 4:1). Trenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku.\n\n"}
{"id": "1282920", "url": "https://cs.wikipedia.org/wiki?curid=1282920", "title": "Ross Ulbricht", "text": "Ross Ulbricht\n\nRoss William Ulbricht (* 27. března 1984) je bývalý administrátor darknet marketu. Byl usvědčený z vytvoření a spravování darknet marketu Silk Road, za což byl zavřen do vězení na doživotí. Byl známý pod svým pseudonymem „Dread Pirate Roberts“, podle románu \"The Princess Bride\" (1973).\n\nV únoru 2015 byl usvědčený z praní špinavých peněz, počítačového hackerství, obchodování s falešnými identifikačními dokumenty a obchod s drogami. Momentálně je ve vězení na doživotí bez možnosti propuštění.\n\nJeho odvolání 31.5.2017 soud zamítl.\n\nRoss vyrostl v Austinu. Sloužil ve skautu. V roce 2002 vystudoval střední školu.\n\nStudoval na texaské univerzitě v Dallasu s plným stipendiem a v roce 2006 získal bakalářský titul z fyziky. Poté začal studovat na Pensylvánské universitě, kde studoval krystalografii. O studium však ztratil zájem a raději se věnoval libertariánské ekonomické teorii. Začal studovat politickou filosofii Ludwiga von Misese.\n\nŠkolu nakonec v roce 2009 dodělal a vrátil se zpět do Austinu. Chtěl se stát podnikatelem, protože ho normální zaměstnání neuspokojovala, avšak jeho první pokusy o podnikání neuspěly například on-line prodej použitých knih. Tato společnost se jmenovala \"Good Wagon Books\". Kvůli rozchodu se svou přítelkyní a neúspěchy v podnikání byl velmi zklamán svým životem.\n\nV roce 2009 začal Ross uvažovat o vytvoření on-line černého trhu, který by využíval Tor a jako platidlo bitcoin, aby se vyhnul právním sporům. Inspiraci získal v díle Samuela Ewarda Konkina III. \"Alongside Night\". Vzhledem k tomu, že se server nacházel v síti Toru, byl Ross schopný ukrývat pravou IP adresu tržiště, a tak nebylo možné stránku uzavřít. Bitcoin tvoří s kombinací Toru skvělé, těžko dohledatelné, platidlo.\n\nRoss začal pracovat na \"Silk Road\" už v roce 2010, kdy ještě pracoval na projektu \"Good Wagon Books\". Vše si pečlivě zapisoval do svého diáře. Ross nejspíš na \"Silk Road\" odkazoval ještě než vznikl a to na svém LinkedIn profilu.\n\nSpojení pseudonymu Dread Pirate Roberts použil Gary Alford, pracující pro DEA. V říjnu 2013 byl Ulbricht zatčený a obžalovaný FBI, že byl hlavním mozkem \"Silk Road\".\n\nUlbricht byl obviněný z praní špinavých peněz, počítačového hackerství, obchodu s drogami a objednání vraždy. Obvinění z objednání vraždy bylo nakonec staženo. Ross byl usvědčený ze všech zbylých bodů obžaloby v únoru roku 2015. Byl odsouzený na doživotí 29. května 2015.\n\nRoss normálně pracoval na \"Silk Road\" připojený na internet v kavárně. V kavárně však bylo plno, a tak se rozhodl přesunout do sanfranciské knihovny. Když se přihlásil do svého počítače a na server Silk Road, začali se hádat dva agenti, kteří předstírali, že jsou mladý zamilovaný pár. Ross se ohlédl, když se otočil zpět, jeho notebook držel agent Chris Tarbell.\n\n\"Now, my goals have shifted. I want to use economic theory as a means to abolish the use of coercion and agression amongst mankind. Just as slavery has been abolished most everywhere, I believe violence, coercion and all forms of force by one person over another can come to an end. The most widespread and systemic use of force is amongst institutions and governments, so this is my current point of effort. The best way to change a government is to change the minds of the governed, however. To that end, I am creating an economic simulation to give people a first-hand experience of what it would be like to live in a world without the systemic use of force.\"\n\n"}
{"id": "1282931", "url": "https://cs.wikipedia.org/wiki?curid=1282931", "title": "Babenhausen (Bavorsko)", "text": "Babenhausen (Bavorsko)\n\nBabenhausen je městys (\"Markt\") v německé spolkové zemi Bavorsko, v zemském okrese Unterallgäu ve vládním obvodu Švábsko.\n\nŽije zde obyvatel.\n\nSousední obce jsou: Boos, Egg an der Günz, Kettershausen, Kirchhaslach, Oberroth, Oberschönegg, Osterberg a Winterrieden.\n\n"}
{"id": "1282932", "url": "https://cs.wikipedia.org/wiki?curid=1282932", "title": "Babenhausen", "text": "Babenhausen\n\nBabenhausen může být:\n\n"}
{"id": "1282936", "url": "https://cs.wikipedia.org/wiki?curid=1282936", "title": "Lidmonka", "text": "Lidmonka\n\nLidmonka je zaniklá usedlost v Praze 3-Žižkově. Stála v místech hřiště na jižním svahu vrchu Vítkov.\n\nVelmi malá zemědělská usedlost stála severovýchodně od Smetanky na jižní stráni Vítkova. Na své západní straně sousedila s usedlostí Čapková. Jednalo se o pouze jednu prostou budovu na obdélném půdorysu.\n\nUsedlost zanikla kolem roku 1872 při stavbě železniční trati Turnovsko-kralupsko-pražské dráhy a úpravách jejího okolí.\n\n\n"}
{"id": "1282940", "url": "https://cs.wikipedia.org/wiki?curid=1282940", "title": "Kaple svatého Floriána (Prostějov)", "text": "Kaple svatého Floriána (Prostějov)\n\nKaple svatého Floriána byla dominantou Floriánského náměstí v Prostějově v letech 1846 až 1962. \n\nPůvodně na místě kaple svatého Floriána stávala menší dřevěná kaplička, kterou na krátký čas uzavřelo nařízení Josefa II. roku 1786. Nová kaple vznikla její přestavbou, kterou iniciovali bratři Jakub a Jan Demelovi. Věž pocházela ze školní budovy v Kralicích na Hané a nacházely se na ní hodiny za 400 zlatých. Kaple byla vysvěcena 4. května 1848 farářem Janem Hunsfeldem. Ten den vyšel ke kapli velký průvod od kostela Povýšení sv. Kříže. Mše svatá se zde konala jednou týdně. Osud budovy završil komunistický režim v roce 1962. Byla zbourána z důvodu stavby městských lázní, které však vyrostly o několik metrů stranou. Její stržení je považováno za zbytečné. Místo kaple dodnes kopírují stromy v malém parčíku a její někdejší přítomnost připomíná název náměstí.\n\nNa kůru, kam vedlo patnáct schodů, se nacházela místní rarita: malé varhany bez pedálů, které však měly 27 černých klávesnic vydávajících celé tóny a 18 bílých hrajících půltóny. Ve hracím stole se nacházely 4 rejstříky. Měchy se naplňovaly vzduchem potahováním řemenů. Čelní stranu varhan zdobilo 17 nehrajících píšťal. Hrající se nacházely uvnitř stroje. Na hudebním kůru visely až do zboření kaple tři obrazy. \"Pán Ježíš se dvěma dětmi, Panna Maria s Ježíškem, Pán Ježíš v Getsemane.\" Z kůru se dalo po točitých schodech vylézt na věž, kde byl instalován stroj věžních hodin firmy Moravus. Kaple sv. Floriána měla dvě okna v presbytáři, dvě v kostelní lodi a jedno na kůru. Vnitřní stěny a strop vymaloval v roce 1936 mistr Jan Ježek z Bystřice pod Hostýnem. Kamenná dlažba zakoupená roku 1872 byla při demolici zničena. \n"}
{"id": "1282941", "url": "https://cs.wikipedia.org/wiki?curid=1282941", "title": "Cerro de Pasco", "text": "Cerro de Pasco\n\nCerro de Pasco je město ve středním Peru. Je hlavním městem provincie Pasco a zároveň stejnojmenného regionu. Nachází se v nadmořské výšce 4330 m n. m. a žije zde kolem 70 000 obyvatel. Díky tomu je druhým nejvýše položeným městem světa, v němž žije přes 50 000 lidí (prvním je La Rinconada v jižním Peru, kde v nadmořské výšce 5100 m n. m. žije 50 000 lidí). V roce 1630 bylo v oblasti města Cerro de Pasco nalezeno stříbro, které se zde následně po několik století těžilo.\n"}
{"id": "1282942", "url": "https://cs.wikipedia.org/wiki?curid=1282942", "title": "Tomáš Šťastný", "text": "Tomáš Šťastný\n\nJméno a příjmení Tomáš Šťastný má více nositelů:\n"}
{"id": "1282943", "url": "https://cs.wikipedia.org/wiki?curid=1282943", "title": "Huaraz", "text": "Huaraz\n\nHuaraz je město v Peru. Je hlavním městem regionu Ancash, stejně jako provincie Huaraz. Leží na pravém břehu řeky Santa. Místo, kde se město nachází, bylo obydleno již v době před Inckou říší. Město se nachází ve výšce 3052 m n. m. na rozloze 370 km² a k roku 2015 zde žilo 127 041 obyvatel. Název města pochází z kečuánského slova „Waraq“ (svítání).\n"}
{"id": "1282944", "url": "https://cs.wikipedia.org/wiki?curid=1282944", "title": "Kettershausen", "text": "Kettershausen\n\nKettershausen je obec v německé spolkové zemi Bavorsko, v zemském okrese Unterallgäu ve vládním obvodu Švábsko.\n\nV roce 2015 zde žilo 1 745 obyvatel.\n\nSousední obce jsou: Babenhausen, Breitenthal, Buch, Ebershausen, Kirchhaslach, Oberroth a Unterroth.\n\n"}
{"id": "1282945", "url": "https://cs.wikipedia.org/wiki?curid=1282945", "title": "Jezuitská kaple v Cambrai", "text": "Jezuitská kaple v Cambrai\n\nJezuitská kaple je sakrální stavba v barokním slohu, která se nachází na náměstí Svatého hrobu v Cambrai (Francie). Byla postavená v letech 1679 až 1692, jako příslušenství k jezuitské škole. Je klasifikována jako kulturní památka od roku 1920.\n\nNa žádost prvního arcibiskupa Cambrai, monsignora Maximiliana de Berghes, jezuité přijeli do města - nejdříve jako kazatelé (1561). Založili pak kolej, otevřenou 8. května 1563. Byla příznivě přijata a navzdory finančním potížím jezuité postavili malý kostelík pro pastorační a duchovní činnosti zpravidla doprovázející jejich vzdělání. Během jednoho roku (1574-1575) byla gotická kaple dokončena. Zasvěcena sv. Michaelovi byla vysvěcena biskupem Louisem de Berlaymont o velikonoční neděli 1575.\nV duchu tridentského koncilu, který vyžadoval lepší vzdělávání duchovních, Berlaymont rovněž žádal jezuity o převzetí odpovědnosti za seminář. Pro nedostatek mužů generální představený odmítl.\n\nO století později byl kostel už příliš malý. Arcibiskup Van der Burch (1616-1644) odkázal značnou sumu na projekt nového kostela. Práce začala 11. června 1679. Architektem byl jezuitský bratr Jean Bégrand. V roce 1692 byla fasáda dokončena a kostel otevřen rektorem Jeanem Soniusem. Dokončení trvalo další dva roky. A interiérové dekorace, plastiky, obrazy, oltáře a nábytek, se doplňovaly celé 18. století.\n\nZa Francouzské revoluce byli jezuité vyhnáni ke dni 1. dubna 1765. Kolej pak měnila několikrát vedení až studenti odešli. Poté byla sídlem revolučního tribunálu a kaple vězením a pak skladem krmiva pro poštovní koně.\n\nV roce 1836 Louis Belmas získal objekty do vlastnictví pro hlavní seminář diecéze Cambrai. Dne 4. listopadu 1838 byla kaple vysvěcena a znovu otevřena. Nová krize vznikla s oddělením církve a státu v roce 1905. Budovy byly přeměněny na kasárna. Během 1. světové války byla kaple používána jako kino. Pak, v letech 1918 až 1931, sloužila pro katolické bohoslužby, zatímco katedrála, která značně utrpěla za války, podstoupila rekonstrukci. Jezuitskou kapli koupila diecéze v roce 1927 a v roce 1958 se stala muzeem náboženského umění.\n"}
{"id": "1282946", "url": "https://cs.wikipedia.org/wiki?curid=1282946", "title": "Tomáš Šťastný (profesionální hráč)", "text": "Tomáš Šťastný (profesionální hráč)\n\nTomáš \"oskar\" Šťastný (* 27. června 1991) je český profesionální hráč her Counter-Strike a . Svoji přezdívku oskar dostal od své matky, když mu bylo 5 let. Jako malý hrával hokej za juniorské týmy Klášterce nad Ohří a Kadaně. Pak si ale nadvakrát zlomil kotník a přetrhal vazy a k hokeji se už nevrátil.\n\nUž ve svých 15 letech podepsal smlouvu s týmem rEplay. Ještě v téže roce přestoupil do týmu moops. Na začátku roku 2007 podepsal s InteRaction, ale o pár měsíců později odešel do Faberi Bellatores. V roce 2008 se oskar dostal do českého týmu nEophyte. V nEophyte byl rok a poté přestoupil do jiného českého týmu, eSuby. V eSubě byl celé 3 roky, po kterých se vrátil zpět do nEophytu.\n\nKrátce po vydání hry CS:GO oskar opustil nEophyte a podepsal smlouvu s Playing Ducks. V PD dlouho nevydržel a šel do myDGB.net. Ani tam jeho působení netrvalo dlouho a dostal se do 3DMAX. Na konci roku 2013 ukončil kariéru. Našel si práci ve fabrice, byl seřizovačem strojů a mistr směny. Bavilo ho to, ale o pauzách stejně sledoval turnaje a cítil, že by mezi těmi hráči mohl být. Donutilo ho to našetřit si na nový počítač a vrátit se. Vrátil se v roce 2015, kdy podepsal opět nEophytu. Ještě v roce 2015 přestoupil do Fraternitas. Tým se ale záhy rozpadl, a tak se oskar dostal do ex-Fraternitas. Na konci roku šel do týmu HellRaisers. V srpnu 2016 podepsal smlouvu s mousesports \"(zkráceně mouz)\". V základní sestavě mouz hrál necelé dva měsíce, poté skončil jako náhradník. Do základní sestavy se vrátil až koncem ledna 2017. Od té doby odehrál za mouz několik turnajů včetně DreamHack Tours, kde mouz skončili třetí, finále ESL Pro League S5, kde skončili pátí. V červenci se pak jako první Čech v historii dokázal kvalifikovat na , na PGL Major Kraków 2017. Tým mousesports vypadl v základní skupině a skončil na děleném 12. místě. Šťastný byl jmenován 16. nejlepším hráčem roku 2017. V lednu 2018 se tým mousesports úspěšně probojoval kvalifikací na další Major turnaj, ELEAGUE Major 2018. Mousesports se i díky Šťastného dobrým výkonům dostali ze základní skupiny a obdrželi titul \"Legendy\". Šťastný se tak stal prvním Čechem s tímto titulem. V play-off se jim ale nezadařilo ve čtvrtfinále, kde vypadli s favorizovaným FaZe Clanem. Vše se ale změnilo když v roce 2018 vyhrál s týmem Mouz ESL One New York, kdy porazily ve finále favorizovaný tým liquid z USA..\n\n"}
{"id": "1282948", "url": "https://cs.wikipedia.org/wiki?curid=1282948", "title": "Islas Chincha", "text": "Islas Chincha\n\nIslas Chincha je souostroví tvořené třemi malými ostrovy, které se nachází 21 km od jihozápadního peruánského pobřeží. Jde o velké naleziště guána, avšak jeho zásoby byly vyčerpány kolem roku 1874. Největším ostrovem souostroví je Isla Chincha Norte, jehož délka dosahuje 1,3 km a šířka 1 km. Nejvyšší bod ostrova se nachází ve výšce 34 m n. m.. Téměř stejné velikosti dosahuje i jižnější ostrov Isla Chincha Centro, zatímco poslední Isla Chincha Sur je téměř poloviční. Ostrovy jsou převážně žulové a ze všech stran jsou útesy, na nichž hnízdí velké množství mořských ptáků.\n"}
{"id": "1282949", "url": "https://cs.wikipedia.org/wiki?curid=1282949", "title": "Ambato", "text": "Ambato\n\nAmbato (celým názvem San Juan Bautista de Ambato) je město ve středním Ekvádoru, hlavní město provincie Tungurahua a kantonu Ambato. Leží na březích řeky Ambato a v jeho okolí se nachází řada vysokých hor. Samotné město leží v nadmořské výšce 2577 m. V roce 2010 zde žilo 165 185 obyvatel. Dne 5. srpna 1949 ve městě a okolí proběhlo zemětřesení, při němž bylo téměř celé město včetně katedrály srovnáno se zemí. Městem prochází Panamericana. Narodili se zde například spisovatelé Juan Montalvo a Juan León Mera.\n"}
{"id": "1282950", "url": "https://cs.wikipedia.org/wiki?curid=1282950", "title": "Gmina Rząśnia", "text": "Gmina Rząśnia\n\nGmina Rząśnia je polská vesnická gmina v okrese Pajęczno v Lodžském vojvodství. Sídlem gminy je ves Rząśnia. V roce 2016 zde žilo 4 804 obyvatel.\n\nGmina má rozlohu 86,12 km² a zabírá 10,71 % rozlohy okresu Pajęczno. Skládá se ze 14 starostenství.\n\n\nKiełczygłów, Pajęczno, Rusiec, Sulmierzyce a Szczerców.\n\n"}
{"id": "1282953", "url": "https://cs.wikipedia.org/wiki?curid=1282953", "title": "Administrativní dělení Surinamu", "text": "Administrativní dělení Surinamu\n\nSurinam je rozdělen do 10 distriktů (nizozemsky \"Districten\", volným českým překladem \"okresů\"). Rozloha jednotlivých distriktů a počet jejich obyvatel je velice proměnlivý. Většina obyvatelstva žije v aglomeraci hlavního města Paramaribo nebo při pobřeží Atlantského oceánu, zatímco vnitrozemí je z převážné většiny pokryté tropickým deštným lesem. Ve vnitrozemském distriktu Sipaliwini, který tvoří 79,7 % rozlohy státu, žije pouze 6,8 % obyvatel. Naopak v distriktu Paramaribo žije 44,5 % obyvatelstva Surinamu na ploše představující 0,1 % státního území. Distrikty se dále dělí do 62 resortů (nizozemsky \"Ressorten\", volný český překlad \"středisek\").\n\nZemě byla nejprve rozdělena do podskupin podle Nizozemců v 8. říjnu 1834, když bylo královským dekretem prohlášeno, že se nizozemská kolonie Guyana sestává z 8 divizí a 2 distrktů. Divize se rozkládaly v blízkosti hlavního města, zatímco distrikty byly lokalizovány dále od města.\nV roce 1927 byly hranice dílčích územně-správních celků v Surinamu změněny a země byla rozdělena do 7 distriktů. V letech 1943, 1948, 1949, 1952 a 1959 byly provedeny další malé úpravy. 28. října 1966 byly okresy znovu změněny na:\nTyto administratní celky zůstaly až do roku 1980, když byly opět hranice okresů změněny, kvůli těmto požadavkům:\nOkresy z roku 1980 tu jsou dodnes.\n"}
{"id": "1282954", "url": "https://cs.wikipedia.org/wiki?curid=1282954", "title": "Oldřich Beránek", "text": "Oldřich Beránek\n\nOldřich Beránek (17. února 1912 Prostějov – 13. června 1998 Šternberk) byl moravský katolický kněz, laický regionální historik a publicista.\n\nNarodil se v Prostějově roku 1912. Studoval teologii v Olomouci a 5. června 1936 byl vysvěcen na kněze. Primici sloužil v kostele Povýšení sv. Kříže v Prostějově. Během 2. světové války působil jako katecheta a v 50. letech byl nespravedlivě odsouzen k pětiletému vězení. Zajímal se historii církevních památek na Hané. Zanechal po sobě několik rukopisů. Některé z nich vyšly tiskem (např. v Hanáckých novinách). Zemřel 13. června 1998 ve Šternberku.\n\n"}
{"id": "1282955", "url": "https://cs.wikipedia.org/wiki?curid=1282955", "title": "Peace (rozcestník)", "text": "Peace (rozcestník)\n\nPeace může být:\n\n"}
{"id": "1282982", "url": "https://cs.wikipedia.org/wiki?curid=1282982", "title": "Johanka z Kravař a Plumlova", "text": "Johanka z Kravař a Plumlova\n\nUrozená paní Johanka z Kravař a Plumlova († 2. dubna 1495) byla moravská šlechtična z rodu pánů z Kravař. \n\nPo svém otci zdědila hrad Plumlov a města Plumlov, Prostějov, Kostelec na Hané a dalších dvanáct vesnic. Provdala se za Jana Heralta z Kunštátu, se kterým neměla žádné mužské potomky. Jan Heralt zemřel v roce 1490 a zanechal po sobě velké dluhy, na jejichž splacení byla použita velká část majetku. Vdově Johance zůstalo jen plumlovské panství. Zemřela v pátek po neděli Laetare a její ostatky byly uloženy do klášterního kostela sv. Kříže v Prostějově. Dnes se v kostele Povýšení sv. Kříže nachází její náhrobní kámen.\n"}
{"id": "1283024", "url": "https://cs.wikipedia.org/wiki?curid=1283024", "title": "Smetanka (usedlost na Žižkově)", "text": "Smetanka (usedlost na Žižkově)\n\nSmetanka je zaniklá usedlost v Praze 3-Žižkově. Stála v Koněvově ulici na jižním úpatí vrchu Vítkov nad žižkovkou sokolovnou.\n\nVinice v místech žižkovské Smetanky je doložena v 16. století. Do roku 1785 na ní byla postavena poměrně rozsáhlá usedlost, u které přetrval ještě roku 1794 malý vinohrad. Od usedlosti vedla Vídeňskou silnicí (Husitská, Koněvova) západním směrem k Praze akátová alej.\n\nSmetanku držel v 18. století major pobočník František Antony. Po jeho smrti ji zdědila dcera Terezie provdaná za Eduarda Otschinka z Karlsheimu, která svým bratrům z usedlosti vyplácela apanáž.\n\nDo dvora se vcházelo branou s pilíři, na nichž stály dvě sfingy nazývané Panny. Na nádvoří vlevo se nacházela stodola, vpravo kolna a malý rybník. Zahrada s mnohými stromy byla doplněna klecemi s ptáky a přiléhal k ní malý les.\n\nJednopatrová budova s mansardovou střechou krytou šindelem měla v prvním patře 10 oken s žaluziemi a v přízemí stáje. Interiér byl zařízen hodnotným rokokovým nábytkem.\n\nV 70. letech 19. století majitelé odprodali část pole, na kterém stavitel František Horn začal stavět činžovní domy. Roku 1872 se jeden dům sesul. Stavitel ve výstavbě pokračoval a o měsíc později spadl další dům, pod kterým zemřelo šest dělníků. Soudní proces odhalil špatný projekt a nekvalitní použitý materiál.\n\nRoku 1874 byla usedlost zbořena při stavbě železniční trati Turnovsko-kralupsko-pražské dráhy stejně jako sousední Lidmonka. Do počátku 20. století se dochovaly pouze sfingy při bývalé bráně.\n\n\n"}
{"id": "1283025", "url": "https://cs.wikipedia.org/wiki?curid=1283025", "title": "Syrská observatoř pro lidská práva", "text": "Syrská observatoř pro lidská práva\n\nSyrská observatoř pro lidská práva (anglicky: Syrian Observatory for Human Rights zkráceně \"SOHR\", arabsky: \"المرصد السوري لحقوق الإنسان\") je syrská exilová organizace ve Spojeném království. Ředitelem organizace je Rami Abdel Rahman, který se živí také jako majitel obchodu s textilem v britském Coventry.\n\nRami Abdel Rahman se od roku 2006 zaměřuje na porušování lidských práv v Sýrii ze strany režimu prezidenta Bašára al-Asada. Od roku 2011 monitoruje také průběh občanské války v Sýrii a poskytuje údaje o civilních a vojenských obětech bojů a teroristických útoků v Sýrii.\n"}
{"id": "1283051", "url": "https://cs.wikipedia.org/wiki?curid=1283051", "title": "Věž svatého Fiakra", "text": "Věž svatého Fiakra\n\nVěž svatého Fiakra je pozůstatkem opevnění města Cambrai v departementu Nord ve Francii. Tato věž je historickou památkou od 1. prosince 1997.\nOdvozuje svůj název od hřbitova ze 13. století, který se na tomto místě nacházel. Byla součástí městských hradeb na konci 14. století. Její půdorys je půlkruhový a pískovcové základy jsou položeny několik metrů pod povrchem země. Stojí na boulevard de la Liberté v blízkosti městského koupaliště a lycea Julese Ferry.\n"}
{"id": "1283072", "url": "https://cs.wikipedia.org/wiki?curid=1283072", "title": "Survivalismus", "text": "Survivalismus\n\nSurvivalismus je hnutí jednotlivců nebo skupin tzv. survivalistů (z angl. \"survive\" – přežít) nebo prepperů (z angl. \"prepare\" – připravit), kteří se aktivně a systematicky připravují na stav nouze či mimořádné události zahrnující možný rozklad dosavadního sociálního a politického pořádku. Survivalisté se tedy často zaměřují na trénink technik přežití, první pomoci a sebeobrany, zásobením se potravinami a vodou, příprava na to, stát se soběstačnými a budováním krytů (např. podzemních bunkrů), které by jim umožnily přežít katastrofu. \n\n"}
{"id": "1283076", "url": "https://cs.wikipedia.org/wiki?curid=1283076", "title": "Alois Topič", "text": "Alois Topič\n\nAlois Topič (3. března 1852 Přelouč – 10. června 1927 Nový Bydžov) byl český cestovatel, přírodovědec a lovec, působící v Austrálii. \n\nNarodil se v Přelouči v rodině zahradníka a měšťana Václava Topiče. Vyučil se zahradníkem a do Austrálie odjel roku 1876 se svou ženou Aloisií. Zprvu pracoval v brisbanské botanické zahradě, pak si založil vlastní hospodářství. Především však pozoroval a lovil australská zvířata a posílal je do Evropy, nejdříve pro pražského profesora zoologie Antonína Friče a poté ve velkém, jako předmět širokého obchodu se zoologickými exponáty. O svém působení v Austrálii po návratu napsal 49 stran zápisků, které pak posloužily spisovateli Jaromíru Johnovi jako podklad knihy \"Australská dobrodružství Aloise Topiče\". \n\n"}
{"id": "1283079", "url": "https://cs.wikipedia.org/wiki?curid=1283079", "title": "Neokatechumenát", "text": "Neokatechumenát\n\nNeokatechumenát (též neokatechumenátní cesta) je spirituální směr v katolické církvi, který klade důraz na vnitřní obrácení a obnovu křestních slibů. Jedná se o duchovní program určený pro osoby, které sice byly pokřtěny, ale nedostalo se jim dostatečné křesťanské průpravy. \n\nNeokatechumenátní cesta vznikla v Madridu roku 1964 za arcibiskupa Casimira Morcilla. Schválena byla papežem Janem Pavlem II. v roce 1990. Poté se rozšířila do všech koutů světa. Je uváděno přes 10 tisíc oficiálních společenství. Neokatechumenátní cesta se dělí na šest etap. \n\n\nNeokatechumenátní společenství začala na území českých zemí vznikat po roce 1986. Nyní (2017) zde existuje 12 společenství v pěti farnostech a 4 diecézích.\n"}
{"id": "1283086", "url": "https://cs.wikipedia.org/wiki?curid=1283086", "title": "Římskokatolická farnost Prostějov–Vrahovice", "text": "Římskokatolická farnost Prostějov–Vrahovice\n\nŘímskokatolická farnost Prostějov–Vrahovice je územní společenství římských katolíků s farním kostelem sv. Bartoloměje v děkanátu Prostějov v arcidiecézi olomoucké. \n\nZáznam o existenci farnosti pochází z roku 1360. V roce 1639 farnost zanikla a Vrahovice byly spravovány z nedalekých Kralic na Hané. Roku 1682 došlo k obnovení farnosti. \n\nDo srpna 2018 byl) administrátorem P. Mgr. Josef Glogar SDB. Od září 2019 je farářem P. Mgr. Emil Matušů SDB.\n\n"}
{"id": "1283092", "url": "https://cs.wikipedia.org/wiki?curid=1283092", "title": "Portuñolština", "text": "Portuñolština\n\nPortuñolština (portuñolsky \"El portuñol\" nebo \"Portunhol\") je románský jazyk, patřící mezi ibero-románské jazyky. Portuñolština vznikla v Latinské Americe, a to smísením španělštiny a portugalštiny, které si jsou blízké. Dnes většina mluvčích portuñolštiny žije v jižní Brazílii a v Uruguayi. Zhruba 450000 Uruguayců má tento jazyk za mateřský, či jako druhý. Malé skupinky mluvčích se ale nacházejí i na hranicích Brazílie s Venezuelou, Peru, Kolumbií, Bolívií a Argentinou.\n\n„Hoy me vejo adelante de su olhar de muerto, este hombre que me hace dançar castanholas en la cama, que me hace sofrir, que me hace, que me há construído de dolor y sangre, la sangre que vertiô mi vida amarga. Desde sus ombros, mi destino igual quel hecho de uno punhal en la clave derecha del corazón. Ahora en neste momento, yo no sê que hablar com su cara dura, rojos los olhos soterrados, estos que eram mis ojos.“\n\n„Hoy me veo delante de su mirada de muerto, este hombre que me hace bailar castañuelas en la cama, que me hace sufrir, que me hace, que me ha construido de dolor y sangre, la sangre que vertió mi vida amarga. Desde sus hombros, mi destino igual aquél hecho de un puñal en la clave derecha del corazón. Ahora en este momento, yo no sé qué hablar con su cara dura, rojos los ojos soterrados, estos que eran mis ojos.“\n\n„Hoje me vejo diante de seu olhar de morto, este homem que me faz dançar castanholas na cama, que me faz sofrer, que me faz, que me construiu de dor e sangue, o sangue que verteu minha vida amarga. Desde seus ombros, meu destino igual àquele feito de um punhal na chave direita do coração. Agora neste momento, eu não sei o que falar com sua cara dura, roxos os olhos soterrados, estes que eram meus olhos.“\n"}
{"id": "1283099", "url": "https://cs.wikipedia.org/wiki?curid=1283099", "title": "Draco (raketový motor)", "text": "Draco (raketový motor)\n\nDraco je rodina hypergolických kapalinových raketových motorů navržených a postavených společností SpaceX pro použití na jejich nosné raketě a vesmírné lodi. Byly postaveny dva typy motorů: Draco a SuperDraco.\n\nPůvodní motor Draco je malý raketový motor pro použití na kosmické lodi Dragon. Tyto motory byly také použity jako řídící v počáteční verzi Falconu 9 na horním stupni. Novější verze Falconu 9 používají dusíkové trysky.\n\nSuperDraco je odvozen od Draca, a využívá stejné skladovatelné (nekryogenní) palivo jako malý Draco ale je větší a má téměř dvěstěkrát větší tah. Mnohem větší SuperDraco motory budou použity na vesmírné lodi Dragon 2, kde budou použity jako systém záchrany posádky při letech na nízkou oběžnou dráhu Země a pro řízené motorické přisávání na Zemi nebo Marsu.\n\nMotory Draco mají tah 400 newtonů a jako palivo používají směs monomethylhydrazinu jako paliva a oxidu dusičitého jako okysličovadla. Tah motoru Draco je srovnatelný s tahem motoru Marquardt R-4D, který byl vyvinutý pro servisní a lunární moduly lodi Apollo v roce 1960 a používal se pro řízení polohy na orbitě.\n\nPro řízení polohy lodi Dragon se používá osmnáct motorů Draco. Tento systém není redundantní ve všech osách, pro kontrolu rotace a translace vyžaduje alespoň 7 trysek.\n\nČtyři motory Draco byly použity na druhém stupni Falconu 9 v1.0 pro řízení orientace. Verze Falconu 9, která létá od roku 2015 (Falcon 9 v1.1 FT), už místo motorů Draco používá trysky se stlačeným dusíkem.\n\nDne 1. února 2012 SpaceX oznámila, že dokončila vývoj nové, výkonnější verze raketového motoru s názvem SuperDraco. Tento motor má asi dvěstěkrát větší tah než Draco. Má schopnost velké regulace výkonu, stejně jako Draco je restartovatelný a používá stejné palivo. Jeho primární účel je LAS (záchrana posádky při startu) na Dragonu 2. Podle NASA přechod od zapálení na plný výkon trvá 100 ms. Během přerušení startu se očekává, že osm motorů SuperDraco by pracovalo na plný výkon 5 sekund. Vývoj motoru je částečně financován NASA programem CCDev 2.\n\nMotory SuperDraco budou použity na všech verzích lodi Dragon 2 (i pilotované verzi Crew Dragon) a byly použity na testovací kabině DragonFly. Zatímco motor je schopen tahu 73 kN, při požití na testovací kabině DragonFly byl tah omezen na 68,17 kN. První zážeh všech osmi motorů SuperDraco se konal 6. května 2015.\n\nSuperDraco motory jsou navržené jako znovupoužitelné a mají schopnost velké regulace výkonu, což umožní přesné ovládání během motorického přistávání Dragonu 2.\n\nOd roku 2015 je SuperDraco třetí nejsilnější motor vyvinutý společností SpaceX Je přibližně 200 krát silnější než Draco a předstihnou ho pouze motory Raptor a Merlin. Pro srovnání, je více než dvakrát silnější než Kestrel, který byl použit na druhém stupni Falconu 1.\n\nKromě použití motorů SuperDraco pro motorické přistávání na Zemi zkoumá NASA Ames Research Center proveditelnost motorického přistání lodi RedDragon, která by přistála na Marsu a nesla by vědecké vybavení. Z předběžné analýzy vyplývá, že to bude možné.\n\n"}
{"id": "1283101", "url": "https://cs.wikipedia.org/wiki?curid=1283101", "title": "Zdeněk Smetánka", "text": "Zdeněk Smetánka\n\nDoc. PhDr. Zdeněk Smetánka, CSc. (21. října 1931, Pardubice - 4. dubna 2017) byl jednou z předních osobností české středověké archeologie. Podílel se společně s Milanem Richterem na vytváření obecných východisek a metodologických přístupů vědecké specializace archeologie mladšího středověku (12.-16. století) spojeným s proměnou vnímání archeologických pramenů coby plnohodnotných historických pramenů. Rovněž posouval (nejen) oborový výzkum v souladu s evropskými tendencemi k zájmu o středověkou každodennost. \nPůsobil nejen jako vědec - specialista a pedagog, ale především jako popularizátor “svého” oboru, který se tak dostal do širokého povědomí a ovlivnil mnoho následovníků v jejich odborném zaměření na středověkou historii či archeologii. \n\nJiž svým studiem historie a dějin umění na Filozofické fakultě Univerzity Karlovy položil Zdeněk Smetánka pevné základy své odborné dráze rozkročením mezioborovým i historickým. Tématem jeho diplomové práce byla Architektura prvních železničních staveb v Praze, kterou obhájil v roce 1966. Soustavně působil v Archeologickém ústavu ČSAV a na Filozofické fakultě Univerzity Karlovy. Široké zaměření se projevilo i v odborných tématech, mezi ta zásadní teoretická patřilo ustavení nového oboru v českém prostředí, prakticky se zabýval nejen velmi specializované reliéfní výzdobě středověkých kachlů, ale také výzkumu zaniklých středověkých vesnic a životu ve středověku. České veřejnosti přiblížil život obyčejného českého středověkého člověka v Legendě o Ostojovi. Rozhlasově zpracovány byly i jeho další knihy věnované každodennímu - \"běžnému\" středověku oproti dříve běžnému zprostředkovávání chápání dějin skrze významné historické události a osobnosti.\n\n\n"}
{"id": "1283102", "url": "https://cs.wikipedia.org/wiki?curid=1283102", "title": "Marie Sasko-Altenburská (1854–1898)", "text": "Marie Sasko-Altenburská (1854–1898)\n\nMarie Sasko-Altenburská (2. srpna 1854 – 8. října 1898) byla manželkou brunšvického regenta Albrechta Pruského.\n\nMarie se narodila jako jediný přeživší potomek Arnošta I. Sasko-Altenburského a jeho manželky Anežky Anhaltsko-Desavské, její mladší bratr Jiří zemřel v dětství. Protože její otec neměl žádné přeživší syny, zdědil jeho titul Mariin bratranec Arnošt.\n\nMarie se 9. dubna 1873 v Berlíně provdala za prince Albrechta, vnuka Fridricha Viléma III. Manželství Albrechtových rodičů bylo nešťastné a později se rozvedli; proto nechtěli, aby se jejich syn ženil příliš brzy, a tak se oženil až ve 36 letech. Diváci poznamenali, že svatební obřad byl velkolepější, než většina ostatních, průvod zahajovala garda dragounů, a svatby se účastnili i císař s císařovnou. Marie byla popisována jako vlastnice \"dívčí krásy a skromného nenáročného chování\" a že \"nejednou zaujala množství lidí\".\n\nMarie měla s Albrechtem tři synyː\n\n\nV roce 1885 byl Albrecht jmenován brunšvickým regentem, místo Ernesta Augustuse Hannoverského, který byl z funkce odvolán německým kancléřem Otto von Bismarckem. Ernest Augustus byl také Mariiným vzdáleným příbuzným, jeho matkou byla královna Marie Sasko-Altenburská. Po přijetí regentství přebývali Albrecht s Marií hlavně v Brunšviku, Berlíně a Kamenci.\n\nPrincezna Marie zemřela 8. října 1898 v Kamieniec Ząbkowicki. Jejího pohřbu, který se konal na zámku, kde zemřela, se účastnili také císař Vilém II. a císařovna Augusta Viktorie.\n\nMariin manžel Albrecht zemřel v roce 1906. Oba byli pohřbeni Mausoleu auf dem Hutberge v parku kamenického zámku. Po Druhé světové válce bylo mauzoleum vypleněno a oni byli v parku přemístěni.\n\n"}
{"id": "1283103", "url": "https://cs.wikipedia.org/wiki?curid=1283103", "title": "Ševčíková (usedlost)", "text": "Ševčíková (usedlost)\n\nŠevčíková (\"Schefezikowa\") jsou dvě zaniklé spojené usedlosti v Praze 3-Žižkově, které se nacházely pod jižním svahem vrchu Vítkov. Dvůr čp. 5 stál na východním rohu ulic Husitská a U Božích bojovníků, dvůr čp. 6 mezi Tachovským náměstím a ulicí Lukášova.\n\nVinice je v místech Ševčíkové doložena v 16. století. Na konci 18. století zde ještě malá vinice existovala a v té době byly zřejmě postaveny oba dvory.\n\nV polovině 19. století byly pozemky a stavby v držení Marie Stomeové, která vlastnila také usedlost Pražačku. Stomeová rozprodala pozemky na stavební parcely a obě stavení zanikla do konce 19. století.\n\n\n"}
{"id": "1283104", "url": "https://cs.wikipedia.org/wiki?curid=1283104", "title": "Gernot Reinstadler", "text": "Gernot Reinstadler\n\nGernot Reinstadler (24. srpna 1970 – 19. ledna 1991 Interlaken) byl rakouský sjezdový lyžař. Na počátku devadesátých let 20. století byl řazen mezi nejslibnější mladé rakouské sjezdaře.\n\nBěhem sjezdu na sjezdovce Lauberhorn ztratil Reinstadler kontrolu nad jízdou a v rychlosti 75 km/h vyletěl z tratě. Během nehody si Reinstadler přerazil pánev a vážně poškodil stehenní tepny. Začal masivně krvácet a upadl do bezvědomí. Během transportu do nemocnice dostal Reinstadler krevní transfúzi, ty pokračovaly i v nemocnici. Celkem dostal kolem 40 litrů krve, navzdory tomu pár minut po půlnoci Reinstadler zemřel.\n\nJeho smrt byla živě zachycena při živém přenosu. Byla to vůbec první smrt sjezdaře zachycená během živého vysílání. Vedla i ke zrušení tohoto závodu a ke značným změnám ve sjezdovém lyžování. Například u tratí zmizely úzké ploty nebo byla zmenšena oka v ochranných sítích (do kterých se zachytila Reinstadlerova lyže).\n\n\n"}
{"id": "1283105", "url": "https://cs.wikipedia.org/wiki?curid=1283105", "title": "Karolína Erbašsko-Fürstenauská", "text": "Karolína Erbašsko-Fürstenauská\n\nKarolína Erbašsko-Fürstenauská (29. září 1700 - 7. května 1758) byla erbašsko-fürstenauskou hraběnkou a sňatkem sasko-hildburghausenskou vévodkyní. V letech 1745 až 1748 byla také sasko-hildburghausenskou regentkou.\n\nKarolína se narodila jako dcera Filipa Karla Erbašsko-Fürstenauského a jeho manželky Šarloty Amálie z Kunowitz.\n\n19. června 1726 se na zámku Fürstenau provdala za sasko-hildburghausenského vévodu Arnošta Fridricha II. Pár žil nejprve v Königsbergu, v Bavorsku, kde se narodil dědičný princ Karel Fridrich Arnošt. V roce 1730 nechal pro potěšení své manželky Arnošt Fridrich postavit palác, který nazval Karolínin zámek. V roce 1744 také rozšířil zámek Eisfeld, který byl stejně jako Wittum vyhrazen pro Karolínu.\n\nPo manželově smrti v roce 1745 vládla jako regentka za svého nezletilého syna. V roce 1746 přijala opatření proti \"potulným cikánům a žebrákům\", v nichž byl možný i trest smrti. Také přepracovala trestní řád a zakázala prodej lén, alodiálních titulů nebo nemovitostí bez povolení panovníka. V řízení před Vrchním soudem, v němž sasko-meiningenské vévodství požadovalo okres Sonnefeld, které trvalo v letech 1743 až 1752, byla zastoupena utajeným Tajným radou Johannem Sebastianem Kobem von Koppenfels, který jí pomohl vyhrát případ.\n\n"}
{"id": "1283109", "url": "https://cs.wikipedia.org/wiki?curid=1283109", "title": "Charles-René de Bombelles", "text": "Charles-René de Bombelles\n\nCharles-René de Bombelles (* 6. listopad 1785 Versailles; † 30. květen 1856 Versailles) byl francouzský hrabě, voják rakouské armády a diplomat francouzského krále Ludvíka Filipa, třetí manžel francouzské excísařovny Marie Luisy Habsburské.\n\nNarodil se jako druhé dítě Marca Marii de Bombelles, francouzského generála, diplomata a pozdějšího biskupa z Amiensu a jeho manželky Marie-Angélique, rozené markýzy de Mackau. Rodina uprchla z Francie do Rakouska v době francouzské revoluce.\n\nStejně jako jeho slavnější bratři Hénri de Bombelles (lékař a vychovatel císaře Františka Josefa I.) a Ludwig Philipp de Bombelles (důvěrník kancléře Metternicha), zahájil kariéru tím, že vstoupil do rakouské armády. Bojoval v letech 1805-1813 v Itálii a v roce 1813 v bitvě národů u Lipska. Dosáhl hodnosti kapitána rakouské armády. Oženil se s bohatou irskou šlechtičnou Karolinou Sabinou z Kavanaghu, která zemřela v roce 1819 a zanechala dvě nezletilé děti. Rodina se vrátila do Francie po pádu Napoleona.\n\nDále se Bombelles věnoval politice a diplomacii ve službách rakouského císařství, byl nejvyšším hofmistrem císařského dvora v Parmě. Na vídeňském a parmském dvoře se seznámil s francouzskou excísařovnou a parmskou vévodkyní Marií Luisou Habsburskou. Rakouský kancléř Metternich si jej vybral jako vychovatele syna Marie Luisy Napoleona II. Orlíka. Po smrti druhého manžela Marie Luisy, hraběte Adama Alberta Neipperga, se Bombelles stal placeným společníkem excísařovny, za tuto službu dostával roční mzdu 12 tisíc florénů. 17. února roku 1834 se s ní oženil. Po její smrti působil ještě jako diplomat ve službách francouzského krále Ludvíka Filipa.\n\n"}
{"id": "1283111", "url": "https://cs.wikipedia.org/wiki?curid=1283111", "title": "Jiří Starosta", "text": "Jiří Starosta\n\nJiří Starosta (1923/1924 – 15. února 2012) byl český fotbalový záložník, který se později proslavil jako trenér.\n\nNa konci 50. let 20. století se ujal etiopské fotbalové reprezentace, s níž vybojoval bronzové medaile na Africkém poháru národů 1959. Turnaje se však účastnila pouze tři mužstva, Etiopané prohráli obě svá utkání a nevstřelili ani branku. V 60. letech trénoval fotbalovou reprezentaci Kuby.\n\nNejvětšího úspěchu dosáhl se Súdánem, který hostil Africký pohár národů 1970 a pod Starostovým vedením v turnaji zvítězil. Podle jiného zdroje (rsssf.com) vedl Starosta mužstvo během roku 1969 v africké kvalifikaci na Mistrovství světa ve fotbale 1970 a před mistrovstvím Afriky měl být nahrazen súdánským trenérem (Abdel-Fattah Hamad Abu-Zeid).\n\nPo návratu do vlasti se věnoval teoretické práci ve fotbalovém svazu, vedl Ústřední trenérskou radu a Komisi vrcholového fotbalu.\n\nVe středu 7. září 1977 vedl společně s Jozefem Venglošem i československou fotbalovou reprezentaci. V zápase proti Turecku (výhra 1:0, branku vstřelil Miroslav Gajdůšek) zastoupil zdravotně indisponovaného Václava Ježka. V tomto utkání nastoupili tři hráči, pro které to byl jediný reprezentační start – kanonýr Lokomotívy Košice Ladislav Józsa, trenčínský Alexander Kovács a brankář Slavie František Zlámal.\n\nV nejvyšší soutěži stál na lavičce Vítkovic ve dvou posledních zápasech ročníku 1983/84.\n\nV československé lize hrál za Vítkovické železárny, vstřelil čtyři prvoligové branky.\n\nJednou nastoupil za B-mužstvo Československa, aniž by skóroval. Toto utkání se hrálo v neděli 22. října 1950 v Brně (stadion Sokola GZ Královo Pole) proti B-mužstvu Polska (prohra 1:3).\n\n\n"}
{"id": "1283112", "url": "https://cs.wikipedia.org/wiki?curid=1283112", "title": "Homer Veliký", "text": "Homer Veliký\n\nHomer Veliký (\"Homer the Great\") je 115. díl amerického animovaného seriálu Simpsonovi. Premiéru měl v televizi Fox Broadcasting Company 8. ledna 1995.\n\nHomer závidí Lennymu a Carlovi jejich záhadným výhodám. Rozhodne se je sledovat a zjistí, že jsou členy sekty kameníků. Když se dozvěděl, že se může stát členem pouze za podmínek, pokud zachrání kameníkovi život nebo pokud je jeho otec členem, pokusí se Lennymu zachránit život, nicméně Lenny mu záchranu před konzumací normálního vajíčka neuznává. Homer se ovšem dozví, že je jeho otec členem, a okamžitě jde podstoupit zkoušku pro přijetí do sekty. Homer začíná využívat výhody kameníků, ale když se při jejich setkání utírá do svatého pergamenu kameníků, je nucen odejít domů úplně nahý se závažím, ale ještě předtím než odejde, si členové všimnou jeho mateřského znamínka, které nosí pouze vyvolený, čímž se Homer stane vůdcem jejich sekty. Homer na přání Lízy nařídí, aby sekta začala pomáhat lidem. To se jeho podřízeným přestává líbit a zakládají nový spolek s názvem \"Homeři ne!\", do které má Homer zakázáno vstoupit.Homer se nakonec spokojí se životem, který vedl dříve. \n"}
{"id": "1283117", "url": "https://cs.wikipedia.org/wiki?curid=1283117", "title": "Neapolská univerzita", "text": "Neapolská univerzita\n\nNeapolská univerzita Fridricha II. je přední italská univerzita, založená roku 1224 císařem Fridrichem II. Štaufským jako první státní univerzita na světě. Je to největší z pěti neapolských univerzit a na čtyřech fakultách zde studuje téměř 80 tisíc studentů.\n\nCísař Fridrich II., který byl zároveň králem Sicílie, měl k založení univerzity několik důvodů. Jednak chtěl zajistit pro Sicílii a jižní Itálii dostatek vzdělaných lidí, chtěl tím ale také vytvořit protiváhu k severoitalským univerzitám a posílit své postavení vůči papeži. Vedle studia svobodných umění, mediciny a teologie, byla zaměřena především na studium práva a tedy vzdělávání budoucích královských úředníků. Studium se konalo hlavně v dominikánském klášteře (San Domenico maggiore), kde žil a učil také Tomáš Akvinský.\n\nFakt, že byla založena bez papežského souhlasu, vedl několikrát k uzavření univerzity (v letech 1443.1465 a 1490-1506) a v 17. století zažila úpadek kvůli konkurenci jiných vysokých škol. Teprve v 18. století, když na neapolský trůn přišli Bourboni, začali univerzitu podporovat. Roku 1735 vznikla katedra astronomie a roku 1754 katedry mechaniky a ekonomie, první na světě. Během 19. století počty studentů stoupaly, univerzita však sídlila v nevyhovujících budovách bývalých klášterů. Teprve roku 1884 se dočkala nové budovy, v níž její vedení sídlí dodnes. V roce 1943 univerzitu vypálila ustupující německá armáda. Po válce se Neapolská univerzita podílela na prudkém rozvoji univerzit po celé Evropě, takže je počtem studentů druhá v Itálii (za univerzitou La Sapienza v Římě) a od roku 1987 nese v názvu jméno svého zakladatele.\n\nUnivertita se dělí na čtyři fakulty a 26 oddělení, která nabízejí několik set studijních programů.\n\n\nHlavní sídlo univerzity je na Corso Umberto I., kampus mediciny tvoří 21 moderních budov na Rione Alto a kromě toho jsou i jednotlivá oddělení a ústavy rozmístěny na 20 dalších místech. K univerzitě patří i botanická zahrada a tři muzea: přírodovědné, zemědělské a veterinární.\n\nNeapolská univerzita se ve světových žebříčcích QS roku 2016 umístila na 50.-100. místě (stavebnictví), 101.-150. (strojírenství, farmacie, zemědělství, fyzika, astronomie), 151.-200. právo, medicina, chemické inženýrství), 201.-250. elektronika a elektrotechnika, matematika, ekonomie), 251.-300. (biologie, IT a chemie).\n\n\n"}
{"id": "1283118", "url": "https://cs.wikipedia.org/wiki?curid=1283118", "title": "Komunistická strana Indonésie", "text": "Komunistická strana Indonésie\n\nKomunistická strana Indonésie (\"Partai Komunis Indonesia\", PKI) byla indonéská politická strana, jejíž ideologií byl komunismus. Od roku 1966 je zakázána.\n\nV roce 1914 založil v Jakartě Henk Sneevliet Indické sociálnědemokratické sdružení (\"Indische Sociaal-Democratische Vereeniging\", ISDV), v němž původně převažovali Nizozemci, časem se však přidávali i domorodci, roku 1917 začal vycházet v indonéštině deník \"Soeara Merdeka\". Pod vlivem říjnové revoluce se Sneevliet pokusil v Nizozemské východní Indii organizovat sověty a byl za to vypovězen ze země. Roku 1920 strana přijala název \"Perserikatan Komunis di Hindia\" a jejím předsedou se stal Semaun, o rok později se stala prvním asijským členem Kominterny. Roku 1924 se přejmenovala na Komunistickou stranu Indonésie. V roce 1926 se strana pokusila o ozbrojený převrat, který byl potlačen, výsledkem byl zákaz PKI a uvěznění většiny jejího vedení, předseda strany Musso odešel do exilu v Moskvě.\n\nKomunisté pod vedením Amira Sjarifuddina se výrazně zapojili do odboje proti japonské okupaci a po válce podporovali nezávislost Indonésie, premiér Sultan Sjahrir je proto přizval do koaliční vlády. V září 1948 však propukla Madiunská aféra, kdy se PKI pokusila převzít moc ve státě, po potlačení vzpoury byla řada jejích předáků popravena a strana byla postavena mimo zákon. V roce 1950 prezident Sukarno činnost PKI znovu povolil, na sjezdu v lednu 1951 byl zvolen předsedou ambiciózní mladý intelektuál Dupa Nusantara Aidit. V roce 1955 se konaly parlamentní volby, v nichž komunisté získali 16,4 % hlasů a stali se nejsilnější opoziční stranou. V roce 1958 komunisté pomohli Sukarnovi potlačit vzpouru skupiny pravicových důstojníků zvané Permesta, došlo k určitému názorovému sblížení mezi nimi a prezidentem, který prosazoval ideologii marhaenismus, jejímž základem byla „řízená demokracie“, státní kontrola ekonomiky, antikolonialismus a heslo Nasakom (akronym slov „nacionalismus, náboženství, komunismus“). PKI rostla, s téměř třemi miliony členů byla největší komunistickou stranou mimo východní blok, v jejím vedení zároveň sílila orientace na maoistickou Čínu.\nV roce 1965 Indonésii zachvátila politická krize, jejíž příčinou byly jak územní spory o Západní Novou Guineu a Severní Borneo, po nichž se Sukarno zcela odvrátil od Západu, tak sociální neklid na venkově, kde komunisty řízená organizace Barisan Tani Indonesia volala po rozdělení půdy mezi drobné rolníky. Sukarno se snažil situaci uklidnit tím, že přizval komunisty do vlády, ale 30. září došlo k vraždě šesti vysokých důstojníků. Ve vzniklém chaosu převzal 2. října s podporou USA moc v zemi velitel zvláštních jednotek KOSTRAD generál Suharto, obvinil Komunistickou stranu Indonésie z pokusu o státní převrat a zahájil násilnou likvidaci všech komunistů a jejich sympatizantů. Během následujícího půl roku bylo na různých místech Indonésie zavražděno obrovské množství lidí (odhady se pohybují mezi půl milionem a dvěma miliony). Americký dokumentarista Joshua Oppenheimer ve svém filmu \"Způsob zabíjení\" dokazuje, že na kampani se vedle armády podíleli různí zločinci a sadisté, politické čistky přerostly v etnické a náboženské násilí i obyčejné vyřizování osobních účtů. Obvinění byli vražděni s celými rodinami, desetitisíce dalších osob byly uvězněny v koncentračních táborech, z nichž nejobávanější byl na ostrově Buru. Dne 22. listopadu vojáky chycen a popraven předseda KSI Aidit. Z celého vedení strany přežil pouze Sudisman, který se na konci roku 1966 pokusil obnovit činnost strany, ale byl zatčen a popraven. Část komunistických aktivistů se uchýlila do odlehlého kraje okolo města Blitar, kde se na počátku roku 1968 pokusili vyvolat povstání, ale byli poraženi. Části straníků se podařilo odejít do zahraničí, nejpočetnější exilová skupina se usadila v Albánii, kde vydávala časopis \"Api Pemuda Indonesia\" a provozovala indonéské vysílání Radia Tirana.\n\nAni po pádu diktátora Suharta nebyla PKI obnovena, zájemci o práci ve státních službách musejí podepsat, že nejsou komunisty, armáda se odmítá za masakry omluvit. Prezident Abdurrahman Wahid sice označil zákaz komunistické strany za protiústavní, narazil však na takový odpor, že se neodvážil zákaz zrušit.\n\nO převratu v roce 1965 a následných represích pojednává kniha Jiřího Dienstbiera \"Noc začala ve tři ráno\" a film Petera Weira \"Rok nebezpečného života\".\n\n\n"}
{"id": "1283120", "url": "https://cs.wikipedia.org/wiki?curid=1283120", "title": "Mario Kart Wii", "text": "Mario Kart Wii\n\nMario Kart Wii (japonsky マリオカート) je závodní videohra od firmy Nintendo. Hra je určená pro konzoli Nintendo Wii. Je to šestá hra ze série Mario Kart. Bylo možné hrát multiplayer verzi přes internet, ale dnes je to možné i po ukončení služby WiiConnect24 pomocí rozšíření CTGP-Revolution. Pro hraní se používá Wii Remote, často s nástavcem Wii Wheel.\n\nJe možno hrát ve dvou módech: Single Player a Multiplayer. Zatímco v Singlelayeru může hrát pouze jeden hráč, v Multiplayeru může hrát 2-4 hráčů. Při jízdě je možno zrychlovat, driftovat a dělat další triky. Ve většině módech je možnost vylepšení (power-ups), které se získají rozbitím tzv. Item Boxu, tyto vylepšení zahrnují zrychlení jízdy, zpomalení ostatních hráčů a jiné. Kromě wii remote se dá hra ještě ovládat ovladačí Nunchuck, Classic Controler a Nintendo-Gambe Cube Controler.\nHra má celkem 24 postav, se kterými se dá hrát, ale polovina z nich je odemknuta až po nějakém čase hraní. Postavy jsou ze sérií her Mario. V této hře se také poprvé objevila postava Baby Daisy. Také je možno hrát za postavu Mii. Hra má celkem 36 vozidel, ale ne každá postava může hrát se všemi. I zde platí, že většina z vozidel je odemknuta až po nějakém čase. Vozidla se liší vzhledem, rychlostí, ovladatelností a dalším.\nCelkově jich je 32, ale polovina se odemkne až po nějakém čase hraní. Prostředí drah je zasazeno opět do světa Mario. Dráhy jsou seřazeny do 8 sérií(cupů). Pro mód bitvy (battle mod) je zde 10 arén, ve dvou cupech.\nPro Singleplayer jsou 4 módy: Grand Prix, Time Trials, Versus(VS) a Battle.\nV grand prix se závodí po celých cupech v různých obtížnostech.\nZde závodí jeden hráč, a měří si čas s ostatními.\nJsou to závody na vybraný počet kol.\nSoutěž, kde se v uzavřeném prostoru (aréně) závodí o sběr mincí, nebo balónů.\n\nOdemknuté již na začátku\n\n\n\n\n\n\n\n\n\n\n\n\nOdemknuté Později\n\n\n\n\n\n\n\n\n\n\n\n\n\nCelkově se prodalo 36 830 000 kopií, což hru činí druhou nejúspěšnější hrou na Nintendo Wii a nejúspěšnější závodní hrou vůbec.Dále hra získala ocenění 2010 Kids' Choice Awards a kritikou byla přijata velmi kladně.\nPotom co firma Nintendo zrušila možnost hrát online, vznikla síť Wiimmfi. Aby se lidé mohli do Wiimmfi připojit, musí si nainstalovat CTGP-Revolution. Tato verze není od firmy Nintendo, ale vytváří ji pár nadšenců. Přináší 216 nových tratí. Nyní už na Wiimmfi tolik lidí nehraje, protože Nintendo vydalo novou hru Mario Kart 8. CTGP-Revolution si je možno zdarma stáhnout, ale je potřeba originální CD Disk Mario kart Wii. CTGP-Revolution je přeložena do více jazyků, chystá se i český překlad. Kromě CTGP je možno přes Wiimmfi hrát i na jiných neoficiálních rozšířeních. CTGP-Revolution se dá nainstalovat přes Homebrew Channel.\n"}
{"id": "1283121", "url": "https://cs.wikipedia.org/wiki?curid=1283121", "title": "Multán", "text": "Multán\n\nMultán je město v pákistánské provincii Paňdžáb. V roce 2015 zde žilo 3 117 000 obyvatel a město tak patřilo k nejvíce zalidněným pákistánským sídlům. Leží na březích řeky Čanáb a rozkládá se na 133 km², ve výšce 122 m n. m. Historie města sahá do středověku, přičemž v té době se zde nacházel významný sluneční chrám (později byl zničen).\n\n\n"}
{"id": "1283123", "url": "https://cs.wikipedia.org/wiki?curid=1283123", "title": "Čitrál", "text": "Čitrál\n\nČitrál je město v pákistánské provincii Chajbar Paštúnchwá, hlavní město stejnojmenného regionu. Do roku 1969 bylo město hlavním sídlem knížecího státu téhož názvu. Město se rozkládá na ploše 57 km² v nadmořské výšce 1517 m n. m. Leží na úpatí hory Tirič Mír v pohoří Hindúkuš. V roce 2003 v něm žilo 20 000 obyvatel.\n"}
{"id": "1283128", "url": "https://cs.wikipedia.org/wiki?curid=1283128", "title": "Čarsada", "text": "Čarsada\n\nČarsada je město v pákistánské provincii Chajbar Paštúnchwá, hlavní sídlo stejnojmenného regionu. Leží přibližně 29 kilometrů od hlavního města provincie Péšávar. Nejstarší archeologické nálezy na území města jsou datovány do období kolem roku 1400 př. n. l. V lednu 2016 byla napadena čarsadská univerzita Bacha Chána útočníky se zbraněmi a bombami. Zahynulo zde 21 lidí a dalších 17 bylo zraněno.\n"}
{"id": "1283130", "url": "https://cs.wikipedia.org/wiki?curid=1283130", "title": "Turøy", "text": "Turøy\n\nTurøy (nebo též Turøyna) je ostrov v obci Fjell v norském kraji Hordaland. Rozkládá se na ploše 1,67 km² a leží západně od ostrovů Toftøyna a Misje v severní části obce Fjell. Před rokem 1964 byl ostrov součástí zaniklé obce Herdla. Na ostrově žije přibližně sto lidí a díky mostu Turøy je spojen silnicí s pevninou (most jej spojuje s ostrovem Toftøyna, přičemž sérií mostů vede silnice až na pevninu, do města Bergen).\n"}
{"id": "1283132", "url": "https://cs.wikipedia.org/wiki?curid=1283132", "title": "Wendy O. Williams", "text": "Wendy O. Williams\n\nWendy Orlean Williams (28. května 1949, Webster, New York, USA – 6. dubna 1998, Storrs, Connecticut, USA), lépe známá jen jako Wendy O. Williams, byla americká skladatelka, herečka a rocková zpěvačka, která hrála a zpívala v punkrockové kapele Plasmatics.\n\nVe věku 16 let odešla z domova do Colorada. Tam hrála ve filmu \"Candy Goes to Hollywood\". Také hrála v různých živých sex shows. V ten stejný rok (1979) byla oslovena manažerem nově vytvořené skupiny Plasmatics, jestli by v ní nechtěla působit. Kapela brzy začala být známou. Po tří vydaných albech s Plasmatics se Wendy vydala na sólovou kariéru. Vydala debutové alba \"WOW\" (1984), \"Kommander of Kaos\" (1986) a \"Deffest! and Baddest!\" (1988). Producentem její první desky byl Gene Simmons z kapely Kiss. V roce 1998 spáchala sebevraždu blízko svého domova.\n\n"}
{"id": "1283144", "url": "https://cs.wikipedia.org/wiki?curid=1283144", "title": "Plasmatics", "text": "Plasmatics\n\nPlasmatics byla punk-rocková skupina, která hrála v letech 1977 až 1988 založená Ronem Swensonem a Wendy. O. Williams v New York City. Kapela byla kontroverzní skupinou známou pro nevázané živé vystoupení porušující nesčetné společenské tabu. Krátce, v letech 1978 až 1980, hrál se skupinou na baskytaru filmař Chosei Funahara.\n\n\n"}
{"id": "1283194", "url": "https://cs.wikipedia.org/wiki?curid=1283194", "title": "Jan &amp; Dean", "text": "Jan &amp; Dean\n\nJan & Dean bylo americké rockové duo. Jeho členy byli William Jan Berry (1941–2004), syn norské matky a amerického otce, který byl projektovým manažerem letounu známého jako Spruce Goose. Druhým členem byl Dean Omrsby Torrence (* 1940). Dvojice se poprvé setkala během studií na střední škole. Vystupovat spolu začali v roce 1958 a své první album nazvané \"The Jan & Dean Sound\" vydali o dva roky později. V následujících letech vydali řadu dalších alb. Činnost dua byla ukončena Berryho smrtí v roce 2004.\n\n"}
{"id": "1283240", "url": "https://cs.wikipedia.org/wiki?curid=1283240", "title": "Paul Radmilovic", "text": "Paul Radmilovic\n\nPaul Francesco Radmilovic (také Paulo nebo Paolo Radmilovic, 5. března 1886 Cardiff – 29. září 1968 Weston-super-Mare) byl velšský plavec a vodní pólista chorvatského původu.\n\nNarodil se v Cardiffu, kde jeho rodiče provozovali hospodu. Jeho otec pocházel z Dubrovníku, matka byla Irka. Paul už v patnácti reprezentoval Wales ve vodním pólu, vynikal také v plavání, golfu a fotbalu. Startoval na Athénských olympijských mezihrách v roce 1906, kde byl čtvrtý na 100 m volným způsobem a pátý na 400 m volným způsobem. V roce 1907 vyhrál britské mistrovství v závodě na pět mil po řece Temži. Na domácí olympiádě 1908 v Londýně nepostoupil ani v jednom individuálním závodě do finále, ale byl členem britské štafety na 4×200 m volným způsobem, který vyhrála v novém světovém rekordu. S týmem Velké Británie také získal zlaté medaile v turnaji vodních pólistů, ve finále proti Belgii vstřelil dvě branky. Titul ve vodním pólu obhájil také na olympiádě 1912 a 1920, kdy byl kapitánem družstva, v roce 1924 Britové jako obhájci vypadli již v prvním kole a v roce 1928 obsadili čtvrté místo. Radmilovic se jako první britský sportovec v historii zúčastnil pěti olympiád, jeho čtyři zlaté medaile byly rekordem, který překonal až Steve Redgrave.\n\nZávodní kariéru ukončil až ve 43 letech, poté provozoval hotel v přímořském letovisku Weston-super-Mare, sportoval až do vysokého stáří. V roce 1967 byl zařazen do Mezinárodní plavecké sině slávy a v roce 1993 do Velšské sportovní síně slávy, na jeho domě byla odhalena pamětní deska.\n\n"}
{"id": "1283270", "url": "https://cs.wikipedia.org/wiki?curid=1283270", "title": "Třída Ç-151", "text": "Třída Ç-151\n\nTřída Ç-151 jsou tankové výsadkové lodě tureckého námořnictva. Jejich hlavním úkolem je přeprava a provádění výsadku vojáků a materiálu, sekundárně mohou sloužit při humanitárních misích a živelních pohromách. Třídu tvoří celkem osm jednotek zařazených do služby roku 2013. Jejich plánovaná životnost je 30 let.\n\nSoutěž na vývoj a stavbu osmi rychlých tankových výsadkových lodí byla vypsána roku 2007. Ze čtyř zájemců byla vybrána turecká loděnice Anadolu (ADIK), se kterou byl v červnu 2009 podepsán kontrakt na stavbu všech osmi plavidel (Ç-151 až Ç-158). Stavba prototypového plavidla Ç-151 byla zahájena v lednu 2010. Hotová plavidla byla roku 2012 předána tureckému námořnictvu a po uplynutí roční zkušební doby byla roku 2013 trvale přijata do služby.\n\nJednotky třídy \"Ç-151\":\nPlavidla jsou postavena z oceli. Pojmou 250 vojáků, nebo 320 tun nákladu. Alternativně sedm hlavních bojových tanků M60. Obrannou výzbroj tvoří dva 25mm kanóny v dálkově ovládaných zbraňových stanicích Aselsan STOP a dva 12,7mm kulomety. Elektroniku tvoří navigační radar a elektrooptický střelecký zaměřovač ASELFLIR 300D. Pohonný systém tvoří dva diesely MTU 16V4000 M70 pohánějící přes převodovky ZF 7666 dva lodní šrouby s pevnými lopatkami. Nejvyšší rychlost dosahuje 20 uzlů bez nákladu a 16,5 uzlu při plném zatížení (krátkodobě až 18 uzlů). Dosah je 400 námořních mil při rychlosti 16 uzlů.\n"}
{"id": "1283271", "url": "https://cs.wikipedia.org/wiki?curid=1283271", "title": "Dub nad Starým rybníkem", "text": "Dub nad Starým rybníkem\n\nDub nad Starým rybníkem je památný strom dub letní (\"Quercus robur\"), který roste při okraji místní komunikace asi 200 m východně od mlýna Křepkovice, u odbočení ke golfovému hřišti Teplá. Strom má širokou korunu, která sahá do výšky 20 m, obvod kmene měří 402 cm (měření 2014 resp. 2016).\nStrom je chráněn od roku 2016 jako krajinná dominanta, strom významný stářím a vzrůstem.\n\nAtraktivní a vitální strom dotváří ráz krajiny v okolí kláštera premonstrátů v Teplé.\n\n\n"}
{"id": "1283281", "url": "https://cs.wikipedia.org/wiki?curid=1283281", "title": "Vodní elektrárna Zlatoličje", "text": "Vodní elektrárna Zlatoličje\n\nVodní elektrárna Zlatoličje (zkratkou \"HE Zlatoličje\") je vodní elektrárna ve východním Slovinsku. Leží na řece Drávě, v blízkosti vesnice Zlatoličje v občině Starše, v Podrávském regionu. Elektrárnu provozuje společnost Dravske elektrarne Maribor.\n\nStavba elektrárny započala v roce 1964, do provozu byla uvedena v roce 1969. Slavnostní zahájení provozu provedl tehdejší prezident Josip Broz Tito.\n\nJe to první elektrárna postavená na vodním kanálu v bývalé SFRJ. Jsou zde použity dvě svislé Kaplanovy turbíny. \n\nCelkový instalovaný výkon elektrárny při spádu zhruba 33 m je 126 MW a ročně se zde vyrobí 577 milionů kWh. Přehradní jezero je dlouhé 6,5 km a rozkládá se převážně na území města Maribor. \n"}
{"id": "1283282", "url": "https://cs.wikipedia.org/wiki?curid=1283282", "title": "Dagmar Krause", "text": "Dagmar Krause\n\nDagmar Krause (* 4. června 1950) je německá zpěvačka.\n\nNarodila se v Hamburku a svou kariéru zahájila ve čtrnácti letech zpěvem v místních klubech. V roce 1968 se stala členkou folkové kapely Die City Preachers, s níž nahrála jedno album s názvem \"\". Kapela se rozpadla roku 1969. V roce 1972 založila spolu s Angličanem Anthonym Moorem a Američanem Peterem Blegvadem skupinu Slapp Happy. Skupina se v roce 1974 spojila s další kapelou podobného zaměření, Henry Cow. Spojení bylo ukončeno v roce 1975, avšak Krause (nikoliv však Moore a Blegvad) se skupinou Henry Cow nadále vystupovala. Slapp Happy již po roce 1975 nebyla aktivní, avšak několikrát byla jednorázově obnovena. V roce 1978 založila Krause spolu se dvěma členy Henry Cow, Fredem Frithem a Chrisem Cutlerem, skupinu Art Bears. Ta vystupovala do roku 1981. V roce 1983 trio působilo v projektu Duck and Cover. Krause spolu s Cutlerem a dalšími hudebníky působila v letech 1983 až 1986 v kapele News from Babel. Později vydala také několik sólových nahrávek.\n\n"}
{"id": "1283329", "url": "https://cs.wikipedia.org/wiki?curid=1283329", "title": "Mistrovství České republiky v orientačním běhu na krátké trati", "text": "Mistrovství České republiky v orientačním běhu na krátké trati\n\nMistrovství České republiky v orientačním běhu na krátké trati je pořádáno každoročně od roku 1993. Navazuje na předcházející mistrovství Československa a jako samostatná disciplína je pořádána od roku 1990. Od roku 1993 do roku 2002 probíhalo mistrovství jako dvoukolový jednodenní závod s dopolední kvalifikací na odpolední finále. Od roku 2003 jde o dvoudenní závod, přičemž první den je kvalifikace do finále, které se běží den druhý. Kvalifikace je z důvodu velkého počtu startujících (v dospělých má právo startu prvních 200 závodníků aktuálního Rankingu) a také z důvodu stejného modelu (kvalifikace a finále) na mistrovství světa.\n\nKromě hlavní ženské a mužské kategorie se soutěží ve věkových kategoriích mladší dorost, starší dorost a junioři. Součástí závodu je Veteraniáda ČR.\n\nPořadí závodníků podle získaných medailí (tzv. olympijského hodnocení) v hlavní mužské a ženské kategorii (H21 a D21) na Mistrovství ČR na krátké trati v letech 1993 až 2019 (včetně).\n\n\n"}
{"id": "1283334", "url": "https://cs.wikipedia.org/wiki?curid=1283334", "title": "František Braun", "text": "František Braun\n\nFrantišek Braun (9. listopadu 1912, Nepomuk u Rožmitálu pod Třemšínem −28. dubna 2003, tamtéž) byl český animátor, výtvarník, scenárista a režisér. Po boku Jiřího Trnky ovlivnil český animovaný film.\n\nV pražském Studiu loutkového filmu se stal zprvu asistentem a malířem pozadí, později mu Trnka svěřil animaci postaviček a rekvizit. Spolupracoval na Trnkových filmech \"Špalíček\" (1947), \"Bajaja\" (1950), \"Staré pověsti české\" (1953), \"Sen noci Svatojánské\" (1959) a dalších.\n\nOd roku 1974 žil znovu trvale v Nepomuku, kde 28. dubna 2003 zemřel. V důchodu byl navštěvován řadou známých umělců nejen z Čech. Při návštěvě japonských filmařů byl natočen dokumentární film o Františku Braunovi pro Japonsko.\n\n\n\nPrvním samostatným úspěchem bylo výtvarné ztvárnění filmu \"Kouzelník\" (1965),\" Kačenka a kukačka\" v režii Ivana Renče. Film Jiřího Brdečky \"Do lesíčka na čekanou\" získal Velkou cenu XII. dnů krátkého filmu v Tours. Film byl též oceněn v Československu, Austrálii a Irsku.\n\nObrázků, malovaných většinou technikou kvaše, si brzy povšimli přátelé a obdivovali je Trnkovi známí – Jan Werich, Zděnek Seydl či Jiří Brdečka, kteří ho požádali o namalování obrazů na míru. Brdečka si vyžádal Orfea, Werich – Rusalku, Trnka – Výjev z bible. Na zámek Kratochvíle pro stálou výstavu namaloval dva obrazy na zakázku.\n\n\n"}
{"id": "1283335", "url": "https://cs.wikipedia.org/wiki?curid=1283335", "title": "Mistrovství Evropy v basketbalu žen 2017", "text": "Mistrovství Evropy v basketbalu žen 2017\n\n36. mistrovství Evropy v basketbalu žen se konalo ve dnech 16.–25. června 2017 v Česku v Praze a Hradci Králové. Pořadatelem byla Česká basketbalová federace. Celkem 61 556 fanoušků navštívilo všechny zápasy tohoto mistrovství.\n\nTurnaje se zúčasnilo 16 týmů, rozdělených do čtyř čtyřčlenných skupin. První družstvo postoupilo přímo do čtvrtfinále, družstva na druhém a třetím hrály kvalifikaci o čtvrtfinále. Titul mistra Evropy získalo Španělsko, na druhém místě byla Francie a jako třetí skončila Belgie. Titul mistra Evropy z minulého roku obhajovaly basketbalistky Srbska.\n\nČesko bylo jako hostitelská země vybraná v roce 2015, dostalo přednost před Srbskem.\n\n"}
{"id": "1283342", "url": "https://cs.wikipedia.org/wiki?curid=1283342", "title": "Let ČSA 523", "text": "Let ČSA 523\n\nLet ČSA 523 se dne 5. září 1967 na lince Praha – Shannon (Irsko) – Gander (Kanada) – Havana zřítil krátce po startu z mezipřistání v Ganderu. Na lince tehdy letěl stroj Iljušin Il-18 výrobní číslo 187009705, který byl vyrobený v dubnu téhož roku a v květnu jej Československé státní aerolinie uvedly pod imatrikulační značkou OK-WAI do provozu. Před odletem z Prahy měl nalétáno 766 hodin. Příčina nehody však nikdy nebyla jednoznačně stanovena.\n\nZ pražského ruzyňského letiště startoval stroj v pondělí 4. září 1967 v 16.49 hodin. Na palubě se v té době nacházelo 60 cestujících a osm členů posádky. Po mezipřistání v irském Shannonu, kde mechanici do letounu doplnili palivo, odletěl stroj do kanadského Ganderu, na jehož letišti přistál přibližně o půlnoci ze 4. na 5. září místního času. Do letadla mechanici opětovně natankovali další palivo a vyměnila se i posádka. Nově nastoupivší odpočívala dva dny na zdejším letišti a velel jí zkušený kapitán, který zdejší podmínky znal.\n\nPo hodině a půl po přistání mohlo letadlo z dráhy RWY14 ganderského letiště odstartovat. V 1:40 místního času sdělil radista z paluby letounu řídicí věži, že vzlétli. Počasí bylo příznivé, základna oblačnosti oblačnosti 800 m, zataženo, dohlednost 24 km, teplota 9,5°C, vítr 110°, 13 km/h. Byla tmavá noc a na VPD nebyla rozsvícena přibližovací světelná řada za koncem dráhy. Bez jakýchkoli viditelných orientačních bodů tedy musela posádka ihned přejít na let podle přístrojů. Letadlo stoupalo jen zvolna, po cca 14 s posádka zatáhla podvozky, po 24 s byly kompletně zataženy i vztlakové klapky. V té době dosáhl stroj maximální výšky asi 40 m a následoval přechod do klesání. \n\nPo 30 sekundách letu se stroj stroj střetl s terénem (v rychlosti 363 km/h a pod úhlem asi 6°) ve vzdálenosti přibližně 1200 metrů od konce vzletové dráhy. Před nárazem ještě zachytil pravým křídlem o kotvícího lana stožáru. Letoun se pak rozlomil na několik částí a po nárazu do tělesa železniční trati začal hořet.\n\nPřímo při nehodě zemřelo 33 osob a další čtyři posléze v nemocnicích v Ganderu, Halifaxu a Montréalu. Neštěstí tak přežilo 32 lidí, tedy téměř polovina osob na palubě. Na záchraně účastníků nehody se podíleli vedle policie, armády a zaměstnanců letiště také místní obyvatelé, kteří například dobrovolně darovali krev. Před odletem pozůstatků obětí nehody se navíc smutečního obřadu s ostatky zemřelých účastnilo asi tisíc obyvatel Ganderu.\n\nNa vyšetřování se standardně podílela i československá strana, působil zde mimo jiné i legendární František Fajtl, za sovětskou stranu m.j. zástupce generálního konstruktéra Iljušina, šéfkonstruktér Il-18, Genrich V. Novožilov. Přesto, že byly zjištěny ještě další okolnosti (např. přetížení 119 kg), k objasnění nehody to nepostačovalo. Letadlo by mělo po zasunutí klapek dostatečnou rychlost, tak malé přetížení nehrálo roli, i motory stažené na stoupací režim vytvářely dostatečný tah, reakce některých přístrojů (umělý horizont, výškoměry) mohla sice být mírně zpožděná, ale ani to nestačilo k vysvětlení. Kromě uvedených příčin se tedy spekuluje i o ztrátě prostorové orientace, poruše výškovky apod., nic z toho se ale prokázat nepodařilo.\n\nV Montréalu tou dobou probíhala světová výstava. Československo na ni mělo svoji prezentaci především ve svém pavilonu. Zástupci města Gander o pavilon projevili zájem a chtěli ho po ukončení výstavy získat. Jejich nabídku však Československo odmítlo. Po letecké nehodě však došlo ke změně názoru představitelů evropské země a s přesunem jako formou poděkování za angažovanost obyvatel Ganderu nakonec souhlasili. Objekt stojí v Grand Falls-Windsor, jenž také patří do působiště kulturní instituce v Ganderu. Zde byl objekt rozdělen na dvě části, ve kterých sídlí zdejší divadlo, knihovna a galerie.\n\n"}
{"id": "1283350", "url": "https://cs.wikipedia.org/wiki?curid=1283350", "title": "Členové rodu Pallavicini na panství Jemnice - Staré Hobzí", "text": "Členové rodu Pallavicini na panství Jemnice - Staré Hobzí\n\nStarý italský šlechtický rod Pallavicini, který se postupně usadil na území Bavorska a Rakouska-Uherska (Maďarska, Rakouska, Čech, Moravy a Slovenska), vytvořil čtyři hlavní rodové linie: lombardskou, janovskou, Rospigliosi-Pallavicini a Varani-Pallavicini. Nejstarší rodovou linií je lombardská, kterou založil v 10. století hrabě Adalbert, příbuzný markrabat z Badenu. V roce 981 obdržel Adalbert od císaře Svaté říše římské Oty II. lénem oblasti Parma, Piacenza a Cremona. Jeho dědicové majetky rozšířili a vedli pod názvem „stato Pallavicino”.\n\nV Rakousku-Uhersku zdomácnělý rod Pallavicini pocházel z linie janovské, jejíž člen Gian Luca (Johann Lukas), vyslanec Janovské republiky přišel v roce 1731 do Vídně a brzy nato vstoupil do služeb císaře Karla VI., arcivévody rakouského, krále českého, uherského, markraběte moravského. Jeho syn Karel se oženil s hraběnkou Leopoldinou Zichy. Z manželství pocházející nejstarší syn Eduard (1787–1839) obdržel na základě zákona z roku 1827 maďarské státní občanství a založil majorátní majetek Mindszent a Algyő (Mindszentalgyő). Jeho nejstarší syn, markrabě Alfons Pallavicini (1807–1875), zakoupil 29. ledna 1841 panství Jemnice – Staré Hobzí. Na popud jeho manželky Gabriely, rozené Fürstenberg, prošel zámecký areál v Jemnici velkolepou přestavbou. Fideikomisní majetky v Uhersku, na Moravě a v Čechách zdědil nejstarší syn Alexander (1853–1933) a podle rodové tradice pak jeho nejstarší syn Alfons (1883–1958).\n\nKonec první světové války, porážka Rakouska-Uherska a vznik národních států na území bývalé monarchie představoval pro rodinu Pallavicini závažný zlom v jejich majetkové situaci. K rozpuštění fideikomisního majetku došlo v Československu, oproti ostatním státům bývalé monarchie (včetně Rakouska), už v průběhu pozemkové reformy. Úplnou ztrátu pak znamenalo v poválečném Československu odnětí majetku na základě dekretu prezidenta republiky z 21. června 1945 č. 12/1945 Sb., dekretu presidenta republiky ze dne 25. října 1945, č. 108 Sb., o konfiskaci nepřátelského majetku a Fondech národní obnovy, na Slovensku podle nařízení č. 104/1945 Sb. n. Slovenské národní rady, ve znění nařízení č. 64/1946 Sb. n. SNR.\n\nStarý italský rod Pallavicini získal právo používat šlechtický titul markýze v roce 1360 a roku 1427 byl přijat mezi patricijské rodiny v Benátkách. Gian Luca, markýz Pallavicini (1697–1773), se jako vyslanec Janovské republiky dostal v roce 1731 do Vídně a vstoupil do služeb monarchie. V roce 1733 se stal místoadmirálem a gen. intendantem u námořnictva na Istrii, v roce 1741 polním podmaršálkem, roku 1745 c. k. tajným radou a generálním místodržitelem všech císařských zemí v Itálii. V roce 1748 působil jako kastelán v Miláně, komandující generál všeho vojska v Itálii a nejvyšší finanční ministr v Lombardii. V roce 1750 byl opět jmenován místodržitelem. V roce 1753 obdržel Řád zlatého rouna, v roce 1754 byl jmenován gen. polním maršálkem a v roce 1765 se stal prezidentem rady v Miláně.\n\nJeho synovec (linie Tobias Pallavicini) Gian Carlo Pallavicini (1741–1789), císařský královský komoří a generálmajor, pojal za manželku hraběnku Leopoldine Zichy (1758–1846), z jejichž manželství pocházel nejstarší syn Eduard Pallavicini (1787–1839). Markýz Eduard Pallavicini se narodil 9. března 1787 ve Vídni, kde se také 22. dubna 1806 oženil s Josefinou, hraběnkou z Hardeggu na Kladsku a v Machlandu / Josephine, Gräfin zu Hardegg auf Glatz und im Marchlande. Jeho zásluhou získala rodina Pallavicini v Uherském království inkolát a v roce 1835 majorát na fideikomis Mindszent, Ányás a Dóc, čímž položil základní kámen k dalšímu nabývání majetků v rakousko-uherské monarchii. Hlavou rodiny se po jeho smrti stal nejstarší syn Alfons sen. Pallavicini (1807–1875), který na základě svých zásluh a uherského fideikomisu obdržel od císaře český inkolát a potvrzení používat v dědičných zemích monarchie titul markraběte.\n\nAlfons sen. Pallavicini započal svoji kariéru u dvora jako c. k. komoří a v roce 1828 jako kadet u armády (k.u.k. Ungarisches Husarenregiment „von Tersztyánszky“ Nr. 8). V roce 1840 se Alfonsův majetek ještě rozrostl o dědictví z Janova. Svobodný a bezdětný markýz Alessandro Pallavicini, syn Stefana Lodovica, neodkázal celý svůj majetek, jak by se očekávalo, synům svého bratra Domenica, ale ze 4/6 Alfonsovi P. z rakouské větve a z 1/6 Francescovi Camillovi a Giuseppovi Camillovi, synům jeho synovce Alessandra. Alfons obdržel italské majetky v provincii Perugia: Assisi, Cannara, Bettona, Spoleto, Brufa, Reale a Piaggio. Valná část jeho dědictví sestávala z uloženého jmění v bankách v Londýně, Paříži, ve Vídni a ve Španělsku.\n\nNa základě italského dědictví a svého uherského fideikomisu Mindszent a Algyö (od roku 1803 Leopoldine Zichy-Pallavicini, 33 957,95 ha), Dóc (od roku 1804 Leopoldine Zichy), v župě Csongrád, Puszta Ányás (od roku 1817 Eduard Pallavicini, 1840 dědičné vlastnictví), z kterého mu plynuly podstatné příjmy, si mohl dovolit 29. ledna 1841 přikoupit od hraběnky Therese von Trautmannsdorf za 822 000 zlatých panství Jemice–Staré Hobzí o rozloze 3 517,45 ha. Své postavení ve společnosti vysoké šlechty ještě upevnil v roce 1842 koupí honosného vídeňského paláce na Josefsplatz čp. 5 (Palais Pallavicini) od podnikatele Georga Simona, svobodného pána von Sina.\n\nV roce 1843 si Alfons Pallavicini zažádal o český šlechtický inkolát, který mu byl udělen v roce 1845. Ve stejném roce navštívila 19. září jeho císařská výsost arcikníže František Karel při své cestě ze Znojma do Dačic zámek v Jemnici, kde nejprve posnídal a následně si v doprovodu markýze Alfonse prohlédl zámeckou zahradu. V roce 1868 mu císař František Josef I. potvrdil užívání rakouského titulu v překladu markrabě. Tak mohl Alfons Pallavicini v roce 1871 majetky na Moravě přiřadit do rodového fideikomisu Mindszent (1841–1875).\n\nV roce 1844 se oženil s Gabrielou Fürstenberg, členkou Řádu hvězdového kříže, dvorní dámou císařovny a královny. Z manželství pošly děti: Leopoldine (1845–1928), provdaná hraběnka Paarová a členka Řádu hvězdového kříže, Teresia (1846–1916), Josephine (1849–1923), provdaná kněžna z Trauttmansdorffu, členka Řádu hvězdového kříže a dvorní dáma císařovny a královny, Gabriele (1851–1883), provdaná svobodná paní z Ludwigstorffu, členka Řádu hvězdového kříže, Alexander sen. P. (1853–1933), Maria P. (1856–1919), provdaná Straten Ponthoz. Markrabě Alfons Pallavicini, c. k. komoří a rytíř Řádu železné koruny I. stupně, zemřel v 68 letech 7. března 1875 ve 4 hodiny ráno ve Vídni. Vysvěcení proběhlo 9. března na přání zemřelého doma ve vídeňském paláci, odkud bylo tělo s rakví převezeno do rodinné hrobky v Ányásu. Slavnostní zádušní mše se konala ve farním Augustiniánském kostele ve Vídni 11. března a ve všech farních kostelech na panstvích zemřelého.\n\n\nSyn Alexander Pallavicini, c. k. tajný rada a komoří, rytíř Řádu zlatého rouna, rytíř Řádu železné koruny II. stupně, člen Maltézského řádu a důstojník c. k. armády se narodil 6. května 1853 ve městě Szeged a jako státní příslušník Uherska byl členem uherské Horní komory (Magnatenhaus, Főrendiház). V roce 1875 převzal po otci fideikomis Mindszent a Jemnici s palácem ve Vídni a v roce 1876 pojal za manželku 21–letou hraběnku Irmu Széchényi von Sálvár-Felsövidék, členku Řádu hvězdového kříže, dvorní dámu císařovny a královny, dceru c. k. tajného rady, hraběte Kolomána Szechenyi (1824–1914) a hraběnky Karolíny, rozené hraběnky von Grünne (1832–1911). Z manželství pošly děti: Karl (1877–1900), Alfons jun. (1883–1958) a Alexander jun. (1890–1941).\n\nV roce 1884 přikoupil na Pardubicku pro svého syna Karla za 2 700 000 guldenů panství Dašice – Vysoké Chvojno s 8 388,49 ha. Následně se pak tituloval pán na fideikomisu (nebo majorátu) Mindszent a Algyö v Uhersku, Jemnice a Staré Hobzí s Novým Hobzím, Mutnou a Chvalkovicemi na Moravě a pán na Dašicích v Čechách. Pro syna Alfonse zakoupil ve Vídni palác na Dorotheergasse čp. 9 (Palais Starhemberg), kde nechal v roce 1896 architekta Fritze Rumpelmayera provést velkolepé vnější i vnitřní přestavby v tehdy ve vyšší společnosti oblíbeném historismu.\n\nSpráva velkostatku Jemnice a Staré Hobzí probíhala až do roku 1882 odděleně a markrabě Alexander P. spravoval celé panství zpočátku ve své režii. Od 80. let započal s prvními pachty hospodářských dvorů, jež postupně propachtoval všechny. Pivovar v Jemnici vedl nejprve ve vlastní režii s jedním sládkem, od roku 1890 jej pronajímal. Lihovar (Spiritusbrennerei) v Pálovicích s vrchním vinopalníkem (Brennerleiter) provozoval taktéž zpočátku ve vlastní režii a kolem roku 1903 si ho propachtoval Jacob Goldmann. Další lihovar ve vlastní režii s vedoucím lihovarníkem provozoval při hospodářském dvoře v Janově. Ve Starém Hobzí se nacházela cihelna a pila (pilný mlýn s katrem) s pilařem Josefem Mácou, v Menharticích vápenka.\n\nV roce 1882 si hospodářské dvory pronajímali: Karl Ehrenberg – Rácovice, Andreas Křivánek – Komárovice, Josef Hilfreich – Chvalkovice, Josef Stein – Mutnou. V roce 1884 měl Karl Ehrenberg pronajatý i dvůr v Komárovicích. V letech 1890–1893 je zmiňován pronájem Johanna Málka u pivovaru v Jemnici. V letech 1896–1899 vystřídal Karla Ehrenberga na dvoře v Rácovicích a Komárovicích Jacob Goldmann. V letech 1903–1912 měl Jacob Goldmann pronajaté dvory: Rácovice s lihovarem, Komárovice, Pálovice s lihovarem, Menhartice, v Jemnici a Louku; Josef Hilfreich dvůr Chvalkovice; Max Spitz dvůr Mutnou; Samuel Kohn dvůr Tejnice. Na polích se pěstovaly hlavně obilniny, řepa a pícniny.\n\nŘeditelství panství, zemědělská, lesní a průmyslová správa se nacházely na zámku v Jemnici, ústřední správa fideikomisu ve Vídni. V roce 1877 sestávalo nejvyšší 24–členné úřednictvo na panství z 1 ústředního ředitele velkostatku (Central Direktor), 1 hospodářského inspektora, 3 pojezdných (Wirtschaftsbereiter), 1 kontrolního pojezdného (Controlor Wirtschaftsbereiter), 1 adjunkta měla k ruce hospodářská správa (Wirtschafts-Adjunkt) a 1 adjunkta inspektorát (Inspektorats-Adjunkt). V čele lesního úřadu stál lesmistr (Forstmeister), pod kterým sloužili 4 revírníci (Revierjäger), 2 lesní (Localjäger), 5 lesních příručích (Forst-Adjunkt) a 2 lesní hajní (Waldheger). Zámecký areál spravoval 1 správce (Schlossverwalter) a 1 správce opatroval zámecké interiéry (Schlosszimmerverwalter). Úpravu a údržbu zámeckých zahrad svěřovalo panstvo do rukou vrchního zahradníka (Obergärtner) a zámecký pivovar do rukou sládka.\n\nS převedením hospodářských dvorů a některých průmyslových podniků do pachtu se časem proměnila i hierarchie správy. V Jemnici sídlila správa velkostatku v čele se správcem Franzem Xaverem Lendlem (Gutsverwalter), účetním Alfredem Krinerem, pojezdným Josefem Staňkem a lesním kontrolorem (Forstkontrollor) Fritzem Smetáčkem. Dvůr v Janově (Johannihof) řídil hospodářský správce (Wirtschaftsverwalter) Ignaz Grießer. Revír v Janově údolí měl na starosti revírník (Revierförster) Josef Táborský, v Komárovicích revírní Josef Heini, oboru (Tiergarten) u Starého Hobzí revírník Theodor Buchal, bažantnici revírní Johann Nesiba, Louku revírní Karl Kovařík. Jeden lesní asistent se nacházel v Komárovicích, jeden v oboře a jeden v Janově údolí. K tomu v lesích sloužilo 5 lesních hajných (Waldheger) a 3 myslivci (Wildheger). Vrchní zahradník Alois Stanzl se nacházel na zámku ve Starém Hobzí a jeden zahradník Alfred Rosbroj v Jemnici.\n\nMarkrabě Alexander byl nejen milovníkem lesů, ale také vzorným lesním hospodářem a vášnivým lovcem. To byl také jeden z důvodů, proč přikoupil panství Dašice s rozsáhlým lesním pozemkem. Po libereckém továrníkovi Liebichovi značně vytěžené a zpustlé lesní revíry začaly pod schopným hospodářem znovu rozkvétat. Pod správou lesmistra Adolfa Laufkeho Sandtnera vznikl ve Vysokém Chvojně v letech 1886–1889 na cca 6 ha zámecký park v anglickém stylu s mnoha cizokrajnými dřevinami a keři (pazerav sbíhavý, smrk strukovitý, jalovce kanadské, borovice Jeffreyova, jeřáb prostřední, jeřáb břek, liliovník a převládající červenolisté buky). Lesy tvořily převážně buky, jedle, duby, smrky a borovice.\n\nNa samotném jemnickém panství se nacházely lesní revíry: bažantnice (Fasangarten), Louka, Jindřichův dvůr (Vráč, Heinrichshof u Oponešic), Komárovice (Komarowitz) s oborou (Tiergarten), Veselíčko (Lusthof), Chvalkovice (Qualkowitz) a Janovo údolí (Johannesthal). Bažantnice a Komárovice byly loveckými revíry. Bažantnici (založená Alfonsem Pallavicini) ležela asi 3 km západně od Jemnice. Nejprve nechal markrabě přestavět bývalý ovčín na hájovnu (nyní pension Hájenka Bažantnice čp. 737) a v přilehlém okolí vysazovat pro bažantnici potřebný lesní porost, k tomu přikoupil dalších 70 hektarů remízů a luk: z remízů v krajině postupně vytvářel listnaté víceetážové porosty, zastoupené hlavně dubem, jasanem, javorem, topolem osikou, které byly do určitého věku upravovány řezem.\n\nVe spodním patře se vysazovaly keře jako ptačí zob, bez červený nebo jeřáb ptačí. Široké průseky oddělovaly jednotlivé leče, jejichž smrkové hlavy se každý rok ve výšce 1,5 m zastříhávaly. Středem bažantnice protékal Báňovický potok. Sestávala ze tří částí: z myslivny s umělým voliérovým odchovem bažantů a tzv. „komory“ pro snůšku a přezimování chovného hejna, z lokality „Zmrzlík” pro samotný lov bažantů a z lokality „Lukavec” s lesní školkou pro potřebné dřeviny a keře.\n\nPodzimní hony na jemnickém panství platily mezi šlechtou za vyhlášené. V roce 1901 nechal markrabě pro hosty vybudovat lovecký altán (Lusthaus). Dvoudenní podzimní hony začínaly v bažantnici, kterou měl na starosti lesní Jan Neshiba. Druhý den se pokračovalo v oboře s honem na černou a dančí zvěř. Honů se účastnil např. arcivévoda a následník trůnu František Ferdinand d'Este, velkoknížete Nikolaj Ivanovič, vrchní velitel ruské armády a strýc posledního ruského cara Mikuláše II. Už během první světové války došlo přirozeně k pustnutí bažantnice a místo několika tisícového hejna se zde nacházelo jen několik set bažantů. Po vyvlastnění lesního revíru u Starého a Nového Hobzí, připadla bažantnice novému československému státu. Její úplný úpadek nastal po roce 1945.\n\nVlastní revír markraběte Pallaviciniho tvořila řeka Dyje v oboře v obcích Starém a Novém Hobzí, Václavově (pol. okr. Moravské Budějovice) a v Mutné (pol. okr. Dačice). Tento revír patřil k velkostatku v Jemnici. Pachtovní revír sestával: z neohlášené vodní dráhy řeky Dyje od jižní hranice plotu v oboře markraběte Pallaviciniho v Novém Hobzí, vztažné vodní dráhy ve Václavově dolů až k úplnému přestupu na dolnorakouské území se všemi přítoky a vodními stokami v obcích Novém Hobzí, ve Václavově, Modleticích, Nových Sadech a Písečné (pol okr. Mor. Budějovice) a v Chvalkovicích (pol. okr. Dačice). Do revíru nepatřily oba rybníky v Chvalkovicích. Pachtýři dvorů mohli vykonávat lovnou činnost mimo pronajatá území loveckého společenství a vlastní revír markraběte. Pachtýři odpovídali nejen za stav budov, ale také za údržbu lávek, mostů, stezek, čištění odvodňovacích příkopů, hranic a jejich označení.\n\nV roce 1853 nastoupil Alexander Pallavicini podle rodové tradice vojenskou kariéru a před vypuknutím první světové války se v roce 1913 účastnil vojenských manévrů v Čechách. Na začátku války věnoval na dobročinné účely: Uherskému Červenému kříži v Budapešti 5 000 korun, Rakouskému Červenému kříži / Österreichische Rote Kreuz ve Vídni 5 000 korun, Rakouské společnosti Bílého kříže / Österreichische Gesellschaft vom Weißen Kreuze ve Vídni 3 000 korun, Ministerstvu vnitra ve Vídni (Pomocnému válečnému úřadu) 5000 korun a pro rodiny povolaných uherských pomocných rezervistů v Budapešti 3 000 korun. Vojenským lazaretům věnoval z podzimních honů na svém panství Algyő v Pusztaszer veškerý svůj úlovek (1914).\n\nZámek v Jemnici a ve Starém Hobzí dal k dispozici Maltézskému řádu / Malteserritterorden. Důstojnické sanatorium na zámku v Jemnici vedla hraběnka Irma Pallavicini (Rekonvaleszentenheim Schloß Jamnitz) společně s vedoucím lékařem Dr. Hermannem Wertheimrem. Oba byli Červeným křížem v roce 1915 vyznamenáni čestným křížem 2. třídy (Ehrenzeichen für Verdienste um das Rote Kreuz) a lesmistr (Forstmeister) Xaver Lendl, který byl pověřen technickou správou sanatoria, stříbrnou medailí (v roce 1908 nastoupil na velkostatek jako hospodářský správce).\nMarkrabě Alexander nejprve sloužil na polské hranici u města Przemyśl, po prolomení fronty byl umístěný u města Nový Sandec (Neu-Sandez) a pak převelen do Vídně. Na začátku roku 1915 ho Ministerstvo vnitra pověřilo úkolem podat zprávu o situaci v zemích Koruny české. V průběhu své cesty navštívil dvakrát jemnické panství a lazaret na zámku. V srpnu 2015 obdržel jako prezident c. k. Rakouského automobilového klubu (k. k. Oesterreichischer Automobilklub) a nadporučík (Oberleutnant) u c. k. dobrovolného automobilového pluku za své odvážné chování na frontě proti nepříteli vojenský záslužný kříž 3. třídy s válečnou stuhou (Militärverdienstkreuz dritter Klasse mit der Kriegsdekoration). Konec první světové války, porážka Rakouska-Uherska a vznik národních států na území bývalé monarchie představoval pro rodinu Pallavicini závažný zlom v jejich majetkové situaci.\n\nRoku 1919 proběhla konfiskace na panství Jemnice, všechny krátce před tím provedené prodeje prohlásil Státní pozemkový úřad od října 1918 za neplatné. Na základě zákona ze dne 30. ledna 1920 č. 81 Sb. z. a n. nařídil u části venkovských pozemků nucený pronájem, u pozemků, které byly déle jak 10 let v pronájmu, provedl odprodej na nájemníky. Jako první dal v roce 1921 Státní pozemkový úřad pod nucenou správu tři hospodářské dvory (Chvalkovice, Komárovice a Rácovice) a v roce 1923 započal s přídělovým řízením zbytkového statku s 53 ha ve Chvalkovicích, zbytkového statku s 40 ha v Komárovicích a zbytkového statku se zemědělským lihovarem a škrobárnou o výměře 103 ha v Rácovicích.\n\nV roce 1924 převzala obvodová úřadovna Státního pozemkového úřadu ve Znojmě velkostatek Jemnici (1 189 ha). Ředitelství státních lesů a statků (ŘSLS) v Třeboni získalo u Starého Hobzí v roce 1925 tři lesní revíry se zemědělskou půdou o rozloze 1 506 ha. Státu připadly dvory (244 ha zemědělské půdy): Hejnice, Nové Hobzí, Jánské údolí, Veselíčko, Mutná (zřízen zbytkový statek se 70 ha, majitel Jaroslav Loucký, v roce 1932 Otakar Kusl), dále pak cihelna, pila a lihovar. V Janově pak byla zřízena Správa státních statků. V roce 1929 vyhlásil pozemkový úřad (na podkladě vládního nařízení z 6. dubna 1922 č. 117 Sb. z. a n.) příděl pachtu či odprodej zbytkového statku ze dvora Pálovice (112 ha) se zemědělským lihovarem o výkonnosti 8 hl denně (zřízen družstevní lihovar) a zbytkového statku Menhartice (53 ha).\n\nZe záboru stát propustil dvory Jemnice, Louka a Tejnice, elektrárnu v Jemnici, zámek v Jemnici a zámek v Hobzí. Oba zámky byly vyhlášeny za kulturní památku a rodina si je mohla podržet pod podmínkou, že budou přístupné veřejnosti, každou sebemenší změnu bude povolovat Ministerstvo kultury ČR a že ze zámku nebude odváženo žádné zařízení. V roce 1920 činila rozloha panství Jemnice 3 516,81 ha, po pozemkové reformě zůstalo markraběti Pallavicinimu 617,33 ha. Při pozemkové reformě v Maďarsku (ukončena 31. prosince 1937) zkonfiskoval stát rodině Pallavicini 601,766 ha a rozparceloval 561,726 ha.\n\nV říjnu 1932 podal Alexander prostřednictvím právníka Dr. Franze Wien-Glaudiho žalobu ke krajskému civilnímu soudu v Praze na československý stát a na prezidenta Státního pozemkového úřadu dr. Voženílka, ve které se domáhal ústně smluvené ceny za zkonfiskovaný majetek ve výši 20,5 mil. Kč (včetně Vysokého Chvojna). Soud žalobu zamítl pro nepřípustnost pořadu práva a žalobci uložil náhradu veškerých soudních výdajů. Proti tomuto rozhodnutí se Dr. Franz Wien-Glaudi odvolal k Vrchnímu soudu, který dne 29. prosince 1932 rozhodl, že námitka nepřípustnosti žaloby je neopodstatněná a vrátil ji ke krajskému správnímu soudu v Praze.\n\nMarkrabě Alexander Pallavicini byl uznávanou osobností jak za Rakouska-Uherska tak i v Československé republice, mezi literáty a umělci v Rakousku a zejména ve Vídni. Proslul svou dobročinností a jako podporovatel vědy a umění. Vedle příkladné správy svého majetku v Maďarsku, na Moravě a v Čechách byl po 25 let předsedou Grillparzerovy společnosti (Grillparzer Gesellschaft), v řadě literárních a vědeckých společností působil jako čestný nebo řadový člen, v roce 1892 stál v čele Mezinárodní hudební a divadelní výstavy (Wiener Musik- und Theaterausstellung), působil jako kurátor Umělecko-průmyslového muzea (Museum für Kunst und Industrie, nyní Museum für angewandte Kunst) a Obchodního muzea (Österreichisches Handelsmuseum, předchůdce Orientalisches Museum) ve Vídni.\n\nByl prezidentem Filantropického spolku (Philanthropischer Verein), prezidentem Společnosti Bílého kříže (Österreichische Gesellschaft vom Weißen Kreuze), čestným prezidentem Ústřední knihovny pro nevidomé (Zentralbücherei für Blinde) a zástupce kurátora na Všeobecné poliklinice (Allgemeine Poliklinik Wien). Po mnoho let zastával pozici prezidenta Severní dráhy císaře Ferdinanda. Jako vášnivý automobilista zakládal Rakouský automobilový klub (Österreichische Automobil-Club) a od roku 1912–1919 byl jeho prezidentem, po odstoupení ze zdravotních důvodů pak zvolen jeho čestným členem. Na jihozápadní Moravě podporoval vznik lokální železniční dráhy a 16. února 1895 se stal jedním z členů zakládajícího výboru akciové společnosti Lokální dráha Moravské Budějovice–Jemnice. V roce 1910 byl jmenován čestným občanem městečka Staré Hobzí.\n\nRakousko-uherská linie rodu Pallavicini pohřbívala původně do hrobky na svém panství v maďarském Anyásu na panství Mindszent u řeky Tisy, která hrobku během záplav poškozovala. Nejstarší Alexandrův syn Karel zemřel v Anglii, kde působil jako rakouský velvyslanec, 15. ledna roku 1900 na smrtelné zranění při honu na lišku. Jeho úmrtí podnítilo vybudování hrobky na panství v Jemnici. Stavební projekt vyhotovil Otto Hober, stavební rada, a Wilhelm Zech (později Viktor Pleski & Wilhelm Zech) z Vídně, výtvarné ztvárnění měl na starost sochař Vít Matauschek, kamenické práce Eduard Hauser a Andreas Francini, zednické a tesařské práce zadal markrabě řemeslníkům v Jemnici. Hrobka s půdorysem kříže se nachází na cestě z Jemnice do Chotěbudic na mírném návrší.\n\nDne 7. října 1932 zemřela v 78 letech na zámku v Jemnici Irma Pallavicini, choť markraběte Alexandra. Poslední rozloučení se zesnulou markraběnkou se konalo 10. října 1932 ve 14. hodin na zámku a následně ve farním kostele v Jemnici. Zádušní mše ve všech farních kostelech na panství se celebrovaly 11. října a slavnostní requiem proběhl v Augustiniánském kostele ve Vídni 13. října 1932 v 10 hodin dopoledne. Krátce po smrti své manželky se Alexander vrátil do Vídně, vánoce strávil u syna Alfonse na zámečku Szilvásvárad a po příjezdu 8. ledna 1933 zpátky do Vídně vážně onemocněl a 14. dubna na Velký pátek v 86 letech zemřel.\n\nRakev se zesnulým, kolem které drželi čestnou stráž lesní zaměstnanci a personál, byla 18. dubna 1933 nejprve vystavena v paláci na Josefově náměstí ve Vídni a po té se konalo v Augustiniánském kostele (Augustinerkirche) poslední rozloučení. Rakev s ostatky pak byla za zvuků Schubertova „Rozloučení” (Abschied) naložena na auto a odvezena do Jemnice, kde proběhlo uložení do rodinné hrobky a ve všech patronátních kostelech byla celebrována zádušní mše. Zanechal po sobě: syna markraběte Alfonse Karla s chotí Marií, hraběnkou z Wenckheimu, vnuky Karla, Friedricha a Sándora, nejmladšího syna markraběte Alexandra, svého bratra markraběte Alfonse.\n\nHrobka je ve špatném technickém stavu a byla vykradena, poprvé již v roce 1954. Později v 90. letech 20. století a v roce 2015 byl ukraden litinový plot. V roce 2018 město Jemnice chce opravit střechu hrobky. Později chce město opravit komplexně.\n\n\nPo smrti nejstaršího bratra Karla se měl stát dědicem fideikomisního majetku a hlavou rodiny Alfons Karel, prostřední syn markraběte Alexandra sen. a hraběnky Irmy Széchény von Sálvár-Felsövidék, narozený 10. listopadu 1883 ve Vídni. Po ukončení vídeňské reálky nastoupil dobrovolně k jednoleté službě k Husarskému regimentu č. 4 (k.u.k. Husarenregiment „Arthur Herzog von Connaught und Strathearn“ Nr. 4), kterou ukončil v roce 1904 jako záložní důstojník (Rittmeister). Následně podnikl cesty po Rakousko-Uhersku, po severní Itálii a jižní Francii, v roce 1906 během manévrů po Moravě a Slezsku. Hovořil německy, maďarsky, francouzsky a anglicky. Od roku 1908 zastával post c. k. komořího, stal se rytířem Maltézského řádu a v roce 1912 přikoupil od rytíře Ernsta von Wessely za 3 450 000 korun uherské panství Szilvásvárad a ves Nagyvisnyó s lomem a vápenkou.\n\nPoválečná situace s majetky ve třech nyní od sebe odtržených státech pravděpodobně přiměla otce Alexandra k novému majetkovému uspořádání. Alfons Karel obdržel fideikomis Mindszent a Algyö, dále pak barokní palác na Dorotheergasse čp. 9 (Palais Starhemberg), který pro váznoucí pohledávky u banky „Versicherungsgesellschaft Donau” nakonec v roce 1919 za 1 mil. korun prodal. Palác odkoupil Dr. Hugo Schwerdtner, šéflékař „Zander-Institutu” pro fyzikální metody léčení. Ten vyrovnal dluh u banky, Alfonsovi vyplatil 300 000 korun v hotovosti a zavázal se platit 66letému markraběti Alexandrovi sen. roční doživotní rentu 10 000 rakouských korun. Alfons si za utrženou částku zakoupil byt ve 4. městském obvodě Wieden a další držel v Budapešti. Jinak pobýval na svých usedlostech v Maďarsku.\nMaďarská pozemková reforma znamenala sice v novém státě také ztrátu půdy, ale oproti československé reformě měla rychlejší průběh. Stát se navíc snažil respektovat současné ceny pozemků a to ze dvou důvodů. Původní majitelé měli mít možnost se co nejrychleji etablovat v jiné sféře hospodářství a noví majitelé z řad bezzemků, domkářů a dělníků si „měli být vědomi hodnoty nabyté půdy”. Z popudu maďarského ministra zemědělství Julia von Rubinek vzniklo v roce 1920 na podporu maďarské pozemkové reformy tzv. „Somogy hnutí” (v župě Somogy), kdy velkostatkáři státu dobrovolně poskytovali část svých pozemků. Mezi prvními se nacházel Alfons Pallavicini, který Národnímu shromáždění nabídl 5 000 jiter půdy.\n\nV roce 1922 se oženil s Marií z Wenckheimu, s kterou měl 4 děti: syna Karla, Friedricha, Alexandra a dceru Elisabeth. Alfons Pallavicini zemřel v roce 1958.\n\n\nAlexander Koloman, markrabě Pallavicini, za Rakouska-Uherska c. k. komoří a nadporučík (Oberleutnant) Husarského regimentu č. 3 (k.u.k. Husarenregiment „Graf von Hadik“ Nr. 3), čestný rytíř Maltézského řádu, mladší syn Alexandra sen. se narodil 15. listopadu v Jemnici. Většinu času Alexander trávil s otcem a matkou na zámku v Jemnici, který po vzniku Československa a následném rozpadu rodového fideikomisu od roku 1925 spravoval, zrovna tak jako „Palais Pallavicini”. Na zámek v Jemnici přijížděla Alfonsova rodina zejména o vánocích a době honů. Tíživá finanční situace po rozpadu monarchie a po konfiskaci majetku během pozemkové reformy v Československu a v Maďarsku se samozřejmě odrazila na životě celé rodiny.\n\nVzhledem k tomu, že rakouské úřady po válce vyměřily u „Palais Pallavicini” roční daň z bytu 82 000 zlatých korun, držel Alexander Pallavicini sen. se svým mladším synem pouze přední trakt paláce a více jak dvě třetiny budovy od roku 1920 za 8 000 šilinků pronajímali. V roce 1922 Magistrát města Vídně vyměřil novou cenu současně obývaných prostor (56 000 šilinků) a následně novou roční daň z bytu 26 500 šilinků. Do daně z bydlení byly započítané i neobývané velké sály v předním traktu, které se rodině nedařily kvůli špatnému vytápění, chybějícím menším místnostem a nevhodnému osvětlení velkými lustry pronajmout, čímž se daň navyšovala i za užívání nadstandardních bytových prostor.\n\nV roce 1926 Alexander odprodal vilu v alpském stylu (Schweizer Chalet-Baustil) u Wörthersee ve Veldenu. Venkovské sídlo od Pallavicinů koupil Hubert Marischka, herec, operetní zpěvák a režisér. V roce 1931 zkrachovala Rotschildova „Amstelbanka” v Amsterodamu, kde měla uložené úspory také vysoká rakouská šlechta, mezi níž se nacházel i Alexander Pallavicini s vkladem 400 000 šilinků. V roce 1932 zakoupil od architekta Karla Hannauera a Leva Kůse za 2 100 000 Kč „Pension Arosa” (čp. 500, Praha-Košíře), dům pro kolektivní bydlení ve funkcionalistickém stylu.\n\nPřátelské vztahy s bývalou císařskou rodinou udržovali oba synové Alexandra P. sen. V roce 1934 Alexander jun. doprovázel mladého Ottu von Habsburg na jeho inkognito (pseudonym Otta, vévoda z Baru) cestě po Švédsku a Norsku. V roce 1936 se stal jedním ze dvou rakouských plnomocníků, kteří byli hlavou rodiny (Ottou von Habsburg) pověřeni převzetím navráceného habsburského majetku (palác Philipphof, komplex budov na Ungargasse, palác na Mariahilfer Straße, Kaiserhaus v Badenu, zámky Mattighofen, Mannersdorf, Eckartsau atd.) a cenných papírů v ceně 2 mil. šilinků.\n\nSoudní jednání se Státním pozemkovým úřadem a s Ministerstvem zemědělství ČR se táhla od roku 1923, kdy žaloba markraběte Alexandra sen. skončila na podkladě Trianonské mírové smlouvy 18. ledna 1929 před československo-maďarským Smíšeným rozhodčím soudem v Haagu. V roce 1924 pozemkový úřad vyvlastnil valnou část velkostatku Jemnice – Staré Hobzí. Zestátněno bylo 2 026 ha, 6 polesí, 4 dvory, cihelna a pila, 416 ha rozparcelováno drobným žadatelům a ze 439 ha, 6 dvorů, 3 lihovarů a škrobárny byly vytvořeny zbytkové statky. Kromě obou zámků, které stát vyhlásil za památkově chráněné objekty, zůstaly rodině Pallavicini ve vlastní režii 3 dvory (Jemnice, Louka, Tejnice), lihovar a 1 polesí, celková rozloha činila 636 ha. Vysoké Chvojno bylo, ačkoliv se Alexander sen. snažil o domluvu, vyvlastněno v roce 1931 celé. Vyplatit odškodné ve výši 20,5 mil. Kč se pozemkový úřad zdráhal a při podpisu smlouvy se snažil částku snížit o dalších 2,5 mil Kč, takže markrabě Alexander podal další žalobu. K vyplacení dlužné částky došlo až v lednu roku 1934, tedy po smrti Alexandra sen. Finanční odškodnění za Jemnici činilo 4 400 000,00 Kč, za Vysoké Chvojno, které rodina ztratila celé, 11 500 000,00 Kč. Podle rodinných zápisů bylo odškodnění hluboce pod skutečnou cenou.\n\nVysouzené odškodné za konfiskovaný majetek v Československu si bratři Alfons a Alexander rozdělili rovným dílem. Alfons Pallavicini zakoupil v Maďarsku velkostatek se zámkem Taplany se 700 ha půdy (Táplánypuszta, nyní Töltéstava, okres Győr, župa Győr-Moson-Sopron), který z poloviny sdílel se synem Alexandrem (Sándorem) a Friedrichem (Freddym) Pallavicini, přičemž nemovitosti se zařízením patřily jen Friedrichovi. Jednalo se o zemědělskou oblast s chovem hovězího dobytka a ovcí. Zámek Taplany vystavěl maďarský baron Henrik Lévay, zakladatel prvních maďarských úvěrových institucí. Bratr Alexander (1890–1941) zakoupil od hraběte Maximiliana Attems-Gilleise lesní revír Dubodiel o rozloze kolem 1 000 ha u Veľké Hradné na Slovensku v lokalitě Považského Inovce. Vzhledem k tomu, že se u Dubodiel bez panského sídla nalézala pouze hájovna v osadě Patrovec, hlavní lesní úřad sídlil na zámku v Jemnici. Kolem roku 1936 nechal Alexander u hájovny přistavět hospodářskou část s bytem pro polesného, v roce 1937 odprodal zámek Staré Hobzí a v letech 1937–1939 si v Patrovci postavil nové sídlo. Alexander zemřel svobodný a bezdětný 26. prosince 1941 v Budapešti.\n\nZa války byly na zámku v Jemnici uschovány vídeňské umělecké sbírky a zámek sloužil také jako ubytovna studentům vídeňské konzervatoře.\nNa základě Benešových dekretů stát zámek s veškerým majetkem na panství rodině Pallavicini konfiskoval. Zámecké budovy následně využívala Československá lidová armáda k ubytování mužstva. Podle „Časopisu českých knihovníků” se na zámku nacházela bohatá knihovna o mnoha tisících svazcích., kterou v 50. letech převzala Studijní knihovna v Olomouci. Většina písemností byla nalezena v letech 1946, 1947 a 1949 na půdě zámku, roku 1950 převezena do Zemědělsko-lesnického archivu v Moravských Budějovicích a menší část převzala roku 1953 Správa lesního hospodářství v Jemnici. Archivní fond velkostatku Jemnice (nyní fond Velkostatek Jemnice a Staré Hobzí, Moravský zemský archiv v Brně) byl sestavován doslova z trosek. Zámecký inventář byl rozvezen po moravských zámcích. V roce 1994 přešel zámecký areál do majetku města Jemnice.\n\nNástupným dědicem by se podle rodové tradice stal nejstarší Alfonsův syn Karl (Karoly) Alexander, narozený 12. dubna 1923 v Budapešti. Po útěku z Maďarska v roce 1945 se nejprve v Německu vyučil v oboru bankovnictví, pak se přestěhoval do USA, kde nastoupil v New Yorku u banky Bank of America. Ta ho po několika letech vyslala jako svého zástupce do Itálie, kde se seznámil se svou budoucí chotí. V roce 1963 se ve svých čtyřiceti letech oženil s komtesou Avagora Degli Azzoni Avagadro (1926–). V roce 1972 se stal členem správní rady privátní rakouské banky a přestěhoval se s rodinou do Vídně. Po převratu podporoval své přátele v Maďarsku. Zemřel 25. července 2004 v Miláně. Z manželství pošli synové: Alfonso Pallavicini a Edoardo Pallavicini.\n\n"}
{"id": "1283351", "url": "https://cs.wikipedia.org/wiki?curid=1283351", "title": "Friedrich von Schomberg", "text": "Friedrich von Schomberg\n\nFriedrich Hermann Graf von Schomberg (\"Friedrich Hermann hrabě ze Schombergu\", původně \"von Schönberg\", t. j. \"ze Schönbergu\", v poangličtělé verzi \"Frederick Schomberg, 1st Duke of Schomberg\", ve francouzské verzi jména \"Frédéric-Armand\", v portugalské \"Armando Frederico\") byl evropský vojevůdce, původem německý šlechtic z rýnského protestantského rodu Schomberg auf Wesel (Schönberg auf Wesel). Narodil se v Heidelbergu v prosinci roku 1615, jeho otcem byl Hans Mainhard von Schomberg (1582 – 1616), vrchní maršál Falckého kurfiřství, matkou pak Anna, dcera anglického lorda Edwarda, 5. barona Dudleye.\n\nFriedrich Schomberg během svého života sloužil v nejvyšších vojenských velitelských funkcích v celé řadě evropských zemí – ve švédském vojsku, v Braniborsku, Nizozemí, Francii, Portugalsku a Anglii. V roce 1675 byl jmenován maršálem Francie, v roce 1687 braniborským generálem „\"über alle Unsere Armée und trouppen in allen Unseren Ländern\" \"und Provincien\"“ (\"nad celou naší armádou a jednotkami ve všech zemích a provinciích\") a v roce 1688 se stal britským generálem \"\"of all His Majesty’s forces\"\". Generál Schomberg padl během bitvy na řece Boyne v Irsku 11. července 1690.\n\nFriedrichova matka Anna zemřela při porodu, jeho otec o rok později, chlapce poté vychovávala jeho babička. Mladý hrabě studoval na Akademii v severofrancouzském Sedanu a na Univerzitě v Leidenu. V roce 1633 jako sedmnáctiletý vstoupil do armády Frederika Hendrika Oranžského, následně přešel do švédských služeb a s vlastní setninou bojoval v pluku Josiase Rantzaua. V roce 1634 zažil porážku švédského vojska v bitvě u Nördlingenu. Na vojenských operacích Třicetileté války se podílel až do roku 1637.\n\nPo zklamáních z účasti v této válce Friedrich Schomberg načas opustil aktivní vojenskou službu. Dne 30. dubna 1638 se oženil se svou sestřenicí Johannou Elisabeth von Schönberg. Hned v následujícím roce však již bojoval jako poručík ve vojsku prince Oranžského ve válce proti Španělům.\n\nV roce 1651 vstoupil do francouzských služeb a působil ve vojsku maršála de Turenne. V roce 1654 byl Friedrich von Schomberg jmenován generálporučíkem a poté se se svým vlastním plukem účasnil bojů francouzsko-španělské války. V červnu 1658 úspěšně velel levému křídlu francouzské armády v Bitvě u Dunkerque. V roce 1660 na základě doporučení maršála de Turenne a v souladu s tajnou politikou kardinála Mazarina přešel Friedrich Schomberg do portugalských služeb, kde mu byl nabídnut úřad guvernéra provincie Alentejo. Navzdory složité situaci v portugalské armádě a jejímu slabšímu vybavení zaznamenal Friedrich von Schomberg během španělsko – portugalské války řadu úspěchů. Válka byla ukončena mírem 13. února 1668, který přinesl Portugalsku samostatnost pod vládou rodu Bragançů, za což do značné míry mohli Portugalci vděčit Friedrichu Schombergovi.\n\nV roce 1672 propukla francouzsko-nizozemská válka. Friedrich Schomberg se jí zpočátku neúčastnil, později však uposlechl výzvu anglického krále Karla II. a v roce 1673 se stal generálkapitánem pozemních vojsk v armádě Ruprechta Falckého, vévody z Cumberlandu. Již koncem roku 1673, když neuspěl se svými návrhy na modernizaci anglické armády, se však vrátil opět do Francie. Zúčastnil se poté řady bojů v evropských zemích a 30. července 1675 byl jmenován maršálem Francie.\n\nNa přelomu 70. a 80. let 17. století strávil Friedrich von Schomberg několik roků mimo válečné události. Pobýval buď u francouzského dvora nebo na svém panství.V roce 1684 však na příkaz krále Ludvíka XIV. stanul opět v čele čtyřicetitisícové armády, s níž vytáhl proti Lucemburku a obsadil jej 4. června. V létě 1684 pak Schomberg se svou s armádou přiměl Němce k uzavření míru s Francií na dobu 20 let.\n\nPřelomovým datem v životě maršála Schomberga se stal 22. říjen 1685, kdy král Ludvík XIV. zrušil platnost Nantského ediktu, v důsledku čehož pozbyli protestanti ve Francii svých práv. Také Friedrich von Schomberg musel zemi opustit. Napřed se uchýlil do Portugalska. V Lisabonu sice byl nadšeně přivítán, avšak ani v této katolické zemi na něj nečekala žádná další životní perspektiva. V roce 1687 odešel do Haagu, kde se seznámil s braniborským kurfiřtem Fridrichem Vilémem I., který Schomberga jako generála ustanovil svým vojenským rádcem a vrchním velitelem braniborských vojsk.\n\nPo kurfiřtově smrti v následujícím roce se Friedrich von Schomberg připojil k Vilémovi III. Oranžskému v jeho boji o získání anglického trůnu. Po vylodění v Anglii spolu s Vilémem III. Oranžským vstoupil 5. listopadu 1688 do Londýna, zatímco katolický král Jakub II. uprchl do Francie. Za tuto podporu Vilém III. Oranžský udělil Friedrichu von Schombergovi titul vévody a hodnost generalissima jako vrchního velitele anglických vojsk. Tituly, které von Schomberg v Anglii získal, byly \"Duke of\" \"Schomberg\", \"Marquess of Harwich\", \"Earl of Brentford\" a \"Baron Teyes\". Byl jmenován rytířem podvazkového řádu a anglický parlament mu schválil odměnu 100 000 liber jako náhradu za majetky, zabavené ve Francii a za zničené rodové sídlo Schönburg v Oberweselu. \n\nV roce 1689 se sesazený král Jakub II. pokusil o návrat na trůn. Vylodil se v Irsku, kde jej podporovalo místní katolické obyvatelstvo. Dne 13. srpna 1689 přistál Friedrich von Schomberg s armádou asi 6 000 anglických vojáků v severoirském přístavu Groomsport. Následovala vítězná bitva o Carrickfergus, který hájila posádka 1200 vojáků. V červnu roku 1690 k Schombergovi v Irsku připojilo mnohem početnější vojsko, vedené samotným Vilémem III. Oranžským. K rozhodujícímu střetnutí mezi protestantskými silami a katolickým vojskem Jakuba II. došlo na řece Boyne u Rossnaree nedaleko známé prehistorické lokality Newgrange. Král Jakub II. v bitvě utrpěl definitivní porážku. K vítězství vojsk Viléma III. Oranžského výrazně přispěl i Meinhardt von Schomberg poté, co jeho otec v bitvě padl. Podle jedné z verzí události Friedrich von Schomberg, který kvůli překonávání řeky neměl na sobě kyrys, zemřel ranou kordem při střetnutí se skupinou irských jezdců. Rod Schombergů vymřel po meči smrtí generála Meinhardta von Schomberga v roce 1719.\n\nFriedrich von Schomberg byl pohřben v katedrále svatého Patrika v Dublinu. Od roku 1731 je náhrobek opatřen pamětní deskou s latinským nápisem, jehož autorem je slavný spisovatel Jonathan Swift:\n\n\"\"Hic infra situm est corpus Frederici Ducis de Schonberg, ad Bubindam occisi, A.D. 1690.\" \"Decanus et Capitulum maximopere etiam atque etiam petierunt, ut haeredes Ducis monumentum\" \"in memoriam parentis erigendum curarent. Sed postquam per epistolas, per amicos, diu ac saepe\" \"orando nil profecere; hunc demum lapidem statuerunt; saltem ut scias, hospes, ubinam terrarum\" \"SCHONBERGENSIS cineres delitescunt. Plus potuit fama virtutis apud alienos quam sanguinis\" \"proximitas apud suos. A.D. 1731\"\"\n\n"}
{"id": "1283352", "url": "https://cs.wikipedia.org/wiki?curid=1283352", "title": "Rudolf Mader", "text": "Rudolf Mader\n\nRudolf Mader (* 9. srpna 1943), uváděný také jako Rudolf Mádr, je bývalý český fotbalový obránce.\n\nV československé lize hrál za Slovan Teplice, aniž by skóroval. Ve II. lize hrál za Baník Most.\n\n\n"}
{"id": "1283354", "url": "https://cs.wikipedia.org/wiki?curid=1283354", "title": "Bohuslav Šnajdr", "text": "Bohuslav Šnajdr\n\nBohuslav Šnajdr (* 19. září 1973) je český trenér a bývalý fotbalový záložník.\n\nV české lize hrál za FC Bohemians Praha. Nastoupil ve 38 ligových utkáních a dal 2 ligové góly. V nižších soutěžích hrál i za VTJ Sigma Hodonín, B-mužstvo Sigmy, SK Železárny Třinec, SK Chrudim 1887 a 1. HFK Olomouc. Hrál také v rakouských nižších soutěžích, po návratu do vlasti nastupoval za Sokol Bouzov a opět SK Chválkovice.\n\n"}
{"id": "1283360", "url": "https://cs.wikipedia.org/wiki?curid=1283360", "title": "Roosendaal", "text": "Roosendaal\n\nRoosendaal je město a obec na jihu Nizozemska v provincii Severní Brabantsko.\n\nV roce 2014 měla obec 76 959 obyvatel, z čehož na vlastní město připadalo 66 760 obyvatel. K obci náleží také následující města a vesnice: Wouw (4920), Heerle (1900), Nispen (1440), Wouwse Plantage (1230), Moerstraten (660).\n\nMěstská práva udělil Roosendaalu Ludvík Bonaparte za Holandského království v roce 1809.\n\n"}
{"id": "1283366", "url": "https://cs.wikipedia.org/wiki?curid=1283366", "title": "Zdenka Vorlová-Vlčková", "text": "Zdenka Vorlová-Vlčková\n\nZdenka Vorlová-Vlčková (3. dubna 1872 Velké Meziříčí - 28. září 1954 Praha) byla sběratelka národopisu a první moravská malířka.\n\nNarodila se 3. dubna 1872 do rodiny profesora Antonína Vorla, který podporoval její umělecký talent. Zdenka Vlčková se v šestnácti letech stala žačkou umělecko-průmyslové školy ve Vídni. Po šesti letech odešla do Mnichova, kde pokračovala čtyřletým studiem na Dámské akademii umění. Pobývala i v Římě a Paříži. Po dlouhém čekání jí byla povolena státní zkouška a roku 1898 získala jako vůbec první žena v Rakousku-Uhersku státní povolení pro vyučování kreslení na školách. Ze zdravotních důvodů začala učit až v roce 1900. Působila jako profesorka v brněnské Vesně. Stala se iniciátorkou různých společenských akcí a plně uplatňovala své nadání. Učitelské dráhy se vzdala pravděpodobně kvůli chatrnému zdraví a začala se věnovat etnografii. Roku 1905 se přestěhovala do Vyškova, kde se seznámila s profesorem Vlčkem, svým budoucím manželem. Dva roky po svatbě odešli manželé do nedalekého Prostějova a v roce 1908 bydleli v Brně, kde mohla Zdenka Vorlová-Vlčková pokračovat ve společenském životě. Během první světové války trpěla depresemi, které se promítly do její tvorby. Po válce začala cestovat. Navštívila Slovensko, Itálii, Bosnu a Hercegovinu, Holandsko, Dalmácii, Anglii a další země. Při svých cestách studovala lidovou architekturu a jiná umělecká díla. V meziválečném období žili manželé Vlčkovi v Praze a ve Velkém Meziříčí, kde si Zdenka zřídila ateliér v domě po rodičích. Její uměleckou tvorbu nepřerušila ani okupace, po válce vystavovala v Jihlavě a Brně.\nVelkou část svých děl věnovala Zdenka Vorlová-Vlčková rodnému kraji. Zemřela v Praze 28. září 1954.\n\n"}
{"id": "1283369", "url": "https://cs.wikipedia.org/wiki?curid=1283369", "title": "Maud Michal Beerová", "text": "Maud Michal Beerová\n\nMaud Michal Beerová, roz. Maud Stecklmacherová (7. dubna 1929 Prostějov) je židovská autorka, sionistka a přeživší holokaustu.\n\nMaud se narodila 7. dubna 1929 v Prostějově do židovské rodiny. Oba rodiče pocházeli z německy mluvících rodin, ale sympatizovali více s českým prostředím. Nechali své děti, včetně Maud, studovat na české škole. V červenci 1942 byli prostějovští židé deportování do Terezína. Osvobození se Maud dočkala spolu s matkou a sestrou Karmelou. Pobývala v zámecké ozdravovně ve Štíříně a v roce 1949 odjela do Izraele. Provdala se a má tři děti. Její vzpomínky z terezínského ghetta jsou uloženy v archivu Památníku Terezín a staly se námětem knihy E. Fischerové. Je členkou Terezínské iniciativy u památníku Bejt Terezin, svědčí mladým lidem o zážitcích z koncentračního tábora.\n\n\n"}
{"id": "1283371", "url": "https://cs.wikipedia.org/wiki?curid=1283371", "title": "Pěstírna", "text": "Pěstírna\n\nPěstírna (2017) je seriál režiséra Andyho Fehu pro internetovou televizi Stream.cz. Jedná se o thriller z prostředí nelegální pěstírny marihuany umístěné v malém prostoru pod zemí, kam je na tři měsíce zavřeno pět pracovníků. Tato pěstírna byla inspirována skutečným případem řešeným českou policií.\n\nSeriál byl kvůli zachování autenticity natáčen v pěstírně konopí, pro natáčení ale bylo využito technické konopí. To rychle roste, a tak nebylo možné dotáčet záběry i jen několik dní staré.\n\n\n\n"}
{"id": "1283374", "url": "https://cs.wikipedia.org/wiki?curid=1283374", "title": "Friedrich von Ledebur", "text": "Friedrich von Ledebur\n\nFriedrich von Ledebur celým jménem \"Friedrich Anton Maria Hubertus Bonifacius hrabě von Ledebur-Wicheln\" (3. června 1900 Nisko – 25. prosince 1986 Linec) byl český šlechtic z rodu Ledebour-Wicheln a rakouský herec.\nDětství prožil na zámku v Křemíži a v pražském Ledeburském paláci. V roce 1916 nastoupil k rakouskému jezdectvu v jehož řadách bojoval na frontách první světové války. Po skončení války studoval ve Vídni vysokou školu se zaměřením na zemědělství, kterou ukončil s titulem Ing. Ve třicátých letech se Ledebur stal blízkým přítelem výstředního milionáře Charlese Bedauxe (1886-1944), s nímž cestoval po Africe a Kanadě. V roce 1934 se oženil s anglickou herečkou Iris Tree (1897-1968) a v roce 1939 se usadil ve Spojených státech. Hodně cestoval a přitom si vyzkoušel různá povolání, od těžby zlata na Aljašce po mořské potápění v jižním Pacifiku. Jako zkušený jezdec se úspěšně účastňoval rodea. Při svých cestách se seznámil s režisérem Johnem Hustonem. Během druhé světové války sloužil v hlídce Pobřežní stráže Spojených států amerických.\n\nPrvní role získal v roce 1945 a do titulků až v roce 1949. Více se začal objevovat ve filmech koncem 50. let, dále působil jako trenér koní pro westerny. Od poloviny 50. let začal spolupracovat s režisérem Johnem Hustonem např. ve filmu Bílá velryba (Moby Dick, 1954). Po svatbě s druhou manželkou se objevoval více v Evropě, ale i nadále spolupracoval s hollywoodskými filmaři, kteří pracovali na svých filmech v Evropě. V 70. letech začal spolupracovat s televizí v Německu a Francii.\n\nFriedrich von Ledebur zemřel v roce 1986 ve věku 86 let.\n\n"}
{"id": "1283376", "url": "https://cs.wikipedia.org/wiki?curid=1283376", "title": "Vladislav Kaska", "text": "Vladislav Kaska\n\nVladislav Kaska (27. června 1945 Plzeň – 1. února 2017 Slavkov) byl malíř, grafik a výtvarný pedagog.\n\nV dětství byl žákem plzeňského krajináře Františka Hrabáka. V letech 1960–1964 studoval grafiku na Škole uměleckých řemesel v Brně u prof. Jana Bruknera a dále pokračoval na Vysoké škole uměleckoprůmyslové v Praze v ateliéru prof. Antonína Strnadela. Po ukončení studia v roce 1969 žil a působil v Praze. V roce 1999 se přestěhoval do malé vesnice Slavkov ve středních Čechách a vyučoval zde na Základní umělecké škole ve Voticích, Olbramovicích a Vrchotových Janovicích.\n\nKromě malování se věnoval grafické tvorbě. V oboru drobné grafiky získal mezinárodní ocenění. Je představitelem imaginativního realismu.\n\nV současné době je podstatná část malířského díla Vladislava Kasky trvale vystavena v bývalém Františkánském klášteře ve Voticích.\n\nConcours International 1989 Ex-Libris Paris – 1. cena\n\nMezinárodní soutěž ex libris 1990, Pardubice – 1. cena\n\n\n\n\n\n"}
{"id": "1283377", "url": "https://cs.wikipedia.org/wiki?curid=1283377", "title": "Antonín Špelda", "text": "Antonín Špelda\n\nAntonín Špelda (12. března 1904 Švihov – 12. října 1989 Plzeň) byl plzeňský fyzik, hudební kritik, teoretik a pedagog.\n\nVystudoval reálné gymnázium v Klatovech, Přírodovědeckou fakultu UK v Praze – obor matematika a fyzika a hudební vědu na Filozofické fakultě UK. Byl pedagogem na plzeňských gymnáziích a na katedře fyziky Pedagogické fakulty v Plzni. Specializoval se především na akustiku a hudební akustiku, jeho vědecké práce v tomto oboru zahrnují více než čtyřicet původních studií a vysokoškolských učebnic. Byl zakladatelem hudební historiografie Plzně, psal práce o hudebních osobnostech i hudebně topografické práce. Podílel se také na organizování hudebního života v Plzni, pracoval ve výborech Sdružení pro komorní hudbu, Plzeňského hudebního kruhu, ve Svazu českých skladatelů a koncertních umělců, stal se také předsedou plzeňské pobočky Společnosti Antonína Dvořáka. Napsal několik tisíc hudebních kritik, medailonů a článků do deníků i odborných časopisů, vytvořil několik set tištěných výkladů k symfonickým koncertům a operním premiérám. Byl uznáván jako výborný znalec hudební problematiky Plzně, Plzeňska i celého Západočeského kraje, zpracoval řadu hesel z této oblasti do Československého hudebního slovníku osob a institucí. Je držitelem Ceny města Plzně za rok 1968.\n\n\n\n\n\n"}
{"id": "1283378", "url": "https://cs.wikipedia.org/wiki?curid=1283378", "title": "Jindřich Kohn", "text": "Jindřich Kohn\n\nJindřich Kohn (7. března 1874 Příbram – 12. března 1935, Praha) byl český filosof, židovský aktivista, právník a politik. \n\nNarodil se v Příbrami, v rodině Maxmiliana Kohna a jeho manželky Rosy. Nejprve navštěvoval konfesijní obecnou školu s německým vyučovacím jazykem, později gymnázium v Příbrami. Po absolvování gymnázia nastoupil na právnickou fakultu české university Karlo-Ferdinandovy v Praze, kterou absolvoval v roce 1896. Byl advokátem v Plzni. Po roce 1918 se přestěhoval do Prahy, kde pokračoval v advokátské praxi.\n\nStal se jedním ze zakladatelů Realistické strany, členem Masarykovy české sociologické společnosti a Mezinárodního sociologického institutu v Ženevě, předsedou čs. sekce Panevropské unie. Byl vůdčí postavou českožidovského hnutí.\n\n\n"}
{"id": "1283379", "url": "https://cs.wikipedia.org/wiki?curid=1283379", "title": "Rudolf Svatek", "text": "Rudolf Svatek\n\nRudolf Svatek (17. říjen 1930, Plzeň – 22. listopadu 1973, Plzeň) byl český malíř a grafik.\n\nNarodil se 17. října 1930 v rodině profesionálního hudebníka. Studoval na reálném gymnáziu na Mikulášském náměstí Plzni, kde se také učil kresbu u prof. Mariana Wagnera a malíře Jana Weniga. Vysokoškolská studia na pražské architektuře a Akademii výtvarných umění nedokončil. Nejprve pracoval jako výtvarný redaktor, poté se osamostatnil.\n\nV počátcích tvorby se věnoval portrétní malbě (\"Lichvář, Pavlačová drbna, Lebky\"). Později se stále více zabýval grafickými technikami, pastelem a dekorativní výzdobou interiérů. V grafické tvorbě se inspiroval uměním mexických výtvarných umělců, především grafiky José Guadalupe Posada a Leopolda Méndeze. Tematicky se inspiroval zejména společenskými poměry, zvláště politickými. Ironicky komentoval i lidské charaktery. Jeho satirické kresby často napadaly zaostalost, maloměšťáctví, snobství. Svědčí o tom seriál agitačních linorytů, kde je figurální část doplněna stručným textem – viz ukázky. Často, inspirován revoluční literaturou, vytvářel cykly grafických listů na její téma. Nejznámější je cyklus 13 linoleorytů \"Za život radostný\" na verše Vladimíra Majakovského. Pracoval pro Západočeské nakladatelství jako knižní ilustrátor, vytvářel i grafické úpravy periodik a dalších tiskovin. Zabýval se i tvorbou plakátu.\n\nV další životní etapě se zaměřil na výtvarnou techniku pastelu. Zaujaly ho náměty o postavení člověka v přírodě a společnosti. Z tohoto období je znám výtvarný cyklus \"Dějiny strachu\". V něm vypráví o lidské historii, zabývá vývojovými proměnami lidstva a z nich plynoucí strachy člověka obklopeného přítomností od božích a přírodních sil až po hrůzy moderní doby – viz ukázky. Z realizací pro architekturu vytvořil několik prací, působících svou nekonvenčností. Uvést lze například aradekor v restauraci Bohemia v Plzni nebo skleněnou stěnu interiéru smuteční síně v Přešticích.\n\n\nVýběr z nejdůležitějších ilustrovaných titulů knih:\n\n\n"}
{"id": "1283381", "url": "https://cs.wikipedia.org/wiki?curid=1283381", "title": "Plzeňská madona", "text": "Plzeňská madona\n\nMilostná socha Panny Marie, tzv. Plzeňská Madona je nejcennější a nejznámější památkou katedrály sv. Bartoloměje v Plzni a patří k nejvzácnějším gotickým památkám v Čechách. Je významnou představitelkou českého typu krásných madon vznikajících v 14. století, v době Václava IV.\n\nPřesné datum vzniku sochy není známo, uváděno je období mezi lety 1380–1384, nebo také kolem roku 1390. Vzhledem k tomu, že 12. únor 1384 je zmiňován jako den instalace Plzeňské Madony v katedrále sv. Bartoloměje, je pravděpodobnější datum jejího vzniku mezi lety 1380–1384. Autor je neznámý, nejpravděpodobněji se jedná o tzv. Mistra Krumlovské Madony. Původ sochaře je předmětem diskusí, prokázaná je ale jeho úzká vazba k sochařskému prostředí pražské dvorské huti, blízké rodině Parléřů. Mistr Krumlovské Madony se řadí k předním představitelům krásného slohu a Plzeňská Madona patří k jeho raným dílům.\n\nPolychromovaná opuková socha je vysoká 134 cm. Ztvárněním patří k řadě tzv. krásných madon, jejichž typickým rysem je esovité prohnutí těla, které se stáčí v prostoru. Postava madony působí elegantním a živým dojmem s kombinací realizmu a smyslové tělesnosti, vyjádřené viditelným vtlačením prstů matky do tělíčka dítěte.\n\nDítě (Ježíš) je v souvislosti s dobovým evropským sochařstvím mimořádným sochařským zobrazením dítěte. K jeho realistické, smyslově oživené podobě směřuje sugestivní, melancholický a vážný pohled matky. Obličej Madony vyvolával v měnlivém kostelním osvětlení pocit, že je výrazově proměnlivá, jako by byla živá, jak dokládá také barokní legenda o nemožnosti zachytit její tvář.\n\nPro Plzeňskou madonu je velmi významná technická stránka provedení, která se vyznačuje jemným vypracováním jednotlivých tvarů (vlasy, modelace tváří), jejichž působivost zvyšuje na povrchu zalešťovaná polychromie v bílém a zlatém provedení. Je jedním z nejlépe dochovaných děl krásného slohu, a to i přes nešťastný zásah na konci 20. let 20. století (1929–1930), kdy byla seříznuta původní koruna a nahrazena novou.\n\nNejstarší zprávou, která uvádí umístění sochy v interiéru kostela, je záznam z farářských relací z roku 1676, podle něhož byla socha osazena na \"ozdobném trůnu\" při jižní straně chóru. O osazení krásné madony v katedrále sv. Bartoloměje se zasloužil řád německých rytířů prostřednictvím správce farního kostela, pravděpodobně faráře Mikuláše, který v této funkci působil v letech 1379–1400. V současnosti je socha ústřední postavou hlavního oltáře katedrály.\n\nKult Madony vyvěral z úcty k Panně Marii, jejíž úloha v oblasti teologie i náboženské praxe narůstala po celé 14. století. Plzeňané na tomto místě postupně začali pronášet řadu proseb k Panně Marii o pomoc, o zásah vyšší moci a jejich mariánská úcta rostla. Jedním důsledků bylo, že rostl počet věřících, kteří na počátku 16. století obdarovávali sochu dary, často to býval růženec (páteř), ale také klenoty a šperky, jimiž byla socha krášlena. I později se k ní mnozí obraceli a například v těžké době konce první světové války přišli 20. října 1918 k její soše s prosbami o přímluvu o ukončení epidemie španělské chřipky.\n\nKultická funkce Madony soustředila pozornost lidu na farní kostel.\n\nSocha byla v mnoha variantách napodobována nejen v západních, ale i jižních a středních Čechách od přelomu 14. a 15. století. Ještě v průběhu 15. století ovlivnila řadu pozdně gotických mariánských soch. V souvislosti s novou rekatolizační vlnou po Bílé Hoře byl kult Plzeňské Madony během 17. a 18. století výrazně oživen a podporován. K soše přicházeli poutníci na mariánské svátky a na den sv. Vojtěcha. Její podoba byla šířena v malovaných nebo sochařských replikách, běžně byla reprodukována v grafikách nebo na drobných upomínkových předmětech. Barokní repliku sochy umístil sochař Kristián Widemann z podnětu plzeňské městské rady na vrchol morového sloupu, který stojí na rohu plzeňského náměstí nedaleko vchodu do katedrály sv. Bartoloměje. Replika Plzeňské Madony ozdobila i hrobku rodu Schneiderů na Mikulášském hřbitově v Plzni.\n\nMadona na sebe poutala po celá staletí pozornost návštěvníků a postupně o ní vznikala řada příběhů i pověstí. V nich jsou uváděny četné zázraky Plzeňské Madony, které byly plzeňským spisovatelem a novinářem Jaroslavem Schieblem vypsány z vikariátního plzeňského archivu a vztahují se k rozmezí let 1668 až 1762. Ve většině šlo o vyprošená uzdravení v nemoci, nebo vážném zranění, kterému lékaři nedávali žádnou naději. Pověst o Plzeňské Madoně napsali ve svých sbírkách pověstí i Miloslav Bělohlávek a Vladimír Havlic. V repertoáru plzeňské hudební skupiny Strašlivá podívaná je uváděna píseň s názvem \"Plzeňská Madona\".\n\n6. února 1835 zachvátil katedrálu požár. Socha i s dalším mobiliářem byla vynesena a uschována ve františkánském klášteře. Už 11. února byla slavnostně přenesena zpět.\n\n"}
{"id": "1283382", "url": "https://cs.wikipedia.org/wiki?curid=1283382", "title": "Nové Mohelno", "text": "Nové Mohelno\n\nNové Mohelno (německy Neumugl) je zaniklá osada v Českém lese, v dnešním okrese Cheb. Vesnice se nacházela blízko vrchu Dyleň, 16 km od Mariánských Lázní, velmi blízko hranice Čech s Horní Falcí. Na německé straně hranice se dodnes nachází obec Altmugl, česky dříve Staré Mohelno. Nejbližší vesnicí na české straně bývala Slatina (německy Lohhäuser), která ale již také zanikla. Nejbližším dosud obydleným sídlem na české straně je samota Háj, nejbližší vesnicí pak Vysoká.\n\nStaré Mohelno, nacházející se dnes v Bavorsku, je zmíněno poprvé v roce 1312. Richard Švandrlík odvozuje z názvu sídla jeho pravděpodobně slovanský původ.\n\nNové Mohelno je poprvé zmíněno jako „Neue Mugel“ v letech 1654–1655. Podle berní ruly zde hospodařili čtyři „zahradníci“, tj. chudí chalupníci bez rolí. V Tereziánském katastru z roku 1747 je evidováno deset stavení deseti „zahradníků“. Podle záznamu z roku 1847 mělo Nové Mohelno 24 stavení a celkem 146 obyvatel. V zápise z roku 1895 je uvedeno 24 domů a 107 německých obyvatel.\n\nV roce 1945 byla odlehlá osada v hraničním pásmu vysídlena a během 50. let byla zbořena. V lese v její těsné blízkosti byla poté zřízena rota pohraniční stráže Mohelno, která byla zrušena roku 1978.\n"}
{"id": "1283383", "url": "https://cs.wikipedia.org/wiki?curid=1283383", "title": "Gustav Nosek", "text": "Gustav Nosek\n\nGustav Nosek, \"jiný tvar jména\" Augustin Nosek (15. července 1887 Plzeň – 1. února 1974 Cheb) byl český loutkář, řezbář a loutkoherec.\n\nGustav Nosek se narodil do kulturního prostředí plzeňské řezbářské rodiny Nosků. Od dětství miloval loutkové divadlo. Lásku k němu do rodiny přinesl jeho dědeček František, zručný řezbář, který Gustava učil základům řezbářské zručnosti. Na přání otce Dominika se začal v roce 1901 učit u plzeňského řezbáře Brože. Po vyučení jako tovaryš vandroval do Vídně a Německa. V Augsburgu působil jako loutkoherec v pimprlovém divadle českého spolku Včela. Po návratu do Plzně pracoval v modelárně Škodových závodů.\n\nAž do konce války pobýval v Budapešti, v roce 1919 byl nasazen do bojů proti Maďarům na jižním Slovensku. Po návratu do Plzně pracoval znovu ve firmě Škoda jako modelář. Počátkem 20. let ho pozval ke spolupráci s loutkovým divadlem Feriálních osad jeho přední představitel, Josef Skupa. Nosek tam působil jako řezbář, jevištní mistr a vodič loutek. Vytvářel technologicky nové typy loutek – loutky s novým zavěšením – bez drátu v hlavě. Když divadlo získalo loutkářskou licenci, Nosek opustil místo ve Škodových závodech a stal se jevištním mistrem a profesionálním loutkářem. Jejich spolupráce trvala až do roku 1939, kdy Nosek odešel na odpočinek.\n\nOd roku 1919 využíval divadlo Feriálních osad pro svá představení komickou loutku Spejbla, jejím duchovním otcem byl Josef Skupa a autorem Gustavův strýc Karel Nosek (1850–1933). Pro tuto populární figurku vytvořil Gustav Nosek postavičku aktivního protihráče – Hurvínka, který byl specifický upevněním očí, mohl je obrátit v sloup. Figurka se oficiálně představila divákům přímo při představení 2. května 1926. Za celý svůj život vytvořil Gustav Nosek pro loutkové divadlo Josefa Skupy více než 650 nejrůznějších loutek, např. Kukuřičňáka Duhu, chasníka Kubu nebo Švejka a feldkuráta Katze. V roce 1930 vyřezal loutku Máničky a podle Trnkova návrhu psa Žeryka, kterého také mluvil a vodil.\n\nV roce 1939 z divadla odešel, období války prožil celé v Plzni. V roce 1946 se odstěhoval za synem do Svatavy u Sokolova, kde vybudoval loutkové divadlo se Spejblem a Hurvínkem, které však bylo po roce 1948 komunisty zničeno a Noskovi byla znemožněna další činnost.\n\nV roce 1960 již Gustav Nosek žil v Chebu, kde pomáhal v Městské loutkové scéně tzv. Myšárně, pro kterou opět vyráběl loutky. Mezi ně patřila například hmyzí kapela do hry \"Hurvínek mezi broučky\".\n\nZemřel 1. února 1974 v Chebu.\nV roce 1986 vytvořil sochař Milan Vácha bustu Gustava Noska, která byla odhalena 17. září 1988 v Chebu, Dlouhá ulice 417/5, kde Nosek žil.\n\n"}
{"id": "1283390", "url": "https://cs.wikipedia.org/wiki?curid=1283390", "title": "Peel (přítok Mackenzie)", "text": "Peel (přítok Mackenzie)\n\nPeel je řeka v Kanadě, protékající Severozápadními teritorii a Yukonem. Vytéká z pohoří Ogilvie Mountains, kde vzniká u soutoku řek Ogilvi a Blackstone. Hlavními přítoky řeky Peel jsou řeky Ogilvi, Blackstone, Hart, Wind, Bonnet Plume a Snake. Řeka protéká vesnicí Fort McPherson, kde přes ní vede cesta Dempster Highway (v letním období zde funguje přívoz, zatímco v zimě je doprava vedena přes zamrzlou řeku). Fort McPherson je jedinou vesnicí, kterou řeka Peel protéká. Peel vtéká do řeky Mackenzie.\n"}
{"id": "1283392", "url": "https://cs.wikipedia.org/wiki?curid=1283392", "title": "Engelbert Strauss", "text": "Engelbert Strauss\n\nEngelbert Strauss GmbH & Co. KG se sídlem v Biebergemündu u Frankfurtu nad Mohanem je německý výrobce pracovních oděvů, pracovní obuvi a osobních ochranných prostředků, zásilkový obchod a maloobchod.\n\nV počátcích cestoval August Strauss s oběma svými syny, mezi nimi i s Engelbertem (*1908), po celém Německu. Obchodovali s košťaty a kartáči, které se vyráběly ve Spessartu – v Besen-Kasselu.\n\nPo válce pokračoval kolem roku 1948 Engelbert Strauss v obchodní tradici své rodiny a založil stejnojmenný podnik. Do sortimentu zahrnul výrobky pro bezpečnost práce. Prvními výrobky byly rukavice, které ještě i dnes hrají hlavní roli v sortimentu společnosti.\nV 60. letech byla společnost změněna na zásilkový obchod. S katalogovým zasilatelstvím započal podnik v roce 1973. Sortiment se postupně rozšiřoval o části oděvů a obuv.\nV areálu v Biebergemündu u Frankfurtu nad Mohanem byla v roce 1994 na 40 000 m² postavena nová firma s logistikou, v roce 2000 byla rozšířena a v roce 2005 zdvojnásobena. V roce 2008 byl podnik znovu rozšířen.\n\nV roce 2015 vznikla v místě společnosti v Biebergemündu na ploše přibližně 50 000 m² nová hlavní prodejna společnosti a také podnikový kampus s mnoha kancelářemi a prostory pro školení a další vzdělávání.\nPodnik v roce 2017 staví nové centrum služeb a logistiky. Rozšířena má být zejména nabídka individuálního firemního vybavení s takzvanou CI-Factory ve Schlüchternu.\n\nRodinný podnik dnes společně vede třetí a čtvrtá generace. Engelbertův syn Norbert Strauss se svými dvěma syny Steffenem a Henningem Straussem jsou jednateli firmy. Společnost má 1 200 zaměstnanců.\n\nOd začátku 90. let má společnost své hlavní sídlo v Biebergemündu u Frankfurtu nad Mohanem. V roce 1996 společnost engelbert strauss expandovala a otevřela první dceřinou společnost v Linci/Rakousko. Po založení druhé dceřiné společnosti v Anglii v roce 2002 následovaly další v Nizozemsku, Belgii, Švýcarsku, České republice, Švédsku a v Dánsku.\n\nSpolečnost Engelbert Strauss byla oceněna jako „nejlepší celonárodní zaměstnavatel roku 2017“ v kategorii „oděvy, obuv a sportovní vybavení“ středních podniků v Německu. Navíc firma již podruhé získala ocenění pro „nejoblíbenější rodinný podnik“. V roce 2015 získala společnost německé ocenění za logistiku, v roce 2016 evropské ocenění za logistiku.\n\nHlavním sortimentem jsou pracovní oděvy, reflexní oděvy, pracovní obuv, rukavice a další osobní ochranné prostředky, průmyslové potřeby, nástroje a kancelářské zboží. Již 30 let nabízí engelbert strauss vlastní úpravu textilu, mimo jiné technikou výšivky, tisku nebo laserovou technikou. Fotoprodukce celého sortimentu a spoty vznikají v Los Angeles.\n\nAktuálně se vyrábí po celém světě ve 27 zemích – jak v Evropě, tak i v Asii a Africe. Velká část výrobků se vyrábí v partnerských závodech v Asii. Některé z tamních výrobních závodů vyrábí jen pro společnost.\n\nSpolečnost má čtyři vlastní specializované obchody, takzvané workwearstores. V roce 2010 vznikl první obchod v Hockenheimu (Baden-Württemberg), v roce 2012 následoval Bergkirchen (Bavorsko), v roce 2014 hlavní prodejna v Biebergemündu (Hesensko) a na podzim roku 2016 další workwearstore v Oberhausenu (Severní Porýní – Vestfálsko).\n\n"}
{"id": "1283393", "url": "https://cs.wikipedia.org/wiki?curid=1283393", "title": "Peel", "text": "Peel\n\nPeel může být:\n\n"}
{"id": "1283454", "url": "https://cs.wikipedia.org/wiki?curid=1283454", "title": "Kaska", "text": "Kaska\n\nPříjmení Kaska má více nositelů:\n\n\n"}
{"id": "1283456", "url": "https://cs.wikipedia.org/wiki?curid=1283456", "title": "International School of Brno", "text": "International School of Brno\n\nInternational School of Brno (ISB, česky Mezinárodní škola v Brně) je soukromá, anglicky mluvící, nezisková mezinárodní škola v Brně-Vinohradech. Navštěvují ji především děti cizinců a provozuje ji stejnojmenná obecně prospěšná společnost.\n\nByla založena v roce 2008 a je jedinou mezinárodní školou v Brně. ISB zajišťuje mateřské, základní a středoškolské vzdělání.\n\nISB je v procesu zapojení se do dvouletého programu International Baccalaureate diploma (IB) pro své studenty střední školy, který bude zahájen v září 2017.\n\n\nISB je rozdělena do čtyř částí: mateřská škola, základní škola a střední škola.\n\nŠkola má 134 studentů z 29 různých zemí a zaměstnává učitele 12 národností.\n\nMezinárodní Anglická školka je pro děti ve věku 3 a 4 let. Vzdělávací program připravuje děti na Cambridge International Primary program.\n\nStudenti ročníků 1-6 jsou součástí Cambridge International Primary Curriculum a ročníky 7-9 jsou součástí Cambridge International Secondary 1 Curriculum.\n\nRočníky 10-13 jsou třídy střední školy. Studenti ročníků 10 a 11 se připravují na zkoušky Cambridge IGCSE, které se píšou na konci 11. ročníku. Studenti v ročníku 12-13 budou pracovat na dosažení svého IB diplomu.\n\n"}
{"id": "1283458", "url": "https://cs.wikipedia.org/wiki?curid=1283458", "title": "Herbst", "text": "Herbst\n\nPříjmení Herbst, přechýleně Herbstová, nosí více osobností:\n\n"}
{"id": "1283459", "url": "https://cs.wikipedia.org/wiki?curid=1283459", "title": "Deurne", "text": "Deurne\n\nDeurne je čtvrť Antverp v belgickém Vlámském regionu. Nachází se východně od centra města na jeho okraji. Na západě postupně od severu hraničí s městskými částmi Merksem, Antverpy, Borgerhout a Berchem. Na východě postupně od severu hraničí s obcemi Schoten, Wijnegem, Wommelgem, Borsbeek a Mortsel. V roce 2006 měla 69 408 obyvatel.\n\nVe středověku tvořilo Deurne samostatnou obec, která byla vlastněna biskupem z Lutychu a pány z Rijenu. Po roce 1880 se stalo předměstím Antverp. V roce 1983 samostatná obec zanikla a stala se čtvrtí Antverp.\n\nPůsobí zde klub ledního hokeje Phantoms Deurne.\n"}
{"id": "1283462", "url": "https://cs.wikipedia.org/wiki?curid=1283462", "title": "Pomník Hanse Kudlicha", "text": "Pomník Hanse Kudlicha\n\nPamátník zrušení roboty na Nové Vsi je pomník, připomínající zrušení roboty v Rakouském císařství v roce 1848. Byl postaven v roce 1888, tedy ke 40. výročí této významné události. Jde o největší pomník připomínající tuto událost v severních Čechách. O jeho významnosti svědčí i to, že na stavbu byly použity kameny, jež darovaly takřka všechny obce tehdejších okresů Duchcov, Bílina a Teplice. Stojí na vrchu Jalovčiny (dnes místo známo jako Ve chvojkách) ve výšce 383 m n. m. poblíž Nové Vsi.\n\nJedná se o hold slavnému poslanci říšského sněmu Hansi Kudlichovi, který roku 1848 podal úspěšný návrh na zrušení roboty (ta byla zrušena 8. září 1848). Stavbu pomníku si vymohli obyvatelé okresů Bíliny, Duchcova a Teplic, kterým měl zrušení roboty připomínat. \n\nJak je níže zmíněno, na kamenech jsou nápisy psány německy, ale na pomníku samotném jsou nápisy na pamětních deskách psány dvojjazyčně – česky a německy, dnes už jsou však velmi špatně čitelné.\n\nStavební a zednické práce provedl Heinrich Siegmund, práce sochařské a kamenické Anton Bauer a F. Kahlert. Slavnost spolu s odhalením pomníku se uskutečnila ve dnech 7. – 8. září 1888, kam přijel i Hans Kudlich. Při slavnosti se uspořádal i průvod 25 000 lidí, v jehož středu šel sám Kudlich. Po jeho boku šel teplický starosta Karl Stöhr a šanovský starosta Franz Waage. \n\nHans Kudlich byl v Teplicích slavnostně uvítán na hlavním nádraží, kam přijel z Karlových Varů 7. září v 16:00. Nespočetné množství lidí, jež se sešlo před nádražím, vytvořilo po celé Nádražní třídě špalír. Uprostřed nich jel Kudlich ve voze spolu se svým synem a Adolfem Siegmundem, toho času poslancem Říšského sněmu, později starostou města Teplice. O tři hodiny později, v 19 hodin, se Kudlich vydal na vrch Doubravku. V okolních obcích odpalovali ohňostroje, rakety; na okolních kopcích hořely ohně.\n\n8. září se lidé z teplického, bílinského a duchcovského okresu sešli na teplickém Tržním náměstí zhruba kolem poledne. Odtud šel výše zmíněný průvod, čítající pětadvacet tisíc lidí, až na vrch Jalovčiny. Zde řečnil Hans Kudlich a Emanuel Milner, konala se slavnost a byl odhalen pomník.\n\nPo 99 letech, tedy v roce 1987, bylo rozhodnuto, že bude pomník odstraněn a blízko něj bude vystavěn vodojem – pomník totiž nebyl chráněn jako kulturní památka, proto měl vodojemu ustoupit. To se ovšem mnoha lidem nelíbilo, tudíž bylo rozhodnuto, že se pomník postaví na jiném místě. 8. července 1987 došlo k demontáži pomníku, jeho části byly uloženy do ohrady asi 100 metrů východněji, kde zůstal ležet do rozhodnutí o jeho obnově. K záchraně bylo nutno vyřídit zařazení pomníku mezi chráněné kulturní památky, o což se zasloužil zejména odbor kultury ONV Teplice. V roce 1988 byl pomník zapsán do seznamu kulturních památek jako pomník zrušení nevolnictví pod č. 5-5252,čímž byla zachráněna jeho existence. \n\nVodojem byl postaven roku 1989, ale pomník stále ležel v ohradě. V roce 1990 se opět objevily články o pomníku a průtazích s jeho znovupostavením v regionálním tisku. O problému se 17. října jednalo na zasedání Městské rady. Bylo nutno přimět investora stavby vodojemu, kterým byla firma Severočeské vodovody a kanalizace, k obnovení pomníku. Cena za obnovu pomníku, jež činila cca 200 000 Kčs, byla proti nákladům na vodojem (69 mil. Kčs) zanedbatelná částka. V srpnu 1991 byla provedena montáž vlastního pomníku, stavba terasy, schodů a úpravy okolí. Pomník byl dokončen v polovině září 1992 usazením pamětních kamenů kolem obelisku pomníku. Dne 23. října téhož byly na pomník usazeny čtyři pamětní desky.\nSpodní, do výšky čtyřmetrová, část má uprostřed čtvercový zděný podstavec obklopený kameny. 5,7 m vysoký obelisk ve svrchní části, jehož průměr je od 1,2 m dole až 0,5 m nahoře, má objem 4,2m a hmotnost přibližně 10 tun.\n\nNa obelisku jsou ze stran připevněny desky nesoucí níže uvedené nápisy, tehdy ovšem jen německy.\n\nKameny jsou na pomníku uspořádány ve dvou etážích s teráskou, na druhém patře je umístěn pomník, čímž pomník celkově působí oproti původnímu mohutnějším dojmem. Výška od paty v terénu je 11 metrů, průměr základny je 13 metrů.\n\nPomník je členěn do tří částí. Spodní jest násypné těleso, jež se kuželovitě zužuje, slouží k uložení pamětních kamenů. Dělí se na dva stupně, jeho celková výška je cca tři metry. Uprostřed horní plošinky je umístěn betonový dřík o rozměrech 1,5 x 1,5 m, a výšce dvou metrů. Na něm se tyčí vlastní pískovcový pomník, jenž jest šest metrů vysoký.\n\nObce, které na stavbu pomníku přispěly, přivezly kameny, na kterých byl vyryt jejich německý název. Původně bylo kamenů okolo 150, ovšem doložena byla existence jen 136, dochovalo se však jen 109 – 114 z nich.\n"}
{"id": "1283469", "url": "https://cs.wikipedia.org/wiki?curid=1283469", "title": "Martin Dolenský", "text": "Martin Dolenský\n\nMartin Dolenský (24. března 1970 Praha – 6. dubna 2017 Hořesedly) byl český režisér, herec a scenárista.\n\nNarodil se v Praze a byl absolventem hrané režie na FAMU.\n\nZemřel 6. dubna 2017 při těžké autonehodě. K té došlo na silnici z obce Hořesedly směrem na Karlovy Vary.\n\nNa svůj celovečerní debut čekal sedm let. Jeho prvním režijním počinem uvedeným v kinech byla komedie \"Chyťte doktora,\" (2007) následoval snímek \"Můj vysvlečenej deník\" (2012). Dolenský spolupracoval s Českou televizí (ČT), pro niž natočil seriály \"Vyprávěj\" (2009) nebo \"Nevinné lži\". Mimo jiné je autorem dokumentů \"Ztracený hlas, Paní Olga\" nebo \"Dlouhý půst Marty Kubišové\".\n\n"}
{"id": "1283472", "url": "https://cs.wikipedia.org/wiki?curid=1283472", "title": "Overwatch", "text": "Overwatch\n\nOverwatch je týmová videohra vydaná společností Blizzard Entertainment. Byla celosvětově vydána v květnu 2016 pro Microsoft Windows, PlayStation 4 a Xbox One, v roce 2019 i pro Nintendo Switch.\n\n\"Overwatch\" je střílečka z pohledu první osoby. Většina herních módů ve hře se hraje ve dvou týmech, každý po šesti hráčích. Najdou se ale i výjimky. Hra nabízí několik unikátních hrdinů, momentálně je jich 31, stále ale přibývají noví. Hrdinové se dělí do 3 rolí :\n\nDamage ( Útočníci ) - Hlavním úkolem Damagerů je způsobit co největší poškození nepřátelům, nebo je dokonce i zabít. Jejich výhody jsou silné útoky a schopnosti. Nevýhodou je to, že většinou mají málo životů, tudíž si musí dávat pozor.\n\nTank - Tankové jsou postavy s velkým počtem životů. Jejich úkolem je bránit slabší členy týmu.\n\nSupport ( Podpora ) - Podpůrní hrdinové mají za úkol pomáhat ostatním členům týmu. Někteří umějí léčit, zrychlovat spojence nebo jim zvyšovat poškození.\n\nKaždá postava je unikátní a má svoje schopnosti. Všechny postavy mají svůj Basic Attack což je jejich hlavní útok, který můžou neomezeně používat. Některé útoky potřebují náboje a po jejich vyčerpání musí určitou dobu zbraň přebíjet. Basic Attacky se používají Levým Tlačítkem Myši. Dále mají postavy Aktivní schopnosti. Každá postava jich má několik. Jsou na tlačítkách Pravé Tlačítko Myši, E a Levý Shift. Výjimečně na F a Ctrl. Schopnosti využívají tzv. Cooldown.\n\n3v3 - V tomto módu se hraje 3 proti 3 hráčům a nejsou zde lékárničky. Hraje se do tří.\n\n- Když za nějakou postavu vyhrajete, už za ni hrát nemůžete vy a nikdo z vašeho týmu také ne.\n\n6v6 - podobný mód jako 3v3 jenom zde v každém týmu hraje šest hráčů.\n\n1v1 - Hraje se 1 proti 1 s tím, že postavy se vybírají náhodně a nejsou zde lékárničky. Abyste vyhráli, musíte vyhrát pětkrát.\n\n- A nově zde máte na výběr ze tří náhodných postav.\n\nCapture the Flag - Hraje se na pár vybraných mapách, kde cílem je přinést vlajku nepřítele ke své vlajce. Jestliže ji přinesete třikrát, vyhráli jste, ale přitom musíte bránit svoji vlajku.\n\nNo limits - V tomto módu nejsou žádné limity, tím pádem můžete vybrat víc než jednu postavu dvakrát a jinak se nic nemění.\n\nMystery heroes - Postavy jsou vybrané náhodně a po každé smrti vám bude přidělena nová postava pokud se ale zabijete sami máte pořád stejnou postavu.\n\nKaždá z postav spadá do jedné ze tří kategorií: poškozující, tank a podpora.\n\nSoučasně se ve hře Overwatch nachází 30 postav. Nejnovější postavou je Sigma.\n\n"}
{"id": "1283475", "url": "https://cs.wikipedia.org/wiki?curid=1283475", "title": "Ängelholm", "text": "Ängelholm\n\nÄngelholm je švédské město, které leží na jihovýchodě mořského průlivu Kattegat v zátoce Skälderviken. K 31. prosinci 2012 mělo město 39 612 obyvatel.\n\nStatus města obdržel v roce 1516 od krále Kristiána II. Dánského. Po následující dvě století zůstal malým městem. V roce 1658 spolu se zbytkem Skåne v rámci roskildského míru změnil stát, do kterého patřil, z Dánska na Švédsko. V 19. století město rostlo díky industrializaci. V roce 1912 se v souvislosti se změnou švédského pravopisu změnil zápis názvu města z \"Engelholm\" na \"Ängelholm\".\n\n"}
{"id": "1283482", "url": "https://cs.wikipedia.org/wiki?curid=1283482", "title": "Tyringe", "text": "Tyringe\n\nTyringe je švédské sídlo, které leží ve vnitrozemí kraje Skåne. K 31. prosinci 2010 mělo město 4658 obyvatel.\n\nPoprvé je zmíněno v roce 1530. V roce 1658 spolu se zbytkem Skåne v rámci roskildského míru změnil stát, do kterého patřil, z Dánska na Švédsko. V roce 1875 začal růst města v souvislosti s napojením na železnici Hässleholm – Helsingborg. Ve 20. století se stalo známým díky lázním.\n\n"}
{"id": "1283484", "url": "https://cs.wikipedia.org/wiki?curid=1283484", "title": "Ben Granfelt", "text": "Ben Granfelt\n\nBen Granfelt (* 16. června 1963) je finský kytarista z Helsinek známý z působení ve skupinách Leningrad Cowboys, Wishbone Ash, Gringos Locos, Guitar Slingers a jeho vlastní skupiny Ben Granfelt Band.\n\nGranfeltova současná skupina Ben Granfelt Band byla založena v roce 1993 a od té doby vystupuje v klubech a na festivalech ve Finsku, Velké Británii, Německu, Spojených státech, Rakousku, Švýcarsku a Spojených arabských emirátech, kde se objevili v Abu Dhabi a Dubaji na jazzových festivalech. Poslední album skupiny Ben Granfelt Band, Kaleidoscope bylo vydáno ve Finsku 4. února 2009 a ve zbytku Evropy později na jaře téhož roku.\n\nSkupina Ben Granfelt Band začala pracovat na jejich jedenáctém albu v únoru 2010, ale rodina jej v červnu 2010 donutila přerušit práci jak na albu, tak i se skupinou. Dříve než se tak stalo, byl požádán zpěvákem finské rock'n'rollové skupiny Los Bastardos Finlandeses Bryn Jonesem, aby se k nim připojil. Netrvalo dlouho a Granfelt se k Los Bastardos Finlandeses připojil na plný úvazek a podílel se na skládání písní pro jejich další album.\n\nGranfelt dosáhl nidan (二段:にだん), černou pásku druhého stupně v karate a černou pásku v brazilském Jiu-Jitsu.\n\nKytary\n\n\n\n\n\n\n\n\n"}
{"id": "1283491", "url": "https://cs.wikipedia.org/wiki?curid=1283491", "title": "Asociace Grémium Alarm", "text": "Asociace Grémium Alarm\n\nAsociace technických bezpečnostních služeb Grémium Alarm, z. s. (AGA), která na českém trhu působí od roku 1992, je reprezentativní profesní sdružení firem a subjektů vyvíjejících podnikatelskou, pracovní nebo jinou činnost v oblasti technických služeb a zařízení sloužících k ochraně osob a majetku. V oboru zabezpečení majetku, osob a informací je garantem odbornosti i profesní etiky. Jedná se o autorizované živnostenské společenstvo Hospodářské komory ČR a je zároveň členem evropské asociace Euralarm. V současnosti sdružuje více než 130 členských organizací, jejichž zájmy prosazuje směrem ke státní správě, investorům a dalším stakeholderům v oblasti bezpečnosti. Stejně tak tvoří oborová pravidla a směrnice technických specifikací nebo se na jejich přípravě podílí a věnuje se i činnosti odborného poradenství a odborného vzdělávání.\n\nV čele asociace stál v roce 2017 Ing. Václav Nepraš, prezident společnosti Asociace Grémium Alarm, z. s., který byl do této funkce v dubnu 2016 zvolen již popáté. Současně je členem představenstva Hospodářské komory ČR a od roku 2010 předsedou sektorové rady (expertního týmu) pro bezpečnost a ochranu osob a majetku. Od roku 2014 je i předsedou bezpečnostní sekce Hospodářské komory ČR.\n\nViceprezidenty Asociace Grémium Alarm, z. s., byli v roce 2017: Ing. Milan Ceeh, Václav Levíček a Ing. Petr Mlejnek. Tajemnicí asociace byla Veronika Fáberová.\n\nVznik a následný vývoj oboru komerčních bezpečnostních služeb po listopadu 1989 vyvolal v tehdejším Československu potřebu vytvořit organizaci, která bude obor technických služeb posouvat na profesní úrovni i žebříčku prestiže. Z iniciativy řady lidi z oboru tak došlo k několika schůzkám a po téměř ročním jednání byla založena první profesní organizace Grémium Alarm ČSFR – občanského sdružení pro ochranu majetku a osob. Současně došlo ke zpracování stanov, které 6. května 1992 schválilo federální ministerstvo vnitra. O několik týdnů později vznikla další organizace v oboru – Cech zřizovatelů bezpečnostních systémů.\n\nSouběžná existence dvou organizací však nikomu neprospívala. Státní orgány nebyly ochotné jednat o stejné problematice s několika organizacemi, jejichž postoje ke stejným otázkám a problémům byly navíc odlišné. Tento problém si uvědomovali i sami jejich představitelé, a proto začali intenzivně jednat o sloučení obou sdružení. Následkem toho došlo ke vzniku nové, silné odborné organizace Asociace bezpečnostních služeb Grémium Alarm, která se stala partnerem pro Ministerstvo vnitra ČR, Českou pojišťovnu, výbory Parlamentu ČR a mnoho dalších státních institucí.\n\nOd roku 2002 je asociace aktivním členem organizace Euralarm, která sdružuje jednotlivé národní asociace ze zemí Evropské unie a nadnárodní koncerny. Další aktivity vyvíjí činností v mezinárodní normalizační organizaci CENELEC. AGA tak má rozhodující vliv na zavádění evropských norem i technických specifikací do soustavy českých technických norem a zároveň je spoluautorem technických národních specifikací.\n\nZa dobu svého působení na českém trhu se sdružení stalo významným partnerem Hospodářské asociace ČR – autorizovaným živnostenským společenstvem pro technické služby k ochraně majetku a osob. Stejně tak se stalo i partnerem Úřadu pro technickou normalizaci, metrologii a státní zkušebnictví a odborným gestorem největších mezinárodních veletrhů v České republice v oboru.\n\n\nAGA na základě dobrovolnosti sdružuje subjekty vyvíjející podnikatelskou, pracovní nebo jinou obdobnou činnost v oblasti ochrany osob, majetku a informací, zejména pak se zaměřením na oblast technického zabezpečení ochrany osob, majetku a informací. Zájmem asociace je profilace a zviditelnění kvalitních firem v oblasti bezpečnostního průmyslu.\n\nČlenství v asociaci dnes představuje všeobecně respektovanou záruku vysoké odbornosti a kvality, finanční a ekonomické stability, kvalitního technicko-personálního zázemí a dodržování etických zásad. Členské firmy dbají na vysokou úroveň poskytovaných služeb, kladou důraz na vybudování a spolehlivost dlouhodobých vztahů v konkurenčním prostředí českého trhu. Členství v asociaci přináší firmám řadu členských, finančních i profesně odborných výhod.\n\nAsociace v současnosti sdružuje více než 130 firem.\n"}
{"id": "1283493", "url": "https://cs.wikipedia.org/wiki?curid=1283493", "title": "Pixabay", "text": "Pixabay\n\nPixabay je mezinárodní stránka pro publikování fotek, vektorů, ilustrací a videí ve vysokém rozlišení pod licencí CC0. Byla spuštěna 24. listopadu 2010 a k dubnu 2017 obsahoval 920 000 fotek, vektorů a ilustrací.\nNa Pixabay mohou uživatelé přidávat fotky a videa. Pro nahrání a stahování obrázku v plné velikosti obrázků je povinná registrace (která je zdarma). Nahráním obrázků uživatelé serveru dávají svůj obrázek pod licencí CC0. Díky tomu může kdokoliv obrázek používat, stahovat a upravovat.\n\nDíky tomu, že na server může obrázky přidávat kdokoli, můžou se na serveru objevit i obrázky chráněné autorskými právy. Aby se na serveru neobjevovaly obrázky pod jinou licencí než CC0, hlídají pracovníci Pixabaye.\nKaždý, kdo nahrává soubory na Pixabay, musí splňovat tyto standardy: obrázek musí být ve formátech JPEG, PNG, PSD, AI nebo SVG, všechny obrázky by měly mít velikost minimálně 1920 pixelů na jedné straně a velikost obrázku nesmí přesahovat 40 MB. Samozřejmě obrázek také musí být k něčemu užitečný.\nVidea musí být ve formátu MPEG, MOV a AVI a nesmí přesáhnout velikost 300 MB. Nejmenší velikost musí být 1280×800 pixelů a video by nemělo přesáhnout délku 60 sekund.\n"}
{"id": "1283494", "url": "https://cs.wikipedia.org/wiki?curid=1283494", "title": "Důkaz rozborem případů", "text": "Důkaz rozborem případů\n\nDůkaz rozborem případů neboli dokonalá indukce nebo důkaz hrubou silou je metoda matematického důkazu založená na tom, že dokazované tvrzení se rozpadne na konečný počet dílčích případů a důkaz je podán zvlášť pro každý z těchto dílčích případů. Důkaz tedy sestává ze dvou fází:\n\nPříklad: Dokažme tvrzení \n\nOznačme jako \"n\" přirozené číslo, jehož je \"m\" třetí mocninou. Každé \"n\" je buď a) samo násobkem tří, nebo b) je o jednu vyšší než nějaký přirozený násobek tří, nebo konečně c) je o jednu nižší než nějaký přirozený násobek tří. Tyto tři kategorie odpovídají třem možným zbytkům po dělení přirozeného čísla třemi, tedy 0, 1 a 2, takže pokrývají všechny možnosti. Pro každou z těchto tří kategorií \"n\" zvlášť dokážeme uvedené tvrzení.\nProtože tvrzení platí pro všechny možné tři typy \"n\", z nichž \"m\" mohlo vzniknout umocněním na třetí, musí platit obecně, a tím je dokázáno.\n"}
{"id": "1283502", "url": "https://cs.wikipedia.org/wiki?curid=1283502", "title": "Zoetermeer", "text": "Zoetermeer\n\nZoetermeer je město na západě Nizozemska v provincii Jižní Holandsko v Nizozemsku. Více než 6 % jeho rozlohy tvoří vodní plochy. V roce 2014 mělo 123 784 obyvatel. Je součástí konurbace Haaglanden.\n\nV roce 1950 se jednalo o malou vesnici s 6392 obyvateli. V roce 2013 se stala třetím největším městem v Jižním Holandsku po Rotterdamu a Haagu.\n"}
{"id": "1283507", "url": "https://cs.wikipedia.org/wiki?curid=1283507", "title": "Přímus", "text": "Přímus\n\nPřímus je právní pojem znamenající určitou povinnost:\n\n"}
{"id": "1283513", "url": "https://cs.wikipedia.org/wiki?curid=1283513", "title": "Řízení spotřeby", "text": "Řízení spotřeby\n\nŘízení spotřeby (\"\") je vlastnost některých elektronických zařízení, zvláště fotokopírek, počítačů, grafických procesorů a počítačových periférií jako třeba monitorů a tiskáren, jež v případě nepoužívání vypnou napájení nebo přepnou systém do režimu snížené spotřeby. Ve výpočetní technice je to známo jako PC power management, který je postaven na standardu zvaném ACPI, jež nahradil APM.\n\nŘízení spotřeby je pro počítačové systémy žádáno z mnoha důvodů:\nNižší spotřeba elektrické energie také znamená nižší provozní teplotu, což zvyšuje stabilitu systému, a snižuje dopady na životní prostředí.\nPower management pro mikroprocesory může být pro celý procesor, nebo jen pro specifické komponenty jako jsou cache paměť a hlavní paměť.\nS dynamickým škálováním napětí a dynamickým škálováním frekvence může být sníženo napětí u jader CPU, taktovací frekvence, popřípadě oboje. To zajistí snížení spotřeby energie za cenu snížení výkonu. Občas se využívá u systémů bežících v reálném čase pro optimalizaci kompromisu mezi výkonem a spotřebou energie. Procesory umí také selektivně vypnout určité okruhy.\nArchitektura ARM big.LITTLE od ARM Holding umí migrovat procesy mezi rychlejšími „velkými“ jádry a na spotřebu energie mnohem efektivnějšími „malými“ jádry.\nPři aktivaci spánku () je počítač vypnut, ale je zachováno napájení pamětí RAM. Po zapnutí počítače je obnoven stav procesoru (CPU) a grafického procesoru (GPU), což je velmi rychlé. Při výpadku napájení (nebo úplného vybití baterie) je stav paměti RAM ztracen a systém musí nastartovat znovu od začátku (uživatel může přijít o rozdělanou práci).\n\nKdyž počítačový systém hibernuje, obsah RAM je uložen na disk a systém se vypne (). Jakmile se systém spustí, jsou data z disku načtena zpět do paměti a je obnoven stav počítače do stavu před hibernací. Hibernace systému umožňuje být kompletně vypnut. Hibernace vyžaduje soubor o velikosti instalované RAM, který je uložen na disku a je mu umožněno využívat kapacitu disku, i když systém není v režimu hibernace. Hibernace je standardně povolena ve verzích operačních systémů Microsoft Windows a může být uživatelem zakázána. V systému Linux je možné obsah paměti před uložením na disk komprimovat a tím ušetřit na disku místo (a urychlit pak jeho obnovení).\n\nV hybridním režimu je obsah paměti uložen na disk, ale počítač se nevypne a je uveden jen do spánku (zůstávají napájeny paměti). To umožňuje rychlé probuzení počítače. Při vybití baterií se může počítač rovnou vypnout, protože po zapnutí se obnoví stav z disku. Hybridní režim podporují systémy od Windows 7 (2009), Linux od verze jádra 3.6 (rok 2012).\n\nGrafické procesory se používají spolu s CPU k urychlení výpočtů v různých oblastech. Velký výpočetní výkon získáme za cenu vysoké spotřeby elektrické energie. V praxi se používají dvě řešení tohoto problému: dynamické škálování napětí/dynamické škálování frekvence a clock gating.\n\n \n"}
{"id": "1283531", "url": "https://cs.wikipedia.org/wiki?curid=1283531", "title": "Zátoky", "text": "Zátoky\n\nNázev Zátoky má více vodních toků:\n\n"}
{"id": "1283548", "url": "https://cs.wikipedia.org/wiki?curid=1283548", "title": "389 (číslo)", "text": "389 (číslo)\n\nTři sta osmdesát devět je přirozené číslo, které následuje po čísle tři sta osmdesát osm a předchází číslu tři sta devadesát. Římskými číslicemi se zapisuje CCCLXXXIX.\n\n\nSilnice II/389 je česká silnice II. třídy vedoucí na trase Moravec – Strážek – Žďárec – Dolní Loučky – \n\n\n"}
{"id": "1283549", "url": "https://cs.wikipedia.org/wiki?curid=1283549", "title": "First Look Media", "text": "First Look Media\n\nFirst look Media je novinářská organizace, založená Pierre Omidyarem v říjnu roku 2013.\n\nOrganizace spolupracuje s Glennem Greenwaldem, Jeremy Scahillem a Laurou Poitras. Organizace ohlásila, že plánuje podpořit více novinářských projektů. Mezi tyto projekty patří \"The Intercept\", který byl spuštěný v únoru 2014.\n\nV únoru 2014 byl oznámen druhý projekt, který se zaměřuje na finanční a politickou korupci. Tento projekt s názvem \"Racket\" byl spuštěn v říjnu 2014.\n"}
{"id": "1283556", "url": "https://cs.wikipedia.org/wiki?curid=1283556", "title": "Prezidentské volby ve Finsku 2006", "text": "Prezidentské volby ve Finsku 2006\n\nV tomto roce se potřetí konala volba prezidenta Finské republiky na šestileté funkční období v systému dvoukolové přímé lidové volby.\n\nPrvního kola (15. ledna) se účastnili kandidáti sedmi politických stran a jeden kandidát volebního sdružení tvořeného osobami oprávněnými hlasovat. Výsledky byly následující:\n\n1. Tarja Halonen (sociální demokracie/Levicový svaz), 1 397 030 hlasů, tj. 46,3 %\n\n2. Sauli Niinistö (konzervativci), 725 866 hlasů, tj. 24,1 %\n\n3. Matti Vanhanen (centristé), 561 990 hlasů, tj. 18,6 %\n\n4. Heidi Hautala (Zelení), 105 248 hlasů, tj. 3,5 %\n\n5. Timo Soini (Praví Finové), 103 492 hlasů, tj. 3,4 %\n\n6. Bjarne Kallis (křesťanští demokraté), 61 483 hlasů, tj. 2,0 %\n\n7. Henrik Lax (Švédská lidová strana), 48 703 hlasů, tj. 1,6 %\n\n8. Arto Lahti (volební uskupení), 12 989 hlasů, tj. 0,4 %\n\nCelkem bylo odevzdáno 3 016 801 hlasů čili hlasovalo 73,9 % voličů. V prvním kole nikdo z kandidátů nedosáhl většinového počtu hlasů (50% + 1 hlas z odevzdaných).\n\nDo druhého kola (29. ledna) postoupili první dva kandidáti. Výsledky byly následující:\n\n1. Tarja Halonen, 1 630 980, 51,8 %\n\n2. Sauli Niinistö, 1 518 333, 48,2 %\n\nCelkem bylo odevzdáno 3 149 313 hlasů čili hlasovalo 77,2 % voličů.\n\nPrezidentkou Finské republiky se stala Tarja Halonen(ová).\n\n"}
{"id": "1283562", "url": "https://cs.wikipedia.org/wiki?curid=1283562", "title": "Prezidentské volby ve Finsku 2000", "text": "Prezidentské volby ve Finsku 2000\n\nV tomto roce se podruhé konala volba prezidenta Finské republiky na šestileté funkční období v systému dvoukolové přímé lidové volby.\n\nPrvního kola (16. ledna) se účastnili kandidáti sedmi politických stran. Výsledky byly následující:\n\n1. Tarja Halonen (sociální demokracie), 1 224 063 hlasů, tj. 40,0 %\n\n2. Esko Aho (centristé), 1 051 123 hlasů, tj. 34,4 %\n\n3. Riitta Uosukainen (konzervativci), 391 852 hlasů, tj. 12,8 %\n\n4. Elisabeth Rehn (Švédská lidová strana), 241 739 hlasů, tj. 7,9 %\n\n5. Heidi Hautala (Zelení), 100 731 hlasů, tj. 3,3 %\n\n6. Ilkka Hakalehto (Praví Finové), 31 362 hlasů, tj. 1,0 %\n\n7. Risto Kuisma (Skupina „Oprava“), 16 919 hlasů, tj. 0,6 %\n\nCelkem bylo odevzdáno 3 057 789 hlasů čili hlasovalo 76,9 % voličů. V prvním kole nikdo z kandidátů nedosáhl většinového počtu hlasů (50% + 1 hlas z odevzdaných).\n\nDo druhého kola (6. února) postoupili první dva kandidáti. Výsledky byly následující:\n\n1. Tarja Halonen, 1 644 532, 51,6 %\n\n2. Esko Aho, 1 540 803, 48,4 %\n\nCelkem bylo odevzdáno 3 185 335 hlasů čili hlasovalo 80,2 % voličů.\n\nPrezidentkou Finské republiky se stala Tarja Halonen(ová).\n\nZdroj:\nhttps://web.archive.org/web/20151124033325/http://www.presidentti.fi/netcomm/ImgLib/9/180/vaalitilastot.pdf\n"}
{"id": "1283567", "url": "https://cs.wikipedia.org/wiki?curid=1283567", "title": "Jean-Antoine Chaptal", "text": "Jean-Antoine Chaptal\n\nJean-Antoine Chaptal, hrabě Chanteloup (5. června 1756 Nojaret – 30. června 1832 Paříž) byl francouzský chemik a politik. Patří mezi sedmdesát dva francouzských vědců, jejichž jména jsou napsána na Eiffelově věži.\n\nVystudoval Montpellierskou univerzitu, na níž od roku 1780 přednášel, díky věnu své ženy, dcery obchodníka s textilem, si zařídil v montpellierské čtvrti La Paille továrnu na výrobu chemikálií. \n\nZapojil se do Velké francouzské revoluce na straně girondistů, v době jakobínského teroru byl uvězněn a těsně unikl popravě, zachránila ho jeho schopnost vyrábět střelný prach, nepostradatelná pro každý režim. Roku 1798 byl zvolen členem Francouzského institutu. Poté, co byl z pozice ministra vnitra odvolán Pierre-Simon Laplace, navrhl konzul Jean-Jacques-Régis de Cambacérès Napoleonovi, aby jeho nástupcem jmenoval Chaptala, s nímž se znal z Montpellieru. Chaptal byl ve vládě v letech 1800–1804, přijal řadu opatření pro hospodářské povznesení země, zavedl rozsáhlé investice do zdravotnictví a školství, založil centrální statistický úřad. Vydal dekret o zřízení národního muzea v paláci Louvre, byl také zakladatelem a prvním předsedou Société d'encouragement pour l'industrie nationale. \n\nPo odchodu z vlády byl senátorem, roku 1808 obdržel titul hraběte z Château de Chanteloup. Zasedal rovněž ve vládě stodenního císařství, jako uznávaný odborník na průmysl a zemědělství zůstal v čele Společnosti i v době restaurace Bourbonů a byl pověřen organizováním úspěšných hospodářských výstav v Paříži v letech 1819, 1823 a 1827. \nRoku 1790 navrhl pro dusík název \"nitrogéne\" (ledkotvorný), který se v řadě jazyků ujal. Ve spise \"L'Art de faire, gouverner et de perfectionner le vin\" (1801) propagoval vylepšování chuti vín přidáním cukru do kvasícího moštu. Tato metoda byla známá už dříve, ale díky cenové dostupnosti řepného cukru se masově rozšířila a později získala název chaptalizace. \n\nÉtienne Pierre Ventenat po něm pojmenoval rod hvězdnicovitých rostlin \"Chaptalia\".\n\nJeho syn Jean-Baptiste Marie Chaptal de Chanteloup byl úspěšným průmyslníkem.\n\n"}
{"id": "1283568", "url": "https://cs.wikipedia.org/wiki?curid=1283568", "title": "Hayato Okamura", "text": "Hayato Okamura\n\nHayato Okamura (* 28. listopadu 1966 Praha, pokřtěný jako \"Josef\") je česko-japonský tlumočník, starší bratr politika Tomia Okamury a architekta Osamu Okamury.\n\nNarodil se v Praze české matce Heleně Okamurové roz. Holíkové a japonskému otci Matsuovi Okamurovi. Pár měsíců poté se s matkou přestěhoval do Tokia, do Prahy se spolu se sourozenci a matkou vrátil v roce 1976. V Česku vystudoval teologii a religionistiku na Univerzitě Karlově.\n\nŽiví se jako tlumočník japonštiny a průvodce japonských turistů. Jeho manželka je Rakušanka s česko-ukrajinsko-ruskými kořeny Ludmila Okamurová. Společně mají pět dětí.\n\nOsobně se angažoval v pomoci křesťanským uprchlíkům z Iráku. Zapojil se také do iniciativy Kroměřížská výzva hledající vhodného kandidáta na prezidenta. V roce 2015 vstoupil do KDU-ČSL, za kterou kandidoval v Praze v podzimních sněmovních volbách 2017 se ziskem 5 053 preferenčních hlasů, avšak mandát poslance nezískal.\n\nVe volbách do Senátu PČR v roce 2018 kandidoval za KDU-ČSL v obvodu č. 23 – Praha 8. V polovině července 2018 se však objevily zprávy o tom, že se s ním chce KDU-ČSL domluvit, aby kandidoval v obvodu č. 26 – Praha 2, kde lidovci žádného kandidáta ještě nemají. Ze strany KDU-ČSL byla důvodem možná podpora jiného kandidáta na Praze 8, a sice lékaře Pavla Dungla (za TOP 09). Nakonec však zůstal kandidátem KDU-ČSL v obvodu č. 23 – Praha 8, podpořili jej také Zelení. Se ziskem 11,74 % hlasů skončil na 5. místě.\n\nVe volbách do Evropského parlamentu v květnu 2019 kandidoval na 10. místě kandidátky KDU-ČSL, ale nebyl zvolen.\n\n"}
{"id": "1283573", "url": "https://cs.wikipedia.org/wiki?curid=1283573", "title": "Seznam dílů seriálu Křižovatka smrti", "text": "Seznam dílů seriálu Křižovatka smrti\n\nToto je \"'seznam dílů seriálu \"Křižovatka smrti\".\n\n<onlyinclude>\n</onlyinclude>\n\n"}
{"id": "1283577", "url": "https://cs.wikipedia.org/wiki?curid=1283577", "title": "Frýdek (rozcestník)", "text": "Frýdek (rozcestník)\n\nFrýdek je slezské historické město, dnes část Frýdku-Místku.\n\nNostitelé příjmení Frýdek:\n"}
{"id": "1283579", "url": "https://cs.wikipedia.org/wiki?curid=1283579", "title": "Prezidentské volby ve Finsku 1994", "text": "Prezidentské volby ve Finsku 1994\n\nV roce 1994 se poprvé konala volba prezidenta Finské republiky na šestileté funkční období v systému dvoukolové přímé lidové volby. Prezidentem se stal Martti Ahtisaari.\n\nPrvního kola (16. ledna) se účastnili kandidáti sedmi politických stran a čtyřech kandidátů nominovaných sdruženími voličů. Výsledky byly následující:\n\n1. Martti Ahtisaari (sociální demokracie), 828 038 hlasů, tj. 25,9 %\n\n2. Elisabeth Rehn(ová) (Švédská lidová strana), 702 211 hlasů, tj. 22,0 %\n\n3. Paavo Väyrynen (centristé), 623 415 hlasů, tj. 19,5 %\n\n4. Raimo Ilaskivi (konzervativci), 485 035 hlasů, tj. 15,2 %\n\n5. Keijo Korhonen (sdružení voličů), 186 936 hlasů, tj. 5,8 %\n\n6. Claes Andersson (Levicová strana), 122 820 hlasů, tj. 3,8 %\n\n7. Pertti Virtanen (sdružení voličů), 95 650 hlasů, tj. 3,0 %\n\n8. Eeva Kuuskoski(ová) (sdružení voličů), 82 453 hlasů, tj. 2,6 %\n\n9. Toimi Kankaanniemi (křesťanští demokraté), 31 453 hlasů, tj. 1,0 %\n\n10. Sulo Aittoniemi (Strana finského venkova), 30 622 hlasů, tj. 1,0 %\n\n11. Pekka Tiainen (sdružení voličů), 7 320 hlasů, tj. 0,2 %\n\nCelkem bylo odevzdáno 3 195 953 hlasů čili hlasovalo 78,4 % voličů. V prvním kole nikdo z kandidátů nedosáhl většinového počtu hlasů (50 % + 1 hlas z odevzdaných).\n\nDo druhého kola (6. února) postoupili první dva kandidáti. Výsledky byly následující:\n\n1. Martti Ahtisaari, 1 722 313, 53,9 %\n\n2. Elisabeth Rehn(ová), 1 475 856, 46,1 %\n\nCelkem bylo odevzdáno 3 198 169 hlasů čili hlasovalo 78,7 % voličů.\n\n"}
{"id": "1283586", "url": "https://cs.wikipedia.org/wiki?curid=1283586", "title": "Macchi Parasol", "text": "Macchi Parasol\n\nMacchi Parasol byl italský dvoumístný průzkumný hornoplošník vyvinutý společností Società Anonima Nieuport-Macchi. Mezi jeho hlavní úkoly patřilo pozorování a řízení dělostřelecké palby. Celkem bylo postaveno 42 strojů tohoto typu. Typ byl omezeně nasazen v prvních měsících po vstupu Itálie do první světové války, rychle však zastaral a dosloužil při výcviku.\n\nRoku 1912 založená společnost Società Anonima Nieuport-Macchi svou existenci zahájila licenční výrobou školních letounů Nieuport IV, nesoucích označení Nieuport-Macchi Monoplano. Roku 1913 byl zahájen vývoj nového pozorovacího letounu, vycházejícího právě z typu Monoplano. Hlavní změnou byla změna koncepce letounu na hornoplošník, čímž měl pozorovatel získat dobrý výhled. První prototyp využíval trup Nieuportu IV, přičemž v prodlouženém pilotním prostoru přibylo místo pozorovatele, zvětšilo se rozpětí křídla a nosná plocha letounu. Zkoušky prokázaly dobré vlastnosti letounu. Pouze řízení bylo namáhavější a dvoumístná kabina velmi stísněná. Do roku 1914 byla vyvinuta vylepšená sériová podoba letounu s vylepšenou kapotáží motoru, účinnějším chlazením, upravenými vodorovnými ocasními plochami, zvětšenou svislou ocasní plochou a upraveným podvozkem. Sériová výroba probíhala od roku 1914.\n\nJednalo se o dvoumístný jednomotorový vzpěrový hornoplošník. Křídlo bylo neseno na vzpěrách nad trupem. Funkci křidélek nahrazovalo kroucení vnějších částí křídla. Dvoučlennou posádku tvořili pilot a pozorovatel. Rotační sedmiválec Gnome Monosoupape o výkonu 80 k (59 kW) poháněl dvoulistou dřevěnou vrtuli. Letoun měl pevný příďový podvozek. Až během války byl vybaven radiostanicí Rouzet.\n\nV prosinci 1914 na letounu Parasol dosáhl pilot Clemente Maggiora italského národního rekordu dosažením výšky 2700 metrů.\n\nLetouny Macchi Parasol byly bojově nasazeny v první světové válce. Od vstupu země do války v květnu 1915 byly nasazeny jako pozorovací na frontě proti Rakousko-Uhersku. Mimo jiné se účastnily první bitvy na Soči. Pro nasazení v náročném horském prostředí však letoun neměl dostatečné výkony (výkon motoru, stoupavost aj.). Ještě na podzim 1915 byl v první linii nahrazen výkonnějšími typy a dosloužil (s dvojím řízením) při výcviku.\n\n Itálie\n\n\n"}
{"id": "1283593", "url": "https://cs.wikipedia.org/wiki?curid=1283593", "title": "Diapolyekran", "text": "Diapolyekran\n\nDiapolyekran je audiovizuální technologie vyvinutá scénografem Josefem Svobodou. Spočívá v postupném, nebo i současném, promítání fotografických či kinematografických snímků na více ploch. Počet těchto ploch, stejně tak jejich tvar lze v závislosti na umělcově představě měnit. Pro Světovou výstavu 1967, která se konala v kanadském Montréalu, připravil touto technikou Emil Radok představení umělecky popisující stvoření světa, během něhož na 112 krychlí o rozměrech 6 krát 6 centimetrů nechal promítat diapozitivy. Představení se promítalo v Československém výstavním pavilonu. Když pak Radok roku 1968 do Kanady emigroval, pomohla mu zkušenost s tímto dílem v jeho tamních začátcích.\n"}
{"id": "1283596", "url": "https://cs.wikipedia.org/wiki?curid=1283596", "title": "Borový (rozcestník)", "text": "Borový (rozcestník)\n\nBorový nebo Borová může znamenat:\n\n\n"}
{"id": "1283597", "url": "https://cs.wikipedia.org/wiki?curid=1283597", "title": "Z24", "text": "Z24\n\nz24 je nerealizovaný projekt českého zpravodajského televizního kanálu. Provozovat jej měla společnost S&P Broadcasting, kterou vlastní televizní producent Pál Milkovics a podnikatel Vladimír Železný. Televize chtěla konkurovat kanálu ČT24. Spuštění televize, poprvé oznámené na září 2016, bylo několikrát odloženo, ale nikdy k němu nedošlo.\n\nPál Milkovics, generální ředitel kanálů Mňam TV a Mňau TV, oznámil projekt kanálu z24 v červnu 2016. Mělo jít o „objektivní zpravodajství bez politické korektnosti“. Spíše než na kontext a souvislosti měl být kladen důraz na rychlost a razanci zpráv. Část obsahu měla být prostřednictvím sociálních sítí tvořena samotnými diváky. Televize měla začít fungovat v září toho roku, tehdy ještě v rámci společnosti CE media. K tomu ale nedošlo a vlastníkem všech tří televizních kanálů se stala společnost S&P Broadcasting. \n\nV dubnu 2017 oznámil Milkovics spolu s Železným, že televize bude spuštěna v červnu 2017. Provozovat ji měla společnost S&P Broadcasting, kterou vlastní z 85 % Pál Milkovics a z 15 % Vladimír Železný. Kapitál měla společnost získávat z investičních fondů, investoři ale nebyli zveřejněni. Projekt z24 měl vyjít na 100 milionů korun a zaplatit se měl do tří let z prodejů reklamy.\n\nV srpnu 2017 bylo sděleno, že televize do konce roku vysílat nezačne. V té době nebyla známa ani jména redaktorů a novinářů, kteří v televizi měli pracovat. K červenci 2017 televize ještě neměla licenci a chystala se podat žádost k Radě pro rozhlasové a televizní vysílání. Jestli měla být televize šířena kromě on-line, kabelového a satelitního signálu také prostřednictvím celoplošného pozemního vysílání, nebylo k dubnu 2017 jasné. 24. dubna 2017 bylo spouštěno testovací vysílání (tedy ještě bez obsahu) v Praze a v části Středních Čech, a to v rámci regionálního multiplexu 4. K červnu 2017 fungovalo testovací vysílání také pro regionální síť 2 a 17, naopak vysílání v multiplexu 4 skončilo. Za odkládáním spuštění televize stála podle Pála Miklovicse nejistota ohledně budoucnosti regionálních multiplexů. Podle posledních zpráv, z února 2018, se chystalo spuštění televize na polovinu roku 2018.\n\nPodle novinářky Evy Wagner vymezení připravované televize napovídá, že se zařadí k dezinformačním webům typu \"Parlamentní listy\". Znepokojivé je podle ní i nejasné financování televize a její naplánované spuštění na předvolební období. \n\n"}
{"id": "1283598", "url": "https://cs.wikipedia.org/wiki?curid=1283598", "title": "Polyvize", "text": "Polyvize\n\nPolyvize je audiovizuální technologie vyvinutá českým scénografem Josefem Svobodou. Představuje sérii obrazů promítaných na různě tvarované plochy či zrcadla. Pořad vytvořený polyvizí patřil k prvkům, jimiž se Československo prezentovalo ve svém pavilonu na Světové výstavě 1967 v Montréalu.\n\n"}
{"id": "1283599", "url": "https://cs.wikipedia.org/wiki?curid=1283599", "title": "Anky van Grunsvenová", "text": "Anky van Grunsvenová\n\nTheodora Elisabeth Gerarda „Anky“ van Grunsvenová (* 2. ledna 1968 Erp) je nizozemská reprezentantka v jezdectví. Startovala na sedmi olympiádách a jako jediná v historii získala v drezuře tři zlaté olympijské medaile. V roce 1994 byla zvolena nizozemskou sportovkyní roku.\n\nNa olympiádě 1988 startovala na koni Prisco, v letech 1992 až 2000 na koni Bonfire a v letech 2004 až 2012 na koni Salinero. Soutěž v drezuře jednotlivců vyhrála třikrát po sobě v letech 2000, 2004 a 2008, v roce 1996 byla druhá. Jako členka nizozemského týmu získala čtyři stříbrné (1992, 1996, 2000 a 2008) a jednu bronzovou medaili (2012). Vyhrála Světové jezdecké hry 1994 a 2006, mistrovství Evropy v drezuře 1999, 2005 a 2007 v individuální kategorii a 2007 a 2009 v soutěži družstev a devětkrát Světový pohár v drezuře (1995, 1996, 1997, 1999, 2000, 2004, 2005, 2006 a 2008). Kromě drezury reprezentovala Nizozemsko také v reiningu.\n\nV roce 2005 se provdala za svého trenéra Sjefa Janssena, mají dvě děti.\n\nByla kritizována za používání tréninkové metody rollkur, při níž je kůň nucen držet krk reflexivně „v hloubce“, která byla označena za týrání zvířat a Mezinárodní jezdecká federace ji roku 2010 zakázala.\n\n"}
{"id": "1283600", "url": "https://cs.wikipedia.org/wiki?curid=1283600", "title": "USS Porter (DDG-78)", "text": "USS Porter (DDG-78)\n\nUSS \"Porter\" (DDG-78) je americký torpédoborec třídy \"Arleigh Burke\". Je dvacátou osmou postavenou jednotkou své třídy. Postaven byl ve verzi Flight II. Jeho domovskou základnou je španělská Rota.\n\nPostaven byl v letech 1996–1999 loděnicí Ingalls Shipbuilding ve městě Pascagoula ve státě Mississippi. Torpédoborec byl objednán v roce 1994, dne 2. prosince 1996 byla zahájena jeho stavba, hotový trup byl spuštěn na vodu 12. listopadu 1997 a 20. března 1999 byl zařazen do služby.\n\nDne 21. března 2003 se \"Porter\" zapojil do války v Iráku. Vypálil několik střel Tomahawk na cíle v Iráku. Dne 12. srpna 2012 se \"Porter\" v Hormuzském průlivu srazil s panamským tankerem MV \"Otowasan\". Nikdo nebyl zraněn. Torpédoborec utrpěl poškození trupu a nástavby na pravoboku.\n\nDne 7. dubna 2017 spolu s torpédoborcem USS \"Ross\" (DDG-71) vypálil 59 střel s plochou dráhou letu Tomahawk na syrskou leteckou základnu Šajrát v odvetu za chemický útok v Chán Šajchúnu údajně provedený syrskou armádou.\n\n"}
{"id": "1283608", "url": "https://cs.wikipedia.org/wiki?curid=1283608", "title": "Rozdíly mezi dánštinou, norštinou a švédštinou", "text": "Rozdíly mezi dánštinou, norštinou a švédštinou\n\nTento článek popisuje rozdíly mezi dánštinou, norštinou (resp. jejími dvěma psanými standardy) a švédštinou, blízce příbuznými a do jisté míry vzájemně srozumitelnými germánskými jazyky, kterými se hovoří v oblasti Skandinávie.\n\nŠvédština a dánština mají institucionálně daný psaný (spisovný) standard, který se používá při výuce ve škole, na úřadech, v médiích a podobně. V Norsku je jazyková situace složitější. V důsledku historického vývoje existují od 19. století dva rozdílné standardy pro psanou norštinu, které se v současnosti nazývají bokmål (dosl. knižní řeč) a nynorsk (nová norština). Obě spisovné formy jsou rovnocenné a každý se může svobodně rozhodnout, kterou bude používat. Bokmål upřednostňuje většina obyvatel Norska, ačkoliv je více vzdálený běžně mluvenému jazyku. Jeho základem je dánština, která byla do 1814 úředním jazykem v Norsku. Nynorsk je uměle vytvořený psaný standard, který vychází z norských nářečí. Je tedy bližší mluvené norštině, avšak používá ho maximálně 15 % mluvčích.\n\nCo se týká výslovnosti, v Dánsku existuje jeden standard, který se používá například v médiích. Ve švédštině existují 3 uznávané standardy, které vycházejí z výslovnosti nářečí příslušných oblastí: středošvédský (Stockholm a okolí), jihošvédský a finský (finská švédština). V norštině nelze hovořit o „spisovné“ výslovnosti. Bokmål a nynorsk jsou především psané formy jazyka. Není pro ně stanovená „správná“ výslovnost. Pokud se těmito spisovnými jazyky hovoří (například v médiích, ve škole a podobně), je přijatelná jakákoliv výslovnost používaná v nářečí dané oblasti.\n\nMluvčí jednotlivých jazyků obvykle čtou texty psané ostatními skandinávskými jazyky bez větších problémů. Pokud jde o mluvené slovo, Norové a Švédové spolu mohou komunikovat každý svým jazykem bez větších potíží. Ovšem vzhledem k odlišné výslovnosti dánštiny je vzájemné porozumění mluvenému slovu mezi dánštinou na jedné straně a norštinou a švédštinou na straně druhé zpravidla obtížnější.\n\nDánština, norština i švédština se zapisují latinkou s dodatečnými znaky.\n\nDánská a norská abeceda mají tato dodatečná písmena, která se řadí v uvedeném pořadí na jejím konci: Æ æ, Ø ø, Å å.\n\nŠvédská abeceda má tato dodatečná písmena, rovněž řazená na konci: Å å, Ä ä, Ö ö.\n\nŠvédskému <ä> [ɛ/æ] a <ö> [ø/œ] odpovídá v dánštině a norštině <æ> a <ø>. Frekvence využití písmena <æ> je v norštině nižší než v dánštině (resp. ve švédštině frekvence <ä>). V odpovídajících pozicích mívá norština často <e>. Například: menn (nor.) – mænd (dán.) – män (š.) = muži.\n\nZásady pravopisu skandinávských jazyků jsou do značné míry společné. Kromě rozdílných dodatečných písmen (viz výše) jsou hlavní rozdíly následující:\n\n\n\n\n\nDalší pravopisné rozdíly jsou zmíněny v části věnované fonetice a fonologii.\n\nVýslovnost norštiny a švédštiny je podobná. Jejich fonetické a fonologické systémy se velkou měrou shodují. Výslovnost dánštiny prošla odlišným vývojem. Fonetika a fonologie proto vykazuje mnoho rozdílů od norštiny a švédštiny, což ztěžuje vzájemné porozumění v ústním styku.\n\nCharakteristickým rysem výslovnosti norštiny a švédštiny je melodický přízvuk. Slova se vyslovují s dvojí intonací. První intonace se vyznačuje klesavým tónem a je charakteristická pro jednoslabičná a některá dvouslabičná slova. Druhá intonace se používá u většiny dvouslabičných a víceslabičných slov. U těchto slov tón na první slabice obvykle klesá, ale následující slabika se vysloví tónem vyšším. Pravidla pro použití první nebo druhé intonace se regionálně (v norštině i švédštině) liší. Intonace v nečetných případech rozlišuje význam jinak stejně znějících slov.\n\nMelodický přízvuk neexistuje v dánštině a také ve finské švédštině.\n\nZvláštním rysem výslovnosti dánštiny je ráz (stød). V češtině a v řadě dalších jazyků je známý jako tvrdý hlasový začátek, který se používá před samohláskami (na začátku slov nebo ve složeninách). V dánštině se však vyskytuje uvnitř slov po souhláskách i samohláskách. V písmu se nijak neoznačuje. Jeho přítomnost nebo nepřítomnost může rozlišovat významy slov, například:\n\nV norštině a švédštině se ráz tímto způsobem nepoužívá.\n\nInvetář samohlásek v norštině a švédštině je prakticky totožný. Oba jazyky mají 9 samohlásek dlouhých a 8, resp. 9 samohlásek krátkých (u většiny mluvčích není rozdíl ve výslovnosti krátkého /e/ a /ɛ/). V minulosti v nich proběhly změny, které nepostihly pravopis. Psané <o> se často vyslovuje jako [ʊ/uː], jindy však [ɔ/oː]. Tato změna neproběhla důsledně, a proto nelze jednoznačně stanovit pravidla čtení této samohlásky. Pro oba jazyky je charakteristická a zcela specifická výslovnosti psaného <nowiki></nowiki>, u nějž se zadní výslovnost posunula více dopředu. Vyslovované [ɵ/ʉː] je zvláštní zavřená zaokrouhlená samohláska, položená mezi zadním [ʊ/uː] a předním [ʏ/yː]. Ve švédštině se takto vyslovuje psané <nowiki></nowiki> důsledně, v norštině ve většině případů.\n\nV dánštině takové změny neproběhly:\n\nDánština má více stupňů otevřenosti/zavřenosti samohlásek. Vztah mezi písmem a výslovností je méně přímočarý než v norštině a švédštině. Je silná tendence krátké samohlásky vyslovovat otevřeněji než dlouhé. Tato tendence je i v norštině a švédštině, ale rozdíly jsou mnohem méně zřetelné. Například otevřená výslovnost krátkého <nowiki></nowiki> jako [e]: visse [vesə] (dán.) – visse [vɪsːə] (nor.) – vissa [vɪsːa] (šv.) = určití.\n\nVýslovnost psaného <nowiki></nowiki> je zpravidla posunutá dopředu [æ/æː], zatímco v norštině a švédštině je hlavně u dlouhé samohlásky tendence k zadní výslovnosti [ɑː], např. gade [ɡ̊æːðə] (dán.) – gate [gɑːtə] (nor.) – gata [gɑːta] (šv.) = ulice.\n\nVšechny skandinávské jazyky rozlišují krátké a dlouhé samohlásky. Jejich délka má platnost při rozlišování významu slov. Dlouhé samohlásky se však vyskytují pouze v přízvučných slabikách.\n\nV norštině a švédštině existují také dlouhé souhlásky, které se uplatňují v tzv. slabičné rovnováze. Znamená to, že přízvučná slabika v těchto jazycích je vždy dlouhá, přičemž jsou možné pouze kombinace dlouhé samohlásky s následující krátkou souhláskou (nebo žádnou souhláskou) a krátké samohlásky s následující dlouhou samohláskou.\n\nPříklad (švédština): sil [siːl] (síto) × sill [sɪlː] (sleď)\n\nV dánštině takové pravidlo není, avšak zdvojená souhláska nebo skupina souhlásek v písmu stejně jako v norštině a ve švédštině indikují, že předcházející samohláska je krátká.\n\nJednotlivé skandinávské jazyky se mezi sebou rozlišují vyžitím dvojhlásek. Ty se rozdělují na primární, tj. pocházející ze staré severštiny, a sekundární, vzniklé pozdějším vývojem.\n\nV norštině se zachovaly primární dvojhlásky, přičemž v nynorsku jsou častější než v bokmålu.\n\nV dánštině zanikly primární dvojhlásky, ale vyvinuly se četné sekundární s druhým, neslabičným členem [ɪ̯] nebo [ʊ̯]. V písmu jsou těžko rozpoznatelné.\n\nŠvédština (standardní) se popisuje jako jazyk bez dvojhlásek. Primární v ní zanikly a sekundární se nevyvinuly. (To neplatí pro některá nářečí švédštiny. Mohou v nich existovat jak primární, tak i sekundární dvojhlásky.) Dvojhlásky se vyskytují pouze v některých slovech cizího původu (např. Europa, paus).\n\nPříklady:\nDánština, norština i švédština při flexi (skloňování, časování) připojují, i když v omezené míře, koncovky. Tyto koncovky jsou vždy nepřízvučné a obsahují jen krátké samohlásky. Použití samohlásek v těchto koncovkách závisí na míře redukce, která je nejvyšší v dánštině. Ta připouští v koncovkách pouze redukované <e>, vyslovované jako [ə]. Bokmål má v koncovkách nejčastěji redukované <e>, méně často též . Nynorsk častěji využívá , méně často také jiné samohlásky. Švédština má nejnižší míru redukce. Připouští nejvíce samohlásek v koncovkách, přičemž základní samohláskou při flexi je .\n\nPříklady:\nVýčet souhlásek je v dánštině, norštině a švédštině prakticky shodný. Liší se však výslovnost jednotlivých hlásek a v jednotlivých jazycích proběhly různé změny, které ovlivnily současný způsob čtení psaného textu.\n\nVýslovnost <r> se ve skandinávských jazycích variabilní podle regionu. V dánštině je typická zadní výslovnost jako uvulární frikativa [ʁ] („ráčkované“, nekmitavé). V koncových pozicích je výslovnost oslabená na neslabičné [ɐ̯], viz např. stor [sd̥oːˀɐ̯] = velký.\n\nZadní <r> je charakteristické i pro oblasti na jihu Norska a Švédska. Pro většinu norského a švédského jazykového území je však typické alveolární kmitavé [r] nebo jednokmitové [ɾ]. Ve skupinách <rd, rl, rn, rs, rt> splývá <r> s následující souhláskou, která se pak vyslovuje jako retroflexní (se špičkou jazyka obrácenou k tvrdému patru): [ɖ, ɭ, ɳ, ʂ, ʈ]. Toto splývání a retroflexní výslovnost se nevyskytuje v dánštině a v oblastech se zadním <r>, např. størst [sd̥ɶɐ̯sd̥] (dán.) – størst [stœʂːt] (nor.) – störst [stœʂːt] (šv.) = největší.\n\nVe dvojicích okluzivních souhlásek /p – b/, /t – d/ a /k – g/ v germánských jazycích platí, že neznělé /p, t, k/ se ve většině pozic vyslovují a postaspirací (přídechem): [pʰ, tʰ, kʰ], zatímco /b, d, g/ jsou bez aspirace. Přítomnost nebo nepřítomnost aspirace zvyšuje vnímatelný rozdíl v uvedených dvojicích zvuků.\n\nV norštině a švédštině se /b, d, g/ vyslovují zněle: [b, d, g]. V dánštině tyto souhlásky znělost ztrácejí [b̥, d̥, ɡ̊]. Od /p, t, k/ se liší pouze nepřítomností aspirace. Původní /p, t, k/ se zde také často změnily na /b, d, g/, např. købe [kʰøːb̥ə] (dán.) – kjøpe [çøːpə] (nor.) – köpa [ɕøːpa] (šv.) = koupit. Dánské /d/ se navíc po samohláskách vyslovuje [ð]: gade [ɡ̊æːðə].\n\nV norštině a švédštině se /g, k, sk/ před předními samohláskami v přízvučných slabikách změnily na /j, ɕ/ç, ɧ/ʃ/. Toto „měkčení“ se však nepromítlo v pravopisu. V písmu se zachovávají původní souhlásky. V dánštině tato změna nenastala. Příklad: gift: [ɡ̊ifd̥] (dán.) – [jɪfːt] (nor., šv.) = ženatý vdaná.\n\nVe švédštině se dále měkčí <g> v koncových -rg, -lg, např. borg [bɔrːj] = hrad, älg [ɛlːj] = los (zvíře).\n\nSpřežkou <sj> se ve skandinávských jazycích označují souhlásky blízké českému <š>. V dánštině se hláska vyslovuje [ɕ] (asi jako měkké polské <ś>) a je relativně málo frekventovaná. V norštině zní obvykle [ʃ] (jako české <š>) nebo retroflexní [ʂ] (jako polské tvrdé <sz>). Ve švédštině je výslovnost velmi variabilní podle oblasti. Zatímco na severu Švédska a ve Finsku je obvyklá výslovnost jako [ʃ] nebo [ʂ], na jihu je výslovnost blízká českému <ch>, tedy [x]. Popisuje se jako hláska vyslovovaná jako [ʃ] a [x] současně. V mezinárodní fonetické abecedě se používá znak [ɧ].\n\nV norštině a švédštině sj-zvuk vzniká též měkčením historického /sk/ před předními samohláskami (viz výše). Podle etymologie se proto píše <sj, sk, skj>, ve švédštině též <stj, sch> – viz např. psaní dusj (nor.) – dusch (šv.) = sprcha (v dánštině brusebad, případně douche/dusch).\n\nJako <tj> se zapisují souhlásky někdy zjednodušeně v českých učebnicích přepisované jako <č>. V dánštině se vyslovuje [tɕ], tedy asi jako měkké polské <ć>. V tomto jazyce je hláska rovněž relativně málo častá. V norštině a švédštině se obvykle nejedná o afrikátu, ale spíše frikativu. Běžná norská výslovnost připomíná německý ich-laut [ç]. Ve švédštině se obvykle vyslovuje podobně jako [ɕ]. Ve finské švédštině je obvyklá výslovnost [tʃ], tedy jako české <č>.\n\nV norštině a švédštině tj-zvuk nejčastěji vzniká měkčením historického /k/ před předními samohláskami (viz výše). Podle etymologie se proto píše <tj, k, kj>.\n\nMluvnické systémy dánštiny, norštiny i švédštiny jsou si velmi podobné a liší se v jednotlivostech. Všechny vykazují převažující znaky analytických jazyků s omezenými prvky flexe.\n\nVe staré severštině existoval třírodý systém, tj. rod mužský, ženský a střední. Podobně jako například v češtině v tomto systému příslušnost k mluvnickému rodu nemusí vždy odpovídat přirozené povaze pojmenovávané skutečnosti. Nynorsk tento systém zachovává. V dánštině a švédštině však mužský a ženský rod splynuly. Tyto jazyky tedy mají pouze rod společný a střední. V bokmålu je situace komplikovanější. Po vzoru dánštiny má také společný rod (původně tvary mužského rodu). Zároveň je však možné používat i tvary ženského rodu, např. moren min (spol. rod) nebo mora mi (ženský rod) = moje matka (nynorsk: pouze mora mi). Konzervativní uživatelé bokmålu ženské tvary považují za vulgární.\n\nV dánštině, švédštině a bokmålu se u osobních a přivlastňovacích zájmen 3. osoby jednotného čísla ve společném rodě rozlišuje kategorie osoby a neosoby. Zájmena \"han\" (on) a \"hun\" (dán., nor. bkm.) / \"hon\" (šv.; ona) se používají při označení osob, resp. živých bytostí. Na věci a jiné neživé skutečnosti, které náleží ke společnému rodu, odkazuje zájmeno \"den\". V nynorsku se \"den\" jako osobní zájmeno nepoužívá. Zájmena \"han\" a \"ho\" (ona) odkazují na osoby i neosoby podle příslušnosti k mužskému a ženskému rodu.\n\nSkandinávské jazyky mají postpozitivní určitý člen, který se připojuje jako koncovka k podstatnému jménu, např. huset = (ten) dům. Rozdíl existuje, pokud je podstatné jméno rozvito přídavným jménem. V norštině a švédštině nastává dvojí determinace (určení), kdy před přídavným jménem navíc stojí volný určitý člen, který se shoduje s ukazovacím zájmenem. Například:\n\nV dánštině v takovém případě připojený člen odpadá: det store hus.\n\nSkloňování je všech skandinávských jazycích podobné. Liší se především některé koncovky (viz též Samohlásky a flexe). Hlavní rozdíly jsou ukázány v tabulce, která uvádí skloňování základních typů podstatných jmen.\n\nV každém poli tabulky jsou na prvním řádku uvedeny tvary jednotného čísla se členem neurčitým a připojeným členem určitým. Na druhém řádku jsou tvary množného čísla bez členu a s připojeným členem určitým. Tabulka neuvádí tvary genitivu, které se shodně tvoří připojením koncovky -s. Tvary neurčitého členu \"en\" značí v dánštině a švédštině společný rod. Neurčitý člen \"en/ein\" značí v norštině mužský rod. Neurčitý člen \"ei\" označuje v norštině ženský rod. Neurčitý člen \"et/eit/ett\" označuje střední rod.\n\nSkloňování přídavných jmen se v zásadě shoduje. Většina z nich tvoří dva tvary v jednotném čísle: pro společný rod (v norštině mužský a ženský) a pro střední rod. V množném čísle mají oba rody jeden tvar, který je zároveň určitým tvarem, jenž se váže s podstatnými jmény s určitým členem.\n\nV tvarech středního rodu švédština důsledně připojuje koncovku -t (-tt) – s výjimkou nesklonných adjektiv typu \"bra\" (dobrý). V dánštině a ještě častěji v norštině (zejména nynorsku) se k určitým typům adjektiv -t nepřipojuje:\n\nŠvédština v pravopisu zjednodušuje skupinu -dt (ve tvarech středního rodu) na -tt: god/godt (dán., nor.) – god/gott (šv.) = dobrý/dobré.\n\nUrčité a plurálové tvary mají v dánštině a norštině koncovku -e, zatímco ve švédštině -a:\n\nVe švédštině jsou v jednotném čísle možné i starší určité tvary původního mužského rodu s koncovkou -e (jen u osob mužského pohlaví): den gamle/gamla mannen = (ten) starý muž.\n\nV dánštině a švédštině přivlastňovací zájmena obvykle stojí před podstatným jménem, v norštině nejčastěji (v nynorsku vždy) naopak až za ním. Pokud stojí přivlastňovací zájmeno na druhém místě, podstatné jméno přibírá určitý člen: min far – faren min = můj otec.\n\nČasování sloves je v zásadě shodné. Rozdíly jsou především fonologické, tj. liší se hlavně samohlásky v koncovkách (viz výše) – nejčastěji <e> nebo . Hlavní rozdíly jsou dále ilustrovány na příkladech čtyř základních typů sloves (slovesných tříd). První tři příklady jsou slabá slovesa, čtvrtý příklad je silné sloveso.\n\nV nynorsku existuje tzv. rozštěpený infinitiv. To znamená, že mluvčí může vybírat mezi zakončením -e nebo -a. Volba obvykle závisí na rodném dialektu. Silná slovesa v tomto jazyce navíc nepřibírají typické -r v přítomném čase.\n\nV norštině a švédštině se při tvoření perfektních časů (perfektum, plusquamperfektum) používá výhradně pomocné sloveso \"ha\" (mít). Dánština většinou tvoří tyto časy pomocí slovesa \"have\" (mít), ale u některých sloves, která neváží předmět, zejména těch, která vyjadřují pohyb nebo změnu, se používá sloveso \"være\" (být), např. han er død (dán.) – han har dødd (nor. bkm.) – han har døydd/døytt (nnor.) – han har dött (šv.) = zemřel.\n\nZatímco dánština a norština tvoří perfektní časy s použitím příčestí minulého ve tvaru středního rodu, ve švédštině existuje zvláštní tvar nazývaný supinum, který se u silných sloves od příčestí liší zakončením -it.\n\nPříčestí minulé se ve švédštině důsledně skloňuje jako přídavné jméno. Příčestí většiny sloves má zřetelně rozlišené tři tvary (dva v jednotném čísle pro společný a střední rod; jeden pro oba rody v množném čísle, který je zároveň určitým tvarem). Příčestí se musí shodovat s podstatným jménem v rodě a čísle, a to jak v podstavení před jménem (přívlastek), tak i po slovese (jmenný přísudek, opisné tvary trpného rodu):\n\nV dánštině a bokmålu je skloňování příčestí zjednodušené. Od většiny sloves se tvoří pouze určitý a neurčitý tvar, bez rozlišení rodu. U silných sloves mají některá dánská slovesa zachovaný tvar při společný rod s koncovkou -en (jako ve švédštině). Pokud je příčestí v přísudku, neuplatňuje se v obou jazycích mluvnická shoda:\n\nV nynorsku se podobně jako ve švédštině většina příčestí skloňuje, některá však jsou nesklonná (například tvary na -a: elska – viz tabulku). Mluvnická shoda v přísudku je povinná pouze u silných sloves, u slabých sloves se uplatňuje volitelně a u některých se neuplatňuje vůbec.\n\nPříčestí přítomná jsou ve všech skandinávských jazycích nesklonná.\n\nS-tvary sloves, tj. tvary zakončené -s (v nynorsku -st), mají ve všech skandinávských jazycích trojí použití:\n\nDeponentní a reciproční slovesa jsou všem jazykům společná. Rozdílné je však využití s-pasiva. Ve švédštině se tímto způsobem trpný rod vyjadřuje běžně (ačkoliv je s-pasivum formálnější než opisné pasivum). Koncovku -s lze s výjimkou příčestí připojit ke kterémukoliv slovesnému tvaru (včetně supina). V dánštině a norštině je s-pasivum použitelné omezeně. V dánštině a bokmålu se běžněji takto tvoří pouze trpné tvary infinitivu a přítomného času. V nynorsku lze připojit koncovku -st pouze k infinitivu, který následuje modální sloveso, např.: Ingenting kunne gjørast. = Nedalo se nic dělat. Jinak se musí trpný rod vyjadřovat opisem, případně se mu zcela vyhnout.\n\nVelká část slovní zásoby vychází z germánského základu a je všem třem jazykům společná. Odlišná současná podoba slov je dána rozdílným fonologickým vývojem, jak je popsáno výše. U mnohých slov se navíc posunul význam. Například švédské slovo \"äta\" (jíst) vychází ze stejného základu jako anglické \"eat\" nebo německé \"essen\". Avšak současný význam dánského \"æde\" a norského \"ete\" je \"žrát\" (tento význam má i ve švédštině). Ve významu \"jíst\" se v obou jazycích používá sloveso \"spise\", příbuzné s německým \"speisen\" (téhož významu).\n\nSkandinávské jazyky přijaly v minulosti řadu slov z jiných jazyků. Spolu s dalšími evropskými jazyky sdílejí mezinárodní výrazy latinského a řeckého původu. Silný byl vliv dolní němčiny, a to především v oblasti obchodu. V současnosti je silná tendence přejímat slova z angličtiny. V období národního obrození v 19. století se projevil jazykový purismus, zvláště v norštině (především nynorsk), kde byla silná tendence zbavit se dánských prvků a nahradit je prvky norskými (z dialektů).\n\n\n"}
{"id": "1283611", "url": "https://cs.wikipedia.org/wiki?curid=1283611", "title": "Architektura ČSSR", "text": "Architektura ČSSR\n\nArchitektura ČSSR byl odborný časopis vydávaný Svazem architektů ČSSR. Zaměřoval se na stavby, architekty, ale také třeba na výstavy. Mezi přispěvatele do periodika patřil například Karel Prager, Jiří Hrůza či Karel Honzík.\n\n"}
{"id": "1283612", "url": "https://cs.wikipedia.org/wiki?curid=1283612", "title": "VL Tuisku", "text": "VL Tuisku\n\nVL Tuisku (česky: Sněhová vánice) byl finský dvoumístný víceúčelový cvičný letoun vyvinutý společností Valtion lentokonetehdas. Sloužil k základnímu výcviku, pokračovacímu výcviku stíhacích pilotů a dále k výcviku palubních střelců. Sekundárně mohl být využíván k průzkumu a podpoře pozemních jednotek.\n\nVývoj nového víceúčelového cvičného letounu byl objednán roku 1933. První let prvního prototypu Tuisku (evidenční označení TU-149) proběhl 10. ledna 1934. Prototyp měl problémy s třepetáním nosných ploch, což při jednom z letů vedlo k destrukci horní nosné plochy a jeho zřícení. Brzy jej nahradil druhý prototyp Tuisku II (TU-150) s prodlouženou přídí a zesíleným křídlem. Takto vylepšený letoun již měl velmi dobré vlastnosti a letectvo objednalo jeho sériovou výrobu. V letech 1935-1936 bylo dodáno 13 letounů první série (TU-151 až TU-163) a do roku 1937 pak ještě 16 strojů druhé série (TU-164 až 179). Letouny TU-163 a TU-178 přitom byly zaplaceny lidovou sbírkou.\n\nJednalo se o konvenční jednomotorový dvoumístný dvouplošník smíšené konstrukce. Poháněl jej vzduchem chlazený hvězdicový sedmiválec Armstrong Siddeley Lynx IVC o výkonu 215 k (160 kW), který roztáčel dvoulistou dřevěnou vrtuli. Byl vybaven pevným kolovým podvozkem, který bylo možné nahradit lyžemi, nebo plováky (Zkoušky plováků proběhly na letounu TU-159, ve službě ale Tuisku létaly pouze jako pozemní.). Při výcviku byl letoun vybaven dvojím řízením. Při bojovém nasazení byl vyzbrojen pevným synchronizovaným 7,62mm kulometem a druhým pohyblivým 7,62mm kulometem, ovládaným pozorovatelem. Na závěsníky pod trupem bylo možné zavěsit až 92 kg pum.\n\nLetouny Tuisku se ve výcviku osvědčily a byly velmi oblíbené. Bojově byly nasazeny proti SSSR v zimní válce v letech 1939–1940 a v pokračovací válce v letech 1941–1944. Následně se v letech 1944–1945 podílely na vytlačení německé armády z Finska. Bojově byly nasazeny především k průzkumu a jako lehké bombardéry. Po válce se zbylé stroje vrátily k výcviku. Oficiálně byly vyřazeny roku 1948. Poslední dolétaly roku 1950.\n\n\n Finsko\n\nJeden letoun Tuisku (TU-178), pojmenovaný „Sokeri-Sirkku“ se dochoval ve finském leteckém muzeum ve Vantaa.\n\n\n\n"}
{"id": "1283613", "url": "https://cs.wikipedia.org/wiki?curid=1283613", "title": "Kostel svaté Markéty (Zhoř)", "text": "Kostel svaté Markéty (Zhoř)\n\nKostel svaté Markéty se nachází v centru obce Zhoř. Je to farní kostel římskokatolické farnosti Zhoř u Jihlavy. Jde o jednolodní pozdně barokní stavbu s obdélnými přístavky po stranách kněžiště, na západní straně kostela stojí hranolová věž. Kostel je chráněn jako kulturní památka České republiky.\n\nNa místě nynějšího kostela byl již kolem roku 1400 postaven původní románský kostel, již tehdy byl kostel zasvěcen svaté Markétě a stál vprostřed sídla svobodných vladyků. Kostel tehdy neměl věž, pouze bokem stála malá dřevěná zvonice s průchozí bránou na hřbitov, již tehdy na zvonici byly zavěšeny zvony, které zůstaly ve farnosti a nyní jsou používány a památkově chráněny v současném kostele. Původní kostel byl postupně přestavován a integrován do současného kostela. \n\nOd roku 1552 již farnost nebyla obsazována, protože Zhoř získali pánové z Chroustova, kteří byli evangelického vyznání, až po bitvě na Bílé hoře se opět vrátil kostel katolíkům V roce 1765 byl kostel ve Zhoři přestavěn do současné podoby. Postupně byl kostel opravován a rekonstruován. V roce 1968 byla opravena fasáda, v roce 1975 byla opravena podlaha sakristie, v roce 1983 pak také podlaha v presbytáři. Kostel byl také generálně rekonstruován v roce 1998, mimo jiné byly kompletně vyměněny krovy věže a byla do jejích útrob instalována schránka se zprávami pro další generace.\n\nZvony v kostele byly umístěny již kolem 14. století, další zvony byly pořízeny v letech 1802 (umíráček, zasvěcený svatému Floriánovi) , 1848 (zasvěcen svatému Leopoldovi) a 1888. Během první světové války byly tři novější zvony rekvírovány a nahrazeny byly novými až v roce 1927. Stejně tak byly zvony rekvírovány v počátku druhé světové války, nicméně dva nejstarší zvony nebyly na přímluvu a žádost tehdejšího faráře zrekvírovány a mohly tak zůstat v kostele.\n\n\n"}
{"id": "1283616", "url": "https://cs.wikipedia.org/wiki?curid=1283616", "title": "Milada Rádlová", "text": "Milada Rádlová\n\nMilada Rádlová, rozená Háchová (10. ledna 1903 Praha – 19. prosince 1989 tamtéž) byla dcerou třetího československého prezidenta Emila Háchy. V letech 1938–1945 vykonávala funkci první dámy.\n\nMilada Rádlová se narodila 10. ledna 1903 jako jediné dítě manželům Marii a Emilu Háchovým. Její otec Emil Hácha vystudoval práva, v letech 1925–1938 vykonával funkci prvního prezidenta Nejvyššího správního soudu a v letech 1938–1945 byl československým a státním prezidentem. Podle vlastních slov vyrůstala Milada Rádlová ve šťastné a harmonické rodině, která podporovala kulturu. Aktivně se věnovala sportu, vynikala zejména v jízdě na koni a v tenise.\n\nPo maturitě na obchodní akademii pracovala jako bankovní úřednice. Dne 10. prosince 1927 se provdala za Zdeňka Rádla (1896–1952), místotajemníka Nejvyššího správního soudu a zároveň otcova blízkého spolupracovníka. Rok 1938 přinesl v jejím životě několik zásadních změn. Dne 6. února 1938 jí zemřela matka Marie a brzy poté se rozpadlo i její manželství. Hlavním důvodem byla údajně bezdětnost. Milada žila po rozvodu v pražských Střešovicích ve společné domácnosti se svým otcem, kterému vedla domácnost.\n\nPo abdikaci prezidenta Edvarda Beneše hledali českoslovenští političtí představitelé vhodného nástupce. Jedním z oslovených se stal také Emil Hácha, který však kandidaturu zprvu odmítal a navíc plánoval odchod do penze. Dcera Milada jej v tomto podporovala a později prý prohlásila, že kdyby maminka žila, otec by se nikdy prezidentem nestal. Emil Hácha nakonec kandidaturu na prezidentský post přijal a 30. listopadu 1938 jej Národní shromáždění zvolilo prezidentem Česko-Slovenska. Milada Rádlová od této chvíle plnila roli první dámy. Spolu s otcem přesídlila začátkem prosince na Pražský hrad, od roku 1941 však pobývali převážně na zámku v Lánech. Milada Rádlová byla svému otci oporou po celou dobu prezidentské funkce a zvláště po roce 1943, kdy se jeho zdravotní stav prudce zhoršoval, za něj převzala řadu povinností. Z titulu své neformální funkce se věnovala především charitativní činnosti a podporovala odbojovou činnost, podle svědectví zámecké komorné dokonce jednou pozvala na zámek partyzány. Scházela se se zástupci domácího odboje, kterým předávala informace z prezidentské kanceláře a také peníze. Svým okolím byla hodnocena kladně pro svou mírnou a přívětivou povahu, podle pamětníků byla velmi inteligentní a vtipná. Pevně věřila v obnovení Československa a poslouchala zahraniční rozhlas.\n\nBezprostředně po skončení druhé světové války byl Emil Hácha 13. května 1945 z příkazu ministerstva vnitra zatčen a z lánského zámku převezen do vězeňské nemocnice na Pankráci. Milada Rádlová musela zámek narychlo opustit jen s několika osobními věcmi a policisté ji odvezli do Prahy před kavárnu na Letné. Ze dne na den se tak ocitla bez domova a bez finančních prostředků. V této situaci jí pomohl bývalý manžel, ačkoliv byl již podruhé ženatý, a poskytl jí bydlení. Doprovodil ji rovněž na otcův pohřeb, který se konal v utajení a pod dohledem policie 30. června 1945. V dalších letech žila Milada Rádlová na Letné a pracovala jako švadlena a prodavačka. Zemřela v léčebně dlouhodobě nemocných 19. prosince 1989 ve věku 86 let. Dne 29. prosince byla pohřbena do rodinné hrobky na pražském Vinohradském hřbitově.\n\n"}
{"id": "1283617", "url": "https://cs.wikipedia.org/wiki?curid=1283617", "title": "Trim (hrad)", "text": "Trim (hrad)\n\nHrad Trim (irsky \"Caisleán Bhaile Atha Troim\") je největší normanský hrad v Irsku. Hradní areál se rozkládá na ploše 30 000 m² na břehu řeky Boyne ve městě Trim v hrabství Meath\n\nUvádí se, že jméno hradu a města pochází pravděpodobně z irského výrazu \"áth Truim\", znamenajícího \"brod u starých stromů\", neboť v těchto místech byl odpradávna důležitý brod přes řeku Boyne.\n\nHrad Trim byl správním centrem středověkého panství Meath (\"Lordship of\" \"Meath\"), které bylo jedním z nových administrativních území v Irsku, zřízených anglickým králem Jindřichem II.. Toto území zhruba odpovídalo původnímu irskému království Meath (ve staré irštině \"Mide\", což znamená \"Střed\"). Pánem tohoto správního celku se jako \"Lord of Meath\" stal v roce 1172 normanský rytíř Hugh de Lacy.\n\nHugh de Lacy nechal na návrší nad řekou Boyne vybudovat rozlehlý hrad, z větší části ze dřeva, obklopený dvěma řadami palisád a hlubokým příkopem. Když v roce 1173 Hugh de Lacy odcestoval do Francie, aby se připojil k francouzskému králi, jmenoval správcem hradu Hugha Tyrrela, svého spolubojovníka a dalšího představitele normanské invaze do Irska. V té době se na nový normanský hrad rozhodl zaútočit poslední z irských velkých králů Ruadrí Ua Conchobair. Irové hrad dobyli a vypálili. Vzápětí však byli Irové nuceni ustoupit a Normané postupně obnovili své sídlo. Po Hughovi de Lacym se výstavby ujal jeho nejstarší syn Walter, který rozlehlý kamenný hrad dokončil v roce 1224.\n\nÚstředním objektem hradu je mohutná třípatrová obranná a obytná věž - donjon, vybudovaná na unikátním půdorysu v podobě kříže. Zdi donjonu jsou tři metry silné. Hradby (kurtiny) vznikly postupně ve třech etapách. Jako první byly v 70. letech 12. století vybudovány hradby a Trimská brána (\"Trim Gate\") na severní a západní straně. Na přelomu 12. a 13. století vznikla Dublinská brána (\"Dublin Gate\") a nakonec během prvních dvou dekád 13. století byly postaveny hradby s kruhovými baštami na jižní straně.\n\nV druhé polovině 14. století za vlády Richarda II. hrad přešel do vlastnictví anglické koruny a do 15. století zde byla královská mincovna. Objekt sloužil podle potřeby též jako vězení. V roce 1649 byl hrad Trim silně poškozen vojsky Olivera Cromwella. Po těchto událostech se hrad a přilehlé panství staly majetkem rodu Wellingtonů. Jako poslední z onoho rodu byl majitelem hradu Trim Arthur Wellesley, 1. vévoda z Wellingtonu. V roce 1993 převzal hrad irský stát od posledních majitelů z rodu Plunkettů. Po provedení archeologického průzkumu a zabezpečovacích prací byl hrad Trim v roce 2000 zpřístupněn veřejnosti.\n\nHrad Trim je přístupný denně od dubna do konce října, v zimních měsících pak pouze o víkendech. Vstup je zpoplatněný.\n"}
