{"id": "1377423", "url": "https://cs.wikipedia.org/wiki?curid=1377423", "title": "Ondřej Beránek (producent)", "text": "Ondřej Beránek (producent)\n\nOndřej Beránek (* 23. února 1979 Havlíčkův Brod) je český filmový producent, absolvent katedry produkce na Filmové a televizní fakultě Akademie múzických umění v Praze a spoluzakladatel oceňovaného Muzea Karla Zemana v Praze.\n\nNarodil se a vyrůstal v Havlíčkově Brodě, kde vystudoval osmileté gymnázium Karla Havlíčka Borovského. V roce 1998 přesídlil do Prahy, kde studoval Právnickou fakultu Univerzity Karlovy, kterou v roce 1999 opustil a začal studovat produkci na FAMU, kde v roce 2006 absolvoval jako Magistr umění. Od roku 2006 je ženatý, jeho žena Radka Beránková je grafička. Mají spolu dva syny Šimona (* 2006) a Matouše (* 2009). Žijí v Praze.\n\nJiž za studíí založil v roce 2003 spolu s Martinem Hůlovcem a Jakubem Drocárem filmovou produkci Punk Film, jejimž dílem je pohádka Čertí brko, dále sedm filmových dokumentů, několik středometrážních snímků, animovaný film a koprodukce zahraničních filmů. Mimo to se tato společnost věnuje tvorbě reklamních spotů a hudebních videoklipů, například pro známou českou punkovou skupinu Visací zámek či pro hudební duo Hapka&Horáček. Klip Visacího zámku - \"Známka punku\" byl v roce 2007 oceněn cenou Anděl pro nejlepší videoklip roku.\n\nPodílel se na vydání DVD Edice Járy Cimrmana, společně s agenturou Aura-Pont prodali 1 a půl miliónů kusů DVD a v roce 2012 vydal sedm nejslavnějších filmů Karla Zemana na DVD (350.000 kusů). \n\nV roce 2012 se stal spoluautorem interaktivní expozice Muzea Karla Zemana. V rámci muzea je také producentem projektu Čistíme svět fantazie, který se zabývá restaurováním filmů Karla Zemana a který probíhá od roku 2015 ve spolupráci s Nadací české bijáky, Českou televizí a UPP. Projekt byl nominován na cenu Českého lva 2015 v kategorii Mimořádný počin v oblasti audiovize. Při natáčení dokumentu Filmový dobrodruh Karel Zeman se setkal s britským režisérem a členem slavných Monty Python Terry Gilliamem, který se následně stal kmotrem restaurované verze filmu Karla Zemana Baron Prášil při uvedení do kin. \n\nJe spoluzakladatelem Ceny Paměti národa. Spolu se sdružením Post Bellum pořádal v rámci společenského projektu Paměť národa oslavy svobody 8. května 2010, v přímém přenosu na ČT1, spojené s udělením prvních Cen Paměti národa.\n\nRoku 2004 se přidal k projektu Jakuba Fabela a společně pořádají koncerty kvarteta Clarinet Factory v zatopeném lomu v Nečíně. Záznam koncertu v roce 2015 natočila Česká televize. \n\n"}
{"id": "1377425", "url": "https://cs.wikipedia.org/wiki?curid=1377425", "title": "Rudolf Hendel", "text": "Rudolf Hendel\n\nRudolf Hendel (* 21. září 1947 Rodewisch) je bývalý německý zápasník–judista.\n\nPřipravoval se ve Frankfurtu nad Odrou v armádním vrcholovém sportovní středisku od roku 1966. Ve východoněmecké reprezentaci se prosazoval od konce šedesátých let dvacátého století v lehké váhové kategorii do 70 kg. O pozici reprezentační jedničky sváděl souboje s Dietmarem Hötgerem. V roce 1972 s Hötgerem prohrál nominaci v lehké váze na olympijské hry v Mnichově, ale dostal možnost startovat ve vyšší střední váze do 80 kg. I přes své sportovní kvality a taktickou vyzrálost se s vyšší vahou nesrovnal a vypadl v úvodním kole s Čechoslovákem Petrem Jáklem starším. Od roku 1973 se vrátil do lehké váhy, ve které byl až třetí vzadu za Hötgerem a mladým Günterem Krügerem. Sportovní kariéru ukončil v roce 1975. Věnuje se trenérské a funkcionářské práci. Vychoval několik (východo)německých reprezentantů – Torsten Reißmann, Karl-Heinz Lehmann, Marko Spittka, Uwe Frenz.\n\n\n"}
{"id": "1377428", "url": "https://cs.wikipedia.org/wiki?curid=1377428", "title": "Římskokatolická farnost Městec Králové", "text": "Římskokatolická farnost Městec Králové\n\nŘímskokatolická farnost Městec Králové je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nPlebánie v Městci Králové je písemně doložena v roce 1384. Původní kostel vyhořel v roce 1782 a na jeho místě byl v roce 1846 postaven kostel v pseudorománském stylu. V roce 2009 byly zrušeny okolní původně samostatné farnosti \"Běrunice\", \"Činěves\", \"Chotěšice\", \"Kněžice\" a \"Úmyslovice\" a expozitura v \"Dymokurech\". Ty byly následně afilovány farností v Městci Králové, čímž vznikla jediná velká farnost.\n\nFarnost má sídelního duchovního správce, který spravuje pouze tuto jedinou farnost.\n\n"}
{"id": "1377432", "url": "https://cs.wikipedia.org/wiki?curid=1377432", "title": "Caroline Lenferna de Laresle", "text": "Caroline Lenferna de Laresle\n\nCaroline-Françoise-Adélaïde Lenferna de Laresle, řeholním jménem Marie-Augustine (20. března 1824, Port Louis – 28. ledna 1900, Řím) byla mauricijská římskokatolická řeholnice a zakladatelka Sester lásky Naší Paní dobré a ustavičné pomoci.\n\nNarodila se 20. března 1824 v Port Louis a po narození nebyla hned pokřtěna. V době jejího dospívání, žila na Mauriciu malá komunita římskokatolické církve. Existovalo zde pět farností a stejný počet kněží. Navštěvovala základní školu paní Farquarsonové v Port Louis. Při navštěvování školy požádala o křest a pokřtěna byla roku 1835 a další den získala svaté přijímání. \n\nPoté inspirována otcem Xavierem Musuyem, blahoslaveným Jacquesen-Désiré Lavalem a biskupem Bernardem Collierem se rozhodla vstoupit do kláštera. Vzhledem k tomu že jí její otec nemohl z finančních důvodů poslat do Francie, vstoupila do noviciátu Panen z Loreta. Dne 1. května 1849 složila své řeholní sliby a přijala jméno Marie-Augustine.\n\nDne 14. června 1850 založila svou vlastní řeholní společnost s názvem Sestry lásky Naší Paní dobré a ustavičné pomoci. Roku 1855 měla kongregace 6 členek a o pět let později více než 60. Za 17 let založila 20 konventů, nemocnic, hospiců, škol a sesteren. Kongregace byla schválena papežem Lvem XIII. při její návštěvě Říma. Zemřela 28. ledna 1900 v Římě.\n\nRoku 1939 byl v diecézi Řím započat její proces blahořečení. Tím jí náleží titul Služebnice Boží.\n"}
{"id": "1377433", "url": "https://cs.wikipedia.org/wiki?curid=1377433", "title": "B The Beginning", "text": "B The Beginning\n\nB: The Beginning je původní dvanáctidílné anime ONA, které vytvořilo studio Production I.G v režii Kazuta Nakazawy a Jošikiho Jamakawy. Celosvětovou premiéru si odbylo 2. března 2018 prostřednictvím služby Netflix.\n\nPříběh se odehrává ve fiktivní ostrovní zemi Cremona, jíž vládnou moderní technologie. Hlavní hrdina Koku spolu s Keithem, legendárním vyšetřovatelem RIS, Královské vyšetřovací služby, musí zakročit proti tajemné zločinecké organizaci a vyšetřit řadu zločinů, jejichž společným jmenovatelem je sériový vrah známý pod přezdívkou Killer B.\n\nNetflix 25. února 2016 oznámil, že připravovaný seriál bude mít 12 dílů a bude vysílán ve 190 zemích po celém světě. Původní název seriálu byl \"Perfect Bones\". O režii se postaral Jošiki Jamakawa spolu s Kazutem Nakazawou, jenž rovněž provedl návrhy postav a klíčování, Kacuja Išida napsal scénář a Jošihiro Ike složil hudbu. Ústřední píseň \"Perfect World\" složil Marty Friedman ve spolupráci se zpěvákem skupiny Man With A Mission, Jean-Kenem Johnnym, baskytaristou KenKenem a Kódžim Fudžimotem. Seriál měl celosvětovou premiéru 2. března 2018.\n"}
{"id": "1377434", "url": "https://cs.wikipedia.org/wiki?curid=1377434", "title": "Mai Jones", "text": "Mai Jones\n\nMai Jones (6. února 1899 – 7. května 1960) byla velšská zpěvačka, klavíristka, autorka písní a rozhlasová producentka.\n\nNarodila se v Newportu na jihovýchodě Walesu do rodiny přednosty železniční stanice. Studovala hudbu na Cardiffské univerzitě a následně odešla do Londýna za studiem na Royal College of Music. V roce 1924 vystupovala na Národním \"Eisteddfodu\" v Pontypoolu. Později působila v duu The Carroll Sisters, sama měla kontraaltový hlas, zatímco druhá členka (Elsie Eaves) soprán. V roce 1941 se stala producentkou na rozhlasové stanici BBC v Cardiffu. Produkovala například zábavní pořady \"Welsh Rarebit\" a \"Saturday Starlight\". Mezi její písně patří například „Blackbirds“, „Wondering If You Remember“ a „Rhondda Rhapsody“.\n\nV roce 1947 se provdala za skladatele Davida Daviese, strýce hudebníka a skladatele Johna (Daviese) Calea. Davies kromě skládání pracoval jako inženýr rovněž pro BBC.\n\nMai Jones zemřela ve svém domě v rodném Newportu ve věku 61 let a pochována byla u zdejšího kostela sv. Gwynllywa.\n"}
{"id": "1377439", "url": "https://cs.wikipedia.org/wiki?curid=1377439", "title": "Cécile Avezou", "text": "Cécile Avezou\n\nCécile Avezou (* 18. prosince 1971 Igny) je bývalá francouzská reprezentantka ve sportovním lezení, vicemistryně světa a mistryně Evropy v lezení na rychlost, vicemistryně Francie v boulderingu.\n\nMezinárodních závodů se účastnila v letech 1993-1998 (2000) v lezení na obtížnost a rychlost, než se jí narodily tři děti, poté opět v letech 2008-2013 v boulderingu. Závodí také oba její synové Leo Avezou (* 1999) a Sam Avezou (* 2001).\n\n\n"}
{"id": "1377440", "url": "https://cs.wikipedia.org/wiki?curid=1377440", "title": "Jean-Pierre Hansen", "text": "Jean-Pierre Hansen\n\nJean-Pierre Hansen (* 3. prosince 1957) je bývalý francouzský zápasník–judista.\n\nS judem začínal v Piennes. Od roku 1980 se připravoval v Paříži v klubu Racing Club de France. V širším výběru francouzské reprezentace se pohyboval od roku 1977 v pololehké váze do 65 kg. V roce 1987 nahradil na pozici reprezentační jedničky Marca Alexandra, ale své pozice udržel pouze jednu sezonu. V roce 1988 ho o olympijskou nominaci na olympijské hry v Soulu připravil talentovaný Bruno Carabetta. Sportovní kariéru ukončil v roce 1990. Věnuje se trenérské práci.\n\n\n"}
{"id": "1377442", "url": "https://cs.wikipedia.org/wiki?curid=1377442", "title": "Evile", "text": "Evile\n\nEvile je anglická thrashmetalová kapela založená v roce 2004 v Huddersfieldu. Své debutové album \"Enter the Grave\" vydala v roce 2007.\n\nPřátelé ze školy Matt Drake a Ben Carter začínali v roce 1999 pod názvem Metal Militia a hráli skladby převážně od Metalliky. K nim se připojil Mattův bratr Ol Drake na pozici hlavního kytaristy a baskytarista Mike Alexander. První vystoupení odehráli v Halifaxu.\n\nMike Alexander zemřel 5. října 2009 v Luleå ve Švédsku na plicní embolii během evropského turné k propagaci alba \"Infected Nations\". V kapele ho ještě tentýž rok nahradil Joel Graham.\n\n\n\n\n\n\n\n"}
{"id": "1377445", "url": "https://cs.wikipedia.org/wiki?curid=1377445", "title": "Zuřící býk Homer", "text": "Zuřící býk Homer\n\nZuřící býk Homer (\"The Homer They Fall\") je 156. díl amerického animovaného seriálu Simpsonovi. Premiéru měl v televizi Fox Broadcasting Company 10. listopadu 1996.\n\nKdyž Bartovi Jimbo, Kearney a Dolph ukradnou taktický kalhotový systém, jde si to s jejich otci vyřídit Homer do hospody. Ti ho tam stlučou, ale Homerovi se nic vážného nestane, a to přes to že se nebrání. Vočko ho ošetří a doporučí mu hrát box. Marge ho však nutí podstoupit prohlídku u dokora Dlahy, který mu řekne, že se pro box hodí, jelikož trpí genetickou poruchou zvanou syndrom Homera Simpsona, silnější vrstvou tekutiny kolem mozku. Vočko ho trénuje proti soupeřům, kteří jsou často bezdomovci. Všechny porazí taktikou spočívající ve vyčerpání nepřítele z boxování, kterého na závěr Homer postrčí k zemi. Vočka navštíví Lucius Sweet, který hledá soupeře pro svého hráče Dredericka Tatuma, který by s ním dokázal bojovat tři kola. Vočko nemůže odmítnout. Před zápasem slíbí Marge, že kdyby bylo nejhůře, hodí na něj ručník, ten ale po jejím odchodu ihned zahodí do koše. Homer se po pár sekundách zápasu sotva drží na nohou. Vočko se na to nemůže dál dívat, a když se Tatum chystá k poslední ráně, chytne Homera za ramena a odletí s ním pomocí paramotoru Vrtuláka (Jamese Millera) před stadion do bezpečí. Lucius dá, byť si ho stále neváží, protože Homer nevydržel ani jedno kolo, Vočkovi šek na 100 000 dolarů. Vočko šek přijme a rozhodne se cestovat po světě, kde různými způsoby pomáhá lidem pomocí paramotoru. \n"}
{"id": "1377447", "url": "https://cs.wikipedia.org/wiki?curid=1377447", "title": "Komenda německých rytířů (Praha)", "text": "Komenda německých rytířů (Praha)\n\nKomenda německých rytířů v Praze je dnes již neexistující komenda českého balivátu Řádu německých rytířů na Starém Městě pražském. Stávala u staroměstských hradeb v místech dnešního obchodního domu Kotva a přilehlém okolí.\n\nStaroměstská komenda vznikala ve 30.–40. letech 13. století, současně s výstavbou městského opevnění, která probíhala v téže době. Komenda byla vystavěna v místě dvou starších románských dvorců při kostele sv. Benedikta. Ten byl při výstavbě rozšířen o dvě boční přístavby, severní část měla apsidu, která vyčnívala z linie hlavní městské hradby. Jeden z původních románských domů se stal součástí severní hradby.\n\nVlastní komenda, opevněná masivní hradbou se severní vstupní branou a vlčí jámou, zřejmě měla dvě části. Nacházela se západně od kostela a její jádro zaujímalo jihozápadní část areálu. \n\nNa konci 14. století byla komenda rozsáhle přestavěna, a to i přesto, že řád již v té době pomalu upadal. Při přestavbě byl stavebně upraven kostel, zvětšen na dvoulodní a přibyla věž na západní straně. Přestavba zasáhla i jádro komendy, kde se pracovalo na východním křídle. Některé stavební úpravy a výstavba proběhly také uvnitř samotné komendy. \n\nV průběhu 15. století již přestala komenda plnit svou funkci. Po husitských válkách byla komenda opuštěna a její areál byl zabydlen řemeslníky a dalšími obyvateli města. Kostel byl přestavěn v renesančním slohu a poté se stal jádrem velkého raně barokního kostela sv. Norberta, který zde byl postaven jako součást Norbertina, premonstrátského vysokoškolského zařízení. Koncem 18. století byl kostel zbořen.\n\nDefinitivní konec zbylých částí řádového areálu znamenala výstavba obchodního domu Kotva v 70. letech 20. století.\n\n"}
{"id": "1377450", "url": "https://cs.wikipedia.org/wiki?curid=1377450", "title": "Český balivát Řádu německých rytířů", "text": "Český balivát Řádu německých rytířů\n\nČeský balivát Řádu německých rytířů je jeden z balivátů Řádu německých rytířů na území někdejších zemí Koruny české. Český balivát zahrnoval na tři desítky komend. Kromě komend, které sloužily jako řádové kláštery, držel Řád německých rytířů v českých zemích také několik hradů a větší množství vesnic. Mezi nejvýznamnější hrady patřily Bouzov, Sovinec, dále pak hrady Najštejn ad.\n\nNásleduje seznam komend na někdejším území Koruny české, tj. v Čechách, Moravě a ve Slezsku.\n"}
{"id": "1377462", "url": "https://cs.wikipedia.org/wiki?curid=1377462", "title": "Martin Hůlovec", "text": "Martin Hůlovec\n\nMartin Hůlovec (*1978) je český filmový producent, absolvent katedry produkce na FAMU.\n\nNarodil se a vyrostl v Praze. Po maturitě na Gymnáziu Jana Keplera v roce 1997, nastoupil na Fakultu humanitních studií Univerzity Karlovy, kde v oboru Humanitních věd získal bakalářský titul. Od roku 1999 začal studovat také obor produkce na FAMU, kde v roce 2005 absolvoval jako magistr umění. \n\nV oblasti produkce je aktivní od roku 2002, kdy působil jako vedoucí produkce a koproducent festivalu AMUMRAJ a organizoval sekci FAMU na MFF studentských filmů v Benátkách.\n\nV roce 2003 založil spolu s Ondřejem Beránkem a Jakubem Drocárem filmovou produkci Punk Film, která do roku 2018 vyrobila, kromě jiného, již čtyři filmové dokumenty, které byly uvedeny v kinodistribuci, několik středometrážních snímků, animovaný film a koprodukovala několik zahraničních filmů. Dále cca stopadesát reklam pro domácí i zahraniční trh, asi dvacet videoklipů (klip Visacího zámku - Známka punku byl v roce 2007 oceněn cenou Anděl pro nejlepší videoklip roku) a několik projektů určených primárně pro televizní trh.\n\nPodílel se na vydání DVD Edice Járy Cimrmana, společně s agenturou Aura-Pont prodali 1.500.000 ks DVD. \n\n"}
{"id": "1377463", "url": "https://cs.wikipedia.org/wiki?curid=1377463", "title": "Chloé Minoret", "text": "Chloé Minoret\n\nChloé Minoret (* 1977 Bourg-Saint-Maurice) je bývalá francouzská reprezentantka ve sportovním lezení a mistryně Evropy v lezení na obtížnost.\n\n\n"}
{"id": "1377464", "url": "https://cs.wikipedia.org/wiki?curid=1377464", "title": "Národní park Teluk Cenderawasih", "text": "Národní park Teluk Cenderawasih\n\nNárodní park Cenderawasih je největším mořským národním parkem Indonésie, který se nachází v zálivu Cenderawasih u poloostrova Ptačí hlava. Zahrnuje ostrovy Mioswaar, Nusrowi, Roon, Rumberpon a Yoop. Park chrání bohatý mořský ekosystém, žije zde na 150 druhů korálů, pro které se zvažuje zařazení parku do seznamu Světového dědictví UNESCO.\nNárodní park rozlohou přesahuje 14 535 km a zahrnuje pobřežní ekosystémy a mangrovy (0,9 %), korálové útesy (5,5 %), ostrovní tropické lesní ekosystémy (3,8 %) a otevřené moře (89,8 %). Na ostrovech bylo zaznamenáno 46 druhů rostlin, z nichž dominují především druhy z rodu kolenovníků (\"Bruguiera\") a kolíkovníků (\"Avicennia\"), palma \"Nypa fruticans\", přesličník přesličkolistý (\"Casuarina equisetifolia\") a vrcholák pravý (\"Terminalia catappa\").\n\nKorálový útes parku je součástí oblasti korálového trojúhelníku. Zaznamenáno zde bylo na 150 druhů korálů z patnácti čeledí, které žijí při pobřeží osmnácti zdejších ostrovů. Vyskytuje se zde například korálnatec modrý (\"Heliopora coerulea\"), trnatci (Antipatharia), papírník sloní (\"Mycedium elephantotus\") či laločníci (Alcyonacea).\n\nV národním parku žije více než 200 druhů ryb včetně klipkovitých (Chaetodontidae), sapínovitých (Pomacentridae), ploskozubcovitých (Scaridae) nebo králíčkovcovitých (Siganidae), ale též různé druhy žraloků včetně žraloka obrovského (\"Rhincodon typus\"). Nalézt zde lze i různé druhy měkkýšů, například zástupci čeledi Strombidae, rodu \"Lambis\", tritonka indická (\"Charonia tritonis\") a největší mořský mlž zéva obrovská (\"Tridacna gigas\").\n\nV parku žijí také čtyři druhy želv, dále dugong indický (\"Dugong dugon\") a kytovci (plejtvák obrovský, delfíni).\nV parku je celkem 72 vesnic, které obývá na 14 000 lidí. Hovoří australonéskými jazyky ze skupiny Cenderawasih, mezi které se řadí jazyky Wandamen, Dusner, Meoswar, Roon a Yeretuar.\nRoku 1990 byla oblast vyhlášena mořskou přírodní rezervací. Národním parkem byla navržena o tři roky později a vyhlášena roku 2002.\n"}
{"id": "1377465", "url": "https://cs.wikipedia.org/wiki?curid=1377465", "title": "Behice Hanımefendi", "text": "Behice Hanımefendi\n\nBehice Hanımefendi (10. října 1882 – 22. října 1969) byla konkubína a dvanáctá manželka osmanského sultána Abdulhamida II. Behice byla velmi extravagantní a nehospodárná manželka. Její utrácení a dluhy přispěly ke svržení jejího manžela z trůnu. Behice ztrojnásobila běžné náklady z harémových peněz a díky tomu se stala symbolem bohatství a extravagance. \n\nBehice se narodila v říjnu roku 1882 ve městě Adapazarı v provincii Beynevid. Její rodné jméno bylo \"Behiye Maan\" a byla dcerou gruzínského šlechtice \"Albuse Beye Maana\" a jeho abchazské manželky \"Nazli Hanim Kucba\". Byla prapravnučkou známého společníka posledního abchazského vládce, prince \"Mikhaila Servasidzeho\". Byla nejstarší ze všech 6 dětí. Její otec získal od její sestřenice Sazkar, která se také provdala za sultána, práci na farmě. Když se doslechl o tom, že sultán se chystá oženit svého syna \"Burhaneddina\", prodal svou dceru do harému a sultánovi ji představil. Abdulhamid byl tak očarován její krásou, že se místo syna s ní oženil on. \n\nVe věku osmnácti let se provdala za sultána Abdulhamida II. Svatba se konala v květnu roku 1900 v paláci Yıldız v Istanbulu. Po narození svých dětí začala Behice utrácet. Nejdříve chtěla darovat svým příbuzným z harému a sultánovi více nemovitostí. V roce 1902 se její otec přestěhoval do sídla za 300 tisíc liber a dostal také svou komnatu v paláci Yıldız. Svatba její sestry \"Tasvire Hanim\" se také konala v tomto paláci. Získala pro ni věno v hodnotě 90 tisíc liber a její muž získal práci v sultánských zahradách. Její neprovdané sestry získaly sídlo a k tomu ročně 50 tisíc liber na své svatby, kde dostaly dalších 50 tisíc liber jako věno. Její matka a její dvorní dámy v sultánském paláci dostaly každá 20 služebníků, kterým platila mzdy. Její šaty podstatně tyto utracené částky navýšily. Všechny byly dováženy ze zahraničí. \n\nUtrácení dosáhlo konce, když na něj upozornil ministr financí sultána, který svou manželku začal veřejně obviňovat z těchto útrat. To ale ničemu nezabránilo a Behice si nadále půjčovala a splácela dluhy u arménských bankéřů. V roce 1903 zemřel její syn Badreddin a výdaje se musely snížit na znamení smutku. Nicméně Behice v letech 1901-3 utratila Osmanské říši 2 miliony liber. Rok po smrti jejího syna začalo její zběsilé utrácení znovu. Behice si koupila tři nové sídla v tu stejnou dobu, kdy se s ní sultán snažil znovu navázat plnohodnotný vztah. V roce 1904 se ale oženil s další vysoce postavenou ženou. Sultán si přál, aby odešla do exilu do Soluně, ale ona odmítla. Místo toho zůstala v Istanbulu společně se synem až do doby, kdy musela celá rodina opustit nově vzniklé Turecko. \n\nV roce 1924 odešla se svým synem do Neapole. Až do roku 1969 se do Turecka nevrátila a když tak konečně učinila, zemřela sedm měsíců po té. Byla pochována na hřbitově Yahyi Efendiho. \n\nSpolečně s Abdulhamidem měla Behice dvě děti:\n\n"}
{"id": "1377477", "url": "https://cs.wikipedia.org/wiki?curid=1377477", "title": "Kinder Surprise", "text": "Kinder Surprise\n\nKinder Surprise také Kinder vajíčko je cukrovinka, kterou vyrábí italská firma Ferrero SpA od roku 1974. Jedná se o čokoládové vajíčko, které uvnitř obsahuje plastovou kapsli s malou hračkou. Od roku 1974 bylo celosvětově prodáno 30 miliard kusů.\n\nKinder Surprise je duté vejce z mléčné čokolády, lemované vrstvou sladkého mléčného krému. Uvnitř každého vejce je plastová kapsle, která obsahuje malou hračku, která někdy vyžaduje sestavení. Kapsle je žlutá, údajně připomíná vaječné žloutky. Vajíčka jsou zabaleny v hliníkové folii s návodem a varovnými štítky, které upozorňují spotřebitele na nebezpečí polknutí malých plastových částí, ze kterých se hračka skládá.\n\nPodle společnosti CNNMoney je Kinder Surprise nejoblíbenější v Německu, Rusku a ve Spojeném království.\n"}
{"id": "1377479", "url": "https://cs.wikipedia.org/wiki?curid=1377479", "title": "Lev senegalský", "text": "Lev senegalský\n\nLev senegalský (\"Panthera leo senegalensis\") je názvem dříve používaným pro poddruh a od roku 2017 pro populaci lva ze západní a středozápadní Afriky.\n\nMá světlehnědé zbarvení, samci mají nevýraznou až žádnou hřívu, která nikdy nezasahuje na břicho. Původní areál výskytu, který zahrnoval západní oblasti směrem jižně od pouště Sahara a některé další území, se výrazně zmenšil.\n\nRevize taxonomie z roku 2017 od IUCN/SSC Cat Specialist Group přinesla rozsáhlé změny v taxonomii lvů a na základě nich je lev rozdělován pouze do dvou poddruhů: \"P. l. melanochaita\" (jih a východ Afriky) a \"P. l. leo\" (zbytek areálu). Na základě tohoto dělení spadá lev senegalský do druhého jmenovaného poddruhu.\n"}
{"id": "1377487", "url": "https://cs.wikipedia.org/wiki?curid=1377487", "title": "HD 240430", "text": "HD 240430\n\nHD 240430 (přezdívaná Kronos) je hvězda hlavní posloupnosti spektrální třídy G (tzv. žlutý trpaslík), tvořící s hvězdou HD 240429 (přezdívaná Krios) dvojhvězdu v souhvězdí Kasiopeji. Pojmenovaná je podle titána Krona z řecké mytologie, který pojídal své děti. Binární soustava je vzdálená asi 350 světelných let od Slunce. Obě složky dvojhvězdy kolem sebe obíhají ve vzdálenosti okolo dvou světelných let. Této hvězdě se věnují astronomové z Princetonské univerzity, kteří tvrdí, že za 4 miliardy let své existence pozřela přes tucet planet z vnitřní části svého systému.\n\nObě hvězdy jsou velmi podobné Slunci, ale jsou mladší. Pomoci spektrografu HIRES se podařilo jejich stáří odhadnout na 4 miliardy let. Pokud mají obě hvězdy stejné stáří, je možné předpokládat, že vznikly současně z jednoho mezihvězdného oblaku a tudíž by měly mít podobné složení (konkrétně prvky těžší než helium). Kronos ale má větší obsah některých prvků, jako je hořčík nebo železo, a také výrazně více lithia. Je také možné, že obě hvězdy vznikly samostatně z jiných mračen o jiném složení a později se gravitačně zasnoubily. Je zde ale i další scénář. Kronos mohl v minulosti pozřít kamennou planetu nebo spíše několik planet. Podle složení Kronosu odhadli vědci celkovou hmotnost planet na zhruba 15 Zemí.\n"}
{"id": "1377492", "url": "https://cs.wikipedia.org/wiki?curid=1377492", "title": "Ivo Loos", "text": "Ivo Loos\n\nIvo Loos (18. července 1934 Praha – 15. dubna 2009) byl český architekt a fotograf. Vystudoval fakultu architektury a pozemního stavitelství Českého vysokého učení technického v Praze. V 60. letech se podílel na návrzích interiérů, v roce 1968 zvítězil spolu s Jindřichem Malátkem v soutěži o nejlepší realizaci koncertní síně na pražském náměstí Republiky, která nebyla realizována. Podílel se také na realizaci Palachova náhrobku (zničen státní bezpečností po několika měsících). V 70. letech se jako architekt Stavoprojekt podílel na realizaci brutalistního Transgasu a dostavbě budov pražského Národního divadla jako zaměstnanec SÚRPMO. V roce 1989 spolupracoval na realizaci Ski centra v Harrachově. V mládí se začal věnovat též černobílé fotografii, ale skoro nevystavoval. Fotografoval na formát 6 × 6 cm různé série běžných lidí. Své fotografické angažmá ukončil v roce 1975(8).\n"}
{"id": "1377513", "url": "https://cs.wikipedia.org/wiki?curid=1377513", "title": "Urbanisticko-architektonický vývoj Holešovic", "text": "Urbanisticko-architektonický vývoj Holešovic\n\nUrbanisticko-architektonická skladba městské části Holešovice\n\nKatastrální území Holešovice (730122) dnes tvoří společně s dalšími městskými čtvrtěmi Bubny a Letnou městskou část Prahy 7, která byla ustanovena dne 24. listopadu 1990 a rozkládá se severně od historického centra Prahy na levém břehu Vltavy. Pro úplnost uveďme, že na území Prahy 7 patří historicky rovněž Trója, vilová čtvrť v čele s barokním Trojským zámkem a dvěma zahradami, zoologickou a botanickou, která požívá status samostatné městské části. Samotné Holešovice, též označovány neúředně jako Nové Holešovice a Staré Holešovice (část označující torzální čtvrť někdejších Zátor), byly připojeny k Praze v podobě Holešovice-Bubny jako sedmá čtvrť v pořadí v roce 1884 a až do roku 1960 byly evidovány jako Holešovice-Bubny, poté se název opět vrátil k jednoslovnému označení Holešovice.\n\nCo se týče původu názvu, setkáváme se rovněž s podobami Holišovice, Holejšovice a Holýšovice. Podle první verze se název osady, kterou pod tímto názvem můžeme doložit již v 11. století, se odvozuje od jména Holeš či Holýš, označující mladého, bezvousého tedy holého chlapce. Druhá verze se váže k přírodnímu charakteru: na území osady se nacházela místa holá a neplodná způsobená častými povodněmi a záplavami.\n\nKoryto řeky Vltavy vytvářelo již od konce třetihor holešovický meandr a společně s geologickým podkladem předurčilo pozdější osídlování Holešovic. Ačkoliv Holešovice patří mezi uzavřený obvod, přesto základní část Holešovic v prostoru Občanské plovárny s kaplí sv. Máří Magdaleny stojí na hranici městských částí Prahy 7 a Prahy 1. \n\nPrvní známky osídlení nacházíme již v období středního neolitu, neboli mladší doby kamenné (přibližně léta 5935-4750 př. Kr.), prostřednictvím sídlištních nálezů kultury s lineární keramikou v oblasti mezi kostelem sv. Antonína a Holešovickou tržnicí. V období eneolitu (pozdní doby kamenné, 5500-2200 př. Kr.) se místní obyvatelé sdružovali v sídlištích či osadách, v nichž si stavěli lehké chatky, zabývali se chovem dobytkem, obchodem a výrobou kovových nástrojů pro každodenní užití. Na počátku mladší doby kamenné v období kultury lengyelské se pravěcí obyvatelé zaměřili výrazněji na lov divoké zvěře, o čemž svědčí nález hrobu v Královské Oboře. Druhé tisíciletí př. Kr. s sebou přineslo rozšíření znalosti výroby bronzových nástrojů, což dosvědčují nálezy hrobů společně s nádobami z období tzv. únětické kultury (19.-15. století př. Kr.) mezi ulicemi Plynární a Argentinskou. Území Holešovic dominuje především pohřebiště knovízské kultury s patnácti žárovými hroby (mezi ulicemi U průhonu a U Uranie).Dobu římskou a počátek raného středověku na území Holešovic dokládají nálezy římské mince a byzantské mince, tzv. zlatého tremissisu. Období příchodu Slovanů na naše území (druhá polovina 6. století až 10. století) charakterizuje vznik četných kamenných hradišť, která doplňovala hliněná a dřevěná mohutná hradiště na vyvýšených místech. Slovanský hrob byl nalezen roku 1832 mezi ulicemi Argentinskou, Plynární a Partyzánskou a ukrýval keramickou nádobu a hrnce. \n\nObyvatelé vrcholně středověkých Holešovic (11. až 14. století) udržovali kontakt nejen se sousedními Bubny, ale i s dalšími lokalitami především prostřednictvím místních brodů; jeden brod vedl přes Maniny (řeka se rozlévá maně, korytem nekalým), další se nacházel v Troji, který sloužil k převozu vína z trojských a libeňských vinic a vinohradů. V každém případě se s názvem Holešovice setkáváme poprvé až v roce 1228, kdy tato osada byla označená jako královský majetek v držení Bohumila z Holešovice. Počátkem 14. století král Václav III. věnoval zdejší statky královskému purkrabímu Hynkovi z Dubé, zakladateli města Hradčany. Následně jeho syn věnoval část statku proboštství sv. Víta. Mezi dalšími vlastníky nalézáme v druhé polovině 14. století staroměstského měšťana Fránu, následně připadla část klášteru sv. Ducha na Starém Městě, část Janovi z Vrapic. Předtím, než král Zikmund zastavil Holešovice Starému Městu, spadaly pod držení Jana či Johánka z Koloděj. Konec 16. století představoval pro Holešovice spojení se statkem libeňským, k čemuž došlo za majetnictví Bryknarů z Brukštejna. Oba statky vyženil Bedřich z Černhausu po roce 1600, avšak po bělohorských událostech byl coby protestant o tento majetek připraven. Ještě v průběhu třicetileté války vlastnil celý statek Albrecht z Valdštejna, který jej prodal Maxmiliánovi z Trautmannsdorfu, aby se posléze vrátil opět do držení rodu Černhausům. Posledním pánem Holešovic z řad šlechticů byl Jan Hartvík z Nostic, který je prodal opět Starému Městu za 82 tisíc rýnských. V období raného novověku se Holešovice z urbanistického hlediska nijak překotně nerozvíjely, počet jejich domů a hospodářství se stabilizoval a neměnil, a ještě v roce 1840 vykazovaly spíše charakter zemědělské vsi s řadou chalup, jak dokládá dobová katastrální mapa. Přesto svou územní rozlohou předčily sousední Bubny a postupně se rozrůstaly o celou řadu usedlostí, umístěných v úzkém pásmu mezi břehem Vltavy a rovnoběžně s ním probíhající dnešní Vrbenského ulicí. Hlavní hospodářskou tepnu představovaly vinice rozkládající se v zákrutu řeky Vltavy a na území nynějších Holešoviček, což zdůrazňovalo vedle rybolovu právě onen zemědělský charakter osady. Z demografického hlediska byly určujícím faktorem na počet místního obyvatelstva válečné události roku 1742.\n\nOd poloviny 19. století se Holešovice počínají proměňovat v předměstskou čtvrť, čemuž výraznou měrou přispělo spojení Holešovic s Bubny v jednu obec právě v roce 1850. Navzdory tomu si však obě části uchovávaly samostatnou a na sobě nezávislou cestu dalšího rozvoje. Urbanistické řešení nové čtvrti se vyznačovalo hlavní osou, jíž se stala dnešní třída Milady Horákové. Rezidenční síť se dále utvořila v návaznosti na dnešní ulice Dukelských hrdinů a Bubenskou, které čítaly dohromady 110 domů s 1200 obyvateli v roce 1857, čímž se téměř ztrojnásobil počet 36 domů z roku 1837, jež obývalo 291 obyvatel. Zatímco v roce 1837 Holešovice čítaly celkem 96 domů s 830 obyvateli, tak v souladu s rozmachem průmyslové revoluce nabíraly čím dál průmyslovějšího charakteru oproti rezidenčním Bubnům, což se projevovalo výstavbou továren a nádraží, postaveným v letech 1868-72 v návaznosti na přivedení trati Buštěhradské dráhy přes Stromovku a její napojení na stávající trať do Drážďan v roce 1868, jež následovala výstavba dělnické kolonie domků s dvorky a zahrádkami. Podle této kolonie byla pojmenována jedna z hlavních holešovických tříd, dnešní Dělnická ulice. Na počátku 80. let 19. století bylo postaveno v Holešovicích 32 továren a menších průmyslových podniků. Taktéž říční přístav přispíval Holešovicím k pozici jednoho z nejdůležitějších pražských průmyslových zázemí. V roce 1884 byly Holešovice-Bubny připojeny jako sedmá městská část k území Prahy zákonem ze dne 18. listopadu 1884, s účinností od 25. listopadu 1884. V době připojení měly 23 ulic a 5 silnic, 461 domů a přes 11 tisíc obyvatel. Ve stejném roce byl přijat definitivní regulační plán vyznačující se pravoúhlou sítí ulic a dvěma náměstími, o čtyři roky později přibylo úřední pojmenování jednotlivých ulic. V roce 1900 dosáhl počet domů čísla 780 a počet obyvatel se pohyboval kolem 30 tisíc. Modernizace nově vzniklé pražské sedmé části se projevila především vybudováním podniků celopražského významu. V průběhu 80. a 90. let 19. století na území Holešovic-Bubnů v chronologickém sledu přibývaly nová plynárna (1888), jatky (1895), První pražský měšťanský pivovar (1897), elektrárna (1900). Roku 1895 byla dokončena moderní kanalizace, o pět let později se sedmá městská čtvrť mohla pochlubit taktéž veřejnými lázněmi. Pokrok se nezastavil ani v dopravě; v Holešovicích byl otevřen roku 1894 přístav a o dva roky později byla dokončena silnice pod Letnou. Koňská tramvaj byla rovněž elektrifikována. Počátek 20. století s sebou přinesl další dopravní spojení v podobě vybudování dvou nábřeží, která byla propojena s vnitřními částmi Prahy novými mosty, a to Čechovým (1905-08) a Hlávkovým (1908-11), současně se modernizoval holešovický přístav (1906-10). Přibývaly rovněž budovy společenského významu: školy, sokolovna, kostel svatého Antonína, v sousedství na Letné vznikaly první sportovní kluby a konaly se tu i všesokolské slety. Na počátku první světové války se počet obyvatel v Holešovicích-Bubnech vyšplhal na počet 44 tisíc a počet domů přesáhl tisícovku. \n\nV období první republiky došlo k přeložení vltavského koryta a s ním spojené výstavbě mostů Libeňského a Trojského (známý též jako most Barikádníků), což mělo za následek zánik neregulované záplavové oblasti Manin. Díky těmto opatřením pokračovala rezidenční výstavba v holešovického meandru a zároveň průmyslové podniky z 19. století, tak charakteristické pro tuto pražskou část, byly vytlačovány v oblasti západně od Bubenské ulice. Na uvolněných parcelách byl postaven Veletržní palác (1925-28) a budova Elektrických podniků (1927-35), po výstavbě Dělnické úrazové pojišťovny (1926-29) zanikla téměř podoba starých Bubnů. Holešovický přístav se vyznačoval v tomto období čilým obchodováním s Hamburkem. Sportovní vyžití se rozšířilo prostřednictvím Štvanice i o zimní stadión (1931). Pouze oblast Starých Holešovic - Zátor si zachovávala svůj maloměstský až vesnický ráz. Druhá světová válka s sebou přinesla především demografickou proměnu Holešovic; v rámci konečného řešení bylo i z Holešovic-Bubnů odtransportováno místní židovské obyvatelstvo, které cestu své likvidace nastupovalo právě z bubenského nábřeží po několikadenní internaci v Radiopaláci. Po skončení války se museli vystěhovat místní Němci. Neblahá 50. léta představovala labutí píseň pro Zátory, jejichž část byla zbořena i kvůli betonárce Prefa na vltavském břehu, čtvrť v podstatě zanikla v 70. letech při výstavbě stanice metra Nádraží Holešovice. \n\nRoku 1960 byl zrušen název Holešovice-Bubny a úřední označení nadále neslo jen název Holešovice. Předzvěstí deindustrializace Holešovic bylo uzavření a zrušení jatek, teprve až společenský převrat po roce 1989 s sebou přinesl proměnu, kterou zpečetila povodeň v roce 2002, jenž ukončila činnost holešovického přístavu a průmyslové Holešovice tak definitivně skončily.\n\nČást dnešních Holešovic, neúředně nazvaná též Staré Holešovice, známé jako Zátory, zanikly definitivně v roce 1977. Jejich památku připomíná dnešní ulice Na Zátorách a nádraží Praha - Holešovice, vystavené na jejich části. Název Zátvory neboli zátvory označují nízký břeh, do kterého se zadírají ledové kry a tento název se pak přenesl na celou část Starých Holešovic. Původně se jednalo především o hospodářskou oblast, jejichž obyvatelé se zabývali rybařením, pěstovali zemědělské plodiny, plavili se na lodích a vorech, pracovali jako pískaři, ledaři a převozníci. Čtvrti dominovala někdejší Palackého, dnešní Partyzánská ulice, kolem níž stála jednotlivá hospodářství. Partyzánská ulice představuje nejstarší ulici v Holešovicích, která byla obklopena domky a hospodářskými staveními. Vznikla vlastně připojením ulic Trojská a K Pelci, které byly roku 1881 spojeny a pojmenovány po historikovi Františku Palackém. V roce 1894 byla tak tehdejší Palackého ulice prodloužena až k Výstavišti. V Palackého ulici se nacházela tramvajová vozovna s konečnou zastávkou tramvaje číslo 3. Empírový dům s předzahrádkou patřil k Dormitzerově kartounce. V ulici se mohl návštěvník čí místní domorodec občerstvit v pěti hostincích: U Libuše či U Zeleného stromu na severní straně ulice, v němž sídlila i sokolská organizace a také v hostinci U Saláků, který později nahradila mlékárna. V severní části stával rovněž hostinec U České koruny. Poslední hostinec U Zaradíčků, později U Vltavana stál v nejvýchodnější části ulice za mostem Barikádníků. Svůj dnešní název \"Partyzánská\" získala až roku 1947 na upomínku hrdinů druhé světové války. Historická zástavba zanikla v 70. letech 20. století, dnešní ulice představuje jen část ulice původní.\n\nPrvní průmyslovou budovu zde představovala Dormitzerova kartounka, postavena v roce 1823. Změnu přineslo až zastavování holešovických pozemků v 2. polovině 19. století, díky kterému přibývaly činžovní domy a Zátory se svým starosvětským rázem proměnily v periferní oblast. V meziválečném období ustoupila nejvýchodnější část Palackého ulice výstavbě Trojského mostu. Poválečné období v návaznosti na budování socialismu v Československu znamenalo postupný zánik čtvrti, způsobené rozsáhlou demolicí a výstavbou betonárky Prefa, a zmizely tak například domky ve východní části holešovického nábřeží jako čp. 14 U Pulmistrů, čp. 20 U Lípů, čp. 21 U České koruny, čp. 22 U Hlaváčků, čp. 24 U Kroupů, čp. 25 Na Holešovce, čp. 42 U Valášků. V areálu betonárky se zachoval pouze statek čp. 31, u něhož býval provozován říční přívoz a dům rodiny Vaňhů. Od 70. let tak Zátory představují pouze dopravní uzel metra a vlakového nádraží a zbytek parcel zarůstá křovím. Uliční síť buď zmizela docela: ulice Arnoštovská, Zelená, Prokopova, nebo se zachovala v torzu jako v případě ulic Partyzánské, Strobachovy, Trojské, Na Zátorách, Jablonského, V Závětří, část dostala zcela jinou trasu. V současnosti se zvažuje výstavba vysokoškolských kolejí, které by i této části Prahy 7 poskytly studentský komunitní ráz.\n\nV původní oblasti Nových Holešovic, rozkládající se v prostoru od nádraží Bubny k vltavskému meandru se započalo se soustředěnou výstavbou v druhé polovině 19. století společně s vytýčením pravoúhlé uliční sítě. Holešovické ulice se i dnes rozlišují podle svého původu, ať už jako určení polohy (ulice Na Maninách, Na Výšinách, V Závětří, Přístavní, Přívozní, Malá Plynární, Plynární či V Háji) či vytýčení směru (U Pergamenky/ dříve K Uranii). Část ulic je pojmenována podle typu lidské činnosti (Dělnická, Komunardů), část po významných osobnostech (Ortenovo náměstí, Jankovcova, Vrbenského, Tusarova, Varhulíkové, Poupětova, Bondyho).\n\nNejstarší zástavba se zachovala podél části ulice Osadní (pojmenovaná podle osady dělnických domků), která je dodnes lemována původní stromovou alejí. Holešovické nábřeží bylo záhy zastavěno přístavními objekty, na něž navazovaly větší tovární areály, elektrárna s vlastní vlečkou a o kus dále byl postaven měšťanský pivovar s pekárnami. Výstavba metra a nádražní budovy v 70. letech 20. století pohltila původní dělnickou zahradní kolonii, stejně tak zmizela i část areálu bubenského nádraží podél Argentinské ulice (pojmenována podle jihoamerické země v návaznosti na dovoz dobytka na holešovické jatky, v minulosti nesla též pojmenování Jeronýmova, Drážďanská či Partyzánská). Průmyslová tvář Nových Holešovic, jak se profilovala v 19. století prostřednictvím drobných průmyslových objektů i větších továrních hal, se v duchu doby pozvolna proměňuje na moderní administrativně-rezidenční čtvrť, doplněnou rovněž o ateliéry architektů a výtvarníků, ale také nové umělecké či kulturně společenské scény. Do dnešních dnů se zachoval taktéž komplex městských jatek, jemuž dominuje funkční tržnice doplněná o další obchůdky, restaurace, bistra, obchodní haly a umělecké scény jako Jatka 78 a divadlo Milénium.\n\nMezi pozoruhodné stavby Nových Holešovic se bezesporu řadí se svou pozdně secesní fasádou Vaňkovo semenářství (architekti Emil Králíček a Matěj Blecha, postaveno 1911) a neorenesanční dům podle projektu architekta Jana Zeyera v bloku domů lemující Bubenské nábřeží. Již zmíněnému komplexu městských jatek dominuje další zástupce neorenesance v podobě vodárenské věže. V Osadní ulici lze nalézt místního zástupce tzv. „národního slohu“, módního ve 20. letech 20. století, a to domy Obce pražské pro sociálně slabší obyvatele (Rudolf Hraběta), které jsou od sebe odděleny jednotlivými parčíky. Dalším příkladem meziválečné sociální výstavby z počátku 30. let jsou dále deskové pavlačové domy v Osadní ulici (František M. Černý a Kamil Ossendorf, resp. František A. Libra a Jiří Kan). V současnosti Osadní ulici dominuje především Centrum současného umění DOX (adaptace a doplnění novými intervencemi Ivan Kroupa, 2008), rozkládající se na křižovatce osadní s Poupětovou ulicí (pojmenována na počest sládka místního pivovaru Františka Ondřeje Poupěte roku 1905). Galerie moderního umění, hojně navštěvována i zahraničními zájemci o umění, sídlí v přestavěných průmyslových budovách někdejší továrny na stroje Rossemann a Kühnemann, která zde byla otevřena roku 1901, na níž později v letech 1929-38 navázala výstavba rohového kancelářského domu (František Troníček) a železobetonové výrobní budovy pro zámečnickou firmu Páv. \n\nV duchu kubismu byla postavena malá továrna firmy Materna na rohu ulic Osadní a Dělnické (Rudolf Stockar). V pomyslné stylové chronologii na ni navazuje protější tentokrát funkcionalistický činžovní dům v Dělnické ulici z konce 30. let (Josef Chochol). O pár domovních čísel dál se v též ulici nalézá betonový palác Metrostavu (Karel Filsak). Osadní ulice ústí do dnešního Ortenova náměstí (pojmenované po českém básníkovi Jiřím Ortenovi, dříve neslo názvy jako Holešovické, Myslbekovo a Dimitrivovo), na jehož východním okraji až do 50. let stávala dřevěná divadelní scéna Uranie (Osvald Polívka), která sem byla přemístěna z Výstaviště. Po divadelní scéně byla pojmenována ulice U Uranie, která ještě v polovině 20. století byla součástí nejvýznamnějšího silničního spojení mezi severovýchodní a severozápadní oblastí Prahy a valila se jí veškerá tranzitní doprava. \n\nNáměstí dominuje tentokrát styl art-déco v podobě Masarykových škol (Vratislav Lhota a Vladislav Martínek). Náměstí na jeho severní straně uzavírají dvě rozměrné budovy, a to bývalá přádelna bavlny Leopolda Mahlera. Starší budova z roku 1889, jejíž vnitřní konstrukci tvoří kombinace litinových sloupů a zděných stropů, sloužila též jako kotelna a strojovna. Druhá, mladší budova, obsahovala čtyřpodlažní přádelnu s nárožní věží, obsahující schodiště a vodojem pro zásobování sprinklerového hasícího systému (návrh firma Sequin a Knöbel, realizace firma Aloise Richtera). Dnes v těchto budovách po rozsáhlé rekonstrukci, v rámci níž přibylo vyšší patro, sídlí Česká pošta. Na severovýchodní hranici náměstí navazuje ulice Přívozní, nynější sídlo reklamní agentury Ogilvy a Mather v budovách jedné z prvních sodovkáren ve střední Evropě, někdejšího národního podniku Pražské cukrárny a sodovkárny Aro-cola a Citro-cola v bývalé továrně zakladatele firmy Ferdinanda Zátky. V bývalé továrně se za časů Zátkových kromě sodovky vyráběla rovněž horčice v nárožní budově s ústřední dvoupodlažní halou se železobetonovým skeletem (Oldřich Brabec). Výroba sodovek byla ukončena roku 1999 a v roce 2003 byla budova přestavěna pro dnešní účely (ateliér Jiran-Kohout). \n\nSeverozápadní okraj náměstí s Vltavou spojuje ulice U Pergamenky, známá též díky skladovému areálu Ferry z konce 20. let (Josef Kříž), která v době svého vzniku překvapovala moderností díky ocelové konstrukci a tmavočerveným keramickým obkladem. Sídlila zde původně železářská firma Bondy, založená v roce 1829, samotná Ferra, a.s. vznikla v roce 1919, která závěrem 20. let realizovala sídlo firmy, kancelářský a obchodní dům Ferra, a v roce 1931 moderní sklad železa v Holešovicích. Aktuálně je areál demontován za účelem nové rezidenční výstavby.\n\nNaproti němu se na rohu ulice U Pergamenky (v domě čp. 516 stála bývalá továrna na pergamenový papír) a ulice Jankovcovy (pojmenována na počest člena protinacistického odboje, Wolfganga Jankovce, popraveného nacisty za odbojovou činnost v roce 1944) rozkládá funkcionalistický dům pro zaměstnance Báňské a hutní společnosti (M. Koněrza). Jankovcovou ulici až k Libeňskému mostu lemuje areál přístavu s hrázděnými stavbami z počátku 20. století (František Sander). Při jižní straně Jankovcovy ulice se rozprostírají industriální areály, dnes převážně obchodně-administrativní, mezi nimiž vyniká objekt holešovických pekáren z let 1909-10 (Bohumil Hübschmann). S Novými Holešovicemi je rovněž neodmyslitelně spjat poněkud problematický Libeňský most. Jeho počátky sahají již k roku 1903, kdy mostní provizorium, původně použité při stavbě mostu u Národního divadla, nahradil v letech 1924-28 poslední kloubový betonový most realizovaný v Praze (projekt F. Mencl, realizace firmy B. Hlavy a K. Skorkovského). Architekt Pavel Janák použil na výzdobu betonové konstrukce, zábradlí a schodišť kubistické tvarosloví. Uměleckou výzdobou srost řadí mezi špičková meziválečná architektonická díla. Na předpolí železobetonového Libeňského mostu stojí dva výškové objekty: palác Kovo, dnes Tokovo, mimo jiné sídlo Nejvyššího kontrolního úřadu ze 70. let (Zdeněk Edel) a Lighthouse, dle návrhu izraelských projektantů. Navazující ulice Dělnická (vznikla v 70. letech 19. století po výstavbě kolonie dělnických domů) rovněž disponuje dalšími funkcionalistickými domy (Josef Martínek) a bývalou továrnou Tesla. \n\nV ulici Na Maninách nalezneme budovu prvních patrových garáží v Praze z roku 1928 (návrh Bedřich Adámek, realizace firma Josef Blecha, železobetonový skelet s trámovými stropy realizovala firma Brázdil a Ješ). V roce 1988 byl objekt Park Garage Josefa Škopka, čítající dvě podzemní a sedm nadzemních podlaží se 120 stáními a dvěma výtahy pro auta, myčky a vybavení pro zaměstnance, přestaven pro potřeby reklamní agentury (architekt David Chisholm). V současnosti budova slouží pro administrativní účely. V ulici U Průhonu (vznikla roku 1894 na místě, kudy se hnal dobytek na pastvu) se nacházejí funkcionalistický dům s motivem hranolovitého arkýře (Eugen Rosenberg) a bývalý pivovar z počátku 20. století (Josef Bertl). V současnosti se v areálu pivovaru nacházejí obchodní, administrativní a bytové prostory. Naproti pivovaru se nachází taktéž objekt z počátku 20. století, v němž sídlila známá slévačská továrna Franta Anýž, později Zukov (architekt Antonín Engl). Jednu z hlavních tříd Nových Holešovic tvoří dopravní tepna ulice Komunardů (dříve také Rohanská nebo Habrmanova), na které se nachází kulturním centrum La Fabrika (konverze Lukáš Ježek, Tomáš Novotný a Tomáš Zimek z ateliéru KAVA), dříve však sídlo dvou kovozávodů Karel Bendelmayer, slévárna umělecké litiny a továrny na výrobu heverů Františka Richtera. Slévárna fungovala jako součást závodu ČKD až do 80. let, druhý závod na výrobu heveru dokonce až do 90. let 20. století.\n\nZ původní budovy bývalé elektrárny, na jejímž návrhu se podíle i Jan Kříženecký na přelomu 19. a 20. století, při Partyzánské ulici (kdysi Palackého, Strobachova, Trójská ulice), dnes zůstala zachována secesní hala strojovny.\n\nStávající památkovou ochranu v městské části Prahy 7 (Bubny a Letná) reprezentuje městská památková rezervace, prohlášená na základě nařízení vlády ČSR č. 66/1971 Sb. ze dne 21.7.1971 o památkové rezervaci v hlavním městě Praze, která nabyla právní moci dne 13.8.1971. V Ústředním seznamu kulturních památek České republiky je městská památková rezervace vedena pod rejstříkovým číslem 1028.\n\nHolešovice se rovněž nacházejí na území ochranného pásma památkové rezervace v hl. m. Praze, které bylo vymezeno na základě Rozhodnutí NV hl. m. Prahy o určení ochranného pásma památkové rezervace v hl. m. Praze pod č. j. Kul/5-932/81 ze dne 19.5.1981.V Ústředním seznamu kulturních památek (ÚSKP) České republiky je památková rezervace vedena pod rejstříkovým číslem 3333. \n\nNa území městské části Prahy 7 - Holešovice se k dnešnímu datu nachází celkem 51 nemovitých kulturních památek, z nichž v městské čtvrti nových i starých Holešovic můžeme nalézt 10 níže uvedených nemovitých kulturních památek. Vzhledem k tomu, že podrobný seznam aktualizovaného Ústředního seznamu nemovitých kulturních památek České republiky prostřednictvím Památkového katalogu, spravovaného Národním památkovým ústavem na jejich webových stránkách, se nachází na stránkách NPÚ Zde je stručný výčet těchto nemovitých kulturních památek:\n\n\n\n"}
{"id": "1377514", "url": "https://cs.wikipedia.org/wiki?curid=1377514", "title": "Klystroda", "text": "Klystroda\n\nKlystroda (v zahraniční literatuře také \"IOT\" – \"inductive output tube\") je typ vysokovýkonové elektronky (lineárního koncového stupně) používané na konečné zesilování radiových vln o vysoké frekvenci (v řádu stovek MHz až jednotek GHz), například pro zesilování výstupního signálu na vysílačích radiových vln. Při pulzním provozu dosahují klystrody běžně výkonu v řádu MW, ovšem v tomto pracovním módu se používají velmi vzácně. Mnohem častější je mód kontinuální, kdy dokáží dlouhodobě pracovat na výkonech od desítek po stovky kW. Jelikož tyto komponenty dosahují běžně masivních výkonů, i přes jejich vysokou účinnost se na kolektoru, jež je neustále bombardován proudem elektronů uvolňuje veliké množství odpadního tepla. Proto se pro klystrody nejčastěji používá chlazení kapalinou (voda či směs vody a glykolu). U velmi výkonných klystrod je potřeba chladit i anodu. Pracovní napětí na anodě se pohybuje v řádech desítek kV.\n\nKlystroda se skládá z katody, anodové síťky a kolektoru. Jako v každé elektronce je i v klystrodě hluboké vakuum. Po přivedení vysokého záporného potenciálu na katodu se z této začínají uvolňovat elektrony, jež jsou prudce akcelerovány k anodové síťce a kolektoru, jež má vůči katodě potenciál téměř jako kdyby byly uzeměn. Na anodovou síťku je přiveden signál, jež má být zesílen. Podle potenciálu na síťce se mění velmi mírně síla urychlující elektrony a tím jejich rychlost, ale hlavně se mění intenzita proudu elektronů, jako v klasické triodě. Právě tento rozdíl dělá z klystrody účinnější zesilovací koncový stupeň než je klystron. Poté co elektrony dosáhnou kolektoru, je paprsek rozptýlen a plně kolektorem pohlcen. Ke kolektoru je pak připojen výstup, z nějž je odebírán zesílený signál.\n\nV klystrodě pracuje s vysokým napětím za velmi nízkého tlaku, a tedy hrozí možnost zapálení oblouku vevnitř klystrody. Proto jsou ve vysokonapěťové infrastruktuře napájení klystrody zařazeny ochranné prvky, jež při prudkém nárůstu katodového proudu zapálí oblouk v ochranném jiskřišti a tím způsobí ztrátu proudu v oblouku v klystrodě, jež okamžitě zanikne.\n\n"}
{"id": "1377538", "url": "https://cs.wikipedia.org/wiki?curid=1377538", "title": "Arpád Szabó", "text": "Arpád Szabó\n\nArpád Szabó (* 27. října 1957 Reghin) je bývalý rumunský zápasník–judista maďarské národnosti.\n\nZápasit začal v Miercurea Ciuc. Jako talentováný sportovec byl v polovině sedmdesátých let poslán do policejního vrcholového centra Dinamo v Bukurešti, kde rozjížděl judistický program korejský trenér Han Chang Hi. Od roku 1977 reprezentoval Rumunsko v superlehké váze do 60 kg. V roce 1980 se kvalifikoval na olympijské hry v Moskvě, ale nevyladil optimálně formu a vypadl v úvodním kole s Východním Němcem Reinhardtem Arndtem. V roce 1983 ho s pozice reprezentační jedničky sesadil Gheorghe Dani. Po skončení sportovní kariéry pracoval pro Securitate.\n\n\n"}
{"id": "1377543", "url": "https://cs.wikipedia.org/wiki?curid=1377543", "title": "Tomáš Plch", "text": "Tomáš Plch\n\nTomáš Plch (13. prosince 1890, Majdalena - 6. listopadu 1942, Berlín, Věznice Plötzensee) byl za první světové války příslušníkem československých legií v Rusku. Po návratu z Vladivostoku do Československa se stal vojákem z povolání. Ve vyšších důstojnických hodnostech prošel mnoha různými funkcemi v prvorepublikové československé armádě. Po vypuknutí druhé světové války se zapojil (jako bývalý plukovník generálního štábu) do práce v domácím odboji - v ilegální vojenské organizaci Obrana národa (ON). Byl spoluorganizátorem Oblastního velitelství ON Velká Praha a předurčený velitel Vinohradské brigády ON. Po zatčení gestapem (4. června 1941) byl vězněn, krutě vyslýchán a nakonec berlínským lidovým soudem odsouzen (za velezradu a napomáhání nepříteli) k trestu smrti gilotinou. Byl popraven 6. listopadu 1942 v Berlíně, ve věznici Plötzensee. Po skončení druhé světové války byl posmrtně povýšen do hodnosti brigádního generála a vyznamenán (in memoriam) Československým válečným křížem 1939.\n\nTomáš Plch se narodil 13. prosince 1890 v obci Svatá Majdalena u Třeboně (v domku čp. 16) v rodině nádeníka Jana Plcha a jeho mnaželky Anny Plchové (rozené Květoňové). Jeho otec se později stal strážníkem státní dráhy v Suchdole nad Lužnicí, kam se rodina také přestěhovala. Po obecné škole následovalo středoškolské osmileté studium (na českém státním vyšším gymnáziu v Třeboni) (1903 - 1911) zakončené maturitní zkouškou (7. července 1911). Ještě téhož roku koncem září (29. září 1911) byl Tomáš Plch u odvodové komise (u doplňovacího okresního velitelství v Jindřichově Hradci) odveden a za dva dny (1. října 1911) již jako jednoroční dobrovolník nastoupil vojenskou službu u c. k. pěšího pluku číslo 75 v Jindřichově Hradci. Po základním výcviku (ještě v roce 1911) v Jindřichově Hradci byl Tomáš Plch na přelomu let 1911 / 1912 odvelen do rakouského Salzburgu ke studiu na škole pro důstojníky pěchoty v záloze. Po skončení prezenční vojenské služby a návratu do civilního života nastoupil Tomáš Plch (dnem 1. října 1912) do zaměstnání (jako úředník) na městském úřadě v Suchdole nad Lužnicí. Zde Tomáš Plch pracoval až do léta roku 1914.\n\nPo vypuknutí první světové války (28. července 1914) byl Tomáš Plch (26. srpna 1914) v rámci mobilizace povolán ke svému kmenovému pluku (75. pěší pluk). S tímto plukem byl následně odvelen jako velitel čety na ruskou frontu. Dne 11. listopadu 1914 byl povýšen do hodnosti podporučíka. Při jednom z těžkých bojů byl Tomáš Plch dne 18. listopadu 1914 blízko Krakova zraněn (holeň levé nohy). Několik týdnů strávil v nemocničním ošetřování, ale toto zranění se obešlo bez trvalých následků. Jako podporučík v záloze se na jaře roku 1915 opět vrátil na ruskou frontu. Dne 23. června 1915 byl v bojích opět raněn (do pravého stehna) a zároveň téhož dne padl (St. Martinovka) do ruského zajetí. Zranění si vžádalo delší ošetřování ve vězeňské nemocnici a pak následovala (až do 22. srpna 1917) internace v ruských zajateckých táborech. (Nejprve prošel zajateckým táborem Romanov v jaroslavské gubernii, pak následoval tábor Kostrom a nakonec to byl zajatecký tábor Galica v kostromské gubernii.) V tom posledním (Halič Kostromská gubernie) si Tomáš Plch dne 1. července 1917 podal přihlášku do československých legií v Rusku. Dnem 23. srpna 1917 byl prezentován jako střelec u 7. československého střeleckého pluku (té době působil u pluku i Plchův budoucí kolega v protiněmeckém odboji - Tomáš Berka), ale vzápětí byl odeslán (jako frekventant) do důstojnického kurzu u 5. československého střeleckého pluku v Borispolu. Po absolvování důstojnického kurzu byl Tomáš Plch převelen k 7. československému střeleckému pluku, kde nejprve zastával funkci vlitele čety a později pak působil jako velitel plukovní poddůstojnické školy. Dne 4. října 1917 byl Tomáš Plch povýšen na poručíka.\n\nJako osobní pobočník kapitána Eduarda Kadlece se účastnil bojů proti bolševikům. U Východní skupiny generála Radola Gajdy působil (od června 1918 do února 1919) Tomáš Plch ve funkci staršího pobočníka štábu skupiny. Do hodnosti kapitána byl povýšen ke dni 17. srpna 1918.\n\nDalší úkoly a funkce v československých legiích na Rusi následovaly:\n\nDne 1. ledna 1920 byl Tomáš Plch povýšen do hodnosti majora ruských legií. Ve Vladivostoku se dne 22. dubna 1920 nalodil na transportní loď President Grant. Jednalo se v pořadí o 23. transport, který dorazil do Terstu 12. června 1920. Z řad příslušníků československých legií byl Tomáš Plch formálně vyřazen k 20. červnu 1920.\n\nDo svobodného Československa se Tomáš Plch vrátil 16. června 1920. Následovala repatriační dovolená a nástup (18. září 1920) do služby u Ministerstva národní obrany (MNO) v Praze. Tady Tomáš Plch zastával funkci referenta ruské legie. Dne 18. října 1920 se stal major Tomáš Plch důstojníkem z povolání a následně pak 13. listopadu 1920 byl aktivován jako důstojník pěchoty z povolání. U vojenské kanceláře prezidenta republiky (VKPR) v Praze pracoval téměř jeden celý roku (v období od 19. listopadu 1921 do 3. listopadu 1922). Od 4. listopadu 1922 do 30. září 1924 studoval Tomáš Plch, stejně jako mnozí další důstojníci, na pražské Válečné škole. Studoval zde nejprve jako hospitant I. ročníku a poté již jako řádný posluchač jejího II. ročníku. Od 1. října roku 1924 byl (v hodnosti majora) přeložen do skupiny důstojníků generálního štábu a opět nějaký čas (již jako major generálního štábu) působil u vojenské kanceláře prezidenta republiky (VKPR) v Praze. Roky následující byly ve znamení dvou kurzů:\nDo hodnosti podplukovníka byl Tomáš Plch povýšen k 14. prosinci 1927. V období od 1. srpna 1929 do 31. srpna 1929 pobýval Tomáš Plch v zahraničí na „zkušené“ u štábu 2. armády v severofrancouzském městě Amiens.\n\nKariera Tomáše Plcha ve třicátých letech dvacátého století byla poznamenána rychlým střídáním míst působení a vojenských funkcí:\n\nPo likvidaci československé branné moci v létě (resp. v první polovině) roku 1939 nastoupil Tomáš Plch jako zemský vrchní ředitel v Archivu země České v Praze. Tou dobou byl již ale zapojen v protiněmeckém odboji v rámci vojenské ilegální organizace Obrana národa (ON).\n\nK jeho nejbližším spolupracovníkům patřili v té době nejen bratři Tomáš Berka a Miloslav Berka s jejich švagrem podplukovníkem Jaroslavem Hrabovským, ale také další odbojáři - bývalí příslušníci československých legií v Rusku. Vršovice, Nusle, Michle, Pankrác, Podolí, Braník - pražské čtvrtě, kde se bývalý plukovník Tomáš Plch podílel na plnění úkolů souvisejících s výstavbou podzemních vojenských jednotek. Prostřednictvím Tomáše Plcha se na pražskou odnož Obrany národa napojil i jeho přítel, bývalý plukovník generálního štábu Jaroslav Konečný.\n\nHlavním posláním domácího odboje byla zpravodajská činnost a příprava povstání proti okupační moci. Získávání informací o stavu německých jednotek, tolik potřebné zbraně, finance pro potřeby krytí odboje, to byl podstatné úkoly, kterými se bývalí důstojníci v řadách odboje zaměstnávali. Schůzky, kde se plánovalo povstání, se odehrávaly na různých místech v Praze. Také v pražské kavárně Waldek (Waldeck). Zde se Tomáš Plch několikrát sešel s čelnými představiteli domácího odboje, zde dostal i úkol zbudování vinohradské brigády.\n\nPo vzniku Oblastního velitelství Obrany národa - Velká Praha spolupracoval s jeho velitelem - divizním generálem Bedřichem Homolou. Tomáš Plch se podílel na vzniku Krajského velitelství ON Praha - jihovýchod. Byl pověřen svým velitelem (plukovníkem pěchoty Miloslavem Berkou) vybudovat v Praze na Vinohradech brigádu. Ta měla být složena ze dvou rámcových pluků a Tomáš Plch měl být velitelem této vinohradské brigády. Ani tato ilegální organizace (ON) nebyla ušetřena toho, že se do řad jejich členů podařilo proniknout konfidentům. Po rozsáhlém zatýkání v červnu roku 1941 byla struktura ilegální organizace zásahem německých represivních složek (gestapo) rozbita.\n\nTomáš Plch byl zatčen 4. června 1941 v odpoledních hodinách. V následujících týdnech byl vězněn a za použití krutých metod vyslýchán v Petschkově paláci. Celkem prodělal 47 výslechů a navzdory krutému mučení nikoho ze svých spolupracovníků v odboji neprozradil. V samovazbě na Pankráci byl držen až do 15. září 1941, pak byl přesunut do káznice Gollnow u Štětína. Odtud byl 10. července 1942 převezen do věznice Alt-Moabit v Berlíně. Tady čekal na soudní proces. Dne 3. srpna 1942 od 9:00 hodin bylo zahájeno soudní řízení. Na něm byl Tomáš Plch odsouzen před senátem berlínského lidového soudu (Volksgeritch) za zločiny velezrady a napomáhání nepříteli k trestu smrti. Spolu s Tomášem Plchem byli k témuž trestu odsouzeni i jeho spolupracovníci v odboji:\n\nDen po vynesení rozsudku (4. srpna 1942) byli Tomáš Plch a s ním odsouzení spolupracovníci převezeni policejním autobusem do věznice v Berlíně-Plötzensee. Tady čekali na vykonání rozsudku. Družka Marie Pěkná (pokud to jen bylo možné) posílala svému druhu čisté prádlo, ponožky, léky a další potřebné věci, které vězeňská cenzura povolila. Poslední šancí odvrátit absolutní trest byla žádost o milost. Podal si ji jak Tomáš Plch, tak i jeho družka Marie Pěkná, ale obě žádosti byly německými úřady zamítnuty.\n\nPlukovník pěchoty Tomáš Plch byl sťat gilotinou (tzv. sekerou) dne 6. listopadu 1942.\n\nJeho družka Marie Pěkná byla také zatčena gestapem a několikrát vyslýchána. Po propuštění věnovala všechny svoje finanční prostředky jakož i majetek na záchranu svého druha - Tomáše Plcha. Z následků výslechů na gestapu se pak musela dlouhodobě léčit.\n\nPo skončení druhé světové války byl (in memoriam) povýšen do hodnosti brigádního generála. Také byl posmrtně vyznamenán Československým válečným křížem 1939.\n\n\nPomník padlým a popraveným absolventům Vysoké školy válečné před sídlem Ministerstva obrany ČR (Tychonova 270/2 Praha 6; GPS souřadnice: ) se nachází na prostranství uvnitř objektu MO (není veřejně přístupný). Pomník byl slavnostně odhalen 11. listopadu 2004 a jeho autorem je akademický sochař Peter Nižňanský. V textu je uvedeno: \"PAMÁTCE DŮSTOJNÍKŮ GENERÁLNÍHO ŠTÁBU, ABSOLVENTŮ VYSOKÉ ŠKOLY VÁLEČNÉ, KTEŘÍ POLOŽILI SVÉ ŽIVOTY V LETECH 1939-1945\", následuje výpis jmen ... \"BRIG.GEN. TOMÁŠ PLCH 1890-1942\" ...\n\n"}
{"id": "1377559", "url": "https://cs.wikipedia.org/wiki?curid=1377559", "title": "Římskokatolická farnost Komňa", "text": "Římskokatolická farnost Komňa\n\nŘímskokatolická farnost Komňa je územní společenství římských katolíků v děkanátu Uherský Brod s farním kostelem svatého Jakuba Staršího.\n\nPrvní historické záznamy o farnosti jsou z roku 1448. V 16. století fara zanikla a obec náležela k bojkovické farnosti. V roce 1779 byla zřízena expozitura a v roce 1784 lokální kuracie. Ta byla roku 1889 povýšena na faru. \nJmenný přehled duchovních správců je dochován od roku 1779. Od července 2014 je administrátorem excurrendo R. D. Mgr. Bohumil Svitok.\n\nVe farnosti se konají pravidelně bohoslužby ve farním kostele – v neděli v 9.00, ve čtvrtek v 15.00.\n\nVe farnosti se pravidelně koná tříkrálová sbírka. V roce 2018 se při ní vybralo 13 408 korun.\n\n"}
{"id": "1377573", "url": "https://cs.wikipedia.org/wiki?curid=1377573", "title": "Vladimir Cepeljov", "text": "Vladimir Cepeljov\n\nVladimír Čepeljev (* 10. října 1956) je bývalý sovětský atlet, halový mistr Evropy ve skoku do dálky.\n\nV roce 1978 získal dvě bronzové medaile na evropském šampionátu - nejdříve v hale, potom také pod širým nebem. V následující sezóně se stal halovým mistrem Evropy ve skoku do dálky.\n"}
{"id": "1377583", "url": "https://cs.wikipedia.org/wiki?curid=1377583", "title": "Seznam obchodních rejstříků", "text": "Seznam obchodních rejstříků\n\nNíže následuje seznam obchodních rejstříků podle různých kritérií. URL odkazy na příbuzné články Wikipedie jsou přímo v textu, odkazy na vyhledávání v registrech jsou v části Reference.\n\n\n\n"}
{"id": "1377584", "url": "https://cs.wikipedia.org/wiki?curid=1377584", "title": "Kostel svatého Václava (Branišov)", "text": "Kostel svatého Václava (Branišov)\n\nKostel svatého Václava je farní kostel v římskokatolické farnosti Branišov - Větrný Jeníkov, nachází se na východním okraji vesnice Branišov v areálu hřbitova. Kostel je jednolodní barokní stavba s trojbokým závěrem a věží na čelní straně. Kostel je v rámci areálu chráněn spolu s plochou hřbitova, márnicí, ohradní zdí hřbitova a dvojicí bran na hřbitov jako kulturní památka České republiky. \n\nKostel byl poprvé v obci zmíněn v roce 1384, kdy již roku 1350 je zmíněna branišovská plebánie pod patronátem želivského kláštera. Později, během husitských válek, farnost nepůsobila a kaple, která stála na místě nynějšího kostela, spadala pod farnost Úsobí. \n\nMezi roky 1749 a 1751 byl postaven nový barokní kostel svatého Václava, stavitelem měl být Anselm Martin Luraga, farářem v nově obnovené farnosti byl František Felix Procházka. Kostel byl vysvěcen 20. září 1751. Kostel byl mezi lety 1750 a 1778 drobně opravován a udržován, tak je tomu až do roku 1865. Jedinou výjimkou byla oprava po požáru, který byl způsoben úderem blesku do věže dne 15. května 1827, shořela střecha, varhany a oltář a kostelní zvony byly roztaveny. Střecha byla nově pokryta šindelem a 17. listopadu 1834 byly pořízeny nové zvony, byly nazvány Václav a Michael.\n\nBěhem první světové války byly oba zvony rekvírovány, po válce pak byly pořízeny zvony nové, které byly pojmenovány stejně. Během druhé světové války pak byl odvezen pouze zvon se jménem Václav, ten již nebyl nově na věž navrácen. \n\nRoku 1951 pak byl kostel opraven výrazněji, byla vyměněna krytina střechy, další výměna krytiny pak proběhla již v roce 1971, kdy byla položena krytina z plechu. Roku 1983 byla opravena ohradní zeď hřbitova, v roce 1994 pak byl kostel drobně opraven, byla nově nalíčena vnější fasáda kostela. Později došlo k několika drobnějším opravám a až v roce 2002 došlo k opravě bran do areálu. Roku 2008 byla sepsána petice branišovských občanů za to, aby došlo k záchraně kulturních památek farnosti Branišov a v témže roce pak byly opraveny omítky márnice a hřbitovní zdi a byly sanovány základy. V roce 2009 byly rekonstruovány varhany, v roce 2010 pak dřevěné části kruchty.\n\nV roce 2013 proběhl v kostele a areálu hřbitova archeologický průzkum, při kterém bylo v kostele nalezeno 28 kosterní ostatků a mlecí kámen, kterým se mlela železná ruda či stříbro, ten pochází z 13. století.\n\n\n"}
{"id": "1377587", "url": "https://cs.wikipedia.org/wiki?curid=1377587", "title": "Barbro Lindgrenová", "text": "Barbro Lindgrenová\n\nBarbro Lindgrenová (* 10. března 1937) je švédská spisovatelka věnující se převážně literatuře pro děti a mládež, ale napsala i mnoho knih pro dospělé, kterým se v médiích nevěnuje tolik pozornosti. Její tvorba je kritiky oceňována především pro autorčin inovativní přístup. Za svůj život napsala přes sto děl určených různým věkovým kategoriím, mezi které se řadí sbírky básní, ilustrované knihy, romány a hry pro mládež.\n\nPrvní knihou, kterou Barbro Lindgrenová vydala bylo \"Mattias sommar\" neboli \"Mattiasovo léto\", která se dostala k zákazníkům v roce 1965. Následovaly tituly jako například \"Loranga, Masarin och Dartanjang\" (kniha vydaná roku 1969, na níž navazuje kniha \"Loranga, Loranga\" vydaná roku 1970), \"Gröngölingen är på väg\" (sbírka básní vydaná roku 1974), \"Barbros pjäser pro barn och andra\" (kniha her vydaná roku 1975), \"Sagan om den lilla farbrorn\" (kniha určená pro velmi mladé čtenáře, vydaná roku 1979, vykreslující postavu osamělého člověka a přátelského psa, která nastartovala spolupráci s ilustrátorkou Evou Erikssonovou), \"Mamman och den vilda bebin\" (kniha o divokém chlapci, vydaná roku 1980) a mnohé další. \n\nV 70. letech vydala také dvě autobiografické knižní trilogie, z nichž první je složena ze tří románů psaných deníkovou formou zachycující autorčino dospívání od 10 do 15 let (\"Jättehemligt\", \"Världshemligt\", \"Bladen brinner\", vydaných v letech 1971–1973). Druhá trilogie je zaměřena na postavu Sparvela, se kterým se čtenář setkává poprvé ve věku 4 let, prochází s ním školním obdobím a dostává se až k jeho strachu ze smrti (\"Lilla Sparvel\", \"Bara Sparvel\", \"Stora Sparvel\", vydáno v letech 1976 - 1977).\n\nNejvětší úspěch však Barbro Lindgrenová zaznamenala sérií knih o malém Maxovi, publikovanou v roce 1981 (\"Max bil\", \"Max kaka\", \"Max nalle\"). Knihy opět ilustrovala Eva Erikssonová a jsou výjimečné především svým jednoduchým, srozumitelným humorem, pohledem na svět očima dítěte a prožíváním velkých dramat v malém dětském světě. Po osmi vydaných knihách už chtěla Barbro sérii ukončit, a tak roku 1991 vydala knihu s názvem \"Titta Max grav!\", v níž vidíme Maxe vyrůstat, oženit se a nakonec i zemřít. Nicméně o tři roky později Maxe opět vzkřísila vydáním dalších dvou knih v jeho jméně.\n\nTaké na přelomu tisíciletí vydala Barbro Lindgrenová mnoho knih. Mezi nejnovější díla Barbro Lindgrenové pak patří \"Vi leker att vi är pippifåglar\" (vydaná roku 2013, hra o dvou chlapcích, kteří nebezpečí unikli díky své představivosti) a \"Här är den lilla gården\" (opět vydaná roku 2013, v níž se vyskytují naprosto netradiční domácí zvířata).\n\nV českém překladu se můžeme setkat s jejími tituly \"Tajné bratrstvo\" (česky vydáno nakladatelstvím Meander, 2016), \"Tajné bratrstvo II.\" (Meander, 2017), \"Oranžáda, Mazarén a Dartaňan\" (Knižní klub, 2015) a \"Oranžáda, Mazarén a Dartaňan 2: Ukradený papoušek\" (Knižní klub, 2016).\n\nDílo Barbro Lindgrenové se překládá do více než 30 různých jazyků. Její knihy mluví vždy přímo k dětem, díky autorčině schopnosti empatie a vciťování se do dětského myšlení a jednání. V originálním duchu popisuje radost, smutek, ale věnuje se i závažným otázkám. Její zdánlivě jednoduchý styl dokáže věrně zobrazovat atmosféru a emoce, které jsou známé a srozumitelné všem čtenářům, bez ohledu na jejich věk. U svých děl vždy spoléhá na to, že čtenáři budou schopni nahlédnout, co se skrývá pod povrchem.\n\nSama Barbro Lindgrenová přiznává, že na její tvorbu měla obrovský vliv i známá autorka literatury pro děti a mládež Astrid Lindgrenová. Stalo se tak díky radám, které Astrid Lindgrenová udílela Barbro Lindgrenové formou dopisu, v němž reagovala na příspěvek mladé autorky. Rady se týkaly především toho, aby Barbro nepřehlcovala jednotlivé stránky příliš mnoha ději a znaky.\n\n2004 byla jmenovanou finalistkou na cenu Hanse Christiana Andersena. 2014 pak získala Barbro Lindgrenová Astrid Lindgren Memorial Award (ALMA) neboli Pamětní cenu Astrid Lingrenové. Porotci se shodli na tom, že její hlavní přínos spočívá ve vynalézavosti v rámci dětské obrázkové literatury, v tvorbě realistické beletrie i absurdní prózy určené pro mládež. Především pak v uchopení pocitu hravého štěstí i tajemné podstaty lidské existence a všudypřítomné blízkosti smrti.\n\n"}
{"id": "1377588", "url": "https://cs.wikipedia.org/wiki?curid=1377588", "title": "Íránská kuchyně", "text": "Íránská kuchyně\n\nÍránská kuchyně je složena z tradičních kulinářských postupů na území Íránu. Častý je i termín perská kuchyně, přestože jsou Peršané jen jednou z několika etnických skupin, které z Íránu pocházejí a přispěli ke kulinářské kultuře.\n\nÍránská kulinářská kultura se historicky ovlivňovala s kuchyněmi sousedních regionů, včetně kavkazské kuchyně, turecké kuchyně, kuchyně z Levanty (součást i arabské kuchyně), řecké kuchyně, středoasijské kuchyně a ruské kuchyně. Prostřednictvím perské středoasijské Mughalské dynastie se aspekty íránské kuchyně dostaly také do severoindické a pakistánské kuchyně.\n\nTypickými íránskými hlavními pokrmy jsou různé kombinace rýže s masem, zeleninou a ořechy. Často jsou používány i bylinky spolu s plody jako švestky (včetně sušených), granátová jablka, kdoule, meruňky a rozinky. Charakteristické íránské aromatické látky či koření jsou šafrán, sušená limeta, skořice, kurkuma a petržel. Ty jsou míchány a používají se v mnoha různých pokrmech. Rozšířena je také pec tandúr, známá v celém regionu.\n\nMimo Írán se íránská kuchyně nachází zejména v multikulturních místech jako je Londýn, Los Angeles, San Francisco Bay Area a Toronto, kde žije významný počet íránských přistěhovalců. Zejména Los Angeles a okolí jsou domovem mnoha íránských restaurací.\n"}
{"id": "1377589", "url": "https://cs.wikipedia.org/wiki?curid=1377589", "title": "Vilém Hnízdo", "text": "Vilém Hnízdo\n\nVilém Hnízdo (* 11. června 1941 Holovousy) je bývalý český fotbalový útočník. Bydlí v Liberci.\n\nV československé lize odehrál za TJ ČKD Praha (dobový název Bohemians) pět utkání na podzim 1964, v nichž vstřelil jednu branku. Jediný prvoligový gól zaznamenal hned při svém debutu ve středu 12. srpna 1964 na hřišti Slovanu Teplice (prohra 1:2). Naposled se v nejvyšší soutěži objevil v sobotu 19. září téhož roku v domácím zápase proti SONP Kladno (nerozhodně 2:2). Ve II. lize hrál také za Jiskru/LIAZ Jablonec.\n\n"}
{"id": "1377610", "url": "https://cs.wikipedia.org/wiki?curid=1377610", "title": "Barometrická otázka", "text": "Barometrická otázka\n\nBarometrická otázka je příkladem nesprávně navržené otázky během zkoušení, která pro zkoušejícího způsobila morální dilema. V její klasické podobě zpopularizované profesorem Alexanderem Calandrou se zkoušející zeptal „jak je možné změřit výšku mrakodrapu za použití barometru?“. Zkoušející si byl jist, že existuje pouze jediná správná odpověď, totiž prostřednictvím měření rozdílu v tlacích na vrcholu a u paty budovy. Navzdory očekáváním zkoušejícího student odpověděl s množstvím rozdílných odpovědí, které, ačkoliv byly správné, neprokazovaly studentovo porozumění zkoušené látce. Barometrická otázka je klasickou ukázkou funkční fixace v praxi.\n\nBarometrická otázka se postupem času stala městskou legendou; podle internetového memu byla otázka vyslovena na Kodaňské univerzitě a dotázaným studentem byl Niels Bohr. Přípravné učebnice pro ACT (zkratka z American College Testing) ji ale popisují jako MIT legendu. Určitá forma barometrické otázky je také k nalezení v humoristické knize z roku 1958..\n\nCalandrův kolega se na barometrickou otázku zeptal studenta očekávaje „správnou“ odpověď: „výšku budovy můžete odhadnout za použití rozdílu tlaků mezi vrcholem a patou budovy“. Student ale poskytl odlišnou, ale taktéž správnou, odpověď: „Přeneste barometr na vrchol budovy. Připevněte ho na dlouhý provaz, spusťte barometr na ulici a změřte délku provazu, kterou byste k takovému spuštění potřeboval. Délka toho provazu se rovná výšce budovy.“.\n\nZkoušející a Calandra (který byl požádán, aby pomohl rozhodnout o výsledku zkoušky) museli vyřešit morální dilema. Student, který odpověděl správně, by měl zkouškou projít. Na druhou stranu, tato konkrétní odpověď nikterak neprokazovala studentovo porozumění probíranému předmětu (fyzika), což by bylo porušení akademických pravidel. Ani jedna z možností (projít a neprojít zkouškou) nebyla morálně přijatelná.\n\nCalandra se studenta zeptal na stejnou otázku a požádal ho, aby poskytl jinou odpověď. Student mu poskytl dokonce několik dalších správných odpovědí, včetně vyhození barometru ze střechy budovy na ulici (tentokrát bez provazu), změření doby, za kterou na ulici dopadl a dopočítání výšky budovy z této doby, darování barometru domovníkovi budovy, pokud tento výšku budovy sdělí anebo změření stínu, který vrhá barometr známé výšky a dopočítání výšky budovy ze stínu vrhaného touto budovou.\n"}
{"id": "1377640", "url": "https://cs.wikipedia.org/wiki?curid=1377640", "title": "Progresivní webové aplikace", "text": "Progresivní webové aplikace\n\nProgresivní webové aplikace (anglicky \"Progressive Web Apps\", \"PWA\") jsou webové aplikace, které vypadají a načítají se jako běžné webové stránky. Navíc ale nabízí funkce běžně dostupné pouze nativním aplikacím, např. práci offline, push notifikace nebo přístup k hardwaru zařízení. PWA tak kombinují flexibilitu webu s možnostmi aplikací.\n\nKolem roku 2005 se vývojové technologie přesunuly ze statických na dynamické webové stránky řízené servery (PHP, ASP.NET) nebo systémy ze strany klienta (Ajax). Došlo také k přechodu na responzivní webový design.\n\nV roce 2007 proběhly první pokusy o vytvoření progresivní webové aplikace, avšak nepříliš úspěšně. PWA selhávaly zejména na některých zařízeních (např. iPhone), v porovnání s nativními aplikacemi byly pomalejší a poskytovaly horší uživatelskou zkušenost.\n\nZměna přišla v polovině roku 2010 díky vylepšením v jazycích HTML5, CSS3 a JavaScript, která  výrazně zvýšila kompatibilitu webových prohlížečů s výkonnými procesory (např. Apple A10 či Snapdragon 820). Hybridní aplikace se staly životaschopnou alternativou k nativním aplikacím.\n\nS názvem “progresivní webové aplikace” přišli v roce 2015 designér Frances Berriman a inženýr Google Chrome Alex Russell. Popsali jím aplikace využívající nové funkce podporované moderními prohlížeči, dále service workers a web app manifests, které uživatelům umožňují inovovat webové na progresivní webové aplikace v jejich nativním operačním systému.\n\nPodle vývojářů Google mají PWA tyto charakteristiky:\n\n\nProgresivní webové aplikace jsou vylepšením stávající webové technologie. PWA pracují v každém prohlížeči, ale některé funkce typu \"app-like\" (např. nezávislost na připojení, instalace na domovskou obrazovku a push zprávy) závisí na podpoře prohlížeče. Od dubna 2018 tyto funkce podporují v různém rozsahu Microsoft Edge, Google Chrome, Mozilla Firefox a Safari. Dá se očekávat, že je i další prohlížeče budou postupně následovat.\n\nZákladní technická kritéria pro to, aby web považoval prohlížeč za progresivní webovou aplikaci, popsal Russell v následujících bodech:\n\n\nBěžně používané technologie slouží k vytváření progresivních webových aplikací. PWA stojí na těchto pilířích:\n\nManifest pro webové aplikace se nazývá JSON. Vývojářům poskytuje centralizované místo pro zadávání metadat spojených s webovou aplikací, včetně:\n\n\nTato metadata mají zásadní význam pro přidání aplikace na domovskou obrazovku nebo jiné uvedení vedle nativních aplikací.\n\nAppCache je starší technologie na podporu offline používání webu. Optimálně pracuje jen u jednostránkových aplikací, ale selhává u wiki nebo vícestránkových aplikací. Na začátku roku 2019 přední prohlížeče AppCache podporují, protože je některé stránky dlouhodobě používají. V budoucnu se však očekává jejich nahrazení.\n\nNativní mobilní aplikace poskytují bohaté zkušenosti a vysoký výkon na úkor úložného prostoru, nedostatku aktualizací v reálném čase a nízké viditelnosti ve vyhledávání. Nevýhody tradičních webových aplikací tkví v chybějících nativních, kompilovaných a spustitelných souborech v kombinaci se závislostí na nespolehlivém a potenciálně pomalém připojení k webu.\n\nService workers poskytují skriptovatelnou síťovou proxy ve webovém prohlížeči, která umožňuje programové vyžádání webových/HTTP požadavků. Efektivně tak využívají mechanismy vyrovnávací paměti a umožňují bezchybné fungování v offline módu.\n\nService workers se u progresivních webových aplikací používají ke zkombinování největších výhod nativních a webových aplikací.\n\nVýhody Service workers:\n\n\nUmožňují webové aplikaci spouštět současně více podprocesů JavaScriptového kódu. Díky tomu se dlouhé aktivity odstraňují z podprocesu uživatelského rozhraní a redukují tak blokování UI.\n\nIndexedDB, IDB je NoSQL databáze zabudovaná do moderních prohlížečů. Umožňuje ukládání dat do paměti klientského zařízení, což pro PWA znamená možnost lokálního vyhledávání místo posílání žádostí.\n\nNáhrada za soubory cookie, která umožňuje ukládat víc dat než cookie.\n\nArchitektonický přístup Model App Shell používají některé progresivní webové aplikace. Pro rychlé načítání ukládají Service workers základní uživatelské rozhraní nebo shell z responzivní webové aplikace. Tento shell poskytuje počáteční statický rámec, rozložení nebo architekturu, do níž může být obsah načten postupně a dynamicky, což umožňuje uživatelům pracovat s aplikací navzdory různé rychlosti webového připojení. Shell může být uložen v mezipaměti prohlížeče mobilního zařízení.\n\nMnoho nadnárodních firem přechází z nativních aplikací na PWA, což přináší měřitelné změny v chování uživatelů.\n\nAliExpress\n\nDíky přechodu na PWA zvýšil Aliexpress konverzi nových uživatelů o 104 %. Také se zvýšil čas, který uživatelé stráví na stránkách napříč všemi prohlížeči o 74 %. Dvojnásobně vzrostlo i množství zobrazených stránek.\n\nStarbucks\n\nAktivita uživatelů se v PWA Starbucksu zvýšila denně i měsíčně na dvojnásobek. Nákupy přes aplikaci se zvedly v průměru o 20 %.\n\nForbes\n\nPo přechodu na progresivní aplikaci se načítání stránek Forbes.com snížilo z 6,5 sekund na 2,5 a imprese na jednu návštěvu stoupla o 10 %.\n\nTinder\n\nPůvodní nativní aplikace Tinderu se načítala 11,91 sekund. Nová PWA je o 90 % menší a načte se za 4,69 sekund. \nDalší PWA pro Windows 10:\n\n\nV ČR dosud není používání PWA příliš rozšířené a data o změnách v chování uživatelů zatím zcela chybí.\n\nOdborný portál zaměřený na technologie a byznys Czechcrunch o PWA napsal:\n\n\"Jejich hlavní výhodou je fakt, že se nemusí stahovat a instalovat z nějakého obchodu, ale „nainstalují“ se přímo samy v rámci webového rozhraní, takže to uživatel na první pohled vůbec nepozná. Oproti klasickému webu nabízí mnohem rychlejší načítání, možnost ukládání jednotlivých stránek do offline režimu, push notifikace nebo přístup k samotnému zařízení, takže se v základu velmi podobají klasické nativní aplikaci.\n\nOd roku 2018 začal počet progresivních aplikací v oběhu rapidně růst a na tento trend proto naskočily i společnosti jako síť kaváren Starbucks, nákupní galerie Aliexpress, seznamka Tinder, přepravní startup Uber, sociální síť Pinterest, ale i česká rozvozová služba Dáme Jídlo. A většina z nich si po dlouhodobém testování rozhodně nemůže na výsledky stěžovat.\"\n\nMezi známé české PWA patří:\n\n"}
{"id": "1377647", "url": "https://cs.wikipedia.org/wiki?curid=1377647", "title": "Paradontologie", "text": "Paradontologie\n\nParadontologie je obor stomatologie zabývající se léčbou parodontitidy. Parodontitida je zánětlivé onemocnění lidově zvané paradentóza. Neléčená může vést až k předčasné ztrátě chrupu.\n\nZánět léčí obvykle zubní lékař ve spolupráci se zubní hygienistkou. Pokud však už zánět pronikne hluboko do kosti, přebírá léčbu pouze lékař (paradontolog).\n\nLéčba obvykle začíná vstupní prohlídkou, na které se zjišťuje rozsah zánětu a případné postižení zubů. Poté je pacient poučen o správném způsobu ústní hygieny. Právě ta totiž může zánět zcela odstranit.\n\nPokud je již postižen samotný zub podle stupně poškození se provádí extrakce zubu, endodontické ošetření, vyplnění defektu zubu po kazu, zubní korunky, zavedení implantátu nebo se přímo zhotovují protézy.\n\n"}
{"id": "1377652", "url": "https://cs.wikipedia.org/wiki?curid=1377652", "title": "Daniel Pennac", "text": "Daniel Pennac\n\nDaniel Pennac, vlastním jménem Daniel Pennacchioni (* 1. prosince 1944 Casablanca, Maroko), je francouzský spisovatel. Ve Francii je jedním z nejpřekládanějších autorů (překládá se do více než třiceti jazyků světa). Píše knihy pro děti a mládež, stejně tak jako knihy pro dospělé čtenáře, kromě toho napsal i několik teoretických knih a esejů, stal se součástí týmu vytvářejícího komiksová alba a podílel se i na sestavení několika televizních a filmových scénářů.\n\nDaniel Pennac byl nejmladším dítětem v rodině vojáka, proto se museli často stěhovat (nějakou dobu žili v Asii, Evropě i Africe). Čtení knih se mu neodmyslitelně pojí se vzpomínkami na otce, který vždy u čtení pokuřoval a vyzýval všechny své čtyři děti, aby se k němu přidaly a četly si také. Mimo jiné ho ke čtení přivedl také zákaz provádění volnočasového čtení vydaný na internátu, kde přebýval po dobu studia na střední škole. K zájmu o literaturu se tedy přidala i touha dělat něco nedovoleného. Následně studoval humanitní vědy (pedagogiku a literaturu) v Nice, které ho přivedly k učení a předávání moudrosti, a tak mezi léty 1965–1995 vyučoval druhý stupeň, načež se přesunul na gymnázia ležící v Soisson a v Paříži.\n\nSvou prvotinu vytvořil Daniel Pennac v roce 1973, po dokončení základní vojenské služby. Na vojenskou službu také jeho pamflet reaguje, neboť se snaží potlačit přesvědčení o tom, že díky vojně se kluci stávají mužnější, zralejší a rovnější. Myslel však na pověst svého otce, a změnil si jméno. První knihu vydal pod pseudonymem Daniel Pennac.\n\nV roce 1985 vyšel v \"Série noire\" (Černá série) první díl ságy s hlavním hrdinou smolařem Benjaminem Malaussenem Au bonheur des ogres (česky vychází pod názvem Lidožrouti z obchoďáku roku 2004 v nakladatelství Mladá fronta), která z něj udělá veřejně známou osobnost. Následně píše dětskou tetralogii (1992 - 1997) s hlavním hrdinou jménem Kamo, zaměřenou na školu a přátelství (česky tyto knihy vycházejí v letech 2012 – 2014 v nakladatelství Meander pod názvy Kamo - nápad století; Kamo a já; Kamo - Agentura Babylon; Kamo na útěku). V češtině byla roku 2011 vydána také dojemná próza se psím hrdinou určená dětem s názvem Pes paličák (vydalo nakladatelství Meander, originál vyšel pod názvem Cabot Caboche).\n\nMezi Pennacovy eseje patří například Comme un roman (v češtině vydáno roku 2004 pod názvem Jako román nakladatelstvím Mladá fronta), v němž se uvažuje nad tím, jakým způsobem dětem nejlépe předat potěšení ze čtení. Jeho myšlenky se také obrací k tomu, proč dospívající čtenáři čtou stále méně a jakou roli v tom hrají vyučující. Mezi jeho poslední díla patří kniha Journal d'un corps (vydaná roku 2012, jejíž název by se dal přeložit jako Tělesný deník) v níž jsou zaznamenány proměny mužského těla, jehož fyzická stránka osobnosti se stala protipólem k té psychické.\n\nZa svůj život obdržel několik ocenění:\n"}
{"id": "1377657", "url": "https://cs.wikipedia.org/wiki?curid=1377657", "title": "Blót", "text": "Blót\n\nBlót je ve severském náboženství výraz pro oběť, zpravidla krvavou a zvířecí, někdy i lidskou. Nejčastějším typem blótu byla komunální oběť zvířete správného druhu poraženého u oltáře. Poté byla jeho krev zachycena do \"hlautbolli\" „obětní misky“ a pomocí větvičky zvané \"hlautviðr\" či \"hlauttein\" jí byl pokropen oltář a účastníci oběti. Maso zvířete bylo poté zkonzumováno při hostině. Z pramenů jsou také známy oběti zvířat i lidí oběšením či lidí utopením ve studni či močále, oba tyto typy jsou spojovány například s chrámem v Uppsale. Také je zmiňováno obětování zvířecí hlav zavěšením na dřevěné idoly nebo oběti otroků a služebníků při pohřbu.\n\nVýraz blót může být etymologicky příbuzný latinskému flamen a sanskrtskému bráhman, tedy označení kněží či jejich určité skupiny.\n\n"}
{"id": "1377667", "url": "https://cs.wikipedia.org/wiki?curid=1377667", "title": "Markarianův řetěz", "text": "Markarianův řetěz\n\nMarkarianův řetěz je pás galaxií, které patří do Kupy galaxií v Panně. Při pohledu ze Země tyto galaxie leží podél hladce prohnuté křivky. Dvě z těchto galaxií, Messier 84 a Messier 86, objevil Charles Messier v roce 1781. Ostatní galaxie poprvé zmínil John Dreyer ve svém katalogu New General Catalogue vydaném v roce 1888.\nŘetěz byl pojmenován po arménském astrofyzikovi Benjaminu Markarjanovi, který na začátku 60. let 20. století objevil jejich společný pohyb.\n\nŘetěz tvoří tyto galaxie: M84 (NGC 4374), M86 (NGC 4406), NGC 4435, NGC 4438, NGC 4458, NGC 4461, NGC 4473 a NGC 4477. Nejjasnější galaxie M84 a M86 jsou viditelné i malými dalekohledy, ale k zobrazení ostatních slabších galaxií může být zapotřebí použít větší dalekohled. Hlavní část řetězu leží v Souhvězdí Panny, pouze NGC 4473 a NGC 4477 už zasahují do souhvězdí Vlasů Bereniky.\nDélka celého útvaru je asi 1,5°.\n\nVypadá to, že nejméně 7 členů řetězu se pohybuje stejným směrem, ostatní okolní galaxie se do jejich blízkosti možná pouze promítají při pohledu ze Země.\nČlánky řetězu jsou tvořeny jednotlivými galaxiemi, pouze uprostřed jsou dva články, z nichž každý je tvořen dvojicí galaxií.\n"}
{"id": "1377669", "url": "https://cs.wikipedia.org/wiki?curid=1377669", "title": "Veddové", "text": "Veddové\n\nVeddové ( වැද්දා, வேடர்) je negritské etnikum na Srí Lance. Jejich počet se odhaduje na zhruba 2500. Bývají nazýváni \"Vedda\" (lovci) nebo \"Vannijala-aetto\" (lesní lidé), obývají převážně provincii Sabaragamuwa (její název doslova znamená „země divochů“), část z nich žije také na východním pobřeží nebo v okolí Anuradhápury.\n\nJsou pokládáni za původní obyvatele ostrova, kteří se s příchodem Sinhálců uchýlili do nepřístupných pralesů ve vnitrozemí okolo hory Srí Páda. Sami Veddové odvozují svůj původ od královny Kuvéní, první manželky Vidžaji (jeho vládu datuje letopis \"Mahávansa\" do 6. století př. n. l.), který ji později zapudil kvůli dynasticky výhodnějšímu sňatku. Cestovatel Giovanni di Marignolli považoval Veddy za potomky biblického Kaina.\n\nŽivot Veddů popsal etnograf Charles Gabriel Seligman. Domorodci vedli polokočovný lovecko-sběračský způsob života, užívali sekeru a luk se dvěma tětivami, chovali lovecké psy; postupně zavedli také primitivní žďárové zemědělství, hlavní plodinou je kalužnice. Neměli kastovní systém, praktikoval monogamii a levirát. V roce 1911 bylo na Cejlonu napočítáno 5300 Veddů, od té doby se jejich počet snižuje, ale vzhledem k postupující asimilaci nejsou přesná data k dispozici. Výstavba přehrad na řece Mahaveli v osmdesátých letech 20. století připravila Veddy o značnou část území, udrželi se převážně v rezervaci Maduru Oja, kde jsou však omezováni v lovu divoké zvěře a fungují spíše jako turistická atrakce. Stále méně lidí hovoří veddštinou (směs původního domorodého jazyka a sinhálštiny) a přecházejí na sinhálštinu nebo tamilštinu. V důsledku postupující akulturace je také tradiční animistické náboženství nahrazováno buddhismem, hinduismem nebo křesťanstvím, udržuje se však kult bohyně Valli a rituály spojené s uctíváním mrtvých.\n\n"}
{"id": "1377673", "url": "https://cs.wikipedia.org/wiki?curid=1377673", "title": "Jindřich I. Walpot z Bassenheimu", "text": "Jindřich I. Walpot z Bassenheimu\n\nJindřich Valpot z Bassenheimu ( \"Heinrich Walpot von Bassenheim\", někdy též \"Heinrich Waldbott\", † 1207) byl prvním vysokým mistrem Řádu německých rytířů v období od roku 1198 do konce roku 1207. \n\nJelikož existovalo větší množství rodin s příjmením Walpot, nebylo až do roku 1969 možné vypátrat, ze kterého konkrétního rodu pochází. To málo údajů, které jsou o něm známy, pocházejí často toliko z teorií historiků, proto musí být stále znovu ověřovány podle původních pramenů. Jedna z nejstarších teorií tvrdí, že pocházel z ministeriálního rodu Walpotů z Bassenheimu usedlého v Porýní. (Jistý Siegfried Walpot z Bassenheimu byl později komturem a nejvyšším špitálníkem Řádového státu. Roku 1386 po něm bylo pojmenováno město \"Passenheim\" v Mazursku, dnešní polské město Pasym.) Podle jiných pramenů měl Jindřich Walpot pocházet z měšťanského rodu či kupecké rodiny z Mohuče.\n\nRytířský řád vzešel ze špitálního bratrstva, jemuž předsedal od roku 1196 jistý Jindřich jako \"preceptor\". Je dosti možné, že se jedná o téhož Jindřicha Walpota. Roku 1198 byl tedy zvolen prvním vysokomistrem nově zřízeného rytířského řádu. Za pomoci papeže Inocence III. obdržel Jindřich v roce 1199 od Gilberta Héraila, velmistra templářů, kopii klášterní regule Templářského řádu, který následně převzal pro svůj Řád německých rytířů.\n\nJindřich zemřel 5. listopadu (doloženo písemně) někdy před rokem 1208, neboť jeho nástupce se ujal úřadu (přesný rok není znám), ve Svaté zemi a byl pochován v Akkonu.\n\n"}
{"id": "1377675", "url": "https://cs.wikipedia.org/wiki?curid=1377675", "title": "Miloslav Jech", "text": "Miloslav Jech\n\nMiloslav Jech (8. února 1926 Lázně Toušeň – 11. září 2017) byl český evangelikální teolog a církevní historik, první ředitel Evangelikálního teologického semináře v Praze.\n\nStudoval historii a filozofii na Filozofické fakultě univerzity Karlovy. Pracoval v různých dělnických a úřednických profesích, krátce též jako učitel a archivář.\n\nOd roku 1965 byl plnoúvazkovým kazatelem Jednoty českobratrské. V letech 1990–1996 stál v čele Evangelikálního teologického semináře (resp. Teologického semináře Církve bratrské).\n\n\n"}
{"id": "1377686", "url": "https://cs.wikipedia.org/wiki?curid=1377686", "title": "Hematogen", "text": "Hematogen\n\nHematogen ( Гематоген) je doplněk stravy ve formě připomínající čokoládové tyčinky, doporučovaný jako zdroj železa, vitamínů a aminokyselin. Základní složkou je albumin získávaný z hovězí krve upravené defibrinací, smíchaný s cukrem a sušeným mlékem. Tyčinky se vyrábějí s různými příchutěmi (např. švestková, meruňková, kokosová), použití krve doplňuje sladkost specifickým pikantním aromatem. První pokusy s využitím odpadové krve jatečních zvířat jako léku proti chudokrevnosti prováděl koncem devatenáctého století švýcarský lékař Adolf Hommel, v období mezi světovými válkami se začaly hematogenové tyčinky vyrábět ve velkém v Sovětském svazu a stále jsou v postsovětských zemích oblíbenou pochoutkou; v padesátých letech se neúspěšně experimentovalo s jejich zavedením i v Československu. \n"}
{"id": "1377688", "url": "https://cs.wikipedia.org/wiki?curid=1377688", "title": "Zákon velkých čísel", "text": "Zákon velkých čísel\n\nZákon velkých čísel je několik podobných matematických vět z oblasti teorie pravděpodobnosti tvrdících, že aritmetický průměr \"n\" náhodných veličin se stejnou střední hodnotou se s rostoucím \"n\" za určtých předpokladů blíží k této střední hodnotě. Jednotlivé zákony velkých čísel se potom liší jednak tím, jak formulují předpoklady o průměrovaných náhodných veličinách, a jednak tím, jaký typ konvergence ke střední hodnotě dokazují. Pokud jde o konvergenci skoro jistě, hovoří se o silných zákonech velkých čísel, a pokud jde jen o konvergenci podle pravděpodobnosti, mluví se o slabých zákonech velkých čísel.\n\nNejstarší zákon velkých čísel uveřejnil Jacob Bernoulli v díle \"Ars conjectandi\" (1713), kde dokázal, že pokud se opakovaně koná náhodný pokus, jehož výsledkem je 1 (úspěch) s pravděpodobností formula_1 a 0 (neúspěch) s pravděpodobností formula_2 (Bernoulliho pokus), tak aritmetický průměr formula_3 výsledků pokusu konverguje s rostoucím formula_3 k formula_1. Tento aritmetický průměr je příkladem veličiny, která má po vynásobení číslem \"formula_3\" binomické rozdělení.\n"}
{"id": "1377691", "url": "https://cs.wikipedia.org/wiki?curid=1377691", "title": "Damir Špoljarič", "text": "Damir Špoljarič\n\nDamir Špoljarič je český podnikatel a inovátor v oblasti informačních technologií. V současné době působí jako CEO společnosti VSHosting s.r.o.\nV roce 2006 v 17 letech založil společnost VSHosting, která se po třech letech stala jednou z největších firem v oboru správy internetových projektů a provozu datových center. VSHosting spravuje tisíce serverů včetně např. každého třetího českého a slovenského e-shopu. \nDamir Špoljarič vystudoval střední průmyslovou škola elektrotechnickou V Úžlabině, obor informační technologie. Angažoval se v politice na komunální úrovni za Stranu svobodných občanů. Mezi jeho záliby patří svět cloudových služeb a datových center, letectví a politika. Je svobodný a bezdětný. \n\n"}
{"id": "1377693", "url": "https://cs.wikipedia.org/wiki?curid=1377693", "title": "Česká šachová extraliga 2007/08", "text": "Česká šachová extraliga 2007/08\n\nČeská šachová extraliga 2007/08 byla nejvyšší šachovou soutěží v sezoně 2007/08 v Česku. Zúčastnilo se 12 družstev, přičemž nováčci byli TJ Bohemians Praha, kteří se vrátili po pěti sezónách v nižších soutěžích a Tatran Litovel, který strávil čtyři sezóny v 1. lize.\n\nDružstva byla rozdělena do dvojic podle geografické blízkosti a sezóna byla odehrána formou dvoukol v sobotu a v neděli, kdy vždy tři dvojice tedy 6 družstev hrálo toto dvoukolo doma a šest venku. Navíc bylo mezi druhé a třetí dvoukolo vloženo nedělní kolo, ve kterém se vzájemně střetla družstva z jednotlivých dvojic. Hracími dny byly 17./18. listopad 2007, 1./2. prosinec 2007, 13. leden 2008, 2./3. únor 2008, 1./2. března 2008, 12./13. dubna 2009.\n\nSvého prvního vítězství vítězství dosáhl tým 1. Novoborský ŠK před druhým ŠK Mahrla Praha. Na 3. místo dosáhl tým BŠŠ Frýdek-Místek. Z extraligy sestoupili nováček Tatran Litovel a po devíti sezónách tradiční účastník Sokol Plzeň I.\n\n"}
{"id": "1377704", "url": "https://cs.wikipedia.org/wiki?curid=1377704", "title": "Bettina Schöpf", "text": "Bettina Schöpf\n\nBettina Schöpf-Greinig (* 1979 Zams) je bývalá rakouská reprezentantka ve sportovním lezení, mistryně Evropy, juniorská mistryně světa a vicemistryně Rakouska v lezení na obtížnost, poté trenérka sportovního lezení.\n\n\n"}
{"id": "1377705", "url": "https://cs.wikipedia.org/wiki?curid=1377705", "title": "TJ Sokol Řepy", "text": "TJ Sokol Řepy\n\nTJ Sokol Řepy je pražský fotbalový klub, sídlící v obci Řepy, jež je od roku 1968 součástí hlavního města. Fotbalový oddíl je součástí tělovýchovné jednoty TJ Sokol Řepy, z.s. Celou svou historii působí v nižších soutěžích.\nKlub byl založen na ustavující schůzi 11. září 1924 pod názvem Slavoj Řepy. Jako klubové barvy byly zvoleny zelená a bílá. Historicky první utkání Slavoje se odehrálo 3. května 1925 na půdě AFK Hostivice, které skončilo porážkou 1:3. Od sezony 1926-27 klub hraje mistrovské soutěže. Od roku 1937 je součástí Tělovýchovné jednoty Sokol. Počínaje rokem 1950 začíná hrát pod názvem Sokol Řepy.\nV roce 1962 se klub sloučil s Tatranem Zličín a vystupoval pod názvem TJ Řepy-Zličín. Spojení však vydrželo pouhé čtyři sezóny, než došlo k opětovnému rozdělení. Po roce 1968 klub několik let působil pod původním názvem Slavoj Řepy.<br>\nV roce 2018, u příležitosti padesátého výročí připojení obce Řepy ku Praze, si klub přidal do klubových barev třetí barvu – oranžovou, jež by měla symbolizovat polohu Řep na západním okraji Prahy (barva zapadajícího slunce), ale i bytovou zástavbu, která za tu dobu v obci vyrostla a z níž fotbalový oddíl čerpá členskou základnu.\n\nHistorie fotbalového oddílu viz. http://www.fotbalrepy.cz/historie/\n\nA - mužstvo v současnosti hraje I.B třídu. Vedle dvou týmů dospělých má klub i šest mládežnických družstev (MD, SŽ, MŽ „A“, MŽ „B“, SPŘ a MPŘ) a také tým staré gardy.\n\n"}
{"id": "1377713", "url": "https://cs.wikipedia.org/wiki?curid=1377713", "title": "Česká šachová extraliga 2006/07", "text": "Česká šachová extraliga 2006/07\n\nČeská šachová extraliga 2006/07 byla nejvyšší šachovou soutěží v sezoně 2006/07 v Česku. Zúčastnilo se 12 družstev, přičemž nováčci byli 1. Novoborský ŠK a BŠŠ Frýdek-Místek. Pro oba to byla první účast v nejvyšší soutěži. Družstvo A64 Hagemann Opava se přesunulo z Opavy do Grygova a změnilo název na A64 Valoz Grygov.\n\nDružstva byla rozdělena do dvojic podle geografické blízkosti a sezóna byla odehrána formou dvoukol v sobotu a v neděli, kdy vždy tři dvojice tedy 6 družstev hrálo toto dvoukolo doma a šest venku. Navíc bylo mezi třetí a čtvrté dvoukolo vloženo sobotní kolo, ve kterém se vzájemně střetla družstva z jednotlivých dvojic. Hracími dny byly 4./5. listopad 2006, 2./3. prosinec 2006, 16./17. prosinec 2006, 13. leden 2007, 10./11. března 2007, 24./25. března 2007.\n\nSvého čtvrtého vítězství vítězství dosáhl tým RC Sport Pardubice před nováčkem 1. Novoborský ŠK. Na 3. místo dosáhl tým Labortech Ostrava. Z extraligy sestoupili Lokomotiva Brno po sedmi sezónách a ŠK Sokol Vyšehrad, který hrál extraligu od jejího založení na podzim 1992.\n\n"}
{"id": "1377723", "url": "https://cs.wikipedia.org/wiki?curid=1377723", "title": "Seznam děkanů Filozoficko-přírodovědecké fakulty v Opavě Slezské univerzity v Opavě", "text": "Seznam děkanů Filozoficko-přírodovědecké fakulty v Opavě Slezské univerzity v Opavě\n\nToto je seznam děkanů Filozoficko-přírodovědecké fakulty v Opavě Slezské univerzity v Opavě.\n\n"}
{"id": "1377731", "url": "https://cs.wikipedia.org/wiki?curid=1377731", "title": "Josef Reiter", "text": "Josef Reiter\n\nJosef Reiter (* 8. ledna 1959 Niederwaldkirchen) je bývalý rakouský zápasník–judista, bronzový olympijský medailista z roku 1984.\n\nPřipravoval se v rodném Niederwaldkirchenu pod vedením Karla Loizenbauera. V rakouské reprezentaci se pohyboval od konce sedmdesátých let dvacátého století. V roce 1980 startoval na olympijských hrách v Moskvě, kde nepřešel přes úvodní kolo. V roce 1984 startoval na olympijských hrách v Los Angeles. Ve druhém kole prohrál s Jihokorejcem Hwang Čin-suem, ale přes opravy se probojoval do boje o třetí místo, ve kterém porazil Itala Sandra Rosatiho a vybojoval bronzovou olympijskou medaili. Po olympijských hrách přerušil na pár let působení v reprezentaci. Věnoval se práci farmáře v oblasti Mühlviertelu. Vrátil se v roce 1988 a vybojoval start na olympijských hrách v Soulu, kde nepřešel přes Japonce Jósuke Jamamota. Vzápětí ukončil sportovní kariéru.\n\n\n"}
{"id": "1377734", "url": "https://cs.wikipedia.org/wiki?curid=1377734", "title": "Slepuška krtčí", "text": "Slepuška krtčí\n\nSlepuška krtčí (\"Ellobius talpinus\") je druh hlodavce z čeledi Cricetidae. Je rozšířen na rozsáhlém území východní Evropy a Asie.\n\nTento druh se vyskytuje v Kazachstánu, Turkmenistánu, Kyrgyzstánu, Uzbekistánu, na Ukrajině, v jižním Rusku, na západní Sibiři, v severním Afghánistánu, Mongolsku a severní Číně.\n\nSlepuška krtčí je drobný savec o délce těla zhruba 130 mm s krátkým ocáskem, o váze do 70 g. Samička je o něco větší než sameček. Tělo má klínovitý obrys, hlava je plochá, krk krátký, svalstvo předních končetin mohutně vyvinuté. Má krátkou, hustou hnědavou srst, na spodní části těla poněkud světlejší. Tlapky jsou holé a růžové. Slepuška je přizpůsobena životu pod zemí; nory si hloubí s pomocí velkých řezáků.\n\nV karyotypu má 2n = 54. Chromozom Y je přítomen, na rozdíl od  příbuzných druhů \"E. lutescens\" a \"E. tancrei\".\n\nSlepuška krtčí je denní živočich, aktivní během celého dne. Její aktivita se snižuje v obdobích sucha a v zimě, neupadá však do pravé hibernace. Studie z roku 2001 zjistila, že adaptace tohoto druhu na extrémy kontinentálního klimatu spočívá na výrazných sezónních změnách termoregulace. Březost trvá tři týdny při třech až čtyřech vrzích ročně. Mláďata rychle rostou a ve věku šesti týdnů dosahují pohlavní zralosti.\n\nJde o koloniální druh, žijící ve skupinách kolem deseti jedinců, zpravidla v rodinných skupinách s rodičovským párem a mláďaty z jednoho či dvou vrhů. Nory jsou složité: vchody jsou obvykle uzavřeny zeminou a hnízdní i zásobní komory jsou obvykle zhruba 4 m pod povrchem. Slepušky se živí kořínky, cibulkami, hlízami a šťavnatými oddenky; v létě a na podzim shromažďují menší zásoby potravy. Na povrch vycházejí pouze zřídka kromě vynášení vyhrabané zeminy nebo přesunu na jiná stanoviště, kdy urazí vzdálenost do 800 m. Velikost populace kolísá pod vlivem nakažlivých chorob, parazitů, krutých zim s hlubokým promrzáním půdy, jarních záplav nor vodou z tajícího sněhu a ptačích i savčích predátorů. \n"}
{"id": "1377737", "url": "https://cs.wikipedia.org/wiki?curid=1377737", "title": "Phonebloks", "text": "Phonebloks\n\nPhonebloks je koncept modulárního telefonu projektanta Dave Hakkense s cílem snížit množství elektronického odpadu. Výzva byla zveřejněna v září roku 2013 a dosáhl cíle s 979,253 příznivci na webu Thunderclap. Princip smartphonu skládajícího se z modulů je podobný Project Ara, ale oba projekty jsou oddělené. Na rozdíl od toho neexistují konkrétní plány na realizaci konceptu.\n\nPhonebloks v podstatě sestává z hlavní desky (s názvem ‚základ‘), a jednotlivých modulů (‚Blok‘). Modul může být například baterie, fotoaparát nebo anténa. Kromě toho jsou ale možné také speciální pro smartphone neobvyklé moduly jako je senzor ultrafialového záření nebo solární panel. Pokud je modul poškozen, je třeba vyměnit nebo opravit jen jej, není třeba měnit celý chytrých telefon, takže vzniká méně odpadu. Pomalejší procesor lze nahradit novým, aniž by došlo k vyhození ostatních stále funkční součástí hardware. Druhou výhodou je, že mobilní telefon lze přizpůsobit potřebám uživatele, v závislosti na jeho preferencích (výdrž baterie, velikost, kvalita zvuku a fotografií ...).\n\nKomponenty (moduly), mají být vyvíjeny a vyráběny různými společnostmi a dostupné na takzvaném ‘ Blokstore‘.\n\n\n"}
{"id": "1377748", "url": "https://cs.wikipedia.org/wiki?curid=1377748", "title": "Danielle Collinsová", "text": "Danielle Collinsová\n\nDanielle Collinsová, rodným jménem Danielle Rose Collins (* 13. prosince 1993 St. Petersburg, Florida), je americká profesionální tenistka. Ve své dosavadní kariéře na okruhu WTA Tour nevyhrála žádný turnaj. V sérii WTA 125K zvítězila během ledna 2018 ve dvouhře turnaje v kalifornském Newport Beach. V rámci okruhu ITF si připsala čtyři tituly ve dvouhře.\n\nNa žebříčku WTA byla ve dvouhře nejvýše klasifikována v lednu 2019 na 23. místě a ve čtyřhře pak v červenci téhož roku na 108. místě. Trénuje ji Chip Brooks. Dříve tuto roli plnil Pat Harrison.\n\nNa nejvyšší grandslamové úrovni si zahrála semifinále Australian Open 2019, z něhož odešla poražena od Petry Kvitové.\n\nV americkém fedcupovém týmu neodehrála do roku 2019 žádný zápas. Roli jedničky plnila v pražském finále Fed Cupu 2018 proti České republice, z něhož odešly Američanky poraženy 0:3 na zápasy. \n\nBěhem vysokoškolského studia reprezentovala Virginskou univerzitu. V letech 2014 a 2016 vyhrála dvouhru na celostátním univerzitním mistrovství NCAA. Vysokou školu absolvovala roku 2016 v oboru mediální studia, kdy byla nejvýše postavenou tenistkou na americkém univerzitním žebříčku.\n\nV rámci hlavních soutěží událostí okruhu ITF debutovala v lednu 2009, když na turnaj ve floridském Lutzu s dotací 25 tisíc dolarů obdržela divokou kartu. V úvodním kole uhrála na krajanku Kimblerly Coutsovou jen tři gamy. Premiérový singlový titul v této úrovni tenisu vybojovala během října 2011 na turnaji ve Williamsburgu s rozpočtem deset tisíc dolarů. Ve finále přehrála Rusku Niku Kucharčukovou.\n\nV kvalifikaci singlu okruhu WTA Tour debutovala na Monterrey Open 2017. Na úvod skrečovala krajance Jamie Loebové.\n\nDebut v hlavní soutěži nejvyšší grandslamové kategorie přišel v  ženském singlu US Open 2014 po obdržení divoké karty. V úvodním kole ji vyřadila druhá nasazená Rumunka Simona Halepová po třísetovém průběhu.\n\nVe třetím kole kvalifikace Australian Open 2018 ji za 45 minut deklasovala pozdější osmifinalistka dvouhry Denisa Allertová, když na ni uhrála jediný game. Na turnaj série WTA 125 v Newport Beach, konaný v rámci americké šňůry Oracle Challenger Series, obdržela divokou kartu. První titul získala po třísetové finálové výhře nad Ruskou Sofjí Žukovou. Bodový zisk ji posunul na 120. místo žebříčku.\n\nDalší částí Oracle Challenger Series se stal únorový challenger Indian Wells 2018, kde si postupem do čtvrtfinále zajistila divokou kartu na velkou březnovou událost BNP Paribas Open 2018 z kategorie Premier Mandatory v Indian Wells. První zápas v hlavní soutěži WTA Tour vyhrála nad krajankou Taylor Townsendovou, aby si ve druhé fázi poradila se světovou čtrnáctkou Madison Keysovou po dvousetovém průběhu. Následně zopakovala lednové vítězství nad Žukovou a v osmifinále ji přehrála španělská turnajová sedmadvacítka Carla Suárezová Navarrová. Body ji poprvé v kariéře posunuly do elitní světové stovky žebříčku WTA, když 19. března 2018 figurovala na 93. místě.\n\nDo hlavní soutěže navazujícího Miami Open 2018 postoupila z kvalifikace. Na úvod dvouhry hladce vyřadila rumunskou 37. ženu klasifikace Irinu-Camelii Beguovou, která na ni uhrála jen dva gamy. V dalších kolech na její raketě skončily Chorvatka Donna Vekićová, šestnáctá nasazená krajanka Coco Vandewegheová, portorická olympijská vítězka Mónica Puigová a osmá ve světovém pořadí Venus Williamsová, čímž poprvé v kariéře porazila tenistku z elitní světové desítky. Stala se tak vůbec prvním kvalifikantem v semifinále Miami Masters, turnaji založeném roku 1985. Recept nenašla až na lotyšskou světovou pětku Jeļenu Ostapenkovou, když nevyužila setbol v úvodní sadě. Bodový zisk ji posunul na nové kariérní maximum, 53. místo.\n\nSvou první účast v hlavních soutěžích kalendáře WTA Tour v Austrálii proměnila v premiérové semifinále grandslamu, do něhož prošla na Australian Open 2019. Jako třicátá pátá hráčka žebříčku na úvod vyřadila světovou čtrnáctku Julii Görgesovou, když otočila průběh až v tiebreaku druhého setu po ztrátě úvodní sady. Ve třetí fázi na ni uhrála jen pět her devatenáctá nasazená Francouzka Caroline Garciaová. V osmifinále deklasovala světovou dvojku Angelique Kerberovou, jíž dovolila získat dva gamy. Po třísetové výhře nad Ruskou Anastasijí Pavljučenkovovou skončila její cesta v semifinále. V něm nenašla recept na světovou šestku Petru Kvitovou. Jednalo se o reprízu tříhodinového utkání z lednového Brisbane International 2019, které také prohrála. Za více než hodinu hry se úvodní dějství rozhodlo v tiebreaku, v němž favorizovaná česká hráčka vyhrála poměrem míčů 7:2. Frustrovaná Collinsová na úvod druhé sady několikrát diskutovala o výrocích s hlavním rozhodčím Carlosem Ramosem. Po třech prolomených podáních jí Kvitová uštědřila „kanára“. Češka dokázala proměnit 4 z 10 brejkových příležitostí, Američanka pouze jednu. \n\n"}
{"id": "1377759", "url": "https://cs.wikipedia.org/wiki?curid=1377759", "title": "Hábit", "text": "Hábit\n\nHábit (z lat. \"habitus\") je volný a splývavý svrchní oděv, stejnokroj křesťanských řeholníků a řeholnic, nejčastěji černé, případně i bílé, šedé nebo hnědé barvy. U františkánů se nazývá také kutna. Vznikl z jednoduchého chitónu či tuniky, jaké ve starověku nosili muži i ženy. Také buddhističtí mniši nosí volný svrchní oděv (\"kášája\"), jehož barva může znamenat příslušnost k určité škole.\n\nPodobně jako soudcovský nebo univerzitní talár sahá až po kotníky a mívá široké rukávy, ale nemá zapínání ani pas. Zato se v některých řádech převazuje bílým provazem (cingulem). Některé řády hábit doplňují kapucí stejné barvy, případně škapulířem, dlouhým pruhem látky, který se také obléká přes hlavu a mívá jinou barvu.\n\nV širším významu se jako hábit někdy označuje i klerika nebo sutana, dlouhý a splývavý oblek kněží a pastorů, který se liší dlouhým zapínáním vepředu s mnoha knoflíky a často převazuje širokým barevným pásem, jehož barva v katolické církvi označuje církevní hodnost. Na rozdíl od řeholního hábitu, který vznikl ve středověku z běžného oblečení, vznikla klerika i talár až v novověku už jako odznak stavu.\n\n\n"}
{"id": "1377761", "url": "https://cs.wikipedia.org/wiki?curid=1377761", "title": "Muzeum Kosova", "text": "Muzeum Kosova\n\nMuzeum Kosova (albánsky Muzeu i Kosovës, srbsky Музеј Косова/Muzej Kosova) je národní muzeum pro Kosovo. Sídlí v Prištině, na ulici \"Ibrahim Lutfiu.\" Muzeum, které sídlí v historické budově inspirované rakousko-uherskou architekturou 19. století, existuje jako samostatná instituce od roku 1949. Je nejstarší kulturní institucí svého druhu na území Kosova.\n\nV průběhu několika desetiletí existence muzea se počet jeho expozic neustále rozšiřoval. V roce 1959 přibyla výstava o lidově-osvobozeneckém boji. Roku 1967 získalo muzeum původní vilu Emina Gjinolliho. Muzeum se později věnovalo četným archeologickým průzkumům na území autonomní oblasti. Od roku 1956 vydává i vlastní periodikum v albánštině (Buletin i Muzeut të Kosovës). V současné době má muzeum tři části: Etnologické muzeum, Muzeum nezávislosti a archeologický park. Třetí uvedený slouží jako lapidárium.\n\n"}
{"id": "1377762", "url": "https://cs.wikipedia.org/wiki?curid=1377762", "title": "Jaroslav Kramář", "text": "Jaroslav Kramář\n\nProf. RNDr. Jaroslav Kramář, DrSc. (11. dubna 1910 Velké Hamry – 16. dubna 1990) byl český parazitolog, entomolog, imunolog.\n\nNarodil se v rodině tkalce. Vystudoval učitelský ústav v Jičíně v roce 1929, působil na střední škole a v roce 1938 se zapsal na Přírodovědecké fakultě UK v Praze. Válka vše  přerušila, ale to se již začal seznamovat s entomology (Wimmer) a s profesory UK (Komárek, Breindl, Štorkán) a zapojil se do odbojové činnosti. Ukrýval tak materiály popraveného profesora Štorkána. Studia na Přf UK dokončil v roce 1948 a po asistentuře na pedagogické fakultě přešel na katedru parazitologie a hydrobiologie, kde se v roce 1954 habilitoval na docenta a v roce 1963 byl jmenován profesorem. Katedru vedl potom po profesoru Jírovcovi. V letech 1963–1966 byl předsedou Československé zoologické společnosti.\n\nByl znalec komárů, lékařské entomologie a byl u nás jedním ze zakladatelů imunofluorescenční diagnostiky, která potom začala být používána k určení řady chorob.\n\n\n"}
{"id": "1377764", "url": "https://cs.wikipedia.org/wiki?curid=1377764", "title": "Mramorová jeskyně (Lipljan)", "text": "Mramorová jeskyně (Lipljan)\n\nMramorová jeskyně (albánsky Shpella e Gadimës, res. Shpella e Mermerit, srbsky Мермерна пећина/Mermerna pećina) se nachází u vesnice Donje Gadimlje v blízkosti Lipljanu (25 km jihovýchodně od Prištiny) na území Kosova. Krasová jeskyně, kterou voda vyhloubila ve mramorových vrstvách skal je v současné době stále do velké míry neprozkoumaná. \n\nJeskyni objevil v roce 1969 místní vesničan Ahmet Asllani při práci na své zahradě. Jeskynní systém byl původně zanesen blátem a bahnem. V roce 1976 byla upravena a otevřena pro veřejnost, turistická trasa zde měla délku okolo 440 m. Jeskyně vznikala v době posledních 80 milionů let. \n\nJeskyně vznikla velmi unikátním způsobem, kdy krasové procesy probíhaly v mramorových vrstvách. Má celkem tři patra a zmapované chodby mají délku 1260 m. Tři metry pod střední úrovní protéká řeka Klisur, která napájí několik rozsáhlých podzemních jezer (cca okolo pětadvaceti), která se nacházejí na nejnižší úrovni jeskyně. Některá jsou až 10 metrů hluboká. V jeskyni se také nachází několik galerií: vstupní galerie, západní galerie, východní galerie a severní galerie. Některé z chodeb nesou své vlastní názvy (dlouhá, modrá, údolí slz). V některých z nich nesou stěny různé barvy a přecházejí z červené přes žlutou až po bílou. Na různých místech se nacházejí aragonitové krystaly. \n\nV současné době je jeskyně evidována jako přírodní památka na území Kosova, chráněná oblast má rozlohu 56,25 ha. Teplota v jeskyni se po celý rok pohybuje okolo 12–15 °C. \n"}
{"id": "1377767", "url": "https://cs.wikipedia.org/wiki?curid=1377767", "title": "Constantin Niculae", "text": "Constantin Niculae\n\nConstantin Niculae (* 1. dubna 1955 Ulieşti) je bývalý rumunský zápasník–judista.\n\nK judu se dostal jako student prvního ročníku vysoké školy v Bukurešti. Od poloviny sedmdesátých let se připravoval v policejním vrcholovém centru SC Dinamo, kde rozjížděl judistický program korejský trenér Han Chang He. Od roku 1977 reprezentoval Rumunsko v pololehké váze do 65 kg. V roce 1980 se kvalifikoval na olympijské hry v Moskvě, ale nevyladil optimálně formu a vypadl v úvodním kole s Brazilcem Luizem Onmurou. V roce 1984 vypadl na olympijských hrách v Los Angeles ve čtvrtfinále s pozdějším vítězem Jošijuki Macuokou a obsadil sedmé místo. Vzápětí ukončil sportovní kariéru. Dlouhá leta trénoval v SC Dinamo vrcholové judisty. Mezi nejznámější patřil Adrian Croitoru a byl například u začátku sportovní kariéry Daniela Lascăua.\n\n\n"}
{"id": "1377769", "url": "https://cs.wikipedia.org/wiki?curid=1377769", "title": "Tuleň pruhovaný", "text": "Tuleň pruhovaný\n\nTuleň pruhovaný (\"Histriophoca fasciata\") patří do čeledi tuleňovití a díky svému neobvyklému zabarvení patří mezi nejzapamatovatelnější ploutvonožce. Najít ho lze v arktických oblastech Tichého oceánu, zejména v Beringově moři. V období rozmnožování se tuleni pruhovaní zdržují zejména na ledových krách – od března do června. Zbytek roku tráví v mořích daleko od pobřeží, na pevnině jsou vidět velmi vzácně – i proto doposud nebyly přesně zmapovány jejich trasy.\n\nZnakem dospělých jedinců je tmavě hnědá až černá srst ( odstín se u každého mírně liší podle věku a pohlaví ), kterou zdobí čtyři bílé pruhy. Tyto pruhy má kolem krku, ocasu a obou předních ploutví. U samce je kontrast mezi těmito pruhy výraznější než u samičky. Mláďata se s pruhy nerodí. Mají šedobílou srst, která se vylíná během dvou měsíců. Ve věku čtyř let se začne objevovat typický vzorek.\nDalší zvláštností je stavba jeho vnitřních orgánů. Má totiž vzduchový vak napojený na spodní část průdušnice. U samce je větší než u samičky. Dosud není přesně známá jeho funkce, a tak se nabízejí dvě možné teorie. Obecně tento vak slouží zvířatům udržet se při odpočinku u hladiny. Druhou hypotézou je, že tento vak slouží k produkci podvodní vokalizace.\n\nTento druh také má v poměru k tělu největší vnitřní orgány mezi všemi tuleni a největší koncentraci červených krvinek, sloužící k uchovávání co největšího množství kyslíku, aby mohl pod vodou strávit co nejvíce času. Je schopen se potopit do hloubky až 600 m.\nMůže dorůst do délky 1,6 - 1,7 m a vážit okolo 70 - 90 kg kg a to u obou pohlaví.\n\nVětšinu svého života tuleň pruhovaný stráví v chladných vodách na severní polokouli. Jeho přirozené prostředí je oblast Severního ledového oceánu a Severního Pacifiku, konkrétně Beaufortova moře, Čukotského moře, Beringova moře, Ochotského moře a Východosibiřského moře.\n\n"}
{"id": "1377771", "url": "https://cs.wikipedia.org/wiki?curid=1377771", "title": "Lepenac", "text": "Lepenac\n\nLepenac (v srbské cyrilici Лепенац, albánsky Lepenci, makedonsky Лепенец), je řeka na území jihu Kosova a severu Severní Makedonie. Dlouhá je 75 km a vlévá se do řeky Vardaru na západním předměstí severomakedonské metropole Skopje. Jejím údolí vedou hlavní dopravní tahy z Kosova do Severní Makedonie (tzv. Kačanickou soutěskou).\n\nŘeka má povodí o rozloze 770 km (z toho 695 km na území Kosova a 75 km na území Severní Makedonie). Řeka není splavná. Nenacházejí se na ní žádná větší vodní díla; slouží však k napájení průmyslu (např. cementáren v Kačanické soutěsce). \n\nŘeka pramení v pohoří Ošljak v jižním Kosovu. Protéká městy Štrpce a Kačanik, kde přibírá řeku Nerodimku. Poté mění svůj směr toku z východního na jižní; protéká Kačanickou soutěskou až do města Elez Han, kde vstupuje na území Severní Makedonie. Několik kilometrů tvoří státní hranici, poté vytéká do široké nížiny a severomakedonské metropole Skopje. Tok řeky je regulován pouze v blízkosti jejího ústí do Vardaru. Řeka pramení v nadmořské výšce 1860 m n. m. a ústí v nadmořské výšce 253 m n. m.\n"}
{"id": "1377772", "url": "https://cs.wikipedia.org/wiki?curid=1377772", "title": "Kontrolní program", "text": "Kontrolní program\n\nKontrolní program v epidemiologii má za cíl trvale zjišťovat, zda se v populaci vyskytuje konkrétní nemoc. <br>\nV oboru veterinární epidemiologie se odlišným typem testování monitoruje, zda se endemie vyskytuje ve stádu.<br>\nPři vzorkování populace (epidemiologie) se používají všechny průkazné výběry vzorků tak, aby co nejpřesněji zachytily realitu.\nSoučástí kontrolních programů je i certifikační program, který pomocí pravidelných testů dokazuje, že se pravděpodobnost výskytu nemoci ve stádě blíží nule. Velké množství dat se získává na jatkách, kde se provádí testování všech poražených zvířat. Jedná se o nahodilé testování (haphazard sampling). Přestože se jedná o cílený výběr vzorků, lze pomocí nich dokázat, že se nemoc v ozdravené populaci stále nevyskytuje.<br>\nCílem programu je trvalý monitoring nemoci.\n\nPokud budeme populaci jednoho druhu zvířat považovat za jedince, pak ze statistického hlediska musíme testovat tak velký počet jedinců, aby byl výsledek průkazný.\nMinimální velikost vzorku nám určí kalkulátor velikosti vzorku (Sample Size Calculator).\n\nDo kalkulátoru se musí udat požadovaná hladina jistoty (confidence level) a požadované rozmezí (confidence interval).\nConfidence level určuje, pro jak velkou populaci výsledek platí, respektive s jak velkou pravděpodobností platí (nejčastěji 95% nebo 99%).\nConfidence interval je aritmetický průměr plus mínus směrodatná odchylka. Absolutní jistota znamená, že plus a mínus hodnoty od průměru jsou 50% (confidence interval=50). Nejmenší přijatelná jistota znamená, že hodnoty plus a mínus od průměru jsou 4% (confidence interval=4).\n\nU společenských zvířat hodnotíme jedince obdobně jako při depistáži nemoci v humánní populaci. Obecně platí, že čím větší bude vzorek, tím větší statistickou sílu bude mít.\n\nZcela jiný přístup se použije u hospodářských zvířat.\nPopulace hospodářských zvířat je rozdělena na farmy (stáda). U některých nemocí hodnotíme stádo jako celek (např. paratuberkulóza). Hovoříme o kolektivním zdraví. Pokud se ve stádu vyskytne jediný nemocný jedinec, je celé stádo považováno za pozitivní.\n\nValidita laboratorního testu má zásadní dopad na hodnocení pravděpodobnosti výskytu nemoci ve stádě.\nČím je specificita laboratorního testu nižší, tím více jedinců bude falešně označeno za pozitivní. Snažíme se proto najít co nejmenší statisticky průkazný vzorek. \nNic pod 30 kusů není statisticky průkazné, proto je z každého stáda odebíráno minimálně 30 zvířat (případně všechna, je-li stádo menší než 30 ks). Toto číslo platí pro senzitivitu Sn=100%. Je-li senzitivita nižší, musí se počet navýšit. Pokud je Sn=60%, pak je minimální statistický vzorek 50 zvířat.\n\nObecný vzorec pro nejmenší možný průkazný vzorek stáda<br>\n\nn = 30/Sn<br>\n\n\"n – velikost vzorku\"<br>\n\"Sn – senzitivita laboratorního testu\"<br>\nPři tomto testování nehledáme nemoc ve stádě, ale v celé populaci.\nTest nám neřekne, zda je stádo infikované, na to musíme testovat všechny jedince ve stádě respektive statisticky významný vzorek stáda (do 300 kusů se testují zpravidla všechna zvířata - viz paratuberkulóza).\n\nStádová senzitivita je vyšší než individuální senzitivita stejného testu. To znamená, že při testování stád zachytíme mnohem větší procento infikovaných stád než infikovaných jedinců. To je velkou výhodou.\nČím více se testuje jedinců, tím větší je pravděpodobnost, že se nemoc ve stádu detekuje.<br>\n\nHSe = 1- (1-Pap)ⁿ<br>\n\n\"HSe – stádová senzitivita laboratorního testu (Herd Sensitivity)\"<br>\n\"Pap – prevalence testovaná (apparent prevalence)\"<br>\n\"n - počet zvířat testovaných ve stádu\"<br>\n\nStádová specificita laboratorního testu je naopak mnohem nižší než individuální specificita stejného testu. To znamená, že při testu stáda označíme mnohem víc stád za falešně pozitivní než při individuálním testování. To je velkou nevýhodou.\nČím více se testuje jedinců, tím větší je pravděpodobnost, že se stádo falešně označí za pozitivní. Čím méně budeme testovat jedinců ve stádě, tím lépe se této chybě vyhneme.<br>\n\nHSp = Spⁿ<br>\n\"HSp – stádová specificita (Herd Specificity\")<br>\n\"Sp – specificita laboratorního testu\"<br>\n\"n – počet testovaných zvířat ve stádu\"<br>\nPozitivní prognostická hodnota PPV (positive predictive value) a negativní prognostická hodnota NPV (negative predictive value) se u stád vypočítá s pomocí validity laboratorního testu a prevalence (viz paratuberkulóza). Obecně platí, že testy s nízkou validitou lze použít v počátcích ozdravování, ale v konečné fázi, kdy je nemocných ve stádě minimum, jsou zcela nevhodné. \n\nProcento stád, které je v populaci pozitivní, se nazývá stádová prevalence, ta zajímá globální epidemiology.<br>\nProcento jedinců, které je uvnitř stáda pozitivní, se nazývá individuální prevalence, ta je důležitá pro chovatele.<br> \nPro endemie jako paratuberkulóza je typické, že individuální prevalence uvnitř stáda se blíží nule, ale takových stád je v populaci vysoké procento. Stádová prevalence je tedy vysoká, individuální je minimální, často na hranici detekování.\nPři začátku ozdravování bývá předpokládaná prevalence nemoci velká, snažíme se zachytit nemocné, ozdravit stádo i celou populaci. Testy s nízkou validitou jsou pro ozdravování vhodné a široce používané. \nPokud je stádo téměř ozdraveno a prevalence se blíží nule, pak musíme eliminovat falešně pozitivní výsledky. To se provádí verifikací pozitivních testů. Zvířata označená testem za pozitivní testujeme znovu odlišnými testy tak, abychom měli sto procentní jistotu, že je jedinec pravdivě pozitivní. \n\nDokázat, že je stádo prosté konkrétní nemoci, vyžaduje pravidelné testování. Stádo nikdy netestované má maximální riziko, že se v něm nemoc vyskytuje.\nTesty se nejčastěji opakují jednou ročně, ale jsou i testy, které se v chovu provádí každý druhý rok či jednou za pět let. \nProgram stanovuje, jaký test konkrétně se musí provést na jak velkém počtu zvířat, aby byla certifikace stáda pro daný rok platná.\nNastavit správně frekvenci testů a jejich druh, je záležitost národní (zpravidla ministerstva zemědělství). Součástí testování je vždy verifikace pozitivních výsledků.\nPravděpodobnost, že se nemoc ve stádu nevyskytuje, se počítá na základě teritoriálních údajů, lokálních údajů i historie stáda. \nPokud je testování stáda s certifikátem nastaveno moc přísně, stává se pro chovatele nákladné certifikát udržet. Pokud je moc benevolentní, neodhalí infikované stádo, způsobí nenahraditelné škody.\nVýpočty pravděpodobnosti, že se nemoc ve stádu nevyskytuje, provádí specializované počítačové programy. Stojí na třech pilířích: statistická velikost vzorku, validita laboratorního testu, pravděpodobnost.\n\n\n\nhttps://web.archive.org/web/20170809101742/http://www.cnstn.rnrt.tn/afra-ict/ICT%20TOOLS%20RAF0026/PESTE%20BOVINE/References/1006.pdf\n"}
{"id": "1377774", "url": "https://cs.wikipedia.org/wiki?curid=1377774", "title": "Rzav", "text": "Rzav\n\nRzav (v srbské cyrilici Рзав) je řeka na území Bosny a Hercegoviny. Vzniká na území Národního parku Tara soutokem Bílého a Černého Rzavu u vesnice Donje Vardište, vlévá se po 72 km svého toku do Driny ve Višegradu. Teče západním směrem. Její povodí má rozlohu 605 km\n\nŘeka protéká značným množstvím kaňonů a strmých soutěsek, její tok představuje turisticky atraktivní oblast. Po celém svém toku meandruje. Protéká obcemi Vardište, Oplave, Donji Dobrun, Gornji Dobrun, Donja Jagodina, Šumice, Glogova, Šeganje a Višegrad. \n\nNa začátku 20. století byla v celé délce jejího údolí vedena bosenská východní dráha, kterou budovalo Rakousko-Uhersko ze strategických důvodů. Trať, která vznikala s enormními finančními náklady představovala ohromný symbol rakousko-uherského stavitelství, její význam však byl značně omezený. V 70. letech byla zrušena a později obnovena jako tzv. Šarganská osmička. V údolí řeky se nachází také středověký hrad Dobrun, prochází ním rovněž i silnice ze srbského města Užice do bosenského Višegradu.\n\n \n"}
{"id": "1377776", "url": "https://cs.wikipedia.org/wiki?curid=1377776", "title": "Bibiane Schoofsová", "text": "Bibiane Schoofsová\n\nBibiane Schoofsová (* 13. května 1988 Rhenen) je nizozemská profesionální tenistka. Ve své dosavadní kariéře na okruhu WTA Tour vyhrála deblový turnaj ASB Classic 2018 v Aucklandu. Během listopadu 2017 ovládla v sérii WTA 125K čtyřhru turnaje v Bombaji. V rámci okruhu ITF získala do listopadu 2018 osm titulů ve dvouhře a sedmnáct ve čtyřhře.\n\nNa žebříčku WTA byla ve dvouhře nejvýše klasifikována v červnu 2012 na 142. místě a ve čtyřhře pak v dubnu 2018 na 83. místě. Trénuje ji Rudi Vesser. Připravuje se v tenisové akademii Pro-M v Utrechtu.\n\nV nizozemském fedcupovém týmu debutovala v roce 2012 základním blokem 1. skupiny zóny Evropy a Afriky proti Izraeli, v němž vyhrála dvouhru s Julií Gluškovou a po boku Krajicekové prohrála čtyřhru. Nizozemky prohrály 1:2 na zápasy. Do dubna 2018 v soutěži nastoupila k osmi mezistátním utkáním s bilancí 2–3 ve dvouhře a 1–3 ve čtyřhře.\n\nV žákovské věkové kategorii reprezentovala zemi také v národním týmu juda. Vdala se 7. července 2014 a přijala manželovo příjmení Weijersová. Na podzim roku 2016 se vrátila k rodnému příjmení a prosincové mistrovství Nizozemska 2016 již opět vyhrála pod jménem Bibiane Schoofsová.\n\nV rámci hlavních soutěží událostí okruhu ITF debutovala v červnu 2003, když na turnaj v Alkmaaru s dotací 10 tisíc dolarů obdržela divokou kartu. V úvodním kole podlehla krajance Michelle Gerardsové. Premiérový singlový titul v této úrovni tenisu vybojovala v srpnu 2010 na enschedeském turnaji s rozpočtem deset tisíc dolarů. Ve finále hladce přehrála Němku Nicolu Geuerovou.\n\nV singlu okruhu WTA Tour debutovala na říjnovém BGL Luxembourg Open 2011. V tříkolové kvalifikaci zůstaly na její raketě Alison Van Uytvancková, Kiki Bertensová a Julia Putincevová. V hlavní soutěži pak vyřadila světovou dvacet devítku Angelique Kerberovou a ve druhé fázi 62. hráčku žebříčku Rebeccu Marinovou z Kanady. Ve čtvrtfinále její cestu pavoukem ukončila britská kvalifikantka Anne Keothavongová.\n\nPremiérové finále na okruhu WTA Tour odehrála v první lednový týden v ženské čtyřhře ASB Classic 2018 v Aucklandu, kde startovala s bývalou deblovou světovou jedničkou Sarou Erraniovou. V semifinále vyřadily turnajové dvojky Nao Hibinovou s Darijou Jurakovou a v boitvě o titul zdolaly japonské turnajové jedničky Eri Hozumiovou s Miju Katovou po dvousetovém průběhu.\n\nDebut v kvalifikační soutěži grandslamové kategorie přišel na Australian Open 2012, kde v úvodní třísetové bitvě přehrála Kazašku Jaroslavu Švedovovou až poměrem gamů 11–9 a poté vypadla s ruskou teenagerkou Irinou Chromačevovou.\n\n"}
{"id": "1377779", "url": "https://cs.wikipedia.org/wiki?curid=1377779", "title": "Jiří Hron", "text": "Jiří Hron\n\nJiří Hron vlastním jménem Jiří Michálek (18. dubna 1904, Vršovice, Praha – 12. listopadu 1977, Vinohrady, Praha) byl český filmový herec.\n\nNarodil se v Praze ve Vršovicích jako Jiří Michálek, do rodiny Josefa Michálka a jeho ženy Terezie, rozené Kučerové. Do rodiny patřila ještě jeho mladší sestra. Po roce 1945 byl zaměstnán jako horník, až do odchodu do důchodu. Zůstal svobodný a bezdětný a celý život žil v bytě na Vinohradech se svou maminkou, která v polovině 60. let jako 90letá zemřela. Společně s ní je pochován na Vinohradském hřbitově.\n\nNikdy nebyl divadelním hercem, ale ryze filmovým. Pro jeho líbivý vzhled ho pro film našli režiséři Rudolf Měšťák a Ferry Seidl a obsadili ho do velké role v jejich filmu Lešetínský kovář (1924). Od té doby, až do konce němé éry filmu, patřil mezi nejobsazovanější filmové milovníky. Natočil 28 němých filmů, a ve většině to byly velké role, jako například prof. Beránek v Jedenáctém přikázání (1925), jednoročák Marek v Dobrém vojáku Švejkovi (1926), úředník Vejvara v komedii Otec Kondelík a ženich Vejvara (1926), Michal Luhovský ve filmu Nemodlenec (1927), šofér Pavel v komedii Švejk v civilu (1927), Václav Zelenka v melodramatu Známosti z ulice (1928), inženýr Vláďa Skružný v komedii Pražské švadlenky (1929), Karel Sezima zamilovaný do mlynářovy dcery Aničky (Nora Ferry) v komedii Z českých mlýnů (1929). Po třech letech si opět zahrál úředníka Vejvaru, v pokračování filmu s názvem Tchán Kondelík a zeť Vejvara (1929), hrál Jana v české verzi němého filmu Opeřené stíny (1930), zahrál si i ve francouzské verzi tohoto filmu, ale již jen menší roli. Poslední velkou, přímo titulní, roli v němém filmu si zahrál v roce 1930 – film se jmenoval Vendelínův očistec a ráj a Hron zde hrál úředníka Vendelína Hroma, prožívajícího lásku k mladé Amálce Žemličkové (Máňa Ženíšková)\n\nKromě těchto velkých rolí v němých filmech si zahrál i různé epizodky mladíků, nápadníků apod.; je třeba zmínit kritikou chválený film Gustava Machatého Erotikon (1929), kde si však zahrál jen epizodku muže na poště.\n\nS příchodem zvukového filmu dál sice hrál (v letech 1930 až 1940 si zahrál v neuvěřitelných 76 filmech), ale velikost jeho rolí se zmenšila na pouhé epizodky, mnohdy ani ve filmu nepromluvil. (Bylo to způsobeno tím, že nebyl nijak školený a jen těžko by se učil větším textům.) Přesto však v tomto dlouhém období najdeme alespoň 8 filmů, v nichž mu režiséři nabídli velké role – ve známém filmu s Vlastou Burianem C. a k. polní maršálek (1930) hrál Burianova synovce Rudiho Eberleho, ve filmu Svět bez hranic (1931) hrál hlavní roli vynálezce Ondřeje Lineckého, zbrojnoše Vítka si zahrál ve filmu Vězeň na Bezdězi (1932), medika Karla Malého si zahrál ve filmu Mámino srdce (1933), zamilovaného úředníka Kosteckého si střihl v melodramatu Pozdní láska (1935), dále ho můžeme vidět ve větší roli redaktora Růžičky, ucházejícího se o Stáňu (Věra Ferbasová) ve filmu Jedna z milionu (1935), řidiče Kvapila si zahrál v Krbu bez ohně (1937), kominíka ve filmu Roberta Landa Panenka (1938), poslední velkou roli nešťastně zamilovaného Zdenka si zahrál ve filmu Cikánská láska (1938).\n\nV roce 1940 si ve svých 36 letech zahrál bohužel naposled, a již se nikdy do filmového světa nevrátil. Celkem za 16letou filmovou kariéru natočil 104 filmů. Nutno však podotknout, že i v období filmové kariéry vykonával nezjištěné civilní povolání.\n"}
{"id": "1377792", "url": "https://cs.wikipedia.org/wiki?curid=1377792", "title": "Lev severokonžský", "text": "Lev severokonžský\n\nLev severokonžský (\"Panthera leo azandica\") je možný poddruh lva ze severovýchodu oblasti bývalého Zairu. Subspecii popsal Joel Asaph Allen roku 1924, holotypem se stala lebka a kůže označené jako AMNH M-52084. Revize taxonomie z roku 2017 od IUCN/SSC Cat Specialist Group přinesla rozsáhlé změny v taxonomii lvů a na základě nich je lev rozdělován pouze do dvou poddruhů: \"P. l. melanochaita\" (jih a východ Afriky) a \"P. l. leo\" (zbytek areálu). Poddruh je menší než lvi ze severní a východní Afriky a nevyvinula se břišní hříva.\n\n"}
{"id": "1377801", "url": "https://cs.wikipedia.org/wiki?curid=1377801", "title": "Estonské námořnictvo", "text": "Estonské námořnictvo\n\nEstonské námořnictvo (estonsky: \"Eesti Merevägi\") je námořní složkou ozbrojených sil Estonska. Úkolem námořnictva je především ochrana estonských teritoriálních vod, obrana přístavů a obchodních tras. Námořnictvo se specializuje především na likvidaci min. Tvoří jej tři minolovky a jedna podpůrná loď. Estonská plavidla mají před jménem zkratku EML.\n\nEstonské námořnictvo bylo vytvořeno po vyhlášení nezávislosti estonské republiky roku 1918. Jako den vzniku námořnictva se slaví 21. listopad. Zapojilo se do estonské osvobozenecké války. Jádro námořnictva tvořily torpédoborce \"Lennuk\" (ex \"Avtroil\") a \"Wambola\" (ex \"Spartak\"), Brity zajatá plavidla ruského carského námořnictva. Roku 1933 byly prodány do Peru. Dále tři dělové čluny \"Lembit\" (ex \"Liber\", ex \"Bobr\", rozebrán 1924), \"Laine\" (ex \"Sputnik\", potopen 1941) a \"Wanemunde\" (ex \"Imperator\", potopen 1941), torpédový člun \"Sulev\" (ex A32) a minonosky \"Ristma\" (ex \"Apostol Pjotr\", rozebrána 1960) a \"Suurop\" (ex \"Apostol Pavel\", potopena 1941). Významnou posilou byly, ve Velké Británii postavené, dvě střední minonosné ponorky třídy \"Kalev\". Roku 1939 byl ve stavbě také dělový člun \"Pikker\". Roku 1940 byla země okupována Sovětským svazem, její námořnictvo zaniklo a válečné lodě převzalo sovětské námořnictvo. Za druhé světové války byla jejich značná část potopena.\n\nEstonsko obnovilo svou nezávislost 20. srpna 1991, přičemž jeho námořnictvo bylo obnoveno roku 1994. Ještě roku 1994 byl získán dánský kutr \"Mallemukken\", zařazený jako \"Ahti\". Roku 1997 získalo dvě německé minolovky třídy \"Frauenlob\" a roku 2002 třetí (plus jednu na náhradní díly). Roku 1999 byly zakoupeny dva hlídkové čluny třídy \"Rithiemi\". Roku 2000 byly získány dvě monolovky třídy \"Lindau\" (typ 320). V letech 2003–2004 byly získány tři britské minolovky třídy Sandown. Největším plavidlem námořnictva byla fregata \"Admiral Pitka\" (A 230), provozovaná v letech 2000–2013. Využívány byly též dva hlídkové čluny projektu 1400M (Zhuk).\n\nRoku 2006 byly zakoupena dánská minonoska třídy \"Lindormen\", zařazená jako \"Wambola\" (A433).\n\nEstonské námořnictvo se podílí na operacích NATO. Svými plavidly přispívá do jednotky \"Standing NATO Mine Countermeasures Group 1\" (SNMCMG1). Podílelo se také na misi Evropské unie a Spojených národů ve Středomoří EU NAVFOR MED/Operace Sophia.\n\n\n\n"}
{"id": "1377814", "url": "https://cs.wikipedia.org/wiki?curid=1377814", "title": "Ilijan Nedkov", "text": "Ilijan Nedkov\n\nIlijan Donev Nedkov (* 18. března 1958 Svalenik) je bývalý bulharský zápasník–judista, bronzová olympijský medailista z roku 1980.\n\nZačínal se sambem v Ruse v klubu SK Lokomotiv pod vedením Valentina Petrova. Sambo kombinoval s tehdy novým olympijským sportem judo. V judistické reprezentaci se pohyboval od konce sedmdesátých let v pololehké váze do 65 kg. V roce 1980 startoval na olympijských hrách v Moskvě, kde využil dobré přípravy k zisku bronzové olympijské medaile, když v turnaji nestačil pouze na domácího reprezentanta Nikolaje Soloduchina. Po olympijských hrách přešel do lehké váhy do 71 kg. V roce 1984 přišel o účast na olympijských hrách v Los Angeles kvůli bojkotu her zeměmi východního bloku. Sportovní kariéru ukončil v roce 1988.\n\n\n"}
{"id": "1377820", "url": "https://cs.wikipedia.org/wiki?curid=1377820", "title": "Jan Hruška (lední hokejista)", "text": "Jan Hruška (lední hokejista)\n\nJan Hruška (* 20. ledna 1986 Brno) je český hokejový útočník, hráč HC Kometa Brno. \n\nVystudoval gymnázium v Brně. Je odchovancem brněnského klubu HC Kometa Brno. V juniorské kategorii působil v Liberci, Jablonci, krátce také ve Vsetíně. Po angažmá v prvoligovém klubu HC VCES Hradec Králové strávil sezónu 2011/2012 ve Skalici. V létě 2012 se vrátil do svého mateřského oddílu HC Kometa Brno, kde působil do poloviny ledna 2020. Poté byl jako výpomoc poslán na hostování do Vítkovic, kterým pomáhal se záchranou účasti v Extralize. \n\n"}
{"id": "1377821", "url": "https://cs.wikipedia.org/wiki?curid=1377821", "title": "Ludvík Strimpl", "text": "Ludvík Strimpl\n\nLudvík Strimpl (18. listopadu 1880, Praha - 20. prosince 1937, Praha) byl český malíř, grafik, ilustrátor, legionář a diplomat.\n\nNarodil se v Praze na Starém Městě do rodiny krejčího a obchodníka Ludvíka Antonína Strimpla a Františky, rozené Weissové. Během studia na malostranském gymnáziu se projevoval jako všestranný talent. Hrál na housle, vyhrával cyklistické závody, dobře psal a maloval. Začal studovat práva na Karlově Univerzitě, ale posléze přestoupil na pražskou malířskou akademii do ateliéru Vojtěcha Hynaise. Nebyl zde spokojen a další dva roky pokračoval ve studiu na mnichovské malířské akademii u prof. Ludvíka Hertericha.\n\nV letech 1903-1904 pobýval spolu se sochařem Františkem Úprkou na Detve a navštěvoval Jožu Uprku ve Hroznové Lhotě. Maloval také expresionistické žánrové a sociální motivy v Bruggách a Bretani. Obraz \"Žebráci\", který vytvořil v Bruggách, vystavil roku 1905 na Jarní výstavě v Mánesu. Z Mnichova se roku 1904 odstěhoval do Paříže a zřídil si tam vlastní ateliér. Tam se setkával se svými generačními druhy Mario Korbelem, Františkem Michlem, Otakarem Španielem, Bohumilem Kafkou a zejména s Tavíkem Františkem Šimonem, který se stal jeho blízkým přítelem. Stýkal se také se starší generací českých malířů, např. Janem Dědinou, Františkem Kupkou, Václavem Brožíkem. Sblížil se s Luďkem Maroldem, jehož secesní styl hladké lavírované kresby ovlivnil Strimplovu ilustrátorskou tvorbu.\n\nStrimpl v Paříži působil zejména jako ilustrátor. Jeho kresby zdobí knihy Gabriela D´Annunzia, Rudyarda Kiplinga nebo H. G. Wellse, vydané prestižním nakladatelstvím Calmann-Lévy, exkluzivní módní časopis \"Gazette du bon ton\" nebo satirické časopisy \"L´Assiette au Beurre\" a Simplicissimus, vydávaný v Mnichově. Jeho karikatury byly částečně inspirovány Františkem Kupkou, který se v Paříži také živil jako ilustrátor.\n\nRoku 1907 se v Praze oženil se studentkou malířství Jiřinou Matějíčkovou. Následně se vrátil zpět do Paříže a roku 1909 vystavoval pastely v salonu \"Société nationale des beaux-arts\". Před začátkem první světové války se Strimplovým narodila dcera Eva. Strimpl se prostřednictvím svých uměleckých kontaktů spřátelil s T. G. Masarykem a s Milanem Rastislavem Štefánikem, kterého ve svém ateliéru seznámil i s Edvardem Benešem.\n\nV Paříži zůstal i po začátku první světové války a angažoval se v protirakouském odboji. V září roku 1915 se přihlásil do československých legií. Byl jedním ze zakladatelů Českého komitétu zahraničního a posléze se stal sekretářem Československé národní rady a jedním z nejbližších spolupracovníků E. Beneše.Nepřestal být aktivní ani jako výtvarník a pro kancelář Národní rady zhotovil portrét Františka Palackého. Spolu s Emilem Purghartem navrhl znak, který legionáři nosili na baretech. Na stejné adrese v Paříži, kde byla založena Československá národní rada, dnes sídlí České centrum. Jako člen ČSNR podepsal koncem října 1918 spolu s Karlem Kramářem, Václavem Klofáčem, Edvardem Benešem a dalšími v Ženevě \"prohlášení souhlasu s Masarykovou zahraniční akcí\" v plném rozsahu. \n\nPo ustavení prozatímní česko-slovenské vlády se stal vedoucím kabinetu prvního ministra zahraničí E. Beneše a zůstal jím i po návratu do Prahy až do června 1922. Od srpna 1922 do září 1927 působil jako vyslanec v Belgii a v září 1927 se stal přednostou diplomatického protokolu Ministerstva zahraničních věcí. V této funkci působil až do své smrti. Zemřel předčasně roku 1937 na následky komplikací po operaci slepého střeva. Jako jeden z blízkých přátel Edvarda Beneše si postavil vilu na sousedním pozemku v Sezimově Ústí. Vilu nyní užívají Strimplovi vnuci, bratři Outratovi.\n\n\n"}
{"id": "1377823", "url": "https://cs.wikipedia.org/wiki?curid=1377823", "title": "Georgi Petrov", "text": "Georgi Petrov\n\nGeorgi Angelov Petrov (* 17. září 1954 Studeno buče) je bývalý bulharský zápasník–judista a sambista.\n\nPřipravoval se v klubu Lokomotiv v Sofiji pod vedením Vladimira Avrionova. Od druhé poloviny sedmdesátých let se úspěšně pohyboval v judistické i sambistické bulharské reprezentaci. V zápasu sambo se stal dvojnásobným vicemistrem světa a dvojnásobným mistrem Evropy. V roce 1980 startoval na olympijských hrách v Moskvě v judu v polostřední váze do 78 kg. V úvodním kole vyřadil Čechoslováka Vladimíra Bártu, ale v dalším kole na svého soupeře nestačil a obsadil 7. místo. V roce 1981 vybojoval pro Bulharsko zatím stále jediný titul mistra Evropy v judu. V roce 1984 přišel o účast na olympijských hrách v Los Angeles kvůli bojkotu her zeměmi východního bloku. Od roku 1985 zápasil v judu ve střední váze do 86 kg. V roce 1988 startoval v 34 letech na olympijských hrách v Soulu a vypadl ve druhém kole. Vzápětí ukončil sportovní kariéru. Věnuje se trenérské práci.\n\n\n"}
{"id": "1377824", "url": "https://cs.wikipedia.org/wiki?curid=1377824", "title": "Natalja Achrimenková", "text": "Natalja Achrimenková\n\nNatalja Achrimenková (* 12. května 1955) je bývalá sovětská atletka, halová mistryně Evropy ve vrhu koulí.\nDvakrát startovala na olympiádě – v roce 1980 i 1988 obsadila v soutěži koulařek sedmé místo. Při startu na mistrovství Evropy v roce 1986 získala bronzovou medaili. V následující sezóně se stala halovou mistryní Evropy v této disciplíně.\n"}
{"id": "1377830", "url": "https://cs.wikipedia.org/wiki?curid=1377830", "title": "Spike Lee", "text": "Spike Lee\n\nSpike Lee, vlastním jménem Shelton Jackson Lee (* 20. března 1957 Atlanta) je americký filmový režisér, herec, scenárista a producent. Je synem hudebníka Billa Lee. Pochází z Atlanty, ale vyrůstal v Brooklynu a vystudoval filmovou režii na Tisch School of the Arts. V roce 1983 získal Studentského Oscara za středometrážní absolventský film \"Joe's Bed-Stuy Barbershop: We Cut Heads\". Svůj první celovečerní film natočil v roce 1986. Ve své tvorbě se často kriticky vyjadřuje o postavení Afroameričanů ve společnosti, proslul také řadou radikálních výroků, v nichž mj. odsoudil fungování filmového byznysu. Byl nominován na Oscara za nejlepší scénář za snímek \"Jednej správně\", za film \"Dlouhá jízda\" získal čestné ocenění na Berlinale, je čtyřnásobným laureátem Black Reel Awards. Je také autorem dokumentárních filmů \"4 děvčátka\" (nominace na Oscara za nejlepší dokument) a \"Hurikán Katrina: rekviem o čtyřech dějstvích\" (Cena Emmy), natáčí reklamy, byl spolutvůrcem videohry \"NBA 2K16\", vede produkční firmu 40 Acres and a Mule Filmworks. Byl mu udělen Čestný César, Čestný Oscar a Cena Dorothy a Lilian Gishových. V roce 2016 se odmítl zúčastnit předávání Oscarů na protest proti tomu, že nebyl nominován ani jeden herec černé pleti.\n\n"}
{"id": "1377833", "url": "https://cs.wikipedia.org/wiki?curid=1377833", "title": "Josef Hájek (fotbalista)", "text": "Josef Hájek (fotbalista)\n\nJosef Hájek (* 21. října 1936) je bývalý český fotbalový útočník.\n\nV československé lize hrál za SONP Kladno, vstřelil osmnáct prvoligových branek.\n\n"}
{"id": "1377834", "url": "https://cs.wikipedia.org/wiki?curid=1377834", "title": "Jaroslav Matucha", "text": "Jaroslav Matucha\n\nJaroslav Matucha (* 17. května 1933 Drahelice) je bývalý český fotbalový brankář.\n\nV československé lize chytal za SONP Kladno, v devíti zápasech uhájil čisté konto.\n\n"}
{"id": "1377876", "url": "https://cs.wikipedia.org/wiki?curid=1377876", "title": "Valentin Crautwald", "text": "Valentin Crautwald\n\nValentin Crautwald (též Krautwald či Crautoaldus) (asi 1465 – 5. září 1545, Lehnice) byl německý teolog, reformátor a humanista působící na Dolním Slezsku.\n\nByl spolupracovníkem Kaspara Schwenckfelda a určujícím způsobem ovlivnil teologii raného schwenkfeldiánství, zejména učení o Večeři Páně. Kvůli němu se dostal do teologického sporu s Martinem Lutherem.\n\nJe mj. autorem latinského životopisu Arnošta z Pardubic (1516).\n"}
{"id": "1377879", "url": "https://cs.wikipedia.org/wiki?curid=1377879", "title": "Bettina", "text": "Bettina\n\nBettina je ženské křestní jméno.\n\n\n\n"}
{"id": "1377880", "url": "https://cs.wikipedia.org/wiki?curid=1377880", "title": "Seznam děkanů Obchodně podnikatelské fakulty v Karviné Slezské univerzity v Opavě", "text": "Seznam děkanů Obchodně podnikatelské fakulty v Karviné Slezské univerzity v Opavě\n\nToto je seznam děkanů Obchodně podnikatelské fakulty v Karviné Slezské univerzity v Opavě.\n\n"}
{"id": "1377893", "url": "https://cs.wikipedia.org/wiki?curid=1377893", "title": "Yves Delvingt", "text": "Yves Delvingt\n\nYves Delvingt (* 8. únor 1953 Baccon) je bývalý francouzský zápasník–judista.\n\nPochází z početné rodiny. K judu se dostal přes staršího bratra Andrého. V reprezentaci se po jeho boku prosadil mladší bratr Guy. Jeho sportovní kariéra je spojená s populárním klubem U.S. v Orléans. Ve francouzské judistické reprezentaci se pohyboval od roku 1973 v pololehké váze do 63 (65) kg. V roce 1976 startoval na olympijských hrách v Montréalu a ve druhém kole si připsal vítězství nad japonským judistou Jošiharou Minamim. V dalším kole však svůj cenný skal nepotvrdil a prohrál s Italem Felice Marianin. V roce 1980 startoval na olympijských hrách v Moskvě, kde nestačil v úvodním kole na sambistického mistra světa Mongola Damdina. Přes opravy se však probojoval do boje o třetí místo, ve kterém nestačil na Poláka Janusze Pawłowského a obsadil 5. místo. Po skončení sportovní kariéry na počátku osmdesátých let pracoval jako trenér. Řadu let působil u francouzské reprezentace jako trenér žen.\n\n\n\n"}
{"id": "1377897", "url": "https://cs.wikipedia.org/wiki?curid=1377897", "title": "Guy Delvingt", "text": "Guy Delvingt\n\nGuy Delvingt (* 28. června 1958 Baccon) je bývalý francouzský zápasník–judista.\n\nPochází z početné rodiny. K judu se dostal přes své starší bratry. Jeho sportovní kariéra je spojená s populárním klubem U.S. v Orléans. Ve francouzské judistické reprezentaci se pohyboval od roku 1977 v pololehké váze do 65 kg po boku staršího bratra Yvese. Na jeho výsledky v pololehké váze však nenavázal. Od roku 1983 zariskoval se změnou váhové kategorie a v nižší superlehké váze do 60 kg uspěl v nominaci na olympijské hry v Los Angeles v roce 1984. Ve čtvrtfinále olympijského turnaje prohrál na praporky (hatei) s Korejcem Kim Če-jopem a v boji o třetí místo podlehl domácímu reprezentantovi Edu Liddiemu na body, obsadil 5. místo. Sportovní kariéru ukončil v roce 1989.\n\n\n\n"}
{"id": "1377898", "url": "https://cs.wikipedia.org/wiki?curid=1377898", "title": "Česká šachová extraliga 2005/06", "text": "Česká šachová extraliga 2005/06\n\nČeská šachová extraliga 2005/06 byla nejvyšší šachovou soutěží v sezoně 2006/07 v Česku. Zúčastnilo se 12 družstev, přičemž nováčci byli Lokomotiva Brno B a TJ Pankrác. Pro oba to byla první účast v nejvyšší soutěži.\n\nDružstva byla rozdělena do dvojic podle geografické blízkosti a sezóna byla odehrána formou dvoukol v sobotu a v neděli, kdy vždy tři dvojice tedy 6 družstev hrálo toto dvoukolo doma a šest venku. Navíc bylo mezi třetí a čtvrté dvoukolo vloženo sobotní kolo, ve kterém se vzájemně střetla družstva z jednotlivých dvojic. Hracími dny byly 15./16. říjen 2005, 5./6. listopad 2005, 3./4. prosinec 2005, 14. leden 2006, 25./26. únor 2006, 25./26. březen 2006.\n\nSvého třetího vítězství vítězství dosáhl tým Bauset Pardubice před Lokomotivou Brno A. Na 3. místo dosáhl tým ŠK SK Zlín. Z extraligy sestoupili oba nováčci Lokomotiva Brno B a TJ Pankrác.\n\n"}
{"id": "1377899", "url": "https://cs.wikipedia.org/wiki?curid=1377899", "title": "Jiří Pták", "text": "Jiří Pták\n\nJiří Pták (* 24. března 1946 Děčín) je bývalý československý veslař, startující na pozici kormidelníka. Jako první veslař v historii nastoupil na šesti olympiádách: v roce 1968 byl na osmě pátý, v roce 1972 desátý, v roce 1976 šestý, v roce 1980 čtvrtý, v roce 1984 Československo hry bojkotovalo, v roce 1988 se zúčastnil závodu dvojek s kormidelníkem, v němž obsadil sedmé místo, a v roce 1992 byl s osmou dvanáctý. Reprezentoval také na patnácti světových šampionátech: na dvojce s kormidelníkem získal spolu s Karlem Mejtou a Karlem Neffem bronzovou medaili na mistrovství světa ve veslování 1977 a stříbrnou na mistrovství světa ve veslování 1978, na čtyřce s kormidelníkem obsadil druhé místo na mistrovství světa ve veslování 1982 (v lodi byli kromě něj Vojtěch Caska, Josef Neštický, Jan Kabrhel a Karel Neffe) i na mistrovství světa ve veslování 1989 (posádku dále tvořili Michal Šubrt, Pavel Menšík, Dušan Vičík a Dušan Macháček). Většinu závodní kariéry strávil v ASC Dukla Praha, kde později působil jako trenér.\n\n"}
{"id": "1377901", "url": "https://cs.wikipedia.org/wiki?curid=1377901", "title": "Mistrovství Československa jednotlivců na klasické ploché dráze 1962", "text": "Mistrovství Československa jednotlivců na klasické ploché dráze 1962\n\nMistrovství Československa jednotlivců na klasické ploché dráze 1962 se skládalo z 5 závodů, kterým předcházely 3 kvalifikační závody.\n\n\nZapočítávaly se 4 nejlepší výsledky z 5.\n\n"}
{"id": "1377902", "url": "https://cs.wikipedia.org/wiki?curid=1377902", "title": "Mistr Sibrand", "text": "Mistr Sibrand\n\nSibrand byl zakladatel německého špitálního bratrstva a jeho první představený (mistr) v letech 1190 až 1191 či 1192 (je označován proto jako Mistr Sibrand, \"Meister Sibrand\"), stál tedy u samého zrodu Řádu německých rytířů. Mistr byl někdejší titul představeného hospitálního řádu, který byl později po vzoru obdobných řádů s povýšením na rytířský nahrazen vysokým mistrem neboli velmistrem. \n\nŘád byl založen roku 1190 v Akkonu a jedna z listin ze září 1190 mistra Sibranda přímo jmenuje jako zakladatele řádu. O jeho předchozím životě není mnoho známo, pouze to, že cestoval do Svaté země v doprovodu holštýnského hraběte. Ten se však náhle vrátil zpět do vlasti, a Sibrand převzal vedení severoněmeckého vojska křižáků.\n\n"}
{"id": "1377903", "url": "https://cs.wikipedia.org/wiki?curid=1377903", "title": "Katrin Sedlmayer", "text": "Katrin Sedlmayer\n\nKatrin Sedlmayer (* 27. prosince 1978 Mnichov) je bývalá německá reprezentantka ve sportovním lezení, první německá mistryně Evropy.\n\nS lezením začala se svým otcem v deseti letech v roce 1989, kromě lezení jezdila také na kajaku.\n\n\n\n"}
{"id": "1377904", "url": "https://cs.wikipedia.org/wiki?curid=1377904", "title": "Gibon stříbrný", "text": "Gibon stříbrný\n\nGibon stříbrný (\"Hylobates moloch\") neboli vaubau je druh primáta, který je endemitem ostrova Jáva. V němčině i angličtině se mu proto také někdy říká gibon jávský (Java-Gibbon, Javan Gibbon).\n\nVáží 6,5 až 8 kg. Živí se listy a zejména zralými plody.\n\nŽije v tropických lesích, které jsou lidskou činností (přeměnou na plantáže) výrazně zmenšovány. Z důvodu omezeného výskytu na ostrově a kácení lesních porostů patří mezi ohrožené druhy. Dříve byl sice dokonce řazen mezi druhy kriticky ohroženého, ale jeho přeřazení souvisí zejména s lepší dostupností informací o tomto druhu. Jeho počty však nadále klesají. V roce 2008 bylo odhadováno, že žije necelých 2500 dospělých jedinců gibonů stříbrných. Dnes žijí již jen na západní polovině ostrova.\n\nStejně jako jiné druhy gibonů žije monogamním způsobem života. Proto také tvoří jen malé rodinné skupiny tvořené rodiči a odlišně starými potomky, kteří s rodiči zůstávají do věku osmi let. Březost trvá sedm měsíců.\n\nGibon stříbrný patří k vzácně chovaným druhům primátů. V celé Evropě je chován pouze v devíti zoo v celkovém počtu přibližně 50 jedinců. Z toho nejvíce zařízení – konkrétně pět – se nachází ve Spojeném království. Jeden jedinec je pak chován v Kyjevě. O evropský prvoodchov se zasloužil mnichovský Tierpark Hellabrunn. Zbylá dvě zařízení se nalézají od podzimu 2014 v Česku – jde o Zoo Praha a Zoo Zlín.\n\nChov v pražské zoo započal roku 2014, kdy přišel pár gibonů. Samice Alangalang z britského Howletts Wild Animals Park, samec Flip z mnichovské zoo. Samice zabřezla při jednom z prvních páření. Prvoodchov na území celého někdejšího Československa se tak podařil již následujícího roku – 29. 7. 2015. Sameček dostal jméno Silver Arrow. Na počátku roku 2018 tak byli chováni dva samci a jedna samice.\n\nV pondělí 6. 8. 2018 se narodilo v pořadí druhé mládě tohoto druhu v historii Zoo Praha i českých zoo. Mládě bylo pokřtěno při slavnostním zahájení sezony 2019. 30. března bylo rektorem Univerzity Karlovy Tomášem Zimou a hercem Jiřím Dvořákem zveřejněno jméno Abu-abu.\n\nExpozice gibonů se rozprostírá ve spodní části areálu v rámci expozičního celku Vodní svět a opičí ostrovy. Skládá se z vytápěného proskleného domku a ostrova se vzrostlými stromy. Dříve ve stejných prostorách žili lemuři vari.\n\n"}
{"id": "1377911", "url": "https://cs.wikipedia.org/wiki?curid=1377911", "title": "Puig Campana", "text": "Puig Campana\n\nPuig Campana je hora ve Španělsku, vysoká 1406 metrů. Leží v provincii Alicante a je součástí Betické Kordillery. Vrchol hory je vzdálen pouze deset kilometrů od mořského pobřeží, vede na něj stezka z města Finestrat. Hora má dva vrcholy, průsmyk mezi nimi je známý jako \"Rolandova soutěska\" podle legendy o rytíři Rolandovi, který vyrval skálu a odhodil ji do moře, kde z ní vznikl Benidormský ostrov. V lednu 2009 byly lesy na svazích hory vážně poškozeny požárem, který si vyžádal evakuaci patnácti tisíc obyvatel z okolí.\n"}
{"id": "1377912", "url": "https://cs.wikipedia.org/wiki?curid=1377912", "title": "Andrzej Dziemianiuk", "text": "Andrzej Dziemianiuk\n\nAndrzej Dziemianiuk (* 4. května 1959 Wyszki) je bývalý polský zápasník–judista.\n\nS judem začínal v Bělostoku. Vrcholově se připravoval v armádním sportovním klubu Gwardia ve Varšavě. V polské reprezentaci se prosazoval od roku 1981 v superlehké váze do 60 kg. V roce 1984 přišel o účast na olympijských hrách v Los Angeles kvůli bojkotu her zeměmi východního bloku. V dalších letech měl problémy se shazováním váhy a ve vyšších vahách se v reprezentaci neprosazoval. Sportovní kariéru ukončil na konci osmdesátých let.\n\n\n"}
{"id": "1377916", "url": "https://cs.wikipedia.org/wiki?curid=1377916", "title": "Hofstedeho typologie kultur", "text": "Hofstedeho typologie kultur\n\nHofstedeho typologie kultur je teorie kulturních dimenzí Geerta Hofstedeho. Vznikla v již 70. letech 20. století, ale i přesto je v současné době stále hojně využívána pro své dlouhodobě platné a v čase se jen velmi pomalu měnící závěry. Teorie se vztahuje na několik desítek zemí, a proto se jedná o účinný nástroj, jež umožňuje mezi sebou jednotlivé regiony porovnávat a identifikovat tak základní odlišnosti determinující chování jedinců, kteří v těchto oblastech žijí.\n\nHolandský vědec Geert Hofstede byl v druhé polovině 60. let pověřen společností IBM přípravou a praktickou aplikací výzkumu zaměřeného na zaměstnance pracující v několika desítkách poboček této organizace po celém světě. Jako nejvhodnější metoda pro sběr dat bylo určeno dotazníkové šetření. Tyto dotazníky se zaměřovaly na nejrůznější aspekty chování lidí v prostředí velké nadnárodní korporace a jejich ochotu kooperovat s ostatními zaměstnanci.\n\nPrůzkum byl realizován prostřednictvím HERMES dotazníku mezi lety 1967 až 1973. V návaznosti na toto šetření byla vytvořena interní databáze IBM s více než 115 000 záznamy o zaměstnancích a jejich chování z bezmála 70 zemí světa, přičemž nejvíce údajů bylo k dispozici ze 40 světových zemí. Data byla analyzována mezi lety 1973 až 1979 formou faktorové analýzy, přičemž výsledkem bylo vytvoření čtyř dimenzí kultury týkající se vzdálenosti moci, individualismu, maskulinity a vyhýbání se nejistotě.\n\nPo konci studené války byl výzkum dále rozšířen na země bývalého SSSR. V návaznosti na toto rozšíření zkoumané oblasti se nyní výsledky vztahují nejen na mnohem více států, byly ale také přidány dvě další dimenze, a sice dlouhodobá orientace a požitkářství. Pátá dimenze vznikla v důsledku spolupráce Geerta Hofstedeho a Michaela Bonda již v roce 1988 a vycházela z dat původního výzkumu, šestá dimenze reflektuje nové výzkumy a byla přidána ve spolupráci s Michaelem Minkovem až v roce 2010. V současné době se tak vychází z šestidimenzionálního pojetí Hofstedeho kulturní typologie.\n\nHofstede kulturu chápe jako „\"kolektivní nastavení mysli, jež rozlišuje členy jedné skupiny či kategorie lidí od jiné\"“. Tato definice ve své první části dokazuje Hofstedeho přesvědčení, že existuje silný vztah mezi nastavením mysli jednotlivce a chováním kolektivu, tj. že je možné závěry vyplývající z předmětného výzkumu aplikovat nikoliv pouze na chování lidí v daném regionu, kde byla data získána, ale na celý národ. Druhá část definice se váže k tomu, že toto „kolektivní nastavení mysli“ je vlastní pouze jedné skupině, resp. společnosti.\n\nDíky tomuto faktu tak jsou od sebe národy navzájem více či méně odlišné a je tak možné je vzájemně porovnávat.\n\nPrvní dimenze kultury řeší, jak jsou méně mocní členové organizací či institucí ochotni očekávat a akceptovat fakt, že moc není rozdělena rovnoměrně. Závěry z dostupných dat tak naznačují, že úroveň nerovnosti ve společnostech neurčují pouze vůdci, ale zejména jejich podporovatelé prostřednictvím jejich vůle tuto disproporci přijmout a podřídit se jí. Hofstede připouští, že ve všech společnostech je možné spatřit nerovnost, nicméně v některých kulturách je tato nerovnost mnohem patrnější než v ostatních. Hofstede vymezil několik hlavních rozdílů, jimiž se vyznačují společnosti s velkým mocenským odstupem od těch s relativně nízkou vzdáleností moci. Mezi tyto specifika lze zařadit výchovu dětí rodiči k poslušnosti, respekt a strach ze starších, vzdělávání zaměřené na učitele, respektování hierarchického uspořádání společnosti, očekávání přesných instrukcí od nadřízených, autokratické tendence vlád a vůdců, vysoká míra korupce a tajení skandálů, velmi nerovná distribuce příjmů či významná role víry. Relativně největší ochotu přijmout nerovnost v dělbě moci je patrná v případě asijských, afrických, latinskoamerických či východoevropských zemí. Naproti tomu německy a anglicky hovořící západní země mají tendenci se vyznačovat spíše menší vzdáleností moci.\n\nTato dimenze se zabývá na společenské úrovni stupněm integrace jedinců do skupin. Pro individualistické kultury jsou typické velmi volné společenské a rodinné vazby, přičemž od jedince se očekává, že se především bude zajímat o blaho své či své nejbližší rodiny. Naproti tomu kolektivistické kultury již od narození začleňují jedince do silných a soudržných skupin a kladou velký důraz na širší pojetí rodiny. Tyto skupiny jsou ochotny jedince chránit a podporovat výměnou za jeho loajalitu. Hofstede definoval několik hlavních specifik, jimiž se vyznačují kolektivistické společnosti od individualisticky orientovaných. Mezi ně lze zařadit důraz na to, aby jedinec někam patřil, dodržování harmonie, hodnocení ostatních dle jejich příslušnosti či nepříslušnosti do dané skupiny, vytváření norem a trestů při jejich porušení, zaměření na osobní vazby, vzdělání k vysvětlení jak se věci mají dělat. Zatímco individualismus převládá ve vyspělých zemích západní polokoule, kolektivismus převažuje v méně rozvinutých a východních státech.\n\nTřetí dimenze souvisí s tím, zda v dané společnosti převažuje vliv hodnot spojených s mužským, či ženským pohlavím. Hofstede díky svému výzkumu, zjistil, že zatímco rysy femininních hodnot jsou si napříč zeměmi velmi podobné, v případě maskulinních hodnot se výsledky pro jednotlivé státy mohou značně lišit. Maskulinně orientované společnosti mají tendenci prosazovat agresivní, asertivní a ambiciózní přístup, naproti tomu femininní společnosti jsou spíše umírněnější, solidární a snaží se o nalezení vhodného konsenzu. Hofstede určil několik hlavních odlišností, jimiž se vyznačují maskulinní společnosti od femininních. Mezi ně lze zahrnout nutnost být asertivní a ambiciózní jako podmínka úspěchu, převaha zaměstnání nad rodinou, obdiv silných osobností, jasná specifikace rolí dle pohlaví, hlavní rozhodovací role mužů, přítomnost relativně málo žen ve veřejných funkcích, moralizování. Hofstede vypozoroval velmi silně maskulinní společnosti v Japonsku, německy hovořících zemích, Mexiku či Itálii. Dále jsou středně maskulinně orientované anglicky hovořící státy západní polokoule. Femininní společnosti se nacházejí zejména v severní Evropě.\n\nVyhýbání se nejistotě automaticky není možné považovat za vyhýbání se riziku. Tato dimenze spíše pojednává o toleranci společnosti pro dvojznačnost. Jinými slovy značí, jakým způsobem se jedinci vyrovnávají se situacemi, které neznají. Takové situace jsou nové, neznámé a od těch známých odlišné. Aby se kultury, jež mají relativně vysokou snahu vyhýbat se nejistotě, proti novým situacím ochránily, nastavují striktní sociální normy, zákony a pravidla. Vše, co je v rozporu s jedinou „absolutní pravdou“, je považováno za nežádoucí a je trestáno. Existuje několik hlavních specifik, jimiž se odlišují kultury s velkou snahou o vyhnutí se nejistotě od těch, jejichž postoj k nejistotě je zcela opačný. Jedná se o chápání nejistoty jako hrozby, se kterou se musí bojovat, dále lidé žijící v těchto kulturách jsou více stresovaní, emocionální, úzkostní a neurotičtí, neschopni tolerovat odlišné chování a nápady. Tyto kultury mají také potřebu definování jasné struktury, od učitelů je očekáváno, že znají odpověď na každou otázku, zaměstnanci preferují dlouhodobé pracovní svazky, politici přistupují k občanům jako k nekompetentním k řešení politických otázek. Co se týče víry, mají tito lidé sklony více věřit tzv. univerzální pravdě a velkým teoriím. Typické společnosti s vysokým stupněm vyhýbání se nejistotě nalezneme v zemích východní a střední Evropy, zemích jižní Evropy, Japonsku či německy hovořících zemích. Relativně malou snahu vyhýbání se nejistotě lze spatřit v případě anglofonních či severských států.\n\nCílem této dimenze je zjistit, jaké země jsou orientovány dlouhodobě a jaké spíše krátkodobě. Znaky dlouhodobé orientace je například cílení na budoucí výsledky, dlouhodobé investice, v případě krátkodobé orientace lze hovořit o preferenci okamžitých výsledků a plnění závazků. Dlouhodobě orientované společnosti se dle Hofstedeho vyznačují očekáváním nejdůležitějších událostí v budoucnu, přizpůsobením člověka okolnostem, posuzováním špatného a dobrého dle aktuální situace, možností přizpůsobit tradice pokud je to nutné, snahou učit se od ostatních, spořivostí, vytrvalostí, rychlým ekonomickým růstem či soutěživostí studentů i zaměstnanců. Obecně nalezneme dlouhodobě orientované kultury zejména v Asii, zatímco krátkodobě orientované společnosti se vyskytují v USA, Austrálii, Latinské Americe, afrických a muslimských zemích.\n\nTato poslední a zároveň nejnovější dimenze kultury byla ve spolupráci s Minkovem přidána do teorie až v roce 2010. Vychází také na rozdíl od předchozích z nových dotazníkových šetření a ve skutečnosti slabě negativně koreluje s pátou dimenzí. To znamená, že dlouhodobě orientované společnosti jsou spíše zdrženlivé a krátkodobě orientované kultury spíše požitkářské. Požitkářství souvisí s relativně svobodným uspokojováním potřeb a tužeb společnosti umožňujícím jedincům užívat si života. Naproti tomu zdrženlivost souvisí s potíráním individuálních tužeb a potřeb jedinců prostřednictvím velmi přísných sociálních norem. Rysy, jimiž se zdrženlivé kultury vyznačují nad požitkářskými jsou existence relativně menšího počtu šťastných lidí, vnímání bezmocnosti, nezabývání se svobodou slova, nižší význam volného času, pamatování si spíše negativních emocí, tendence vzdělané populace plánovat rodičovství, menší podíl sportovních aktivit, méně obézních lidí, vyšší počet policistů na 100 000 obyvatel. Data o této dimenzi jsou vzhledem k novým výzkumům k dispozici pro 93 zemí světa. Obecně zdrženlivější jsou kultury v Asii, muslimské země či státy východní Evropy, naproti tomu požitkářské společnosti můžeme naleznout v Severní a Jižní Americe, západní Evropě a vybraných státech subsaharské Afriky.\n\nVe čtyřech z šesti dimenzí panují mezi USA a Indií velké odlišnosti. Naproti tomu ve dvou ze šesti oblastí jsou si hodnoty relativně podobné.\n\nÚplně největší rozdíl je možné identifikovat v případě pojetí individualismu. Zatímco americká kultura je naprosto evidentně individualistická, indická společnost se vykazuje spíše znaky kolektivistickými. V důsledku toho je v tomto ohledu možné chápat americkou kulturu jako maximálně individualisticky orientovanou, v níž jsou děti od narození vychovávány rodiči ve velmi úzkém rodinném kruhu jako jim rovné svobodné bytosti se svobodným rozhodováním. V Indii je však již od narození kladen důraz na náležení do skupiny, silné široké rodinné vazby a loajalitu vůči starším členům. Děti jsou zde vychovávány k poslušnosti a jejich kroky bývají vedeny právě rodinou, resp. skupinou. I v případě Indie je však možné spatřit jeden aspekt individualismu, jež souvisí s tamním náboženstvím a filosofií – hinduismem. V rámci hinduismu je každý jedinec sám zodpovědný za svůj způsob života a související dopady pro jeho reinkarnaci. Právě proto je hodnota individualismu pro jinak silně kolektivisticky orientovanou společnost tak vysoká.\n\nDruhý největší rozdíl je možné identifikovat v případě šesté dimenze, požitkářství. Zatímco společnost USA je značně požitkářsky orientovaná, kultura Indie je k uspokojování potřeb velmi zdrženlivá. Klíčovým aspektem jsou zejména v případě Indie velmi striktní sociální normy a dominantní vliv skupin na jednání jedince. Vzhledem k těmto vlivům se Indové obávají, jakým způsobem na jejich aktivitu bude pohlížet zbytek společnosti. Ve značně individualistické americké kultuře se však obavy z vnímání ostatními, stejně jako přísné normy regulující lidské chování, příliš nevyskytují, a proto je možné zde svobodně naplňovat svá přání a sny.\n\nTřetí výrazná propast mezi Indií a USA je spojena s dostupností moci. Zatímco v případě USA je moc relativně dostupná, nezávislá na věku, místě narození či původu, v případě Indie jsou sociální a kulturní normy spojené s mocí natolik zažité, že se zde vytvořila ohromná vzdálenost mezi mocnými a zbytkem společnosti. Dostupnost moci zároveň souvisí s bohatstvím.\n\nPoslední výraznější rozdíl je možné vypozorovat v případě dlouhodobé orientace společností. Zatímco USA jsou tradičně krátkodobě orientované, Indie, jakožto jedna z asijských zemí, má tendence být spíše dlouhodoběji orientovaná. Dlouhodobá orientace Indie souvisí zejména s východisky tamních náboženských a filosofických proudů, zejména lze hovořit o konceptu hinduismu, resp. karmy a obecném vnímání času. Naproti tomu konzumně orientovaná společnost USA očekává výsledky v co možná nejkratší době, současně je však velmi flexibilní, pokud je nutné vzhledem k okolnostem změnit operativně změnit plány.\n\nV případě vyhýbání se nejistotě a převaze maskulinních hodnot jsou si však obě kultury relativně velmi podobné. Pro obě tyto dimenze dosahují nepatrně vyšších USA. To značí, že je americká kultura ve své podstatě o něco více maskulinní než ta indická, přičemž se však v porovnání s ní relativně více obává nejistoty. V obou kulturách však shodně převládají mužské hodnoty jako cílevědomost, soutěživost, asertivita a jistý stupeň agrese. Současně jsou obě společnosti ochotny do jisté míry akceptovat nejistotu, přizpůsobit se okolnostem a otevřeny novým nápadům a situacím. Obě kultury tak v tomto ohledu disponují méně regulacemi, jež mají jejich vzniku bránit.\n\nJako prakticky každý teoretický přístup byla a je také Hofstedeho kulturní komparace cílem kritiky odborné veřejnosti. Dlouhodobě existují dva významní kritici závěrů této teorie. Jedná se o Nigela Holdena a Brendana McSweeneyho.\n\nHofstede je první kritice Nigela Holdena vystaven v díle s názvem \"Cross-Cultural Management: A Knowledge Management Perspective\" z roku 2002. Holden Hofstedemu vytýká, že data, z nichž vychází, pochází ze 70. let a vzhledem k rapidnímu světovému vývoji není možné z nich dále vycházet. Holden zmiňuje zejména fakt, že kromě politických změn svět také dostál velkým změnám v pracovních hodnotách jak zaměstnavatelů, tak zaměstnanců. Holden v návaznosti na tuto kritiku také vytvořil vlastní alternativní pojetí kultury.\n\nBrendan McSweeney vytvořil roku 2002 za cílem kritiky Hofstedeho přístupu dílo s názvem \"Hofstede’s Model of National Cultural Differences and their Consequences: A Triumph of Faith, a Failure of Analysis\". McSweeney vytýká, že Hofstedeho pojetí je příliš generalistické, tj. že není možné z tak malého vzorku respondentů pracujících v jedné lokalitě vytvářet závěry chování celé společnosti. Dále je dle McSweeneyho problémem samotné nekonzistentní pojetí kultury v Hofstedeho dílech.\n"}
{"id": "1377917", "url": "https://cs.wikipedia.org/wiki?curid=1377917", "title": "Boykin španěl", "text": "Boykin španěl\n\nBoykin španěl je středně velké plemeno psa, španěl vyšlechtěný k lovu divokých kachen a krocanů u řeky Wateree River v Jižní Karolíně. Samci tohoto plemene měří v kohoutku 39,4−43,18 cm a váží 13,6−18,2 kg, samice měří 35−41,91 cm a váží 11,4−15,9 kg. Srst může být hladká až mírně kudrnatá, asi 1 až 2 cm dlouhá, a má játrové až čokoládové zbarvení. Barva očí se pohybuje od zlaté až po jantarovou.\n"}
{"id": "1377937", "url": "https://cs.wikipedia.org/wiki?curid=1377937", "title": "Šabíha", "text": "Šabíha\n\nŠabíha (arabsky شبيحة šabbīḥa, anglicky Shabeeha či Shabbiha) jsou ozbrojené jednotky působící ve prospěch vlády v občanské válce v Sýrii.\n\nPo vypuknutí prvních nepokojů se celá Sýrie rychle militarizovala. Vládní zpravodajské služby, provládní byznysmeni a jiné provládní skupiny začaly hned v roce 2011 najímat a vyzbrojovat po celé Sýrii neoficiální skupiny, které měly působit ve prospěch režimu a vlády. Tyto skupiny začala opozice a média nazývat pojmem Šabíha (شبيحة), což lze z arabštiny volně přeložit jako duchové, přízraky, stíny. Rekrutace cílila zejména na mladé nezaměstnané muže nejen z řad Alavitů, jak zprvu opozice očekávala, ale zahrnovala i rodinné armády, věřící z řad baathistů, náboženské menšiny, sunnitské Araby a jiné zainteresované skupiny, které buď závisely na stávajícím režimu nebo se obávaly rebelie a anarchie. Právě na jednotky Šabíha se postupem navázaly šíitské zahraniční milice z Íránu, Libanonu a Iráku.\n\nZ jednotek Šabíha postupem primárně vyplynuly Národní obranné jednotky. Zůstává otázkou, zdali je Národní obranné jednotky v podstatě absorbovaly či stále působí vedle sebe navzájem. Každý z analytiků k tomuto problému přistupuje rozdílně nebo se jím hlouběji nezabývají.\n\nStejně jako Národní obranné jednotky, se i jednotky Šabíha velmi liší v rámci jednotlivých regionů. V některých oblastech působí jako dobře organizovaný vojenský útvar ozbrojený těžkou technikou, zatímco v jiných se jedná spíše o kriminální, sektářské a gangsterské útvary v civilním oblečení, špatnou disciplínou bez jakýchkoli daných struktur.\n\nDle zprávy Valného shromáždění OSN jsou jednotky Šabíha odpovědné za opakovaně spáchané zločiny proti lidskosti. Mezi nimi vraždy, mučení, válečné zločiny a hrubé porušování mezinárodního práva v oblasti lidských práv a mezinárodního humanitárního práva, včetně nezákonného zabíjení, svévolného zatýkání a zadržování, sexuálního násilí, drancování a ničení majetku. OSN zjistila, že vládní jednotky a členové Šabíha jsou mimo jiné zodpovědní za masakr v Al-Houle, který se uskutečnil 25. května 2012 ve městě Taldou, v syrském regionu Houla. Podle OSN bylo zabito 108 lidí, z toho 34 žen a 49 dětí.\n"}
{"id": "1377953", "url": "https://cs.wikipedia.org/wiki?curid=1377953", "title": "Oxaziridin", "text": "Oxaziridin\n\nOxaziridin je organická sloučenina s tříčlenným heterocyklem tvořeným kyslíkovým, dusíkovým a uhlíkovým atomem; název oxaziridiny se také používá pro jeho deriváty, které mají mnohem větší praktický význam než samotná sloučenina, mimo jiné jsou meziprodukty při průmyslové výrobě hydrazinu, dále se používají jako speciální reaktanty v organické chemii při mnoha oxidačních reakcích, jako jsou α hydroxylace enolátů, epoxidace a aziridinace alkenů, a dalších reakcích s přenosem heteroatomu. Oxaziridiny také slouží jako prekurzory amidů a účastní se [3+2] cykloadicí s mnoha heterokumuleny za vzniku substituovaných pětičlenných heterocyklů. Chirální deriváty oxaziridinu způsobují asymetrický přesun kyslíku na prochirální enoláty i jiné substráty. Některé oxaziridiny mají rovněž vysokou bariéru inverze dusíku, což umožňuje vznik chirality na dusíkovém centru.\n\nOxaziridinové deriváty popsal v polovině 50. let 20. století William Emmons a následně také H. Krimm a L. Horner s E. Jürgensem.\n\nNa začátku 70. let byl vyvinut peroxidový proces průmyslové výroby hydrazinu skrz oxidaci amoniaku peroxidem vodíku za přítomnosti ketonů. Meziproduktem této syntézy je 3-ethyl-3-methyloxaziridin.\n\nChirální sulfonyloxaziridiny kafru se ukázaly jako užitečné při výrobě složitějších sloučenin, jako je cytostatikum taxol. Jak Holtonova, tak i Wenderova totální syntéza taxolu zahrnují asymetrickou α-hydroxylaci sulfonyloxaziridinem kafru.\n\nDvěma hlavními způsoby přípravy N-H, N-alkyl a N-aryloxaziridinů jsou oxidace iminů peroxokyselinami (A) a aminace karbonylových sloučenin (B).\n\nOxidací chirálních iminů nebo oxidací jakýchkoliv iminů chirálními peroxokyselinami lze získat enantiomerně čisté oxaziridiny. Byly popsány enantiomerně čisté oxaziridiny s konfiguračně stabilním stomem dusíku.\n\nNa přelomu 70. a 80.  let 20. století připravil Franklin Arnold Davis první \"N\"-sulfonyloxaziridiny, které působily jako činidla pro přenos kyslíku, a jsou v současné době nejčastěji používanou skupinou oxaziridinů. Původně se syntetizovaly za použití kyseliny m-chlorperoxybenzoové, s benzyltrimethylamoniumchloridem jako katalyzátorem, ovšem byla vyvinuta vylepšená syntéza za použití hydrogenperoxosíranu draselného jako oxidačního činidla, která se nyní používá častěji.\n\nV současnosti se používá řada \"N\"-sulfonyloxaziridinů, každý z nich má poněkud odlišné fyzikální vlastnosti a reaktivitu. Níže je zobrazena tabulka různých oxaziridinových činidel.\n\nPerfluoralkylové skupiny silně \"odtahují\" elektrony, a oxaziridiny s těmito skupinami se tak více podobají dioxiranům než běžným oxaziridinům. Perfluoroxaziridiny hydroxylují některé vazby C-H s vysokou selektivitou. Mohou být syntetizovány přidáním perfluorovaných iminů k perfluormethylfuorkarbonylperoxidu a fluoridu kovu, kde slouží k zachycování fluorovodíku.\n\nOxaziridiny jsou meziprodukty peroxidového procesu výroby hydrazinu. Tímto procesem, v jehož průběhu je amoniak oxidován ethylmethylketonem za vzniku oxaziridinu, se ročně vyrobí tisíce tun hydrazinu.\n\nV dalším kroku je oxaziridin převeden na hydrazon, jenž se okamžitě přeměňuje na hydrazin:\n\nAcyloinová (α-hydroxyketonová) skupina je přítomná v mnoha přírodních látkách. Enoláty se připravují mnoha způsoby, mezi něž patří redukce α-diketonů, nahrazení hydroxylu jinou skupinou a přímá oxidace na enoláty; nejčastějšími elektrofilními zdroji kyslíku v tomto procesu jsou oxodiperoxymolybden(pyridin)-(triamid kyseliny hexamethylfosforečné) (MoOPH) a \"N\"-sulfonyloxaziridiny. Jednou z výhod použití \"N\"-sulfonyloxaziridinů je vyšší chirální indukce, než u MoOPH a dalších oxidačních činidel. U α-hydroxylace Evansovými chirálními pomocníky s \"N\"-sulfonyloxaziridiny jako elektrofily byla zjištěna vysoká výtěžnost (77–91 %). Chirální indukce byla zjištěna u mnoha dalších chirálních ketonů a ketonů s chirálními pomocníky, jako jsou SAMP a RAMP.\n\nByla popsána řada asymetrických hydroxylací prochirálních enolátů pomocí derivátů sulfonyloxaziridinu kafru, za dosažení středního až vysokého enantiomerního přebytku.\n\nSelektivita některých hydroxylací může být v některých případech výrazně ovlivněna připojením koordinačních skupin na alfa pozici oxaziridinu, jako je tomu u oxaziridinů 3b a 3c ve výše uvedené tabulce. Předpokládá se, že v těchto případech probíhá reakce přes uzavřený přechodný stav, kde je kovový oxyanion stabilizován chelatací síranovými a koordinačními skupinami v molekule kafru.\n\nα-Hydroxylace za použití oxaziridinů se často využívá v totálních syntézách. Je klíčovým krokem při Holtonově i Wenderově totální syntéze taxolu. Craig J. Forsyth ji využil při své syntéze C3-C14 substitutovaného 1,7-dioxaspiro[5.5]undec-3-enového systému kyseliny okadaiové.\n\nEpoxidace alkenů je běžná reakce, jelikož deriváty epoxidů lze připravit mnoha různými způsoby; příkladem je laboratorní epoxidace za použití mCPBA nebo jiné peroxokyseliny. Oxaziridiny jsou ožitečné při tvorbě epoxidů velmi citlivých na kyseliny. (−)-Chaetominin byl syntetizován přes oxaziridinovou epoxidaci, tak, jak je zobrazeno na následujícím obrázku.\n\nDalší podobná přeměna s vysokou syntetickou užitečností je asymetrická epoxidace. Exustuje velké množství těchto epoxidací: Sharplessova epoxidace, Jacobsenova-Katsukiova epoxidace a Juliá-Colonnova epoxidace. Tyto reakce vyžadují specifickou funkcionalitu, aby bylo dosaženo selektivity. Sharplessova epoxidace probíhá u allylových alkoholů, Jacobsenova epoxidace vyžaduje \"cis\"-disubstitutované arylalkeny a k Juliá-Colonnova epoxidaci dochází u α-β nenasycených ketonů. Chirální oxaziridiny fungují u mnoha nefunkcionalizovaných alkenů stereospecificky. Je dokonce možné katalyticky provést stereospecifickou epoxidaci na oxaziridinové chirální jednotce. Je potřeba další výzkum v této oblasti, neboť hodnoty enantiomerního přčebytku jsou důležité při syntézách v průmyslovém měřítku. Lusinichi et al. studovali asymetrickou epoxidaci chirální oxaziridiniové soli za použití hydrogenperoxosíranu draselného jako oxidačního činidla.\n\nO perfluorovaných oxaziridinech je známo, že mohou hydroxylovat neaktivované uhlovodíky s výraznou regio- a diastereospecificitou. Tato přeměna je značně žádaná; obdobná reaktivita a specificita se vyskytuje jen zřídka, obzvláště u nekovových oxidačních činidel. Perfluorované oxaziridiny vykazují také vysokou selektivitu vůči terciárním atomům vodíku. Hydroxylace primárních uhlíků a dihydroxylace sloučenin s dvěma oxidovatelnými místy nebyly nikdy pozorovány. Zachování stereochemie je velmi výrazné, často 95 - 98% (lze jej dále navýšit přidáním fluoridové soli).\n\nU oxaziridinů s nesubstituovanými či acylovanými dusíky může proběhnout přesun dusíkového atomu; těmto reakcím není věnováno tolik pozornosti jako reakcím s přenosem kyslíku.\n\nAminace nukleofilů \"N\"-nesubstituovanými oxaziridiny je všestrannou reakcí díky velkému počtu možných nukleofilů a tedy i výsledných produktů. Hydraziny lze získat aminací sekundárních nebo terciárních aminů, hydroxylaminy a thiohydroxylaminy lze připravit z odpovídajících alkoholů a thiolů, sulfimid se dají připravit z thioetherů a α-aminoketony z  odpovídajících enolátů.\n\nPřesun acylovaných aminů je většinou obtížnější než přesun nesubstituovaných aminů, to ovšem neplatí při přesunu aminů u oxaziridinů. kde je přímý přesun acylovaných amidů jedinou možností. Přesun acylaminů se obvykle provádí za použití aminů a hydrazinů jako nukleofilů. Úspěšně bylo provedeno jen několik málo přesunů acylovaných dusíků na uhlíkové nukleofily, i když byly některé takové reakce popsány v odborné literatuře.\n\nBylo zjištěno, že u oxaziridinů probíhají při ozáření ultrafialovým zářením nebo za přítomnosti látky schopné přesunu jednoho elektronu (jako je Cu) radikálové přesmykové reakce. Spirocyklické oxaziridiny podléhají rozšíření cyklu na odpovídající laktam. To, která skupina bude přesunuta, je určováno stereoelektronovým efektem, kde jsou skupiny v poloze \"trans\" vůči volnému elektronovému páru dusíku vždy hlavním produktem přesunu; je tak možné řídit reakci zvýhodněním chirálního dusíku. Tento jev je ukázán na pozorovaných selektivitách níže uvedených přesmyků. U přesmyku nalevo byl pozorován pouze termodynamicky nevýhodný produkt, zatímco u reakce vpravo je upřednostněn produkt odvozený od méně stabilního radikálového meziproduktu.\n\nTato reakce je důležitou součástí Aubého syntézy (+)-yohimbinu, přírodního léčiva, o němž se předpokládá, že může léčit erektilní dysfunkci a sexuální problémy způsobené selektivními inhibitory zpětného vychytávání serotoninu.\n\nVýznamnou vlastností oxaziridinů je rovněž skutečnost, že se tepelně přesmykují na nitrony. Cis-trans selektivita této reakce je nízká, ovšem výnosnost vysoká až velmi vysoká. Předpokládá se, že se některé oxaziridiny časem racemizují přes nitronové meziprodukty.\n\nOxaziridiny mohou podstoupit cykloadiční reakce s heterokumuleny za vzniku různých pětičlenných heterocyklů, tak jak je to zobrazeno níže na obrázku. Tato reaktivita je způsobena pnutím tříčlenného cyklu a také tím, že vazba N-O je slabá.\n"}
{"id": "1377955", "url": "https://cs.wikipedia.org/wiki?curid=1377955", "title": "Luboš Tomíček (1934)", "text": "Luboš Tomíček (1934)\n\nLuboš Tomíček (16. srpna 1934 – 21. října 1968 Pardubice) byl český motocyklový závodník, reprezentant v ploché dráze. Na ploché dráze závodili i jeho syn Luboš Tomíček a vnuk Luboš Tomíček. Tragicky zemřel po pádu pod kola závodníka jedoucího za ním při 20. ročníku Zlaté přilby v Pardubicích. Na jeho počest se jezdí od roku 1969 v Praze v pondělí po Zlaté přilbě Memoriál Luboše Tomíčka.\n\nV Mistrovství Československa na klasické ploché dráze získal v letech 1961-1965 pět mistrovských titulů, v letech 1958 a 1968 skončil na 2. místě a v letech 1959, 1960, 1966 a 1967 skončil na 3. místě. V mistrovství světa družstev 1960 v Göteborgu skončil na 3. místě a v roce 1963 ve Vídni skončil na 2. místě. V Mistrovství světa jednotlivců dosáhl nejlepšího výsledku 16. místem ve světovém finále 1965 v Londýně. Ve finále Mistrovství světa na dlouhé ploché dráze 1968 skončil na 17. místě. Startoval za Rudou hvězdu Praha. \n\n"}
{"id": "1377957", "url": "https://cs.wikipedia.org/wiki?curid=1377957", "title": "Valentin Tarakanov", "text": "Valentin Tarakanov\n\nValentin Semjonovič Tarakanov (* 1956) je bývalý sovětský zápasník–judista a sambista ruské národnosti.\n\nZačínal se sambem v Krasnojarsku v klubu Dynamo ve 13 letech. S judem se seznámil během povinné vojenské služby v Novosibirsku. Jako kariéru začínající vojenský důstojník byl v roce 1978 poslán ke studiím do tehdejšího Leningradu. V Leningradu se pod trenérem Valerijem Morozovem v olympijském roce 1980 dostal do užšího výběru sovětské judistické reprezentace v pololehké váze do 65 kg. V jeho váze však v reprezentaci působil úřadující mistr světa Nikolaj Soloduchin, přes něhož nominace na domácí olympijské hry v Moskvě nedopadla. V dalších letech startoval ve vyšší lehké váze do 71 kg a v sovětské reprezentaci se již neobjevoval. Po skončení sportovní kariéry pracoval jako instruktor bojových umění v armádě.\n\nyoutube.com: Поговорим о...борьбе и жизни с Валентином Семёновичем Таракановым., Андрей Шидловский, 2016\n\n\n"}
{"id": "1377960", "url": "https://cs.wikipedia.org/wiki?curid=1377960", "title": "Renata Piszczek", "text": "Renata Piszczek\n\nRenata Piszczek (* 1969 Krakov) je bývalá polská reprezentantka ve sportovním lezení, první vítězka v celkovém hodnocení světového poháru (v roce 1993) a vítězka X Games v lezení na rychlost.\n\n\n"}
{"id": "1377969", "url": "https://cs.wikipedia.org/wiki?curid=1377969", "title": "Inhibitor Janusovy kináze", "text": "Inhibitor Janusovy kináze\n\nInhibitor Janusovy kináze, (JAK inhibitor, nebo jakinibs) je druh léčiva, který funguje tak, že brání projevům jednoho nebo více enzymů z rodiny Janusovy kináze (JAK1, JAK2, JAK3, TYK2) a narušuje signální cesty JAK-STAT v buňkách. Inhibitory JAK3 jsou zajímavé jakožto potenciální léky několika různých autoimunitních onemocnění, protože jejich funkce je zaměřena především na lymfocyty. Vývoj selektivních inhibitorů JAK3 nadále probíhá, již včetně klinických zkoušek.\n\nTyto inhibitory se používají k léčbě rakoviny a autoimunitních zánětlivých onemocnění jako například revmatická artritida. \n\nV poslední době roste zájem o jejich využití na různé autoimunitní kožní poruchy včetně např. vitiliga, lupénky či další autoimunitní nemoci (Crohnova nemoc). \n"}
{"id": "1377971", "url": "https://cs.wikipedia.org/wiki?curid=1377971", "title": "Frank Underwood", "text": "Frank Underwood\n\nFrancis Joseph \"Frank\" Underwood (5. listopadu 1959, Gaffney, USA – 2017, USA) je fiktivní postava ze seriálu House of Cards.\n\nUnderwood se narodil 5. listopadu 1959 v Gaffney v Jižní Karolíně. Frankův otec, Calvin T. Underwood, zemřel ve věku 43 let na infarkt.\n\nUnderwood studoval na vojenské univerzitě Sentinelu. Na univerzitu začal chodit \"zrovna když byl prezidentem zvolen Jimmy Carter\" (1976). Na podzim 1980 byl z univerzity málem vyloučen. Navzdory špatným známkám prošel a byl přijat na Harvard. V září 1987 si Frank vzal Claire, kterou potkal právě na Harvardu. Ačkoliv Claire chtěla děti, Frankovi přišlo kruté vychovávat dítě v tomto světě plném bolesti. Claire i přesto otěhotněla, ale rozhodla se pro potrat, aby podpořila politickou kariéru Franka. V roce 2014, během televizního interview, Claire prohlásila, že musela jít na potrat, protože byla znásilněna svým bývalým přítelem, který se později stal generálem v armádě. Toto byla ale lež, znásilnění totiž k těhotenství nevedlo.\n\nFrank byl poprvé zvolen do veřejné funkce v roce 1984 ve věku 25 let jako člen Státního senátu Jižní Karolíny jako jeden z nejmladších zákonodárců v historii státu. Byl znovuzvolen v roce 1988 před úspěšnou kandidaturou do Kongresu.\n\nFrank byl zvolen do kongresu z jihokarolínské 5. kongresové čtvrti v roce 1990 a do úřadu byl uveden v lednu 1991. Sloužil zde po 12 volebních období, do posledního byl zvolen v roce 2012. Underwoodova pozice v Kongresu stále sílila, v roce 2005 byl dokonce zvolen zástupcem většiny.\n\nPrezident USA Garrett Walker zvažoval Underwooda na post ministra zahraničí. Franka to naštvalo a dalšího kandidáta, Michaela Kerna, označil jako neschopného a nahradil ho Catherine Durantovou, která na postu ministryně zahraničí působila i za Frankova prezidentství.\nFrank získal publicitu prosazováním kontroverzního školského zákonu. Kvůli zákonu vypukly masivní stávky učitelů a nepokoje mezi stávkujícími. Frankovi uškodila televizní debata s Martym Spinellou, který, jak Frank sám uvedl, Franka „vyškolil“. Po debatě ale Frank získal podporu, protože během školních hodin, které kvůli stávce nebyly, zemřelo dítě. Následně zaranžoval schůzku se Spinellou, ve které ho vyprovokoval k tomu, aby mu vrazil pěstí. Spinella je tak nucen stávku zrušit a nechat projít Frankův zákon.\nPo smrti kandidáta na post guvernéra Pensylvánie Petera Russoa, se Frank snaží přemluvit viceprezidenta Jima Matthewse, pensylvánského rodáka, aby to místo zaujal. Matthews po naléhání souhlasí a s plánem souhlasí i prezident Walker. Po odchodu Matthewse Walker požádá Franka, aby prověřil miliardáře Raymonda Tuska, který by byl podle prezidenta skvělou volbou na místo viceprezidenta. Ve skutečnosti ale Tusk měl pro prezidenta prověřit právě Franka. Po několika dnech, které společně strávili Tusk a Frank, Tusk Franka na post doporučí. Frank Underwood se tak stává Walkerovým viceprezidentem.\n\nJako viceprezident se Frank pokoušel oddělit prezidenta od Raymonda Tuska, obchodujícího s Čínou. Snažil se o to podkopáváním čínského projektu o stavbě mostu. Najednou začal Tusk sponzorovat republikánskou stranu a Frank chtěl najít důvod. Peníze měl pod palcem čínský obchodník Xander Feng a Underwoodovi se díky tomu povedlo spojit prezidenta s čínskými obchody. Prezident Walker byl v pasti a rezignoval na funkci. Prezidentem se tak stal současný viceprezident Frank Underwood.\n\nFrank Underwood se stal prezidentem 30. října 2014. Frankovým hlavním cílem byl program \"America Works\" (AW), jehož základem bylo dát práci každému, kdo si o ni řekne. Jeho prvním činem ve funkci bylo ukončení politického azylu obchodníka Xandera Fenga a jeho deportaci do Číny, kde ho kvůli podvodům čekal trest smrti. V dubnu 2015, pod nátlakem vedení demokratické strany, sdělil americkému lidu, že v roce 2016 nebude na prezidenta kandidovat, a že se ve zbytku období bude pokoušet zdokonalovat program AW.\nUnderwood se poprvé setkal s prezidentem Ruska Viktorem Petrovem 6. května 2015 v Bílém domě. Hlavním důvodem pro setkání byla diskuze o nasazení amerických vojáků v Jordánském údolí. Petrov řekl, že bude podporovat nasazení pouze v případě, že USA odstraní protileteckou obranu v Česku a v Polsku. Frank odmítl a prohlásil, že dosáhne míru na Blízkém východě s a nebo bez pomoci Ruska.\n\nBěhem oslav 4. července 2015 Frank spustil America Works. V červenci navštívil společně s Claire Petrova v Moskvě. Cílem návštěvy bylo propuštění Michaela Corrigana, homosexuála, který protestoval proti Petrovově politice, s vězení. Snaha byla zbytečná, Corrigan se v cele oběsil.\n\nO několik měsíců později se Frank setkal s Petrovem přímo v Jordánském údolí. Petrov slíbil opustit území pouze v případě, že Claire Underwoodová rezignuje na post velvyslankyně USA v OSN. Claire nakonec rezignovala.\nV září 2015 Frank oznámil kandidaturu na prezidenta navzdory dubnovému prohlášení. O nominaci za demokraty soupeřil s Heather Dunbarovou a s Jackie Sharpovou. V první debatě, která proběhla v prosinci 2015, Underwood, spolupracující s Sharpovou, sklidil od Dunbarové ostrou kritiku. O pár dní později Sharpová stáhla kandidaturu a veřejně podpořila Dunbarovou. Dunbarová rychle získávala podporu a Frank odhalil, že našla deník, ve kterém je prokázáno, že Claire lhala o potratu. Dunbarová ale deník dala Stamperovi, který ho spálil. Po vítězství v Iowě Claire opustila Franka a odletěla do Texasu za matkou, která umírala na rakovinu. Frank pokračoval v kampani v New Hampshire, ale nakonec odletěl do Texasu za Claire. Toho dne v New Hamshire vyhrála Dunbarová. Claire se pokoušela o vlastní kandidaturu do Kongresu, což se Frankovi nelíbilo. Frank veřejně podpořil Claiřinu oponentku a zabránil jí tak v kandidatuře. Claire v naštvání našla fotku Frankova otce s členem Ku-Klux-Klanu, což Franka stálo vítězství v rodné Jižní Karolíně. Claire chce ohlásil, že se s Frankem rozvádí, pokud ji Frank nedá jako svého kandidáta na post viceprezidenta.\nBěhem návštěvy Hammondovy univerzity ve Washingtonu DC byl na Underwooda spáchán atentát. Atentátníkem byl novinář Lucas Goodwin, který chtěl pomstít smrt novinářky a své přítelkyně Zoe Barnesové. Při atentátu zemřel člen prezidentovy ochranky Edward Meechum, zatímco Frank byl s těžkým zraněním převezen do nemocnice. Vzhledem k rozsahu zranění se úřadujícím prezidentem stal Donald Blythe.\n\nUnderwood přežil díky včasné transplantaci jater. Z nemocnice byl propuštěn o 9 dní později a opět převzal funkci prezidenta.\n\nO několik týdnů předtím se s atentátníkem Goodwinem setkala Heather Dunbarová. Ta 16. května stáhla kandidaturu a Frank tak získal demokratickou nominaci.\nPo úplném zotavení Frank věří, že jsou s Claire velmi silným týmem a plně podpoří jeji snahu stát se viceprezidentkou. Během Národního sjezdu demokratické strany Frank veřejně podpořil Durantovou jako svého spolukandidáta, ale tajně podporoval Claire. Superdelegáti hlasovali pro Claire a Durantová stáhla kandidaturu a veřejně Claire podpořila. Claire Underwoodová se tak stala Frankovou spolukandidátkou. Soupeřem dua Underwood-Underwoodová byl republikánský kandidát William Conway, guvernér New Yorku, a jeho spolukandidát, generál Theodore Brockhart.\n\nBěhem sjezdu Frankovi zavolal Conway a nabídl mu pomoc ohledně teroristické skupiny ICO. Frank vytušil, že Conway blafuje jen pro to, aby získal „body“ pro volby, ale i přesto s ním sjedná schůzku. Během schůzky se situace kolem ICO nepohnula, oba schůzku využili pro vzájemný rozhovor.\n\nPár týdnů před volbami se s Frankem setkal novinář Tom Hammerschmidt, který napsal článek o tom, jak se Frank ve skutečnosti dostal k moci. Neměl sice přímé důkazy, ale všechno se dozvěděl od bývalého Frankova spolupracovníka a vedoucího kanceláře Bílého domu Remyho Dantona, od neúspěšné kandidátky o demokratickou nominaci Jackie Sharpové a od bývalého prezidenta Garretta Walkera.\n\nPo krizi s rukojmími, kteří byli vězněni dvěma americkými stoupenci ICO, chtěl Frank vyhlásit ICO válku. V kongresu se jeho návrh nezískal podporu.\n\nV den voleb Frank vzbuzoval v lidech strach nasazením vojáků k hlídání volebních center. Je úspěšný a státy Ohio a Tennessee odmítly potvrdit výsledky. Ani jeden z kandidátů tak nezískal potřebný počet 270 volitelů. V tomto případě o vítězi rozhoduje Kongres: 1 stát – 1 hlas. O viceprezidentovi zase Senát. O několik měsíců později došlo v Kongresu k hlasování, které skončilo 25:25. V Senátu vyhrála Claire a stala se tak úřadující prezidentkou do doby než Kongres vybere prezidenta.\n\nClaire se snažila přesvědčit Marka Ushera, který vedl Conwayovu kampaň, aby podpořil opakované volby v Ohiu a v Tennessee. Usher souhlasil a návrh prošel i Kongresem. V obou státech vyhrál Frank Underwood a stal se prezidentem.\nKrátce po složení slibu se komise, která vyšetřovala Frankovo vyhlášení války ICO přeměnila v komisi vyšetřující přímo Franka a jeho aktivity. Frank byl informován o tom, že před komisí má vystoupit i bývalý prezident Walker. Walker skutečně svědčil a odhalil, že Frank byl do čínských obchodů také zapojen. Další den Hammerschmidt odhalí uniknutou informaci: Bílý dům zinscenoval teroristický útok během voleb. Frank zoufale hledal, kdo stál za únikem. Frank byl konfrontován Bobem Birchem a Terrym Womackem, kteří mu doporučili rezignaci. Další den vyšel v novinách o útoku článek, ve kterém je, že Frank toho záměrně využil ke kontrole volebních center vojáky. Frank konfrontoval Durantovou, která se spolčila s kongresmanem Alexem Romerem, který je v čele komise vyšetřující Underwooda. Frank věřil, že za únikem stojí právě ona a donutil ji k rezignaci. Durantová se rozhodla svědčit před komisí proti Frankovi, ale ten ji předtím úmyslně shodil ze schodů, aby svědčit nemohla. Jako další vypovídali LeAnn Harveyová, poradkyně Franka a Claire a zástupce ředitele FBI Nathan Green. Frank, sledující jednání, se rozhodl, že také vystoupí před komisí. Před komisí oznámil svoji rezignaci. Prezidenkou USA se tak stala Claire Underwoodová.\n"}
{"id": "1377976", "url": "https://cs.wikipedia.org/wiki?curid=1377976", "title": "Stanislav Tůma (judista)", "text": "Stanislav Tůma (judista)\n\nStanislav Tůma (* 1953) je bývalý československý zápasník–judista české národnosti.\n\nPřipravoval se v Banské Bystrici v armádním vrchnolovém sportovním centru Dukla pod vedením Ludvíka Wolfa. V československé reprezentaci se pohyboval od poloviny sedmdesátých let v lehké váze do 71 kg. V roce 1976, 1980 na olympijských hrách nestartoval. V roce 1984 přišel o účast na olympijských hrách v Los Angeles kvůli bojkotu her zeměmi východního bloku. Sportovní kariéru ukončil v polovině osmdesátých let. Do zániku Československa v roce 1993 působil na Slovensku jako trenér.\n\n\n"}
{"id": "1377979", "url": "https://cs.wikipedia.org/wiki?curid=1377979", "title": "Koebnerův fenomén", "text": "Koebnerův fenomén\n\nKoebnerův fenomén je vznik nových ložisek kožního onemocnění vlivem dráždění či zranění. \n\nKlasicky k němu dochází například u lupénky či vitiliga vlivem fyzikálního, mechanického či chemického dráždění kůže.\n"}
{"id": "1377985", "url": "https://cs.wikipedia.org/wiki?curid=1377985", "title": "Vršťala", "text": "Vršťala\n\nVršťala (\"Geissorhiza\") je rod rostlin z čeledi kosatcovité. Jsou to drobné, vytrvalé, vzhledově dosti různorodé byliny s podzemní hlízou a několika úzkými listy. Květy jsou různých barev, pravidelné nebo dvoustranně souměrné, plodem je tobolka.\nRod zahrnuje asi 100 druhů a je rozšířen v jižní Africe. Některé druhy se celkem vzácně objevují ve sbírkách okrasných rostlin.\n\nVršťaly jsou subtilní, vytrvalé, sezónně zatahující, lysé nebo chlupaté byliny s podzemní hlízou. Hlízy jsou kulovité, vejcovité až poněkud kuželovité, s bazálním hřebenem, z něhož vyrůstají kořeny, na povrchu kryté tvrdými a dřevnatými nebo řidčeji papírovitými či vláknitými, soustřednými nebo střechovitě se kryjícími obaly (tunikami). Uvnitř jsou bílé. Počet listů je druhově charakteristický a pohybuje se v rozmezí od jednoho (\"Geissorhiza unifolia\") po několik, nejčastěji jsou 3. Listy jsou úzké, unifaciální, na bázi pochvaté. Spodní bývají zkrácené (katafyly). Některé druhy mají ztlustlé okraje listů nebo i žilky. Stonek je vzpřímený, jednoduchý nebo větvený, s okrouhlým průřezem.\nKvěty jsou pravidelné nebo dvoustranně souměrné, kolovité, řepicovité nebo miskovité, podepřené párovými listeny a uspořádané v hroznovitém květenství nebo jednotlivé. Barva květů je velmi různorodá (mimo oranžové), nejčastěji jsou bílé, smetanové, fialové nebo purpurové. Okvětí má přímou okvětní trubku a 6 cípů. Tyčinky jsou volné, obvykle se zploštělými nitkami. Čnělka je tenká a dlouhá, vyčnívá z okvětní trubky a na konci je .\nPlodem je drobná, tenkostěnná tobolka obsahující mnoho drobných semen.\n\nRod zahrnuje asi 100 druhů. Je rozšířen při jižním a západním pobřeží jižní Afriky s přesahy do severního Namaqualandu, západního Karru a Východního Kapska.\nZástupci rodu rostou na poměrně široké škále stanovišť. Některé druhy jsou dokonce svým výskytem omezeny pouze na skalní útesy v blízkosti vodopádů.\n\nKvěty jsou opylovány hmyzem, přičemž různé druhy jsou přizpůsobeny různým opylovačům. U většiny druhů jsou hlavními opylovači včely. Druhy s dlouhou okvětní trubkou a světlými, růžovými květy jsou opylovány dvoukřídlými s dlouhým sosákem z čeledí ovádovití (\"Tabanidae\") a \"Nemestrinidae\", zatímco nemnohé druhy se sytě purpurovým středem květu navštěvují vrubounovití brouci z tribu \"Hopliini\".\n\nRod \"Geissorhiza\" je v rámci čeledi \"Iridaceae\" řazen do podčeledi \"Crocoideae\" a tribu \"Ixieae\". První revize rodu byla uveřejněna v roce 1955 a bylo v ní rozlišováno 55 druhů. V revizi vydané v roce 1985 již bylo zahrnuto 91 druhů. Nejblíže příbuzným, sesterským rodem je \"Hesperantha\".\nTento rod má centrum rozšíření rovněž v jižní Africe. Oba rody se odlišují zejména znaky na čnělce (u rodu \"Hesperantha\" je čnělka již v úrovni ústí okvětní trubky rozčleněna na dlouhá ramena). Společnými znaky jsou zejména asymetrické hlízy a v rámci podčeledi \"Crocoideae\" neobvyklé, dřevnaté tuniky.\nNěkteré druhy byly v rámci taxonomických revizí přeřazeny do rodu \"Gladiolus\", např. madagaskarský druh \"Gladiolus bojeri\".\n\nVětšina druhů má poměrně malé a nenápadné květy bez většího pěstitelského významu, jsou však mezi nimi i výjimky.\nZa jeden z nejkrásnějších druhů rodu je považována \"Geissorhiza radians\", jejíž několikabarevné květy jsou přirovnávány k poloplným pohárům červeného vína. Podobné květy mají i příbuzné druhy \"Geissorhiza eurystigma\" a \"Geissorhiza mathewsii\" (a rovněž např. i druh \"Babiana rubrocyanea\"). Pohledné bělavé květy s hnědočerveným středem má \"Geissorhiza tulbaghensis\". Všechny tyto druhy je možno pěstovat v nádobách, mimo specializované sbírky rostlin se však objevují jen zřídka. Pěstování některých druhů je poměrně snadné, \"Geissorhiza aspera\" se rozmnožuje i samovolně ze semen. Z českých botanických zahrad není žádný druh tohoto rodu uváděn.\n\n"}
{"id": "1377988", "url": "https://cs.wikipedia.org/wiki?curid=1377988", "title": "Manský dvůr", "text": "Manský dvůr\n\nManský dvůr (někdy též \"Manský Dvůr\") je samota, soubor hrázděných staveb bývalého velkostatku 2 km od Dolního Žandova v okrese Cheb v Karlovarském kraji.\n\nManský dvůr se nachází v mělké kotlině na úpatí západních svahů Slavkovského lesa při okraji CHKO Slavkovský les. Rozloha vlastních pozemků je přes 300 hektarů a tvoří je i louky, rybníky a lesy. Na pozemcích se na nepojmenovaném potoce, přítoku Lipoltovského potoka, nachází několik menších rybníků, nad nimi se zvedá částečně zalesněný vrch Skaliska (546 m).\n\nPrvní písemná zmínka o Manském dvoře pochází z roku 1242. Na místě zemědělské usedlosti stávalo původně strážní místo, později změněné na léno. Odtud pochází i dřívější německý název \"Lehnhof\". Před první světovou válkou patřil statek ke Kynžvartskému panství. V rámci pozemkové reformy z roku 1919 se stal z velkostatku tzv. zbytkový statek.\n\nNa počátku 30. let 20. století koupila zdevastovaný statek a zaplevelené pozemky rodina pražského architekta Milana Babušky a přikoupila další pozemky. Až do druhé světové války ho zvelebovala. Vedle statku zde architekt navrhnul a jako investor postavil rodinnou vilu ve stylu moderny. Zároveň nechal v údolí pod statkem vybudovat soustavu vodních nádrží podle návrhu významného československého ichtyologa Schaferny.\n\nObdobí obnovy Manského dvora skončilo v roce 1938 záborem pohraničí. Babuškova rodina musela statek opustit. V té době byl statek již tak atraktivní, že jej zabral jako svoje letní sídlo sudetský Němec, vůdce sudetoněmecké strany a válečný zločinec Konrad Henlein. Traduje se legenda, že chtěl statek přestavět do podoby hákového kříže. Henlein na statku sám nikdy nehospodařil, za druhé světové války zde bydlela jeho manželka se třemi syny. O statek se jí starala skupina francouzských válečných zajatců.\n\nPo roce 1945 se statek vratil na krátkou dobu opět rodině Babuškových, v roce 1948 byl však znárodněn. Dříve prosperující statek začal chátrat a v rámci reorganizací měnit majitele, naposledy Agrostatek Žandov. Po roce 1989 získala statek opět rodina Babuškových a postupně ho zrekonstruovala do původní podoby. V jedné z budov vznikl penzion a hospůdka.\n\nOd roku 2003 je v rekonstruovaném objektu umístěno malé muzeum se stovkami exponátů, týkajích se zejména historie Mariánskolázeňska.\n\nAreál představuje symbiózu tradičního statku tzv. franckého typu s hrázděným dekorem štítů, typické pro Chebsko s kvalitní autorskou modernistickou vilou z 1. poloviny 20. století. Vinou neprováděné údržby v období socialismu došlo bohužel k poškození stavebních prvků a opravy dvora musely být proto poměrně razantní. Zajímavostí je iluzivní hrázdění namalované na štítu budovy statku. Hodnota lokality není soustředěna pouze do zastavěného prostoru, ale spočívá především v propojení tradičních staveb s okolní kulturní krajinou a tradičním způsobem hospodaření. Areál má vysokou krajinnou a historickou hodnotu. Vzácná je především nepřetržitá linie osídlení solitérní usedlosti od vrcholného středověku do současnosti, situovaná mimo městské či venkovské urbanistické celky.\n\n"}
{"id": "1377990", "url": "https://cs.wikipedia.org/wiki?curid=1377990", "title": "Karel Palouš", "text": "Karel Palouš\n\nKarel Palouš (11. července 1913, Loukov (Háje nad Jizerou) – 16. dubna 1999 Praha) byl český herec, režisér, divadelní ředitel a pedagog.\n\nOd roku 1936 byl hercem a režisérem v divadle v Ostravě. \n\nV roce 1943 byl krátce členem činoherního souboru divadla na Kladně. V sezóně 1943/1944 působil jako herec a režisér v pražském Nezávislém divadle. Spolu s ním přišel z Ostravy a působil zde Jan Škoda jako umělecký šéf a režisér a Jan Sládek, výtvarník. \n\nV letech 1945–1987 byl režisérem v pražském Realistickém divadle. . V roce 1950 se stal i ředitelem tohoto divadla a to až do roku 1976, kdy předal ředitelskou funkci Zdeňku Buchvaldkovi. V roce 1950 angažoval režiséra Miroslava Macháčka a dramaturga Sergeje Machonina. V roce 1962 angažoval do Realistického divadla Jiřinu Štěpničkovou po návratu z vězení, v roce 1975 Otu Sklenčku, vyloučeného z KSČ a zbaveného možnosti pracovat v Městských divadlech pražských a na DAMU. .\n\nKromě činoherní režie se věnoval také režii operní . V letech 1947–1950 a pak v roce 1968 režíroval příležitostně v pražském Národním divadle, kde uvedl několik oper českých autorů. \n\nPo roce 1948 pohostinsky režíroval také ve Vesnickém divadle a ve Východočeském divadle v Pardubicích, nad kterým mělo Realistické divadlo patronát. \n\nOd roku 1965 byl profesorem na DAMU.\n\n\n\n\n\n\n"}
{"id": "1377991", "url": "https://cs.wikipedia.org/wiki?curid=1377991", "title": "Loděnice (sport)", "text": "Loděnice (sport)\n\nSportovní loděnice je obvykle krytý prostor u vody, kde se vyrábějí, skladují a opravují sportovní lodě. Loděnice patří k vybavení významnějších vodáckých klubů a univerzitních oddílů a často slouží jejich členům jako klubovna a místo setkávání. Naproti tomu amatérská stavba sportovních lodí, dříve běžná, ustupuje nákupu hotových, profesionálně vyrobených lodí. \n\nK loděnici obvykle patří i přístav, kde kotví plachetnice a větší lodi.\n"}
{"id": "1377994", "url": "https://cs.wikipedia.org/wiki?curid=1377994", "title": "Ibrahim Karabegović", "text": "Ibrahim Karabegović\n\nIbrahim Karabegović (5. června 1931 Modriča, Království Jugoslávie – 28. srpna 2011 Sarajevo, Bosna a Hercegovina) byl bosenskohercegovský historik a pedagog bosňáckého původu.\n\nV rodném městě navštěvoval základní školu. První a druhý ročník gymnázia absolvoval distančně v Banja Luce, resp. Derventě v letech 1942 a 1943. Zbývající ročníky dokočil až po druhé světové válce, konkrétně mezi lety 1945 a 1951 v Derventě a Doboji. Roku 1951 se zapsal na studium historie na právě otevřenou Filozofickou fakultu Univerzity v Sarajevu, které dokončil roku 1956. Poté se vrátil do rodného města, kde celých sedm vyučoval historii v základní škole a nato i gymnáziu. Roku 1963 získal místo asistenta v Ústavu pro studium dělnického hnutí v Sarajevu, dnes Historickém ústavu, a současně zahájil nástavbové (magisterské) studium na Filozofické fakultě v Bělehradě, které dokončil o tři roky později. Nato absolvoval postgraduální (doktorské) studium na Filozofické fakultě v Sarajevu. Dizertaci s tématem \"Reformismus v dělnickém hnutí v Bosně a Hercegovině mezi dvěma světovými válkami v letech 1919–1941\" (\"Reformizam u radničkom pokretu u Bosni i Hercegovini između dva svejtska rata, 1919–1941\") obhájil v březnu roku 1976. Roku 1985 a znovu roku 1994 v mateřském Historickém ústavu získal funkci vědeckého rady. Roku 1994 na Filozofické fakultě v Sarajevu získal titul profesora, který používal až do svého odchodu do penze v roce 2003.\n\nMezi lety 1978–1987 a poté 1998–2002 zastával post ředitele Historického ústavu v Sarajevu. V letech 1978–1987 a 1998–2002 byl šéfredaktorem časopisu \"Prilozi\" (Příspěvky), který tento ústav vydával. Roku 1972 odešel do penze. Jistý čas byl předsedou Spolku historiků Bosny a Hercegoviny (\"Društvo istoričara Bosne i Hercegovine\"). Karabegović je autorem pěti monofragií a sborníků dokumentů a desítek odborných článků.\n\nKarabegović zplodil dvě děti, syna a dceru.\n\n"}
{"id": "1377999", "url": "https://cs.wikipedia.org/wiki?curid=1377999", "title": "Vodárna Kostelíček", "text": "Vodárna Kostelíček\n\nRozhledna Kostelíček (jinak též Rozhledna Vodárna Kostelíček, Rozhledna na Kostelíčku, Rozhledna U Kostelíčku, Rozhledna na Strážné hoře, Vodojem Žákova zahrada) je rozhledna v Třebíči, která vznikla úpravou a drobnou přestavbou vodojemu na Strážné hoře. Stojí v nadmořské výšce 480 m n. m. a vyhlídková plošina je umístěna v 25 metrech. Rozhledna byla otevřena 3. září 2015. Součástí vodojemu je expozice o třebíčském vodárenství od středověku po současnost.\n\nVodárenská věž byla postavena z důvodů, že po první světové válce byl v Třebíči nedostatek pitné vody pro narůstající počet obyvatel, v roce 1935 se začal stavět nový vodovod z Heraltic, tak se také rozhodlo o stavbě vodojemu na Strážné hoře, ten se začal stavět v roce 1936, stavba pak byla dokončena v roce 1938, vodojem byl spuštěn v roce 1941. Náklady tehdy byly cca 15 milionů Kč. Vodojem fungoval do konce 70. let 20. století, kdy již nedostačoval kapacitně. V roce 1966 byla třebíč napojena na nádrž Mostiště a v roce 1982 na nádrž Vranov. Od roku 1980 slouží pro jímání vody pouze spodní nádrž. Vrchní se od té doby nepoužívá. \n\nV roce 2010 vznik záměr Vodárenské akciové společnosti, že by věž mohla být upravena na rozhlednu s expozicí vodárenství. K přestavbě došlo mezi říjnem 2015 a srpnem 2015, kdy náklady byly cca 3,2 milionu Kč. Rozhledna pak byla otevřena 3. září 2015. V roce 2016 získala Vodárenská akciová společnost třetí místo v Ceně hejtmana Vysočiny za společenskou odpovědnost. Součástí expozice je projekční sál v původní nádrži, v expozici je také původní dřevěné potrubí.\n\nZ rozhledny je vidět kapli svatého Jana Nepomuckého od Jana Fulíka, která byla postavena v roce 1645, případně také kalvárii s třemi kříži, nedaleko také stojí rozestavěná budova třebíčské hvězdárny. Součástí výhledu je i rozhled na město Třebíč. Z rozhledy je vidět také Pekelný kopec s rozhlednou a Českomoravská vrchovina, vidět mají být i Heraltice nebo kostel svatého Gotharda a Nanebevzetí Panny Marie v Budišově.\n\n\n"}
{"id": "1378001", "url": "https://cs.wikipedia.org/wiki?curid=1378001", "title": "Anna Próchniaková", "text": "Anna Próchniaková\n\nAnna Próchniaková (* 22. prosinec 1988 Lublin) je polská herečka. Vyrostla v rodině vysokoškolského profesora, od dětství se věnovala baletu. V roce 2012 debutovala ve filmu, v roce 2013 absolvovala herectví na filmové vysoké škole v Lodži. Za roli Kamy ve filmu \"Město 44\" získala v roce 2014 cenu pro začínající herečku na filmovém festivalu v Gdyni. Známá je také díky roli Weroniky v televizním seriálu stanice TVN \"Vraždy na přelomu století\".\n\n\n\n"}
{"id": "1378005", "url": "https://cs.wikipedia.org/wiki?curid=1378005", "title": "Monte-Carlo Rolex Masters 2018 – mužská čtyřhra", "text": "Monte-Carlo Rolex Masters 2018 – mužská čtyřhra\n\nMužská čtyřhra Monte-Carlo Rolex Masters 2018 probíhala ve druhé polovině dubna 2018. Do deblové soutěže monackého tenisového turnaje nastoupilo dvacet čtyři dvojic. Obhájcem titulu byl indicko-uruguayský pár Rohan Bopanna a Pablo Cuevas, jehož členové nestartovali společně. Bopanna nastoupil s Édouardem Rogerem-Vasselinem. V semifinále podlehli Marachu s Pavićem. Spoluhráčem Cuevase se stal Marcel Granollers, s nímž skončil ve čtvrtfinále na raketách bratrů Bryanových.\n\nVítězem se stal čtvrtý nasazený bratrský pár 39letých Američanů Boba a Mika Bryanových, který ve finále zdolal rakousko-chorvatské turnajové trojky Olivera Maracha s Matem Pavićem po dvousetovém průběhu 7–6 a 6–3. Vyrovnali tím poměr vzájemných utkání na 2–2. Oba šampioni si do žebříčku ATP připsali 1 000 bodů a získali sto šestnáctou společnou trofej, když si zahráli všechny tři odehraná finále série Masters v roce 2018. Na Monte-Carlo Masters vybojovali šestou trofej. Bob Bryan vybojoval sto šestnáctý deblový titul na okruhu ATP Tour a pro Mika Bryana to bylo sto osmnácté takové turnajové vítězství. Oba také navýšili 38. deblovým titulem rekord v sérii Masters.\n\nVšechny nasazené páry obdržely volný los do druhého kola.\n"}
{"id": "1378012", "url": "https://cs.wikipedia.org/wiki?curid=1378012", "title": "Tomáš Havránek (lední hokejista)", "text": "Tomáš Havránek (lední hokejista)\n\nTomáš Havránek (4. května 1998 Žďár nad Sázavou) je český hokejový útočník. \n\nJe odchovancem klubu HC Žďár nad Sázavou. V juniorské kategorii působil ve Žďáru nad Sázavou a Jihlavě. Od sezóny 2014/2015 hraje za HC Kometa Brno. V sezóně 2017/2018 byl členem mistrovského týmu juniorů brněnské Komety. \n\n"}
{"id": "1378013", "url": "https://cs.wikipedia.org/wiki?curid=1378013", "title": "Charles Scicluna", "text": "Charles Scicluna\n\nMons. Charles Jude Scicluna (* 15. května 1959 Toronto, Kanada) je maltský katolický teolog a biskup, metropolitní arcibiskup maltský. Od roku 2015 je členem Kongregace pro nauku víry, v niž vykonává funkci předsedy sboru pro přezkoumávání odvolání k řádnému zasedán í kongregace. Je znám pro své postoje v boji proti sexuálnímu obtěžování nezletilých v katolické církvi.\n"}
{"id": "1378015", "url": "https://cs.wikipedia.org/wiki?curid=1378015", "title": "Smetení pobřežního expresu tsunami", "text": "Smetení pobřežního expresu tsunami\n\nSmetení Expresu č. 50 podmořským zemětřesením vyvolanými tsunami, k němuž došlo 26. prosince 2004 na jihozápadním pobřeží Srí Lanky, představuje největší železniční neštěstí v historii. Počet mrtvých přesáhl sedmnáct set lidí.\n\nExpres č. 50, zvaný \"Královna moře\", který spojoval po pobřežní železnici Colombo s Matarou a byl v důsledku souběhu křesťanských a buddhistických svátků přeplněný, převážel asi patnáct set platících cestujících, celkový počet lidí ve vlaku však musel být ještě vyšší.\n\nVlaku se nedostalo žádného varování - rizika znalí dispečeři ze stanice Maradana v Colombu se jej sice krátce před tím pokoušeli zastavit v Ambalangodě, ale nepodařilo se jim do stanice dovolat, protože se v tu chvíli všechen staniční personál věnoval expresu a telefon tak byl zvednut až po odjezdu vlaku (u dalších osmi vlaků jedoucích po pobřeží byli dispečeři úspěšní).\n\nPrvní tsunami potkal expresní vlak poblíž vesnice Peraliya (distrikt Galle) před desátou hodinou dopolední. Vlak obklopený vodou na železničním náspu zastavil. Nemalý počet místních obyvatel toho využil a vylezl na střechu vlaku v naději, že tam bude bezpečno. Další lidé se ukryli za vlakem, protože věřili, že je ochrání před největším náporem vody. Zpočátku to vypadalo jako dobrý nápad, neboť vlak první nápor ustál. Počet lidí ve vlaku, na vlaku a za ním v tu chvíli i s místními přesahoval dva tisíce.\n\nAsi o deset minut později dorazila druhá tsunami, která byla ještě výrazně větší a silnější než ta první (podle zanechaných stop sahala dva až tři metry nad střechy vozů), a vlak z náspu smetla. V jediném okamžiku zemřela drtivá většina z těch, co se za ním skryli, neboť byla rozdrcena či zavalena vozy. Ti, kteří byli na střeše, byli odneseni běsnící vodou. Ti, kteří zůstali uvnitř vlaku, byli pomlácení a začali se topit, neboť voda vnikla do vagónů. Některé byly tak nacpané lidmi, že kvůli tomu nebylo možné dostat se ven, takže se téměř všichni uvnitř utopili. Na lokomotivě, kterou voda odnesla do asi sto metrů vzdálené bažiny, se utopili strojvůdce i jeho pomocník. Desítky dalších lidí bezprostřední střetnutí s živlem sice přežily, ale v důsledku rozličných zranění zemřely dříve, než se k nim dostala záchrana.\n\nZ cestujících vlakem přežilo jen asi 150 lidí, odhady celkového počtu mrtvých spojených s vlakem mluví o více než 1700 obětech, některé dokonce až o dvou a půl tisících mrtvých. Většina vozů byla nenávratně zničena, opraveny byly pouze dva a lokomotiva (č. 591 Manitoba), všechny tři vozy se od roku 2008 každoročně účastní pietní vzpomínky na neštěstí.\n"}
{"id": "1378018", "url": "https://cs.wikipedia.org/wiki?curid=1378018", "title": "Mircea Frăţică", "text": "Mircea Frăţică\n\nMircea Frăţică (* 14. července 1957 Pogoanele) je bývalý rumunský zápasník–judista, bronzový olympijský medailista z roku 1984\n\nAktivně se sportu začal věnovat během středoškolských studií v Bukurešti pod vedením, dnešními slovy MMA zápasníka (box, kickbox, karate, grappling) Sorina Arjoci. V druhé polovině sedmdesátých let se specializoval na judo v SC Dinamo. Od roku 1978 se připravoval ve Fagaraši pod vedením Gheorghe Gujby a v závěru sportovní kariéry pod vedením Dorina Gavry. V rumunské reprezentaci se prosazoval od roku 1979 v polostřední váze do 78 kg. V roce 1980 startoval na olympijských hrách v Moskvě, kde v semifinále prohrál se Sovětem Šotou Chabarelim a v boji o třetí místo nestačil na Východního Němce Haralda Heinkeho. Obsadil 5. místo. V roce 1984 startoval na olympijských hrách v Los Angeles. V semifinále olympijské turnaje svedl vyrovnaný zápas se Západním Němcem Frankem Wienekem, který nakonec rozhodli rozhodčí praporky v jeho neprospěch. V boji o třetí místo nastoupil proti Japonci Hiromicu Takanovi a zvítězil minimálním rozdílem na koku získanou v boji na zemi držením. Získal bronzovou olympijskou medaili. Sportovní kariéru ukončil v roce 1986. Věnuje se trenérské práci.\n\n\n"}
{"id": "1378020", "url": "https://cs.wikipedia.org/wiki?curid=1378020", "title": "Václav Samuel Hlaváček", "text": "Václav Samuel Hlaváček\n\nVáclav Samuel Hlaváček (1610 Praha − 1658 Praha) byl člen významné rodiny Hlaváčků, pražský měšťan a radní Nového Města pražského. Původně člen české utrakvistické církve, později římský katolík, který na konci třicetileté války v roce 1648 patřil k organizátorům obrany pražského souměstí proti švédskému obléhání Prahy. \n\nNarodil se roku 1610 ve starobylé měšťanské rodině na Novém Městě pražském v rodině Matěje a Anny Hlaváčkových, pokřtěn byl v tehdy utrakvistickém kostele sv. Václava na Zderaze. Náležel k cechu novoměstských plavců (vorařů), v němž obchodoval se dřevem. Již roku 1624, v době pobělohorské, přestoupil ke katolictví, v letech 1626 až 1658 byl radním Nového Města pražského, kde vlastnil několik domů. Například roku 1625 koupil dům se zahradou poblíž farního kostela sv. Vojtěcha, roku 1631 tzv. Písákovský dům a ještě v roce 1652 tzv. Zemanovský dům.\n\nDne 27. dubna 1647 se jako podporovatel kapucínů sešel v Praze s kardinálem Arnoštem Vojtěchem z Harrachu, arcibiskupem pražským, který se o této události zmínil ve svém deníku. Během švédského obléhání Prahy v roce 1648 se jako novoměstský radní aktivně podílel na obraně města, přičemž římský císař a český král Ferdinand III. Habsburský jej i s jeho potomky povýšil do vladyckého stavu a udělil jim erb.\n\nByl také společně s manželkou Dorotou podporovatelem františkánského kláštera u Panny Marie Sněžné a kapucínského kláštera u sv. Josefa na Novém Městě pražském. Zatímco se profiloval jako horlivý katolík, jeho nejmladší bratr Vít Hlaváček, hlásící se k české utrakvistické církvi, odešel raději z Nového Města pražského a jako tajný nekatolík žil v Chýnici u Prahy, kde se mu ještě roku 1673 narodil syn Jan. Po obměně novoměstské rady v roce 1658 již Václav samuel Hlaváček mezi radními nefiguruje a je pravděpodobné, že záhy poté zemřel.\n"}
{"id": "1378022", "url": "https://cs.wikipedia.org/wiki?curid=1378022", "title": "Alexandre Mallet", "text": "Alexandre Mallet\n\nAlexandre Mallet (* 22. května 1992 Amqui) je kanadský hokejový útočník, hráč týmu HC Vítkovice Ridera. \n\nPochází z kanadského městečka Amqui. V roce 2012 byl draftován týmem NHL Vancouver Canucks. Následující čtyři sezóny hrál v nižších kanadských soutěžích. V létě 2016 začal hrát v Pardubicích, během sezóny přišel do HC Kometa Brno. \n\nOd sezóny 2019/20 hraje ve Vítkovicích.\n\n"}
{"id": "1378030", "url": "https://cs.wikipedia.org/wiki?curid=1378030", "title": "Dénes Fogarasi", "text": "Dénes Fogarasi\n\nDénes Fogarasi (* 1962) je bývalý maďarský zápasník–judista.\n\nPochází z obce Veresegyház. Připravoval se v Budapešti v klubu Újpesti Dózsa. V roce 1984 překvapil finálovou účastí na mistrovství Evropy v Lutychu, kde zaskakoval za tehdejší maďarskou jedničku v polostřední váze do 78 kg Károly Németha. Na tento úspěch v dalších letech v reprezentaci nenavázal. Sportovní kariéru ukončil na konci osmdesátých let.\n\nArchiv maďarských novinových článků\n\n\n"}
{"id": "1378035", "url": "https://cs.wikipedia.org/wiki?curid=1378035", "title": "Oldřich Rafaj", "text": "Oldřich Rafaj\n\nOldřich Rafaj (25. dubna 1934, Zubří (u Rožnova pod Radhoštěm) – 29.dubna 2010, Praha) byl český literární historik, kritik, básník a překladatel, bratr (dvojče) prozaika Miroslava Rafaje.\n\nVyrůstal v rodině krejčího. Po maturitě na reálném gymnáziu v Novém Jičíně roku 1953 vystudoval na Masarykově univerzitě v Brně češtinu a polštinu (studium úspěšně dokončil roku 1958, roku 1967 získal titul doktora filozofie). Po základní vojenské službě byl od roku 1960 redaktorem Krajského nakladatelství v Ostravě, od roku 1965 redaktorem pražského nakladatelství Československý spisovatel a na přelomu let 1967–1968 \"Literárních novin\". Pak krátce pracoval v Úřadu pro tisk a informace, od roku 1969 byl redaktorem časopisu \" Květy\" a od roku 1970 šéfredaktorem literárně-dramatické redakce Československého rozhlasu. Postupně se stal jednou z ústředních postav normalizačního Svazu českých spisovatelů, a proto se roku 1974 stal šéfredaktorem \"Literárního měsíčníku\", který aktivně prosazoval normalizační kulturní politku. Od ledna roku 1989 do ledna roku 1990 byl ředitelem nakladatelství a vydavatelství Panorama.\nJe autorem marxisticky orientovaných literárních studií o od 80. let i básnických knih. Jeho verše jsou politicky proklamativní, jsou založené na černobíle prezentované polaritě světa a zpracovávají témata jako je láska k socialistické vlasti, nacistická zvěrstva z doby okupace, osvobození Československa rudou armádou atp. Rozhlasová hra \"Soudruhům, kteří přijdou po nás\" (1973) zpracovává téma posledních dnů Julia Fučíka. Své literárněkritické práce, které publikoval od 70. let v \"Literárním měsíčníku\", v \"Tvorbě\" a v \"Rudém právu\", knižně je postupně vydal ve čtyřech svazcích. Od poloviny devadesátých let publikoval především přírodní lyriku. Překladatelsky se zaměřoval zejména na současnou polskou a slovenskou literaturu.\n\n"}
{"id": "1378044", "url": "https://cs.wikipedia.org/wiki?curid=1378044", "title": "Sándor Nagysolymosi", "text": "Sándor Nagysolymosi\n\nIdősebb Sándor Nagysolymosi (* 8. října 1957) je bývalý maďarský zápasník–judista.\n\nPřipravoval se v Kecskemétu pod vedením Andráse Vargy. V maďarské reprezentaci se pohyboval od konce sedmdesátých let. Pravidelně střídal lehkou váhu do 71 kg s polostřední vahou do 78 kg. V roce 1980 startoval v polostřední váze, ve které v maďarské nominaci na olympijské hry v Moskvě neuspěl na úkor Jánose Gyániho. Větších úspěchů dosahoval v lehké váze do 71 kg, do které však obtížně shazoval. V roce 1984 byl připraven reprezentovat na olympijských hrách v Los Angeles v lehké váze, ale kvůli studené politice let osmdesátých a bojkotu o účast přišel. Malou náplastí mu bylo první místo na trucolympiádě Družba. Sportovní kariéru ukončil v roce 1987. Věnuje se trenérské práci. Řadu let vedl maďarskou mužskou reprezentaci. K jeho nejznámějším žákům patřil Miklós Ungvári. Jeho syn Sándor byl členem reprezentace v judu.\n\nl.v. = lehká váha, p.v. = polostřední váha\n\n\n"}
{"id": "1378053", "url": "https://cs.wikipedia.org/wiki?curid=1378053", "title": "Mechanická mířidla", "text": "Mechanická mířidla\n\nMechanická mířidla je zařízení určené pro zamíření střelné zbraně na zvolený cíl. V některých pramenech se používá označení mechanické zaměřovače. Vedle mechanických existují ještě optické zaměřovače. Mechanické zaměřovače se dále dělí na otevřené a dioptrové.\n\nMechanická mířidla se používají především při střelbě ze zbraní určených pro střelbu na přímou viditelnost. Typické je použití na ručních hlavňových zbraních, ale používají se i na mechanických zbraních, jako je například kuše. \n\nOmezením při používání mechanických mířidel jsou schopnosti lidského zraku. Při míření je potřeba sledovat současně mířidla i cíl. Lidské oko není schopno vidět ostře současně předměty blízké a vzdálené. Tato skutečnost vede k chybám míření s mechanickými mířidly. Pokud se míření provádí za snížené viditelnosti, nebo má střelec nějakou zrakovou vadu stává se míření mechanickými mířidly ještě obtížnější.\n\nJde o nejjednodušší konstrukci mířidel. Obvykle je tvořena dvěma hlavními prvky - muškou a hledím. Muška a hledí mohou mít různé tvary. \n\nVýjimečně na brokovnicích je muška a hledí nahrazena lištou a muškou, nebo i samostatnou lištou. Existují i zbraně které používají namísto hledí druhou mušku. Takovéto provedení lze najít na historických zbraních, nebo i některých starších brokovnicích. \n\nDoporučený postup míření na otevřených mířidlech je zaostřit zrak především na mušku. \nPrincipem dioptru je nahrazení hledí kruhovou clonou s malým průměrem. Stále jde o mechanické řešení bez čoček a optiky. Využívá se tak schopnost identifikovat střed kruhu i v případě, že je kruh okem pozorován jako neostrý. Navíc se díky dioptru snižuje akomodační interval ze 4 na cca. 1,5 dioptrie. \n\nS dioptrem může stejný střelec střílet lépe na větší vzdálenost než s otevřenými mířidly. Nevýhodou dioptru je zmenšení zorného pole střelce a horší míření za nepříznivých světelných podmínek.\n\nDráha střely není přímka. Střela se pohybuje po prostorové dráze nazývané balistická křivka. Při míření na cíl srovnáváme zaměřovací prvky a cíl na přímku. Tato přímka se nazývá záměrná. Mířidla se nastavují tak aby se záměrná protínala s balistickou křivkou. K tomuto protínání dochází v konkrétní vzdálenosti od zbraně. Respektive může jít o dva průsečíky, tedy i dvě různé vzdálenosti. \nTo je vzdálenost na kterou je zbraň tzv. nastřelena. \n\nPokud se střílí na jinou vzdálenost, musí se střelec s tímto rozdílem vyrovnat. Může jej zanedbat, nebo provést korekci. Korekce se provádí buď přenesením záměrného bodu, nebo změnou nastavení mířidel. \n\nPřenesení záměrného bodu znamená, že pomocí mířidel zamíříme na bod posunutý od bodu zásahu tak, aby byla korigována chyba. Pokud například zjistíme, že při míření na střed terče zasahujeme nad středem, míříme na dolní okraj terče. \nDalší možností je korigovat mířidla. Na otevřených mířidlech bývá nastavitelné hledí se stupnicí obvykle ukazující vzdálenost nastřelení. Na dioptru bývá korekce uvedena v úhlových jednotkách, jako je například MOA, nebo MilDot. \n\n"}
{"id": "1378057", "url": "https://cs.wikipedia.org/wiki?curid=1378057", "title": "Clarkovy zákony", "text": "Clarkovy zákony\n\nBritský autor vědeckofantastické literatury Arthur C. Clarke při práci na svých knihách formuloval tři obecná pravidla, známé také jako Clarkovy zákony. Z této Clarkovy trojice se nejvíce vžil a často je citován právě třetí zákon:\n\n\nVšechny tři zákony se poprvé objevily v Clarkově eseji \"\"Hazards of Prophecy: The Failure of Imagination\"\" (Riziko předpovídání: Selhání představivosti), které vyšly v \"Profiles of the Future\" (1962). u Prvního zákona navrhl autor v úpravě textu, to že by mohl nést jeho jméno jako \"\"Clarkův zákon\"\". Druhý zákon byl sestaven z všedního pozorování. V revizi \"Profiles of the Future\" z roku 1973, Arthur C. Clarke vzal v potaz tento druhý zákon a navrhl třetí o kterém napsal \"Tři zákony byly dostačující pro Newtona, tedy skromně jsem se rozhodl, zastavit, se zákony u tohoto čísla.\"\n\nTřetí zákon je nejvíce známy, nicméně byl napsán až jako poslední o celé desetiletí později. Objevuje se jen v revizi eseje Profiles of the Future z roku 1973. Je inspirován prohlášením z příběhu Leigh Bracketta z roku 1942: \"Čarodějnictví pro ty, co ignorovali . . . jednoduchá věda pro ty, co se naučili\". Dřívější příklady takovéhoto prohlášení mohou být nalezeny u \"Wild Talents\" (1932) od Charlese Forta: \"... scénář, který jednou může být povážován za lépe pochopitelný, ale v těchto primitivních časech, se zdá být podstatou přesahující vše známé, to já považuji za magii.\" Nebo také vv krátkém příběhu od Agathy Christie: \"Nadpřirozeno je jen přirozenou podstatou, u které nebyly pochopeny a stanoveny zákony, kterými se řídí.\"\n\nJako příklad třetího zákonu uvedl sám Clarke, že by jen stěží uvěřil někomu, kdo by mu tvrdil v roce 1962, že jednoho dne budou existovat zařízení o velikosti jedné knihy, které budou schopné udržovat obsah celé knihovny. Nevěřil by tomu, že to samé zařízení by dokázalo najít konkrétní stránky, či slova během sekund a následně je změnit na jakýkoliv typ písma a velikosti od Albertus Extra Bold po Zurich Calligraphic. Kdy Arthur vzpomínal na to, jak sledoval a naslouchal chodu tiskařských strojů, které pomalu a poměrně staticky produkovaly \"roztavené olovo na přední stránky, u kterých bylo potřeba k zdvihnutí dvou silných mužů.\"\n\nByl navrhnut i čtvrtý zákon i přesto, že sám Clarke navrhl zakončit počet zákonů u tří. Geoff Holder cituje: \"Pro každého odborníka, existuje rovnocený expert svou podstatou naprosto opačný.\" Což je také součástí úryvku knihy ekonomisty Thomase Sowella z roku 1995 (The Vision of the Anointed), že pro každého odborníka, existuje rovnocený expert svou podstatou naprosto opačný, ale neplatí že by pro každý fakt musel existovat rovnocený svou podstatou opačný fakt.\n\nTřetí zákon inspiroval mnoho podobně znějících prohlášení a to především ve spojení s vědeckofantastickou tématikou:\n\n\n\n\nProtikladem třetího zákona je:\n\n\n\n"}
{"id": "1378064", "url": "https://cs.wikipedia.org/wiki?curid=1378064", "title": "Monte Carlo Country Club", "text": "Monte Carlo Country Club\n\nMonte Carlo Country Club je tenisový oddíl původně založený v Monaku roku 1893 pod názvem Lawn Tennis de Monte-Carlo. Po několika stěhováních se v roce 1928 usídlil na území francouzské obce Roquebrune-Cap-Martin v departementu Alpes-Maritimes při severo-východní hranici Monaka a následně získal nový název.\n\nMonte Carlo Country Club je členem Monacké tenisové federace a Francouzské tenisové federace. Prezidentkou klubu se v roce 2008 stala Elisabeth-Anne de Massy, sestřenice knížete Alberta II.\n\nNa ploše 33 400 m areál zahrnuje 21 antukových dvorců, z toho 2 kryté, 13 osvětlených a 2 další kurty s tvrdým povrchem. Součástí jsou restaurace, dva squashové kurty, bazén a další zařízení. Kapacita centrálního dvorec Rainiera III. (Court Rainier III) činí 10 200 diváků. Aréna získala jméno po knížeti Rainieru III.\n\nOd roku 1897 se na kurtech klubu hraje Monte-Carlo Masters, které patří s grandslamem Roland Garros a International German Open k nejstarším turnajům v kontinentální Evropě.\n\nPůvodní monacký oddíl „Lawn Tennis de Monte-Carlo“ byl založen 2. dubna 1893 s antukovými dvorci postavenými nad sklepením Hôtel de Paris. Roku 1912 pak vlastník hotelu a oddílu, monacká společnost Société des Bains de Mer (SBM), naplánovala rozšíření hotelu a klub se přestěhoval do centrální čtvrti La Condamine, kde vznikly čtyři kurty. V důsledku pokračující městské výstavby změnil oddíl působiště a nové tři dvorce s klubovnou byly zřízeny nad zastřešenými garážemi. Při otevření 28. ledna 1921 také došlo k přejmenování oddílu na „Festa Country Club“. \n\nV roce 1925 na turnaj zavítala Francouzka Suzanne Lenglenová. Obdivovatel tenistky, americký filantrop George Pierce Butler, prohlásil, že „\"její hvězdný status si zaslouží klenot, nikoli jen pouhou střechu nad garáží\",“ a rozhodl se přesvědčit monacké autority a vlastníka SBM k výstavbě nového areálu. Monacký kníže Ludvík II. souhlasil s investicí až do výše 100 milionů franků. Pro nedostatek místa došlo k zakoupení půdy na katastru přihraniční francouzské obce Roquebrune-Cap-Martin, kde přibližně 1 500 dělníků za půl roku vystavělo terasový areál, když každá z teras obsahovala dva až tři dvorce oddělené květinami a cypřiši. Architekt Charles Letrosne celý komplex navrhl ve stylu art deco. Klub získal 20 antukových dvorců, z toho 12 soutěžních, restauraci s kapacitou 150 míst a skříňky až pro 700 členů oddílu. Dokončený areál byl otevřen v únoru 1928 monackým knížetem Ludvíkem II., za přítomnosti švédského krále Gustava V., prince Artura Sasko-Koburského, prince Mikuláše Řeckého a Dánského, velkovévodkyně Eleny Vladimírovny a velkovévody Andreje Vladimiroviče Ruského. Deset měsíců poté oddíl získal jméno „Monte-Carlo Country Club“.\n\nNa přání monackého knížete Rainiera III. se v roce 1972 prezidentkou klubu stala jeho starší sestra princezna Antoinette Monacká, od níž vedení roku 2008 převzala dcera Elisabeth-Anne de Massy, působící také v roli prezidentky Monacké tenisové federace.\n\nV roce 2016 byla oznámen projekt modernizace, s plánem dokončení v sezóně 2018, včetně výstavby víceúčelové budovy s novým tiskovým střediskem.\n\n"}
{"id": "1378066", "url": "https://cs.wikipedia.org/wiki?curid=1378066", "title": "Jevgenij Světlanov", "text": "Jevgenij Světlanov\n\nJevgenij Fjodorovič Světlanov (, 6. září 1928 Moskva – 3. května 2002 Moskva), byl ruský dirigent, hudební skladatel a klavírista.\n\nVystudoval dirigování na Moskevské státní konzervatoři. Od roku 1955 dirigoval ve Velkém divadle, v roce 1962 byl jmenován jeho šéfdirigentem. Od roku 1965 byl šéfdirigentem Státního symfonického orchestru Sovětského svazu, přičemž v této funkci působil až do roku 2000 a stal se tak jeho nejdéle sloužícím šéfdirigentem. V roce 1979 byl jmenován hlavním hostujícím dirigentem Londýnského symfonického orchestru. Byl také dirigentem haagského orchestru Residentie Orkest (1992–2000) a Symfonického orchestru Švédského rozhlasu (1997–1999).\n\nV roce 2000 ministr kultury Michail Švydkoj Světlanova kontroverzně odvolal z jeho postu u Ruského státního symfonického orchestru. Důvodem mělo být, že Světlanov trávil příliš mnoho času dirigováním v zahraničí a zanedbával tím činnost v Moskvě. Po jeho smrti byl orchestr přejmenován a nese na Světlanovovu počest jeho jméno.\n\nDále se po Světlanovovi jmenuje dirigentská soutěž ve Francii.\n\nSvětlanov vynikl interpretacemi ruské hudby, od Michaila Ivanoviče Glinky až po současnost, se zvláštní pozorností věnovanou dílům Nikolaje Jakovleviče Mjaskovského. Jako jeden z mála ruských dirigentů nastudoval celé symfonické dílo Gustava Mahlera.\n\nJeho vlastní skladby zahrnují smyčcový kvartet (1948), symfonickou báseň \"Daugava \"(1952), \"Sibiřskou fantazii\" pro orchestr, op. 9 (1953), orchestrální rapsodii \"Obrázky ze Španělska \"(1954), \"Symfonii\" (1956), \"Slavnostní poemu\" (1966), \"Ruské variace \"pro harfu a orchestr (1975), klavírní koncert c moll (1976) a Poemu pro housle a orchestr \"Na památku Davida Oistracha\" (1975).\n\nSvětlanov byl také schopný klavírista, mezi jeho nahrávkami je i album s klavírní tvorbou Nikolaje Medtnera.\n\nNakladatelství Warner Music France vydalo komplet Světlanovových nahrávek na více než 35 CD, z nichž 16 obsahuje kompletní symfonické dílo Mjaskovského.\n\n"}
{"id": "1378068", "url": "https://cs.wikipedia.org/wiki?curid=1378068", "title": "Neopalpa donaldtrumpi", "text": "Neopalpa donaldtrumpi\n\nNeopalpa donaldtrumpi je druh nočního motýla rodu Neopalpa z čeledi makadlovkovitých. Vyskytuje se v Jižní Kalifornii a na severu Mexika. Poprvé byl popsán v roce 2017 kanadským biologem Vazrickem Nazarim. Pro své žlutobílé chloupky na hlavě, připomínající účes Donalda Trumpa, nese jeho jméno. Nazari uvedl, že chtěl „poukázat na potřebu chránit zranitelná území, jež jsou domovem mnoha dosud nepopsaných druhů.“\n\nRod Neopalpa, dále obsahující druh \"Neopalpa neonata\", byl poprvé popsán českým entomologem Daliborem Povolným v roce 1998. Téměř po dvou desetiletích Nazari procházel materiály obsahující exempláře, které byly sesbírány od prvního popsání rodu z Bohartova muzea entomologie. Došel k závěru, že některé z těchto exemplářů tvoří nový druh. V lednu 2017 uveřejnil článek zakládající tento druh jako \"Neopalpa donaldtrumpi\".\n\nVrchní povrch předních křídel \"N. donaldtrumpi\" je oranžovo-žlutý s výjimkou tmavohnědých skrv na hranách a vnitřních částech křídla. Vzdálenost mezi předními křídli činí 3–4,6 mm. Zadní křídla jsou světle béžová s tmavými okraji. Zbarvení je podobné u samců i samic. Tykadla má dlouhá zhruba dvě třetiny rozpětí křídel a hlava je pokryta žlutobílými chloupky.\n\nAčkoliv se blízce příbuzný \"N. neonata\" vyskytuje po většině území Kalifornie, Baja California a severovýchodního Mexika, jedinci druhu \"N. donaldtrumpi\" se prozatím vždy nalezli v severní polovině Baja California a okresech Riverside a Imperial v jižní Kalifornii.\n\n\"Neopalpa donaldtrumpi\" náleží do řádu makadlovkovitých, kteří jsou známí pro svou tendenci k otáčení se na listech. Tento motýl se nejspíše vyskytuje po celý rok, ale jeho hostitelská rostlina ani délka života nejsou známy. \"N. donaldtrumpi\" je ohrožen ztrátou životního prostředí na úkor městské zástavby – urbanizací.\n\n"}
{"id": "1378074", "url": "https://cs.wikipedia.org/wiki?curid=1378074", "title": "Libor Zábranský (mladší)", "text": "Libor Zábranský (mladší)\n\nLibor Zábranský ml. (* 26. května 2000 Brno) je český hokejový obránce a mládežnický reprezentant, hráč týmu Kelowna Rockets ve Western Hockey League. Je synem bývalého hokejového obránce a také majitele, generálního manažera a trenéra týmu HC Kometa Brno Libora Zábranského st.\n\nV srpnu 2017 byl kapitánem reprezentačního týmu do 18 let na turnaji Memoriál Ivana Hlinky. Český tým zde vybojoval stříbrné medaile, když ve finále podlehl týmu Kanady 4:1. Sám Libor Zábranský ale ve finále z důvodu zranění nenastoupill. V dubnu 2018 byl kapitánem téhož týmu na Mistrovství světa v ledním hokeji do 18 let. V základní skupině český tým dokázal porazit pouze Francii a skončil na 4. místě. Ve čtvrtfinále pak senzačně dokázal vyřadit Kanadu po výhře 2:1. V žebříčku Centrálního úřadu skautingu pro draft NHL 2018 se umístil na 115. pozici mezi hráči v poli hrajícími v severní Americe.V roce 2020 reprezentoval česko na MSJ v Ostravě a Třinci.\n\n"}
{"id": "1378075", "url": "https://cs.wikipedia.org/wiki?curid=1378075", "title": "Radim Zohorna", "text": "Radim Zohorna\n\nRadim Zohorna (29. dubna 1996 Havlíčkův Brod) je český hokejový útočník, dvojnásobný mistr České republiky v dresu HC Kometa Brno. Jeho bratry jsou hokejisté Tomáš Zohorna a Hynek Zohorna.\n\n"}
{"id": "1378076", "url": "https://cs.wikipedia.org/wiki?curid=1378076", "title": "Martin Dočekal", "text": "Martin Dočekal\n\nMartin Dočekal (7. prosince 1990 Třebíč) je český hokejový útočník, hráč HC Kometa Brno. \n\n"}
{"id": "1378085", "url": "https://cs.wikipedia.org/wiki?curid=1378085", "title": "Georgijevsk", "text": "Georgijevsk\n\nGeorgijevsk () je město v Stavropolském kraji v Ruské federaci. Při sčítání lidu v roce 2010 měl přes dvaasedmdesát tisíc obyvatel.\n\nGeorgijevsk leží na levém břehu Podkumoku, přítoku Kumy v úmoří Kaspického moře. Od Stavropolu, správního střediska kraje, je vzdálen přibližně 210 kilometrů jihovýchodně. Jiná města v okolí jsou Novopavlovsk vzdálený od Georgijevsku 24 kilometrů jihovýchodně a Miněralnyje Vody vzdálené 27 kilometrů západně.\n\nMěsto je železničním uzlem – vedou odtud koleje do Miněralných Vod, Prochladného, Buďonnovsku a Nězlobnaji.\n\nGeorgijevsk byl založen v roce 1777 jako pevnost na obranné linii Azov–Mozdok. Jméno je odvozeno od svatého Jiří. Roku 1783 byla ve městě uzavřena Georgijevská smlouva, kterou se kartlijsko-kachetské království stalo protektorátem ruského impéria. V roce 1786 se stal Georgijevsk městem a v letech 1802–1822 byl hlavním městem kavkazské gubernie.\n\nZa druhé světové války v rámci bitvy o Kavkaz obsadila v srpnu 1942 Georgijevsk německá armáda a Rudá armáda jej dobyla zpět v lednu 1943.\n"}
{"id": "1378087", "url": "https://cs.wikipedia.org/wiki?curid=1378087", "title": "Čerykaŭ", "text": "Čerykaŭ\n\nČerykaŭ (, – \"Čerikov\") je město v Mohylevské oblasti v Bělorusku. K roku 2017 mělo přes osm tisíc obyvatel a bylo správním střediskem Čerykaŭského rajónu.\n\nČerykaŭ leží na Soži, přítoku Dněpru. Od Mohyleva, správního střediska oblasti, je vzdáleno přibližně 77 kilometrů jihovýchodně. Nejbližší města v okolí jsou Slaŭharad na jihozápadě, Krasnapolle jižně, Kryčaŭ severovýchodně a Čavusy severozápadně.\n\nPrvní zmínka je z roku 1460.\n\n"}
{"id": "1378088", "url": "https://cs.wikipedia.org/wiki?curid=1378088", "title": "Davit Bodaveli", "text": "Davit Bodaveli\n\nDavit Bodaveli (* 3. července 1956 Dušeti) je bývalý sovětský zápasník–judista a sambista gruzínské národnosti.\n\nPřipravoval se v Tbilisi vojenském vrcholovém sportovním centru. V sovětské judistické reprezentaci se prosazoval krátce na počátku osmdesátých let ve střední váze do 86 kg. V roce 1981 zastupoval na pozici reprezentační jedničky zraněného Alexandra Jackeviče. V roce 1982 zvítězil jako první gruzínský judista na prestižním Kano Cupu.\n\n\n"}
{"id": "1378092", "url": "https://cs.wikipedia.org/wiki?curid=1378092", "title": "Thunderclap", "text": "Thunderclap\n\nThunderclap je platforma, která umožňuje jednotlivcům a firmám sdružovat lidi aby šířili zprávu. Stránky používají model podobný crowdfundingu, jako například na Kickstarteru, protože pokud daná kampaň v daném časovém rámci nesplňuje požadovaný počet příznivců, organizátor neobdrží žádné dary. Toto je nazýváno \"crowdspeaking\", protože Thunderclap a jeho rival Daycause používají stejnou terminologii. Dárci jsou povinni kopírovat původní zprávu v příspěvcích na Twitteru nebo ve zprávě na jiných sociálních platformách.\n\nThunderclap je vlastněn vývojovým studiem pro vývoj produktů De-De, které podporuje australský výkonný ředitel společnosti David Droga. Zakladatel webu David Cascino říká, že nápad takového projektu k němu přišel, když uviděl protestující Occupy Wall Street, který mluvil prostřednictvím davu přes megafon a všiml si, že dav opakoval jeho řeč slovo od slova.\n\nKampaně zahrnují aktivismus, fundraising, filmy, tvůrčí projekty a spouštění produktů. Thunderclap kampaně byly vedeny Bílým domem, Major League Baseball, časopisem Lidé, Levi's, Durex, Toms Shoes, Sony Pictures, Discovery Channel, Mozilla, BBC i OSN.\n"}
{"id": "1378101", "url": "https://cs.wikipedia.org/wiki?curid=1378101", "title": "Tammie Jo Shultsová", "text": "Tammie Jo Shultsová\n\nTammie Jo Shultsová, rodným jménem Bonellová je americká kapitánka dopravních letadel u společnosti Southwest Airlines a bývalá stíhací pilotka. Byla jednou z prvních ženských stíhačů v námořnictvu Spojených států. \n\n17. dubna 2018 byla kapitánem letu 1380 z New Yorku do Dallasu. Během letu došlo ve výšce deset kilometrů k odtržení části krytu motoru. Odtržená část rozbila okno letadla. Shultsová s poškozeným letadlem bezpečně přistála. Jeden pasažér nehodu nepřežil.\n\n"}
{"id": "1378111", "url": "https://cs.wikipedia.org/wiki?curid=1378111", "title": "Guido Köstermeyer", "text": "Guido Köstermeyer\n\nGuido Köstermeyer (* 30. března 1968 Minden) je německý spisovatel a bývalý reprezentant ve sportovním lezení. V roce 1991 byl třetí na mistrovství světa, mistr Německa a vítěz německého poháru v lezení na obtížnost.\n\n\n\n\n\n"}
{"id": "1378120", "url": "https://cs.wikipedia.org/wiki?curid=1378120", "title": "Zdeněk Dominik", "text": "Zdeněk Dominik\n\nZdeněk Dominik (26. listopadu 1924 - 21. června 2010) byl český motocyklový závodník, reprezentant v ploché dráze. \n\nV Mistrovství Československa na klasické ploché dráze skončil nejlépe v roce 1958 na 3. místě. V Mistrovství světa jednotlivců skončil nejlépe na 13. místě v kontinentálním polofinále 1961. Nejlepší roky závodní kariéry prožil v Ostravě a Kopřivnici.\n\n"}
{"id": "1378121", "url": "https://cs.wikipedia.org/wiki?curid=1378121", "title": "Kuélap", "text": "Kuélap\n\nKuélap je archeologická lokalita nedaleko města El Tingo v peruánském departamentu Amazonas, v nadmořské výšce okolo tří tisíc metrů. Chráněné území o rozloze 610 hektarů zahrnuje zříceniny opevněného města předkolumbovské kultury Chachapoyas obklopené tropickým mlžným lesem. Plošina na srázu nad řekou Utcubamba byla obydlená od 5. století, v desátém a jedenáctém století byly postaveny hradby z objemných vápencových bloků, dosahující místy výšky až dvacet metrů. V areálu byly nalezeny bohaté petroglyfy a zbytky svatyní, vladařských hrobek, astronomické observatoře nebo odvodňovacích kanálů; terén je upraven do teras, pevnost má tři vchody, které jsou z bezpečnostních důvodů tak úzké, že jimi neprojde naráz víc než jeden člověk. Kolem roku 1470 město dobyla Incká říše, za španělské nadvlády (asi okolo roku 1570) bylo opuštěno a jeho ruiny objevil v roce 1843 soudce z Chachapoyas Juan Crisóstomo Nieto, v roce 1870 provedl Antonio Raimondi první vědecký průzkum. Zříceniny jsou větší a starší než proslulé Machu Picchu, ale vzhledem k odlehlosti kraje jsou navštěvovány jen zřídka. V roce 2017 byla v rámci podpory turistického ruchu postavena lanovka usnadňující přístup k pevnosti. \n\n"}
{"id": "1378127", "url": "https://cs.wikipedia.org/wiki?curid=1378127", "title": "Tuniské háčkování", "text": "Tuniské háčkování\n\nTuniské háčkování je technika ruční práce spojující prvky háčkování, pletení a tkaní. Výrobky tuniské práce jsou tlustší a méně elastické než u jiných háčkovacích technik. \n\nJako nástroj se používá zvláštní háček ukončený silnější zátkou (proti vypadávání ok).\nZákladní vzor je řetízek háčkovaný po lícové straně vždy tam a zpátky, jednotlivá oka se vyplňují smyčkou. Vzor se ukončuje řadou pevných ok nebo krátkých sloupků. Jedna z možností je také háčkování do kruhu.\n\nTuniské háčkování používá mnoho různých druhů stehů jako: copánkový, tkaný, žebrový aj. \nPro tuniské háčkování jsou známá také jiná označení, např. \"afgánské háčkování\", \"ovčácké pletení\", \"bosenské háčkování\" aj. \n\nPůvod tuniského háčkování není známý. Za nejstarší publikaci o háčkování všeobecně je považována kniha Elizabeth Granové \"Paměti horalky\" z roku 1812, kde se popisuje \"ovčácké pletení\". \n"}
{"id": "1378128", "url": "https://cs.wikipedia.org/wiki?curid=1378128", "title": "Platné číslice", "text": "Platné číslice\n\nČíslice čísla se nazývají platná místa, jestliže se předpokládá, že odpovídající číslo leží mezi hranicemi chyby poslední číslice. Příklady: Zápisu\n\nformula_1 \n\nse dvěma platnými místy vyhovuje každé číslo formula_2 mezi 2 050 a 2 150.\n\nZápisu\n\nformula_3 \n\nse čtyřmi platnými místy vyhovuje každé číslo formula_4 mezi 409,95 a 410,05.\n\nJde-li o údaje veličin s normálním rozdělením s přidruženou standardní nejistotou, doporučuje se výhodnější (a obecnější) zápis těchto hodnot ve tvaru \n\nformula_5; resp.\n\nformula_6. \n\nV takovém zápisu veličiny, např. délky, ve tvaru \n\nformula_7 m\n\nznamená formula_8 délku v metrech, formula_2 číselnou hodnotu a formula_4 standardní nejistotu vyjádřenou pomocí posledního platného místa v formula_2. \n\nPříklad: Zápis\n\nformula_12 m\n\nznamená takovou délku formula_8 v metrech, jejíž číselná hodnota leží s příslušnou pravděpodobností kdekoli mezi hodnotami \nformula_14 a formula_15.\n\nNení správné pro toto užívat tvar formula_16 m, protože má jiný význam. Značka \"±\" totiž vyjadřuje v matematice jen dvě hodnoty, viz např. vzorec pro dva kořeny kvadratické rovnice \nformula_17.\n"}
{"id": "1378138", "url": "https://cs.wikipedia.org/wiki?curid=1378138", "title": "Rentgenozdat", "text": "Rentgenozdat\n\nRentgenozdat (podle vzoru samizdat) byl způsob samozásobitelské výroby gramofonových desek, rozšířený v padesátých a šedesátých letech dvacátého století v Československu a dalších zemích sovětského bloku. Fanoušci tak reagovali na značně omezený sortiment hudebních nosičů v obchodech, zejména v oblasti módních žánrů jako jazz a rock and roll, které bylo možno poslouchat ze zahraničních rozhlasových stanic (např. American Forces Network nebo Radio Luxembourg). \n\nMateriálem byly vyřazené rentgenové snímky, které se upravily do tvaru gramodesky a pomocí kovové tyčinky se na ně přenesl záznam hudby z rozhlasového přijímače. Existovaly desky se 78 i 33 otáčkami, jejich častými odběrateli byli vedle milovníků pop music také světští. Krátká životnost rentgenových desek a nepříliš kvalitní záznam vedly k tomu, že je v průběhu šedesátých let nahradily magnetofony.\n\n"}
{"id": "1378143", "url": "https://cs.wikipedia.org/wiki?curid=1378143", "title": "Metro Manila", "text": "Metro Manila\n\nMetro Manila (oficiální název ve filipínštině zní \"\" čili „Národní metropolitní region“) je region na Filipínách. Rozkládá se na ostrově Luzon, nejsevernějším z hlavních filipínských ostrovů, a to v jeho západní části na šíji mezi Manilskou zátokou a jezerem Laguna de Bay. Region zahrnuje hlavní město Manilu s okolím. Rozloha regionu činí 619,57 km² a v roce 2016 v něm žilo 24,1 milionu obyvatel.\n"}
{"id": "1378156", "url": "https://cs.wikipedia.org/wiki?curid=1378156", "title": "Pasay", "text": "Pasay\n\nPasay je město na Filipínách. Leží na ostrově Luzon a je jedním z šestnácti měst Manilské metropolitní oblasti.\n"}
{"id": "1378158", "url": "https://cs.wikipedia.org/wiki?curid=1378158", "title": "Chytrý televizor", "text": "Chytrý televizor\n\nChytrý televizor je druh televizoru, který je proti standardnímu televizoru vybaven funkcemi, které z televizoru učiní interaktivní nástroj.<ref name=\"lupa.cz/clanky/pruvodce-svetem-smart-tv-co-to-je-chytra-televize-a-jak-se-lisi-od-hloupe\"></ref> Na rozdíl od klasického televizoru, u kterého nemají diváci na obsah a čas vysílání žádný vliv, si v případě chytrého televizoru může divák vybrat, co a kdy chce sledovat. K tiomu je ale potřeba, aby chytrý televizor byl připojen k internetu pomocí připojení s vysokou rychlostí.\n\nChytrá televize, jestlikož je ve své podstatě počítač, je vybavena operačním systémem. V počátcích vzniku chytrých televizorů si různí výrobci zvolili různé operační systémy:\n\nProtože chytrý televizor je počítač, kromě užitečného sofwaru v něm může objevit malware.<ref name=\"lupa.cz/clanky/juraj-malcho-eset-beznym-lidem-nedochazi-ze-i-chytra-televize-se-da-napadnout\"></ref> Existují například falešné aplikace obsahují adware či malware, nebo mají phishingovou podobu. Pro chytré televizory existuje i ransomware, který televizor v podstatě zablokuje.\n"}
{"id": "1378167", "url": "https://cs.wikipedia.org/wiki?curid=1378167", "title": "Christian Bindhammer", "text": "Christian Bindhammer\n\nChristian Bindhammer (13. března 1976 Landshut) je bývalý německý reprezentant ve sportovním lezení. Vítěz Rock Masteru, mistr Německa, vítěz Německých pohárů a juniorský vicemistr světa v lezení na obtížnost.\n\nMezinárodních závodů se účastnil také jeho starší bratr Andreas Bindhammer, mistr Německa.\n\n\n"}
{"id": "1378169", "url": "https://cs.wikipedia.org/wiki?curid=1378169", "title": "Archaická doba (rozcestník)", "text": "Archaická doba (rozcestník)\n\nArchaická doba (řec. \"stará\") označuje v periodizaci historie období předcházející rozvinutému formě kultury, často zvané klasická doba. Může označovat:\n\n"}
{"id": "1378170", "url": "https://cs.wikipedia.org/wiki?curid=1378170", "title": "Pelhřim z Vartenberka", "text": "Pelhřim z Vartenberka\n\nPelhřim z Vartenberka ( \"Peregrinus Pragensis\", \"Pilgrim von Prag\", † 8. nebo 25. ledna 1240 zřejmě v Praze) byl v pořadí 19. pražským biskupem. Pocházel ze šlechtického rodu Vartenberků.\n\nPřesné místo ani datum narození Pelhřima z Vartenberku nejsou známy. V letech 1219-1224 byl členem pražské metropolitní kapituly a současně v letech 1217–1223 proboštem kapituly v Mělníku.\n\nZa podpory krále Přemysla Otakara I. jej pražská kapitula po smrti jeho předchůdce, biskupa Ondřeje z Gutenštejna, zvolila za jeho nástupce. 1. června 1223 potvrdil Pelhřim již jako biskup jakýsi dar benediktinskému klášteru Vilémov. Na biskupa byl vysvěcen z rukou mohučského metropolity Siegfrieda II. teprve 1. října 1223.\n\nJelikož však očividně docházelo k prodlení při získání papežského stvrzení vysvěcení, papež Honorius III. volbu neuznal a v roce 1224 požadoval volbu novou, jíž se měli kromě pražské kapituly účastnit také cisterciáčtí opaté z nepomuckého a oseckého kláštera, stejně jako olomoucký biskup Robert Angličan. Nadto se měl elekt Pelhřim co nejdříve dostavit do Říma k přezkoumání papežskou kurií. Odpovídající breve bylo doručeno mohučskému arcibiskupovi a českému králi. Jelikož ti však na zprávu nereagovali, pokáral papež 20. března 1225 metropolitu za neoprávněné biskupské vysvěcení a trval na potrestání. Současně znovu požadoval, aby se Pelhřim do 29. září téhož roku dostavil do Říma. Ten se skutečně na přelomu let 1225 a 1226, doprovázen členy kapituly, vydal na cestu do Říma, kde byl nuce vzdát své diecéze. Pelhřimovi byl ponechán biskupský titul, nadále zůstal správcem pražské kapituly a také mělnickým proboštem a nadále se podílel na liturgických záležitostech. 10. května 1237 asistoval v Erfurtu mohučskému arcibiskupovi Siegfriedovi III. při svěcení nového budoucího pražského biskupa Bernharda. Podporoval dominikány a pražské kapitule daroval ves Koryčany.\n\nV roku 1227 přiznal papež Řehoř IX. Pelhřimovi peněžní náhradu, kterou mu měl jednou ročně vyplácet jaho nástupce Jan II. z Dražic. Pelhřim zemřel zřejmě v Praze a byl pochován v dominikánském klášterním kostele sv. Klementa.\n"}
{"id": "1378171", "url": "https://cs.wikipedia.org/wiki?curid=1378171", "title": "IIHF Challenge Cup of Asia 2018", "text": "IIHF Challenge Cup of Asia 2018\n\nIIHF Challenge Cup of Asia 2018 se uskutečnil ve dvou turnajích rozdělených podle výkonnosti stejně jako v předchozím roce, přičemž byl uplatněn systém postupu a sestupu jednoho celku mezi nimi na základě výsledků předchozího ročníku. Místo Indie, který byla druhá v 1. divizi předchozího ročníku vstoupil do elitní skupiny celek Filipín, který se zhostil pořadatelství. I tak se elitní divize hrála jen v pěti účastnících, protože vítěz posledního ročníku, tým Spojených arabských emirátů se již účastnil pouze Divize III Mistrovství světa.\n\nV 1. divizi se objevili pouze čtyři týmy a sice sestoupivší Malajsie, účastníci předchozího ročníku Indie a Macao a nováček Indonésie.\n\nTurnaj výkonnostně nejvyšší elitní skupiny se konal od 3. do 8. dubna 2018 v hale SM Mall of Asia v Pasay na Filipínách. Turnaje se zúčastnila pět mužstev, která spolu hrála v jedné skupině každé s každým. Vítězství si připsali hráči Mongolska před hráči Thajska a hráči Filipín. Do divize I sestoupil Kuvajt.\nTurnaj výkonnostně nižší skupiny nazvaný divize I podle vzoru mistrovství světa se konal od 24. do 29. března 2018 v hale Malaysia National Ice Skating Stadium v Empire City Mall v Kuala Lumpur v Malajsii. Turnaje se zúčastnila čtyři mužstva, která spolu hrála v jedné skupině každé s každým, načež následovalo semifinále, finále a zápas o třetí místo. Zvítězilo družstvo Malajsie a spolu s ním si postup do elitní skupiny zajistil i druhé Macao.\n"}
{"id": "1378172", "url": "https://cs.wikipedia.org/wiki?curid=1378172", "title": "Génius (seriál)", "text": "Génius (seriál)\n\nGénius (v anglickém originále Genius) je americký životopisný dramatický televizní seriál, vytvořený Noem Pinkem a Kennethem Billerem, jehož úvodní díl měl premiéru 25. dubna 2017 na stanici National Geographic. První řada mapuje život Alberta Einsteina, od jeho raných let, přes jeho času jako patentový úředník, až do jeho pozdějších let jako fyzik, který vytvořil teorii relativity. Řada je založena na knize \"Einstein: Jeho život a vesmír\" od Waltera Isaacsona.\n\n19. dubna 2017 stanice National Geographic objednala druhou řadu, která se zaměřuje na Pabla Picassa a premiéra byla stanovena na 24. dubna 2018. 18. dubna 2018 stanice National Geographic objednala třetí řadu, která bude mapovat život spisovatelky Mary Shelleyové.\n\n"}
{"id": "1378175", "url": "https://cs.wikipedia.org/wiki?curid=1378175", "title": "AFS Mezikulturní programy", "text": "AFS Mezikulturní programy\n\nAFS Mezikulturní programy, o.p.s. (zkráceně AFS) je nevládní nezisková dobrovolnická organizace, která se zabývá mezikulturním vzděláváním a organizací středoškolských zahraničních studijních programů. \n\nJde o partnerskou organizaci mezinárodní organizace AFS Intercultural Programs. AFS Intercultural Programs působila v Česku v letech 1947 - 1948, v roce 1996 byla založena společnost AFS Česká republika, která se v roce 2015 transformovala na AFS Mezikulturní programy, o.p.s. Mezi lety 1990 a 2017 se s zúčastnilo 1192 českých středoškoláků zahraničního studijního programu AFS a 1324 zahraničních středoškoláků ze sítě AFS studijního pobytu v Česku. V roce 2017 v organizaci aktivně působilo 293 dobrovolníků v rámci 8 regionálních dobrovolnických skupin. \n\nAFS je členem Asociace veřejně prospěšných neziskových organizací, Evropské federace pro mezikulturní vzdělávání (EFIL) a v letech 2015–2018 držitelem certifikátu Spolehlivá veřejně prospěšná organizace. \n\nAFS nabízí příležitost v oblasti mezikulturního vzdělávání pro všechny věkové kategorie s cílem pomáhat lidem rozvíjet schopnosti, získávat znalosti a osvojovat si postoje potřebné pro tvořivý a harmonický život v současném multikulturním a stále více propojeném světě. \n\n"}
{"id": "1378181", "url": "https://cs.wikipedia.org/wiki?curid=1378181", "title": "Mélissa Le Nevé", "text": "Mélissa Le Nevé\n\nMélissa Le Nevé (* 8. července 1989 Cestas, Bordeaux) je francouzská reprezentantka ve sportovním lezení, vítězka Melloblocca a mistryně Francie v boulderingu.\n\n\n\n"}
{"id": "1378184", "url": "https://cs.wikipedia.org/wiki?curid=1378184", "title": "Martin Pošta (producent)", "text": "Martin Pošta (producent)\n\nMartin Pošta (* 30. června 1979 Záhřeb, Chorvatsko) je producent, zakladatel několika kulturních akcí (SIGNAL festival, designSUPERMARKET, Fresh Film Fest) a dlouholetý manažer v oblasti kultury. Jeho bratr je Daniel Pošta, šperkařský designér a jeden z tvůrců a zakladatelů šperkařského studia Zorya.\n\nStřední školu studoval na Gymnáziu Na Pražačce v Praze a ve svých 16 letech byl přijat, jako stipendista Open Society Fundu na roční studijní pobyt na Albuquerque Academy v Novém Mexiku, USA. Vystudoval Vysokou školu ekonomickou v Praze, obor mezinárodní obchod a Filmovou a televizní fakultu na Akademii múzických umění v Praze, obor filmová a televizní produkce. V roce 2017 byl přijat do prestižního tříletého programu DeVos Institutu při Univerzitě v Marylandu, který je zaměřený na management v umění. Do programu bylo pro rok 2017 přijato pouze 6 uchazečů z celého světa.\n\nNěkolik let pracoval pro MFF Karlovy Vary, poté založil pod svojí produkční agenturou Fresh Films událost Fresh Film Fest, festival filmový debutů určený především mladým tvůrcům a studentům. Prostřednictvím společnosti Fresh Films pak produkoval několik filmů a dokumentů, například ceněný dokument Česká RAPublika. V současnosti spolupracuje na animovaném filmu Myši patří do nebe.\n\nMezi jeho další projekty patří designSUPERMARKET, mezinárodní prodejní festival současného autorského designu, který se konal v Praze od roku 2007 do roku 2016.\nV letech 2008 až 2010 působil jako šéfredaktor internetového portálu televize Nova. Po odchodu z TV Nova se stává producentem uměleckého sdružení The Macula (v současnosti Hyperbinary), kde společně s Amarem Mulabegovičem a Janem Šímou tvoří audiovizuální umělecké díla po celém světě. V roce 2013 založil spolu s kurátorem Janem K. Rolníkem a umělcem Amarem Mulabegovičem festival světla SIGNAL. SIGNAL festival se za pět let své existence stal největší kulturní akcí v České republice. Jeho misí je propagace nových forem umění, které pracují s nejnovějšími technologiemi, digitálními platformami a světlem. V říjnu 2018 se bude v pražských ulicích konat jeho 6. ročník.\n\nMartin Pošta je zakladájícím členem a také prvním prezidentem mezinárodní organizace sdružující festivaly světla, International Lightfestival Organisation.\n"}
{"id": "1378186", "url": "https://cs.wikipedia.org/wiki?curid=1378186", "title": "Požárník Sam", "text": "Požárník Sam\n\nPožárník Sam nebo též Hasič Sam (v anglickém originále Fireman Sam) je britský animovaný dětský televizní seriál pojednávající o hasičské stanici a jejích členech, zejména pak o hasičovi Samovi.\n\nPůvodní seriál \"Požárník Sam\" zahrnoval 32 desetiminutových epizod a jeden vánoční speciál. Hlavním hrdinou požární stanice v Pontypandy je požárník Sam a členy stanice jsou: přísný velitel Basil Steele, nešikovný Elvis Cridlington a později Penny Morisová (poprvé se objevila až v epizodě 17 neboli v 1.dílu 3.řady) . Mezi další postavy patří také řidič školního autobusu Trevor Evans, majitelka italské kavárny Bella Lasagnová, Norman Prise (většinou omylem zaviní požáry) a jeho matka, majitelka obchodu Dilys Priceová a dvojčata Sarah a James. Hasiči měli černožluté uniformy a velké auto Jupiter a menší auto Venuše.\n\nV roce 2005 byla vytvořena nová řada \"Požárníka Sama\", která se skládala z 26 desetiminutových epizod. Tyto epizody využívaly modernější techniky stop motion animace. V této sérii k požární stanici přibyl ještě Tom Thomas, australský pilot záchranné helikoptéry, a rodina Floodových, skládající se z instalatéra, jeho ženy Heleny a jejich dcery Mindy.\n\nOd roku 2008 jsou produkován nové díly CGI technikou. Pontypandy, původně vesnička v údolí obklopená horami, se stalo rybářskou vesničku u moře. Do posádky přibyl požárnický pes Radar (dalmatín). Objevují se zde noví obyvatelé, jako rybář Charlie (Samův bratr) a jeho manželka Bronwen, který provozují kavárnu a jsou rodiči Jamese a Sáry. V 9. řadě do posádky přibyde Ben jako pobřežní stráž a po filmu \"Požárník Sam: Hrdina v bouři\" (2014) je postavena nová veliká stanice a také přišli noví členové stanice Arnold a Filix.\n\nTyto nové díly obsahují i 3 filmy:\n\n- Velký požár v Pontypandy\n\n- Hrdina v Bouřce\n\n- alien alert (zatím nedostupný v ČR)\n\n"}
{"id": "1378190", "url": "https://cs.wikipedia.org/wiki?curid=1378190", "title": "ServerPark", "text": "ServerPark\n\nServerPark je datacentrum postavené společností VSHosting v roce 2015 v pražské Hostivaři. Lokalita byla vybrána z důvodu bezpečnosti a nízkých rizikových faktorů.\n\nCelé datacentum je projektováno s ohledem na maximální bezpečnost a postavené bylo podle nejmodernějších standardů. Výstavba objektu o výměře 1500 m začala v roce 2014 a stála 250 milionů Kč.\n\nDo ServerParku jsou zavedeny čtyři optické trasy od čtyř providerů. Připojená kapacita je aktuálně až 240 Gbps a lze ji dále navyšovat. Lze také využít další nezávislé přímé konektivity od UPC, T-mobile i dalších operátorů.\n\nDatacentrum disponuje kapacitou 8000 serverů.\n"}
{"id": "1378192", "url": "https://cs.wikipedia.org/wiki?curid=1378192", "title": "Silencer", "text": "Silencer\n\nSilencer byla švédská blackmetalová skupina založená v roce 1995 kytaristou Andreasem Casadym. Skládala se pouze ze dvou oficiálních členů – kytaristy Andrease Casada a zpěváka Nattramna.\n\nV roce 1998 vydali demo \"Death - Pierce Me\", na kterém spolupracoval bubeník Jonas Mattsson, obsahující jedinou stejnojmennou skladbu. O tři roky později pak vydali své jediné album \"Death - Pierce Me\". Texty psali oba členové a pojednávají o sebevraždě, smrti, misantropii a šílenství.\n\nSkupina nikdy nevystupovala živě, ani neposkytovala žádné oficiální rozhovory.\n\n"}
{"id": "1378194", "url": "https://cs.wikipedia.org/wiki?curid=1378194", "title": "Věnceslav Juřina", "text": "Věnceslav Juřina\n\nVěnceslav Juřina (3. října 1931, Slezská Ostrava – 15. října 1992, Ostrava) byl český učitel, básník, prozaik a redaktor pronásledovaný v době tzv. normalizace komunistickým režimem.\n\nPocházel z dělnické rodiny. Po maturitě na gymnáziu roku 1950 působil jako učitel na venkovských školách na severní Moravě. Od roku 1959 pracoval v ostravském časopise \"Rudý květ\" a roku 1965 se stal jeho šéfredaktorem. Když byl časopis roku 1969 zakázán, byl krátce zaměstnán v tiskové agentuře Puls a po jejím zrušení roku 1970 mu bylo znemožněno dále vykonávat jeho redaktorské povolání a také nesměl publikovat. Pracoval proto postupně jako skladník, stavební dělník, montér žaluzií nebo nosič nábytku. Po roce 1989 se mohl vrátit k redakční práci a roku 1991 odešel do důchodu.\n\nPublikovat začal roku 1955 časopisecky v ostravské \"Nové svobodě\", knižně debutoval roku 1961 sbírkou básní \"Déšť hledá zeleň\", ve které se představil jako lyrik harmonického vztahu k světu. Rolku 1962 spolupracoval s Oldřichem Rafajem na překladu básně Janise Ritsose: \"Ostrava\". Své povídky plné absurdních situací a tajemných událostí, publikoval pouze časopisecky. Pod pseudonymem Petr Oramus a Adolf Pěkelko přispíval do časopisu \"Tramp\". \n\nZe svých prací z doby, kdy nesměl publikovat, sestavil po roce 1989 několik básnických sbírek, které vypovídají o pocitech člověka ponižovaného vládnoucí mocí. Roku 1991 uspořádal a vydal pro střední školy osm tematických jednotek (Vladimír Holan, Oldřich Mikulášek, Jiří Žáček, Jaroslav Seifert, Jan Trefulka, Jan Skácel, František Halas a Bohumil Hrabal). Jeho novela o lidech z okraje společnosti \"Zpráva ze státu Halda\" byla vydána až roku 2009. V rukopise doposud zůstává próza \"Sběrač tepla\". \n\n"}
{"id": "1378196", "url": "https://cs.wikipedia.org/wiki?curid=1378196", "title": "J-Dog", "text": "J-Dog\n\nJorel Decker (* 1. května 1984 Los Angeles), vystupující pod pseudonymem J-Dog, je americký hudební producent, zpěvák, rapper, DJ a multiinstrumentalista, zakladatel skupin \"The Kids\" a Hollywood Undead, ve které zůstal jako poslední ze zakládajících členů.\n\nNarodil se v roce 1984 v LA, ale jelikož již v mládí inklinoval k pouličním gangům, tak byl poslán na převýchovu do Nového Mexika. Po návratu do Kalifornie se začal věnovat, jako obrovský fanoušek The Who, hudbě. Stal se členem několika amatérských hudebních skupin. Průlom nastal, když se svými přáteli Aaronem Erlichmanem a Jeffreym Phillipsem založil metalové trio \"The Kids\" ve stylu Beastie Boys a nahráli v roce 2005 píseň Hollywood na sociální síť MySpace. Decker, Erlichman a Phillips poté rozjeli nový projekt, do kterého přizvali své přátelé, kterými byli Matthew Busek, George Ragan, Jordon Terrell a Dylan Alvarez, čímž zformovali úspěšnou hudební skupinu \"Undead\", později přejmenovanou na \"Hollywood Undead\", která v roce 2007 vydala své debutové album, \"Swan Songs\".\n\nJ-Dog hraje na baskytaru, rytmickou kytaru, klávesy a syntetizér. Jeho pěvecký a hudební styl je velmi agresivní a jeho texty jsou často velmi vážného rázu, soustředí se na témata smrti, milostných problémů a násilí. \n\n5. listopadu 2016 se oženil, za ženu si vzal svou dlouholetou přítelkyni Vanessu Jamesovou. Je oddaným vegetariánem a zajímá se o práva zvířat. Mimo hudby se věnuje podnikání - jeho farmaceutická společnost \"Dove & Grenade\" se zabývá pěstováním a prodejem lékařské marihuany.\n"}
{"id": "1378197", "url": "https://cs.wikipedia.org/wiki?curid=1378197", "title": "Medailové pořadí na Zimních olympijských hrách 2018", "text": "Medailové pořadí na Zimních olympijských hrách 2018\n\nToto je medailové pořadí zemí na Zimních olympijských hrách 2018, které se konaly v jihokorejském Pchjongčchangu od 9. do 25. února 2018. \n\nZimní olympijské hry 2018 zahrnovaly 102 soutěží, čímž se staly prvními zimními hrami, na nichž bylo rozděleno více než 100 sad medailí. Čtyřmi nově zařazenými disciplínami do olympijského programu se staly big air ve snowboardingu, curling smíšených dvojic, závod mužů a žen s hromadným startem v rychlobruslení a soutěž družstev v alpském lyžování.\n\nKompletní medailovou sadu z jedné soutěže získalo: \nV běhu na lyžích 10 km volně žen byly uděleny dvě bronzové medaile. Dvě nejlepší posádky dvojbobu mužů zajely stejný výsledný čas a v závodě proto byly uděleny dvě zlaté medaile a jedna bronzová. Ve čtyřbobech mužů měly druhá a třetí posádka stejný součet časů a proto byly uděleny dvě stříbrné medaile (a žádný bronz).\n\nVítězstvím v short tracku vybojovalo Maďarsko svou historicky první zlatou medaili ze zimních her, která pro maďarské zimní olympioniky znamenala vůbec první kov zpod pěti kruhů od ZOH 1980.\n\n</onlyinclude>\n"}
{"id": "1378200", "url": "https://cs.wikipedia.org/wiki?curid=1378200", "title": "Klášter Zesnutí přesvaté Bohorodice (Svijažsk)", "text": "Klášter Zesnutí přesvaté Bohorodice (Svijažsk)\n\nKlášter Zesnutí přesvaté Bohorodice () je mužský pravoslavný klášter v ruském Svijažsku, kolébka pravoslaví v Povolží. Od roku 2017 je zapsán na seznam světového dědictví UNESCO.\n\nSvijažský mužský klášter Zesnutí přesvaté Bohorodice byl založen roku 1555 spolu s Kazaňskou eparchií jako prostředek šíření pravoslaví, ruské kultury a moci na nově dobytých územích. Jeho zakladatelem a prvním představeným byl archimandrita German, pozdější druhý archiepiskop kazaňský (1564-1566), posmrtně svatořečen jako German, kazaňský divotvůrce. Jeho ostatky jsou od roku 1592 hlavní relikvií kláštera.\n\nV 16. až 18. století byl svijažský klášter nejdůležitějším pravoslavným duchovně-osvětovým a misionářským centrem Kazaňské eparchie a středního Povolží. Tiskárna zde kupříkladu měla být zřízena dříve než v Moskvě, ještě za časů zakladatele Germana. V tomto období patřil klášter také mezi 20 nejbohatších v Rusku a byl nejmovitější v regionu. Roku 1764 měl 7200 mužských nevolníků, což bylo více než měly všechny ostatní kláštery Kazaňské eparchie dohromady.\n\nKonfiskace církevních majetků roku 1764 a zchudnutí města v 19. století přivedly klášter k úpadku. Zatímco v dobách své největší slávy zde žilo i přes 100 mnichů, na počátku 20. století jich bylo pouze okolo 20-25 a klášter už nebyl zdaleka nejbohatší v okolí.\n\n9. srpna 1918 byl rudoarmějci surově a bez soudu zabit na dlouhou dobu poslední představený, episkop svijažský Ambrosij (svatořečený roku 2000).\n\nV dobách Sovětského svazu byl klášter uzavřen, vyloupen a byla zde otevřena psychiatrická léčebna (fungovala do r. 1994). Relikviář s ostatky svatého Germana sice rudoarmějci otevřeli, nakonec se je ovšem podařilo ukrýt v hřbitovním chrámu Jaroslavských divotvůrců v Kazani, do Svijažsku se navrátily roku 2000.\n\nRoku 1997 byl klášter oficiálně obnoven.\n\nV roce 2017 byl \"chrám a klášter Zesnutí přesvaté Bohorodice v ostrovním městě Svijažsku\" zapsán jako 28. ruská památka na seznam světového dědictví UNESCO.\n\nSvijažský klášter Zesnutí přesvaté Bohorodice je nejcennějším klášterním komplexem středního Povolží. Nejstarší chrámy komplexu, chrám Zesnutí přesvaté Bohorodice (1561) a chrám sv. Mikuláše s jídelnou a 43 metrů vysokou zvonicí (1556), patří k vrcholům ruského stavitelství 16. století.\n\nZvláště ceněn je chrám Zesnutí přesvaté Bohorodice. Vystavěn byl ve stylu pskovských a novgorodských chrámů, v interiéru se dochovaly unikátní fresky z roku 1561 o celkové ploše 1080 m². Jejich jedinečnost spočívá v tom, že v Rusku se kromě Spaso-preobraženského kláštera v Jaroslavli nezachovaly žádné jiné chrámové fresky z 16. století. Tento chrám je také jediný, kde se dochovala freska sv. Kryštofa s koňskou hlavou (tento světec se obyčejně zpodobňoval s hlavou psí). Oproti běžným zvyklostem nejsou také na západní stěně vyobrazeny výjevy z pekla, ale pouze z ráje. V 18. století získal novou kupoli ve stylu ukrajinského baroka s 12 dekorativními kokošníky, jeho ráz však zůstal zachován.\n\nDalší klášterní památky vznikly na přelomu 17. a 18. století, jedná se mj. o dům archijereje, představeného a bratrské cely. Chrám Nanebevstoupení Páně nad branou (konec 17. stol.) a chrám sv. Germana Kazaňského a Mitrofana Voroněžského (19. stol.) byly zničeny po nástupu bolševiků k moci.\n\nAreál obepíná téměř kilometr dlouhá mohutná zeď z 18. až 19. století.\n\n\"Chrám a klášter Zesnutí přesvaté Bohorodice v ostrovním městě Svijažsku\" naplňuje následující kritéria světového dědictví UNESCO:\n\n\n1. Chrám Zesnutí přesvaté Bohorodice\n\n2. Chrám svatého Mikuláše\n\n3. Chrám svatého Germana Kazaňského a Mitrofana Voroněžského\n\n4. Chrám Nanebevstoupení Páně nad branou\n\n5. Dům archijereje\n\n6. Klášterní škola\n\n7. Bratrské cely\n\n8. Zeď (18. - 19. stol.)\n\n9. Hospodářská brána\n\n10. Ruská sauna\n\n11. Hřbitov\n\n12. Hospodářský dvůr\n"}
{"id": "1378202", "url": "https://cs.wikipedia.org/wiki?curid=1378202", "title": "Zábrdovický klášter", "text": "Zábrdovický klášter\n\nZábrdovický klášter je bývalý klášter řádu premonstrátských řeholních kanovníků (premonstrátů), nacházející se v Brně, ve čtvrti Zábrdovice, v Lazaretní ulici č. 2. Součástí komplexu je také kostel Nanebevzetí Panny Marie a bývalý kostel svaté Kunhuty. Areál bývalého kláštera je chráněn jako kulturní památka České republiky a vyjma farního chrámu Nanebevzetí Panny Marie je součástí Vojenské nemocnice Brno.\n\nKlášter v Zábrdovicích byl založen Lvem z Klobouk začátkem 13. století, nedlouho před rokem 1209. Vznikl v těsné blízkosti Lvova dvora, poblíž meandrující Svitavy. Jako první vznikl pravděpodobně v letech 1209–1211 kostel svaté Kunhuty, jenž byl řeholníky, kteří přišli ze strahovského kláštera, přechodně využíván. Během následujících desetiletí vznikly i konventní budovy a výstavba byla zakončena zbudováním klášterního kostela Nanebevzetí Panny Marie, který byl dokončen ve druhé polovině 13. století. Menší kostelík svaté Kunhuty byl v dalších staletích využíván jako farní chrám zábrdovické farnosti.\n\nK přestavbě kláštera došlo pravděpodobně po husitských nebo česko-uherských válkách. Zásadní rekonstrukce komplexu probíhala od první třetiny 17. století. Nejprve byl zbudován nový barokní konvent a severně od něj navazující prelatura. V 60. letech 17. století byl barokně přestavěn klášterní kostel. Během 18. století probíhalo dokončování interiérů. V roce 1784 byl klášter císařem Josefem II. zrušen. Z farního kostela svaté Kunhuty se stalo skladiště, klášterní kostel Nanebevzetí Panny Marie se stal farním a budovy kláštera byly zabrány brněnskou vojenskou nemocnicí, která areál využívá dodnes.\n\n"}
{"id": "1378213", "url": "https://cs.wikipedia.org/wiki?curid=1378213", "title": "Stadion Asima Ferhatoviće Hase", "text": "Stadion Asima Ferhatoviće Hase\n\nStadion Asima Ferhatoviće Hase je víceúčelový stadion sloužící zejména pro fotbal a atletiku v Sarajevu v Bosně a Hercegovině. Pojme 34 500 diváků. Odehrávají se zde soutěže mnoha druhů sportů, kromě toho stadion slouží jako kulturní zařízení s možností pořádání koncertů. Otevřen byl v roce 1947 a během Zimních olympijských her v roce 1984 byl hlavním místem. Hraje zde tým FK Sarajevo. Stadion je pojmenován podle bývalého jugoslávského fotbalového reprezentanta a nejslavnějšího hráče FK Sarajevo Asima Ferhatoviće, známého pod přezdívkou \"Hase\".\n\nStavba začala v roce 1946 a o rok později byl otevřen. Stadion je doslova pohřben do místního kopce, čímž se spojil s jeho přírodním prostředím. V roce 1950 byla také přidána tartanová dráha a v roce 1966 se na stadionu konal atletický šampionát na Balkáně. Pro tuto příležitost byl renovován. Byla vybudována nová administrativní budova, stejně jako nové šatny a restaurace. Byla také poskytnuta moderní tabulka a nové osvětlení. Dne 7. února 1984 uspořádal stadion zahajovací ceremoniál zimních olympijských her 1984, pro které byl důkladně zrekonstruován a rozšířen. Asi 50 000 lidí se zúčastnilo ceremoniálu. Po válce v Bosně a Hercegovině byl v roce 1998 zrekonstruován. V červenci 2004 navrhlo FK Sarajevo pojmenovat stadion na počest svého bývalého hráče a legendy klubu z 60. let po Asima Ferhatoviće - Hase. 13. dubna 1997 zde sloužil mši svatou papež Jan Pavel II. a 6. června 2015 papež František.\n"}
{"id": "1378216", "url": "https://cs.wikipedia.org/wiki?curid=1378216", "title": "Cheilón ze Sparty", "text": "Cheilón ze Sparty\n\nCheilón nebo Chilón ze Sparty (6. století př. n. l.) byl spartský předák, efor a politický reformátor. Bývá zařazován mezi sedm mudrců.\n\nByl jedním z předáků starověké Sparty. Stal se eforem a byl přijat do rady starších. Jsou mu přičítány reformy (provedené patrně v letech 556/5 př. n. l.), které vedly ke zdokonalení spartského politického zřízení; mimo jiné bylo posíleno postavení eforů a omezena moc králů. Došlo také ke změně spartské zahraniční politiky: Cheilón byl zřejmě jedním ze strůjců peloponéského spolku.\n\nSmrt ho zastihla v Pise (asi 4 km od Olympie). Byl již v pokročilém věku a zemřel z přemíry radosti, když objímal svého syna, který se právě stal olympijským vítězem v pěstním zápase.\n\nÚdajně se zabýval i poezií a složil elegii v rozsahu asi 200 veršů (nedochovala se). Ve starověku byl někdy zařazován mezi sedm mudrců, např. Platónem v dialogu \"Prótagoras\". Díogenés Laertios uvádí, že na Cheilónově soše byl nápis: S působením sedmi mudrců spojovali Řekové počátky své filozofie. Cheilónovi je připisována řada stručných mravních naučení a životních rad, které byly často citovány.\n\nVýběr Cheilónových výroků zmíněných Diogeném Laertiem:\nVýrok „\"Poznej sebe sama\"\" je přisuzován různým autorům. Podle Diogena Laertia ho první vyslovil Thalés a Cheilón ho převzal od věštkyně v Delfách.\n\nVýroky sedmi mudrců požívaly značné vážnosti a jejich obliba trvala až do konce starověku. Neplatilo to však vždy a všude. Jedna taverna (hospoda) z 2. poloviny n. l. v římském přístavu Ostii měla v nálevně namalovanou galerii sedmi mudrců. Nad každým vyobrazeným mudrcem byl obhrouble žertovný nápis v jadrné latině. U Cheilóna bylo napsáno: VISSIRE TACITE CHILON DOCVIT SVBDOLVS [„Tiše větry vypouštět učil lstivý Chilón.\"] \n\n\n"}
{"id": "1378219", "url": "https://cs.wikipedia.org/wiki?curid=1378219", "title": "Třída Diana", "text": "Třída Diana\n\nTřída Diana je třída hlídkových lodí dánského královského námořnictva. Tvoří ji celkem šest jednotek.\n\nVšech šest hlídkových lodí této třídy postavila dánská loděnice Faaborg Vaerft ve spolupráci se švédskou Kockums.\n\nJednotky třídy \"Diana\":\nPosádku tvoří 12 osob, přičemž na palubě jsou kajuty pro další tři. Plavidla jsou vyzbrojena dvěma 12,7mm kulomety M/01 LvSa. Pohonný systém tvoří dva diesely MTU 396 16V TB94, každý o výkonu 2100 kW, roztáčející dva lodní šrouby. Nejvyšší rychlost dosahuje 25 uzlů. Dosah je 1000 námořních mil při rychlosti 15 uzlů.\n"}
{"id": "1378222", "url": "https://cs.wikipedia.org/wiki?curid=1378222", "title": "McMahon Stadium", "text": "McMahon Stadium\n\nMcMahon Stadium je víceúčelový stadion sloužící zejména pro kanadský fotbal v Calgary v Albertě v Kanadě. Pojme 35 650 diváků. Odehrávají se zde soutěže mnoha druhů sportů, kromě toho stadion slouží jako kulturní zařízení s možností pořádání koncertů. Otevřen byl v roce 1960 a během Zimních olympijských her v roce 1988 byl hlavním místem. Nachází se v University of Calgary. Hraje zde tým Calgary Stampeders.\n\nByl postaven v roce 1960 během 103 dnů za 1 milion kanadských dolarů a nahradil stadion Mewata Park. Byl pojmenován podle Franka McMahona a jeho bratr George McMahona, kteří darovali 300 000 dolarů univerzitě. V roce 1985 po výměně půdy s městem Calgary získala univerzita vlastnictví stadionu.\n\nBěhem Zimních olympijských her v roce 1988 se zde odehrávaly zahajovací a závěrečné ceremoniály.\n"}
{"id": "1378233", "url": "https://cs.wikipedia.org/wiki?curid=1378233", "title": "Preußens Gloria", "text": "Preußens Gloria\n\nPreußens Gloria (Armeemarsch II, 240) je proslulý pruský vojenský pochod. Pochod složil Johann Gottfried Piefke (1815–1884).\n\nPíseň Preußens Gloria vznikla po vítězství Pruska a jeho spojenců nad Francií v prusko-francouzské válce, která vedla ke sjednocení Německa. Pochod byl poprvé uveden při slavnostní vojenské přehlídce vítězných jednotek ve Frankfurtu nad Odrou. Piefke pochod předváděl jen při zvláštních příležitostech, a tak pochod zůstal širší veřejnosti neznámý. Roku 1898 byl poprvé otištěn v tisku. Svou popularitu pochod získal roku 1909 díky přepracování Theodora Grawerta. Roku 1911 byla Preußens Gloria vydána ve sbírce pruských pochodů. Díky velkoadmirálovi Heinrichu von Preußen se píseň stala také známou v námořnictvu. Během obou světových válek patřila Preußens Gloria do standardního repertoáru německé vojenské hudby a často se hrávala na vojenských akcích, jako oslavy vítězství, přísahy nebo přehlídky.\n\nTaké dnes je Preußens Gloria jedním z nejpopulárnějších vojenských pochodů Bundeswehru. Je neodmyslitelně spojena s německým vojenstvím. Bývá často hrána na veřejných podnicích, především na státních návštěvách. Pochod je také často hrán vojenskými kapelami v Severním Irsku a v Chile.\n"}
{"id": "1378251", "url": "https://cs.wikipedia.org/wiki?curid=1378251", "title": "Římskokatolická farnost Pitín", "text": "Římskokatolická farnost Pitín\n\nŘímskokatolická farnost Pitín je územní společenství římských katolíků v děkanátu Uherský Brod s farním kostelem svatého Stanislava.\n\nFarnost existovala již v 16.století, kolem roku 1750 byla připojena k bojkovické farnosti, roku 1784 byla znovu zřízena. Farní kostel byl připomínám už v 15. století, současnou podobu dostal v polovině 19. století.\nJmenný přehled duchovních správců je dochován od roku 1786. Od roku 2004 je administrátorem R. D. Mgr. Zdeněk Graas.\n\nBohoslužby se konají pravidelně ve farním kostele - v neděli v 8.15 a 10.30, ve středu a v pátek v 16.00.\nVe farnosti se pravidelně koná tříkrálová sbírka. V roce 2018 se při ní vybralo 23 084 korun.\nPitínským rodákem byl olomoucký arcibiskup Josef Matocha.\n\n"}
{"id": "1378255", "url": "https://cs.wikipedia.org/wiki?curid=1378255", "title": "Stephanie Storpová", "text": "Stephanie Storpová\n\nStephanie Storpová (* 28. listopadu 1968) je bývalá německá atletka, halová mistryně Evropy ve vrhu koulí.\nNa přelomu 80. a 90. let 20. století patřila do evropské koulařské špičky. Jejím prvním úspěchem byla bronzová medaile z evropského juniorského šampionátu v roce 1985. V následující sezóně vybojovala stříbrnou medaili na mistrovství světa juniorů. V roce 1989 se stala halovou mistryní Evropy ve vrhu koulí. Na halovém mistrovství světa v roce 1993 skončila v soutěži koulařek druhá. Její poslední medailí z mezinárodních startů byla bronzová medaile z mistrovství světa v roce 1997.\n\nDvakrát startovala na olympiádě, v roce 1992 obsadila v soutěži koulařek sedmé místo, o čtyři roky později šesté místo.\n\n"}
{"id": "1378256", "url": "https://cs.wikipedia.org/wiki?curid=1378256", "title": "Employer branding", "text": "Employer branding\n\nEmployer branding je disciplína, zabývající se vytvářením atraktivní značky zaměstnavatele.\n\nZnačka zaměstnavatele () vzniká bez jeho přičinění v myslích lidí, kteří ve firmě pracují, pracovali a nebo teprve pracovat chtějí. Jde vlastně o pověst firmy na trhu práce – vyjadřuje, jak atraktivní je práce v dané společnosti. Tvoří ji myšlenky, pocity a očekávání získané díky předchozí zkušenosti s danou firmou v roli zaměstnavatele. Disponuje jí každá firma a pokud je zkušenost pracovníků pozitivní, je firemní značka zaměstnavatele vnímána jako atraktivní, což následně pomáhá firmám udržet si a přitáhnout motivované, a proto přínosné zaměstnance.\n\nVytváření značky zaměstnavatele je dlouhodobý a nepřetržitý proces a spočívá v systematickém vytváření a sdílení pozitivní zaměstnanecké zkušenosti. Hlavním nástrojem je promyšlená personální komunikace se současnými, budoucími i bývalými zaměstnanci firmy.\n\n"}
{"id": "1378261", "url": "https://cs.wikipedia.org/wiki?curid=1378261", "title": "Alizée Dufraisse", "text": "Alizée Dufraisse\n\nAlizée Dufraisse (* 13. června 1987 Pessac) je bývalá francouzská reprezentantka ve sportovním lezení.\n\n"}
{"id": "1378263", "url": "https://cs.wikipedia.org/wiki?curid=1378263", "title": "Eric Frenzel", "text": "Eric Frenzel\n\nEric Frenzel (* 21. listopadu 1988 Annaberg-Buchholz) je německý reprezentant v severské kombinaci. Pod vedením svého otce začal s lyžováním ve dvou letech a v šesti letech si vyzkoušel první skoky. Je odchovancem klubu SSV Geyer. V současnosti je jeho klubem WSC Erzgebirge Oberwiesenthal.\n\nEric Frenzel je juniorským mistrem světa (individuální závod) a stříbrným medailistou ze soutěže týmů z roku 2007, kdy se MSJ konalo v italském Tarvisiu.\n\nPrvní start ve světovém poháru si připsal 13. ledna 2007 v Lago di Tesero (Itálie). Celkově má na svém kontě 189 individuálních startů, z toho 75 individuálních pódiových umístění a 43 individuálních vítězství. \n\nCelkové hodnocení světového poháru vyhrál 5x za sebou, v letech 2013 – 2017.\n\nNa mistrovstvích světa si připsal 13 individuálních startů (s medailovou bilancí 2 – 1 – 1) a 9 týmových (s bilancí 3 – 4 – 1). \n\nZúčastnil se 3 Olympijských her, kde nastoupil celkem k 6 individuálním (s bilancí 2 – 0 – 1) a 3 týmovým (1 – 1 – 1) závodům. Na olympiádě v Pchjongčchangu 2018 nesl při zahajovacím ceremoniálu německou vlajku.\n\nJe ženatý a má 2 syny.\n\n"}
{"id": "1378265", "url": "https://cs.wikipedia.org/wiki?curid=1378265", "title": "Ľudovít Kubáň", "text": "Ľudovít Kubáň\n\nĽudovít Kubáň (* 8. července 1932) je bývalý slovenský fotbalový obránce.\n\nV československé lize odehrál za Jednotu Trenčín dvě celá utkání, aniž by skóroval. Debutoval v neděli 16. října 1960 v domácím zápase s Dynamem Praha (dobový název Slavie), který skončil nerozhodně 0:0. Naposled se v nejvyšší soutěži objevil o týden později v Trnavě, kde trenčínští s domácím Spartakem prohráli 0:2.\n\nHrál v posledním trenčínském druholigovém derby, které se konalo v sobotu 11. června 1960 a domácí Odeva v něm před 15 000 diváky podlehla mužstvu TTS 1:2 (poločas 0:2). Ke 14. červenci 1960 se oba kluby sloučily a na prvoligovou scénu tak vstoupila Jednota Trenčín. Základní sestavy trenčínských mužstev v posledním vzájemném zápase před sloučením:\n\nOdeva: Šimončič – Ottinger, Kľuka, Čánky, Bezdeda, Hojsík, Husár, Kresta, Kopanický, Fako, Koiš.\nTTS: Chromčák – \"Kubáň\", Rovňan, Deglovič, Krnavec, Čemez, Jankech, Heleš, Jajcaj, Bencz, Bajerovský.\n\n"}
{"id": "1378266", "url": "https://cs.wikipedia.org/wiki?curid=1378266", "title": "Miroslav Kresta", "text": "Miroslav Kresta\n\nMiroslav Kresta (* 30. srpna 1936) je bývalý slovenský fotbalový útočník.\n\nV československé lize nastoupil za Jednotu Trenčín v šesti utkáních, v nichž vstřelil dvě branky. Debutoval v sobotu 3. září 1960 v Nitře, kde trenčínští s domácím Slovanem prohráli 3:4. Naposled se v nejvyšší soutěži objevil v neděli 16. října téhož roku v domácím zápase s Dynamem Praha (dobový název Slavie), který skončil nerozhodně 0:0.\n\nHrál v posledním trenčínském druholigovém derby, které se konalo v sobotu 11. června 1960 a domácí Odeva v něm před 15 000 diváky podlehla mužstvu TTS 1:2 (poločas 0:2). Ke 14. červenci 1960 se oba kluby sloučily a na prvoligovou scénu tak vstoupila Jednota Trenčín. Základní sestavy trenčínských mužstev v posledním vzájemném zápase před sloučením:\n\nOdeva: Šimončič – Ottinger, Kľuka, Čánky, Bezdeda, Hojsík, Husár, \"Kresta\", Kopanický, Fako, Koiš.\nTTS: Chromčák – Kubáň, Rovňan, Deglovič, Krnavec, Čemez, Jankech, Heleš, Jajcaj, Bencz, Bajerovský.\n\n"}
{"id": "1378268", "url": "https://cs.wikipedia.org/wiki?curid=1378268", "title": "Kubáň (rozcestník)", "text": "Kubáň (rozcestník)\n\nKubáň může být:\n\n\n\n"}
{"id": "1378271", "url": "https://cs.wikipedia.org/wiki?curid=1378271", "title": "James Rohleder", "text": "James Rohleder\n\nJames Thomas Rohleder (* 7. dubna 1955 Bremerhaven) je bývalý německý zápasník–judista afroamerického původu.\n\nPochází z přístavu Bremerhaven, okupovaném po druhé světové válce americkou armádou. S judem začínal v klubu PSV. Vrcholově se připravoval v klubu VfL ve Wolfsburgu. V západoněmecké reprezentaci se pohyboval od druhé poloviny sedmdesátých let v pololehké váze do 65 kg. V roce 1980 přišel o účast na olympijských hrách v Moskvě kvůli bojkotu způsobeném tehdejší studenou politikou. V roce 1984 startoval na olympijských hrách v Los Angeles, kde nepřešel přes druhé kolo. Sportovní kariéru ukončil v roce 1990.\n\n\n"}
{"id": "1378273", "url": "https://cs.wikipedia.org/wiki?curid=1378273", "title": "Davidov", "text": "Davidov\n\nDavidov je obec na Slovensku v okrese Vranov nad Topľou ležící na východním okraji Slanských vrchů.\n\nPrvní písemná zmínka o obci pochází z roku 1361. Nachází se zde řeckokatolický chrám Nanebevstoupení Páně z 20. století a moderní římskokatolický kostel Panny Marie Královny.\n\n"}
{"id": "1378276", "url": "https://cs.wikipedia.org/wiki?curid=1378276", "title": "Česko-ruské vztahy", "text": "Česko-ruské vztahy\n\nČesko-ruské vztahy jsou bilaterální vztahy mezi Českou republikou a Ruskou federací. Česko i Rusko jsou členové Organizace pro bezpečnost a spolupráci v Evropě a Rady Evropy.\n\nČesko je součástí Evropské unie a Severoatlantické aliance (NATO), tím pádem hrají klíčovou roli vztahy NATO a Ruska a po ruské vojenské intervenci na Ukrajině od roku 2014 se politické a vojenské napětí mezi Západem a Ruskem označuje jako druhá studená válka. Česko je také skrze svoji pozici jakožto součást Západních institucí cílem systematické ruské špionáže, jenž je dle českých státních institucí a bezpečnostních složek hrozbou pro národní bezpečnost. Mimo to je Česko také cílem ruské propagandy skrze českojazyčné dezinformační weby, které jsou v rozporu s národními zájmy definovanými bezpečnostní strategií Česka.\n\nČesko je však oblíbeným cílem ruského turismu i migrace a odlivu mozků z Ruska díky službám v ČR, možnostem vzdělání, ekonomickým příležitostem, pozici v EU a životní úrovni. Z hlediska ekonomiky a obchodu představuje Rusko pro Česko okrajového partnera s využitím především pro import základních surovin primárního průmyslu pro následné domácí zpracování a pro import fosilních paliv.\n\nV období středověku i novověku (1002 do 1806) bylo Česko v podobě Českého knížectví a později Českého království spojencem a součástí evropské mocnosti Svaté říše římské ve střední Evropě a Praha byla sídlem říšského císaře v letech 1346–1437 a 1583–1611. Od 16. století bylo Česko pod vlivem Habsburské monarchie a Rakouského císařství a aktivně se účastnilo na historických událostech, které byly klíčové při vytváření dnešního západního světa a západní kultury.\n\nAmerický historik Samuel Huntington odlišuje Západní civilizaci (do které řadí Česko) pocházející z řecko-římské antické kultury Západořímské říše a západního křesťanství skrze vývojové stupně reformace, renesance, osvícenství, humanismu a průmyslové revoluce od civilizace ortodoxního východního pravoslaví (kam řadí Rusko), která převzala řecko-římský vliv skrze Východořímskou Byzantskou říši a po Velkém schizmatu se vyvíjela vlastní cestou a vytvořila si odlišnou historickou trajektorii a sféru vlivu ve východní Evropě.\n\nV průběhu dvacátého století byly česko-ruské vztahy formalizovány jako československo-sovětské vztahy. Mezi lety 1948 a 1989 bylo Česko součástí východního bloku a satelitní stát ve sféře vlivu Sovětského svazu. Během tohoto období se Česká ekonomika pod vlivem Ruska propadla z úrovně západoevropských zemí jako Rakousko a Finsko na pouhý zlomek jejich výkonnosti.\n\nPo druhé světové válce mezi lety 1945–1955 ruské bezpečnostní orgány NKVD a Směrš prováděly únosy československých občanů do sovětských koncentračních táborů, tzv. gulagů, čímž prosazovali „likvidaci ideových odpůrců“ komunismu. Pokusy o získání informací o osudech těchto obětí byly většinově neúspěšné.\n\nSovětským svazem vedená invaze vojsk Varšavské smlouvy do Československa proběhla v roce 1968. Pod ruským vlivem bylo ukončeno Pražské jaro–v té době probíhající proces demokratizace československého režimu. Za ruské okupace následoval nástup „promoskevských sil“, jenž znamenal počátek „normalizace, která přinesla [politické] čistky, cenzuru, nesvobodu, hrubé porušování základních lidských práv a ekonomickou devastaci země.“ Při sovětské invazi bylo zabito 137 československých občanů.\n\nV roce 1991 opustila ruská okupační vojska české území.\n\nV roce 1989 Česko obnovilo demokratické vládnutí po vice než 40 letech komunismu skrze Sametovou revoluci, vyprostilo se tím ze sféry vlivu totalitního Sovětského svazu a orientovalo se politicky a ekonomicky zpět na západ. V roce 1999 Česko vstoupilo do Severoatlantické aliance (NATO), v roce 2004 do Evropské unie (EU) a v roce 2007 do Schengenského prostoru, čímž se plnohodnotně integrovalo do novodobých Západních institucí. Pro následující dekády se jedno z největších témat pro Česko stala snaha napravit ekonomické škody napáchané během druhé poloviny dvacátého století.\n\nPo ruské vojenské intervenci na Ukrajině od roku 2014 se Česko účastní na mezinárodních sankcích v průběhu ukrajinské krize a politické a vojenské napětí mezi Západem a Ruskem se označuje jako druhá studená válka.\n\nNa jaře 2018 Česká republika ze svého území vyhostila tři ruské diplomaty v reakci na otravu bývalého ruského agenta Sergeje Skripala v Británii. Šlo totiž o pokus o vraždu nejspíše ze strany Ruska, na což protestně reagovaly země Evropy a USA. Částečným důvodem bylo také obvinění, že otravující látka novičok pochází z území Česka.\n\nJiž v minulosti Česko vyhostilo 3 členy ruské mise na území v ČR. Jednoho v roce 2000 za získávání citlivých informacích o NATO. V reakci na to vyhostila jednoho i ruská strana. Další dva vojenské zástupce v roce 2009 za práci pro ruské tajné služby. V roce 2006 české úřady také neprodloužily akreditaci zpravodaji ruské vládní tiskové agentury RIA-Novosti. V roce 2015 také Rusko zakázalo vstup čtyřem českým diplomatům a politikům (v reakci na sankce proti Rusku) – a to Karlu Schwarzenbergovi, Marku Ženíškovi, Jaromíru Štětinovi a Štefanovi Fülemu.\n\nV červnu 2019 byl zveřejněn návrh ruského zákona, který by uznal účastníky sovětské okupace bývalého Československa z roku 1968 za válečné veterány, čímž „konstatuje oprávněnost vstupu vojsk“. Poslanecká sněmovna Parlamentu České republiky vydala usnesení, že daná invaze byla porušení mezinárodního práva a „brutální agrese“ a že takový „zákon by znamenal poškození vztahů mezi Českou republikou a Ruskou federací“ a „vážné porušení smlouvy o přátelských vztazích a spolupráci mezi Českem a Ruskem z roku 1993“. Návrh ruského zákona ostře kritizovala řada českých politiků včetně prezidenta Miloše Zemana, který předvolal ruského velvyslance v ČR pro vysvětlení.\n\nRuské ministerstvo spravedlnosti zařadilo v listopadu 2019 českou humanitární organizaci Člověk v tísni aktivní v desítkách zemí světa, na seznam organizací, které jsou v Rusku nežádoucí. Ministr zahraničí ČR Tomáš Petříček to považuje za absurdní a požaduje vysvětlení a uvedl, že zákaz lidskoprávní organizace v Rusku svědčí o špatném stavu lidských práv v zemi.\n\nHodnota obchodu mezi Českem a Ruskem se pohybuje v jednotkách miliard amerických dolarů. Většina importu z Ruska do Česka jsou suroviny jako paliva a kovy; exporty z Česka do Ruska jsou většinově výrobky. V roce 2015 56,4% ropy importované do Česka mělo původ v Rusku, přičemž tenhle podíl a tím pádem závislost na ruské ropě byla nejnižší za předchozích 20 let, a to ve prospěch ropy z Ázerbájdžánu a také částečně z Kazachstánu. Většina importů plynu a jaderného paliva do Česka pochází z Ruska.\n\nRusko však představuje pro Česko z hlediska obchodu spíše okrajového partnera, neboť naprostá většina exportů z Česka míří do ostatních členů EU (88,1% v roce 1999 před vstupem do EU roku 2004, 81,1% v roce 2013 a 84.1% v roce 2016) a většina importů do Česka pochází z ostatních členů EU (76,6% v roce 2013) nebo z Číny (7,3% v roce 2016). Mezi lety 2012 (před sankcemi) a 2016 (po sankcích) se podíl exportů z Česka, které míří do Ruska, snížil z necelých 4% na 1,7% z celkových českých exportů. To kromě vzájemných sankcí mezi EU a Ruskem způsobil i „ne úplně dobrý stav“ ruské ekonomiky, dle Hospodářské komory ČR.\n\nDle průzkumů veřejného mínění v Česku od roku 1991 patří Rusko dlouhodobě mezi nejvíce negativně vnímané národy. Dle průzkumu roku 2016 má 26% dotázaných pozitivní názor na Rusko.\n\nČeská kontrarozvědka Bezpečnostní informační služba (BIS) dlouhodobě upozorňuje na vysokou intenzitu ruských špionážních aktivit v Česku jenž způsobují bezpečnostní a politické hrozby pro Česko. Dle zprávy BIS se ruská vláda snaží infiltrovat do různých odvětví včetně vlády, ekonomiky a médií k prosazování ruských zájmů a šíří organizovaný zločin a korupci. Aktivity ruské rozvědky v Česku jsou nejvíce intenzivní v oblastech proruské propagandy, politické, vědecké, technologické a ekonomické špionáže. Na území Česka mají nejaktivnější špionážní aktivity původ z Ruska, následované Čínou.\n\nV roce 2017 bylo v Česku oficiálně 140 ruských diplomatů, což je neúměrně vysoké množství v ohledu na velikost Česka ve srovnání s jinými zeměmi, a také ve srovnání s 65 českými diplomaty v Rusku. Například ve Velké Británii, jenž má šestkrát větší počet obyvatel než Česko, působí 80 ruských diplomatů. Ruská ambasáda v Česku tedy patří mezi jednu z největších v EU a BIS odhaduje že třetina oficiálních ruských diplomatů v Česku jsou ve skutečnosti špióni pod záštitou ruské ambasády. Dle amerických zdrojů je v Česku celkově zhruba 400 špiónů z ruských tajných služeb.\n\nDle tiskové zprávy z prosince 2018 BIS odhalila a zamezila aktivitu desítkám ruských špiónů během předchozích pěti let a počátkem roku informovala vládu o rozbití sítě ruských informátorů. Na bezpečnostní konferenci v Poslanecké sněmovně roku 2019 uvedl ředitel BIS Michal Koudelka, že BIS a Národní centrála proti organizovanému zločinu (NCOZ) v daný rok rovněž odhalili a rozbili špionážní a hackerskou síť vytvořenou na území ČR z ruských občanů a Rusů, kteří získali české občanství, kterou financovala ruská zpravodajská služba FSB a ruská ambasáda v ČR.\n\nRuská propaganda v Česku má za cíl destabilizovat Západní instituce jako jsou EU, NATO a jejich složky, mezi které patří Česká republika. Toho se snaží dosáhnout skrze hybridní a informační válku.\n\nSkupina českých investigativních novinářů zveřejňuje seznam proruských publikací a webů na Neovlivní.cz, u kterých se jedná „nejen o čistou a neskrývanou propagandu, ale i o média, která nekomentované Putinovské vidění světa nabízejí mezi standardními zpravodajskými texty“.\n\nDle studie brněnské Masarykovy univerzity jsou Parlamentní listy a Sputnik Česká republika hlavními zdroji ruské propagandy v Česku. Ruská informační válka se soustředí na šíření dezinformací o EU a o NATO, dle BIS za účelem destabilizovat a manipulovat českou společnost a politické prostředí, což ohrožuje národní zájmy a bezpečnost Česka. Dle českých vládních odhadů stojí ruská vláda za zhruba 40 českojazyčnými webovými stránkami, které představují radikální názory, konspirační teorie a nepřesné zprávy. Mezi nejvlivnější patří AC24, Svět kolem nás, Lajkit, Vědomosti a Parlamentní listy s jejich subportály, nebo také New World Order Opposition, Svobodné noviny, Vlastenecké noviny a Aeronet. Takové zdroje se snaží „intenzivně prosazovat narativy, které jsou v rozporu s českými bezpečnostními zájmy definovanými Bezpečnostní strategií ČR“.\n\nV roce 2017 bylo založeno Centrum proti terorismu a hybridním hrozbám (CTHH) pod Ministerstvem vnitra České republiky, mimo jiné za účelem čelit těmto hrozbám z ruské strany. Dle členů centra, „zásadním cílem je zajistit svobodné a spravedlivé volby“. Dle ekonoma Tomáše Prouzy, „klíčovým cílem ruské propagandy v České republice je zasít do společnosti pochyby o tom, že demokracie je nejlepší systém organizace státu; vytvářet negativní obrazy Evropské unie a NATO a odrazovat lidi od účasti v demokratických procesech“. Zmíněné metody jsou součástí Ruskem vedené hybridní války, která má svůj počátek v anexi Krymu Ruskou federací a je zaměřená na postkomunistické země a také západní Evropu.\n\nV roce 2019 vyjádřila BIS, že ruská státní média jako Sputnik a Russia Today a další ruské státní instituce zaměstnávající stovky lidí postupují při pokusech o destabilizaci ČR několika způsoby, včetně „útoků na samotnou strukturu hlasování, financování politických stran nebo manipulací se zavádějícími informacemi na internetu a sociálních sítích včetně kradení a následných úniků informací nebo rozesílání nepravdivých e-mailů vytipovaným skupinám obyvatel“ za účelem „zvyšovat společenské napětí a rozbíjet integritu Evropské unie“.\n\nMinisterstvo zahraničí vytvořilo od 1. září 2019 novou funkci zvláštního zmocněnce pro odolnost a nové hrozby v rámci boje proti dezinformacím a nepřátelskému vlivu cizích mocností. Jako první tuhle funkci obsadil bývalý velvyslanec při NATO Jiří Šedivý.\n\nČeský prezident od roku 2013 Miloš Zeman je svým proruským postojem v rozporu s proevropskou Vládou České republiky, čímž se také liší od většiny Západních státních představitelů a je tím pádem jeden z hlavních proruských hlasů ve Střední Evropě.<ref name=\"Observer 01/26/18\">How Czech President Miloš Zeman Became Putin’s Man (anglicky). The New York Observer. Jakub Janda. 01/26/18.</ref> Dle analýzy ruských domácích medií z roku 2016 je tento Zemanův postoj v Rusku místními médii značně zveličován a je prezentován jako postoj České republiky. Takhle je skrýván proevropský postoj České vlády, ačkoliv je vláda nejvyšším výkonným orgánem ČR. Zeman je tím pádem používán ruskou vládou jako nástroj propagandy i v Rusku.\n\nDle Petra Blažka z Ústavu pro studium totalitních režimů (ÚSTR) se po nástupu Vladimira Putina snaží komunističtí poslanci ruské Státní dumy zkreslit interpretaci sovětské invaze do Československa z roku 1968 jako záchrannou misi před okupací armád NATO.\n\nDle výzkumu Eurobarometr z roku 2012 v Česku, 13% dotázaných má dostatečnou znalost ruštiny na to, aby mohli vést konverzaci, což je o 7% méně než v roce 2005, kdy to bylo 20% dotázaných. V roce 2015 se na středních školách v Česku učilo 7% žáků ruštinu, což ji řadí ve výuce cizích jazyků na třetí místo po angličtině, kterou se učilo 95% žáků a němčině, kterou se učilo 41%.\n\nDle statistik z roku 2016 je v Česku 33 970 občanů Ruska s povolením k pobytu nad 12 měsíců. Je to čtvrtá největší skupina imigrantů po občanech Slovenska, Ukrajiny, Vietnamu, dále následovaná v počtu občany Německa. Ruští migranti v Česku patří mezi nejvíce vysokoškolsky vzdělané ve srovnání s ostatními cizinci. Rusové také mají vysoký podíl podnikatelů ve srovnání s ostatními imigranty a také většinově pochází z vyšších či středních tříd. Hlavní důvody k imigraci uvádí touhu po lepším životě v EU, kvalitní zdravotnictví v Česku, korupce v Rusku, další politické důvody, a v případě studentů, kteří přicházejí do Česka za bezplatným vysokoškolským vzděláním, za které by v Rusku museli platit.\n\nDle deníku Neviditelný pes, subportálu \"Lidových novin\", nově příchozí Rusové na rozdíl od Ukrajinců a Vietnamců „nejeví navenek velkou snahu integrovat se do české společnosti“ a v podstatě vytvářejí vlastní paralelní společnost v podobě např. vzniku tzv. ruských čtvrtí v Praze a toho, že v „ruskojazyčné komunitě je možno obstojně prosperovat i bez znalosti češtiny“.\n\nRuských turistů Českou republiku v roce 2017 navštívilo 550 000, jsou tak čtvrtou nejčastější turistickou skupinou v Česku (dle národnosti). V průměru zde tráví ruští turisté čtyři dny, což je průměrově více než turisté z ostatních zemí. Naopak mezi českými turisty Rusko není příliš oblíbená destinace, stejně jako ruští turisté v Česku potřebují v Rusku vízum.\n\n\nV roce 2019 uvedla ČT24, že „České úřady i historici si dlouhodobě stěžují na přístup ruské vlády a samospráv k naplňování dohody o péči o válečné hroby“ a investigace pořadu Reportéři ČT znázornila chátrání a odstranění některých hrobů československých legionářů na území Ruska.\n\nV roce 2019 zastupitelstvo Prahy 6 schválilo odstranění Pomníku maršála Koněva v Praze z roku 1980 a nahrazení památníkem osvobození Prahy na konci druhé světové války.\n\n\n\n"}
{"id": "1378281", "url": "https://cs.wikipedia.org/wiki?curid=1378281", "title": "Helmut Grobelin", "text": "Helmut Grobelin\n\nHelmut Grobelin (* 24. května 1956 – 2007) byl německý zápasník–judista.\n\nS judem začínal v Duisburgu v klubu Hamborn 07. Vrcholově se připravoval v klubu SU Annen ve Wittenu. V západoněmecké reprezentaci se pohyboval od druhé poloviny sedmdesátých let v superlehké váze do 60 kg. V roce 1980 přišel o účast na olympijských hrách v Moskvě kvůli bojkotu způsobeném tehdejší studenou politikou. V osmdesátých letech ho v reprezentaci nahradil Peter Jupke. Po skončení sportovní kariéry se věnoval trenérské a funkcionářské práci. Zemřel v roce 2007.\n\n\n"}
{"id": "1378294", "url": "https://cs.wikipedia.org/wiki?curid=1378294", "title": "Vykolejení vlaku u Saint-Michel-de-Maurienne", "text": "Vykolejení vlaku u Saint-Michel-de-Maurienne\n\nVykolejení francouzského vojenského vlaku, k němuž došlo 12. prosince 1917 u Saint-Michel-de-Maurienne, představuje jedno z nejsmrtonosnějších železničních neštěstí v historii. Zahynuly při něm stovky francouzských vojáků, kteří jeli z fronty na vánoční a novoroční dovolenku ke svým rodinám. \n\nPříčinou neštěstí byla nedostatečná brzdná síla neadekvátně sestaveného a přetíženého vlaku, který neměl šanci na prudkém klesání udržet přijatelnou rychlost, takže nakonec se mu při pokusu projet v rychlosti cca 100 km/h oblouk, u nějž byla maximální povolená rychlost 40 km/h, utrhly vozy, které vylétly z kolejí a začaly hořet. \n\nInformování o neštěstí v soudobém francouzském tisku bylo potlačeno a podrobnosti byly klasifikovány jako vojenské tajemství, neboť vina za katastrofu padala jednoznačně na velení francouzských vojsk v Itálii, především pak na velitele francouzského kontingentu generála Fayolleho. Byl to totiž on, kdo nařídil vlak vypravit a následně pod hrozbou zastřelení přinutil protestujícího strojvůdce vlak převzít a odjet s ním, ačkoliv byl varován, že taková jízda musí skončit katastrofou.\n\nPo havárii byl strojvedoucí postaven před vojenský soud, byl však osvobozen. Generál Fayolle nikdy souzen nebyl a v roce 1921 se stal maršálem Francie.\n"}
{"id": "1378300", "url": "https://cs.wikipedia.org/wiki?curid=1378300", "title": "Sunnitsko-šíitský konflikt v Iráku", "text": "Sunnitsko-šíitský konflikt v Iráku\n\nSunnitsko-šíitský konflikt v Iráku se odehrává na pozadí dvou hlavních větví islámu – sunnitské a šíitské, na území iráckého státu. \n\nO islámu se mluví jako o nejmladším náboženství. Vznikl v 7. století a ve stejném století se stihl rozdělit na dvě hlavní větve – sunnity a šíity. Z celkového počtu muslimů, který se odhaduje na cca 1,8 miliardy, je až 90 % sunnitů a 10 % šíitů. Hlavní problém a příčina rozkolu vznikla při řešení otázky, kdo se stane následovníkem proroka Mohameda po jeho smrti, tedy i jakýmsi vůdcem muslimů. Sunnité zastávají názor, že touto funkcí může být pověřen kdokoliv, na kom se muslimská komunita shodne. Šíité se ale drží toho názoru, že jediný opravdový následovník může být přímý příbuzný proroka. I přes jisté společné rysy a tradice byl tento problém ale natolik silný, že vedl k bojům mezi oběma frakcemi. Největší rozkoly se však dnes dostávají do politiky. Přestože většina sunnitů a šíitů je schopna žít společně v míru, současné globální politické rysy přinesly polarizaci a sektářství na novou úroveň. Sunnitsko-šíitské konflikty zuří v Iráku, Sýrii, Libanonu a Pákistánu a rozdělení se napříč muslimským světem prohlubuje. Toto historické schisma stále proniká do každodenního života muslimů po celém světě.\n\nTéměř 80 % Iráčanů je Arabů, zatímco 15–20 % tvoří Kurdové – odlišná etnická skupina s vlastním jazykem, historií a kulturou. Šíité tvoří asi 60 % irácké populace a sunnité dalších 35 %. Za vlády Saddáma Husajna vládla sekulární sunnitská elita, která zlomyslně utlačovala šíitskou většinu i kurdskou menšinu. Současný konflikt mezi sunnity a šíity v Iráku je tak založen nejen na schizmatu, ke kterému došlo před 1400 lety, ale také na politice Saddáma Husajna.\n\nOd momentu, kdy se Saddám Husajn chopil moci, nemilosrdně likvidoval veškerou opozici. Během irácko-íránské války se Husajn obával íránského vlivu na irácké šíitské obyvatelstvo natolik, že raději na 40 000 šíitů do Íránu deportoval, aby zabránil riziku svrhnutí jeho režimu. Silnou opozici tvořili i Kurdové, proti kterým byla rovněž rozpoutána surová kampaň. Po irácké prohře ve válce v Zálivu utlačované většině obyvatelstva svitla nová naděje na změnu, když americký prezident Bush starší Iráčany vyzval ke svržení režimu. Vypukla šíitská i kurdská povstání, ale zahraniční podpory se nakonec nedočkaly z obavy narušení stability v regionu. Zato byly proti povstalcům vyslány jednotky Irácké republikánské gardy, které brutálním potlačením povstání přinesla na 50 000 obětí a dalších 50 000 emigrovalo. Kurdům oproti tomu byl nabízen dialog a rozsáhlá autonomie, po které prahli. Sliby ale nakonec úplně naplněny nebyly.\n\nS Bushem mladším na postu prezidenta se přístup USA k Iráku prudce změnil, a 20. března 2003 s koaličními silami intervenovaly do Iráku a podařilo se jim zbavit Iráčany brutálního diktátora, jak měli v plánu. Nastolení americké přímé okupační správy a následná debaasizace se velice brzy projevily v sunnitsko-šíitských vztazích zabíjením šíitů, vzestupem irácké al-Kajdy a jejích útoku na šíitská posvátná místa a následným vražděním sunnitů šíity. Toto vyhrocení se nakonec obrátilo proti koaličním jednotkám. V roce 2006 vznikla šíitská vláda, a to byl moment, kdy se sektářské násilí plně rozvinulo a tentokrát nastalo povstání sunnitů a velice brzy se Irák ocitl v občanské válce. Tyto události daly prostor i mnoha islamistickým organizacím, které se postupně transformovaly na tzv. Islámský stát v Iráku. Situace se postupně začala uklidňovat od roku 2007 další dva roky a na konci roku 2011 Irák opustili poslední američtí vojáci. To sice přineslo konec americké okupace, ale ne konec povstání proti ústřední vládě nebo konec násilí. Další nárůst sektářství totiž souvisel s občanskou válkou v Sýrii.\n"}
{"id": "1378304", "url": "https://cs.wikipedia.org/wiki?curid=1378304", "title": "Johnny 3 Tears", "text": "Johnny 3 Tears\n\nGeorge Arthur Ragan (* 24. června 1981 Los Angeles), vystupující pod pseudonymem Johnny 3 Tears, dříve The Server, je americký rapper a zpěvák žánru rapcore. \n\nNarodil se v roce 1981 v LA, ale v současnosti žije v Nashvillu v Tennessee. Mezi jeho dávné známé patřili Jorel Decker a Jordon Terrell, s prvním jmenovaným založil hudební skupinu 3 Tears, jejíž název, později obsažený v přímo v Raganově uměleckém jménu, odkazuje na starou japonskou legendu o třech mužích, kteří se navzájem stáhli do moře. Třetím zakládajícím členem této skupiny byl Aron Erlichman, přezdívaný \"Tha Producer\". V současné době není žádná z písní skupiny dohledatelná na internetu, ale známá je existence tří skladeb – \"Happiness\", \"I Love You\" a \"151 Whisky\". Po rozpadu kapely se stal členem nového Erlichmanova a Deckerova projektu, Undead. Vzhledem k tomu, že uskupení jako svůj titulní song převzalo píseň \"Hollywood\" z předchozího projektu zakladatelů, \"The Kids\", byla skupina později přejmenována na Hollywood Undead. Mezi lety 2008-2009 pak skončil ve vězení, přičemž zůstalo předmětem spekulací, zda šlo o řízení pod vlivem nebo napadení. Erlichman a Ragan se stali nejlepšími přáteli, takže po vzájemné rozepři a vyloučení druhého z kapely, byl Raganovi věnován diss-track s názvem \"Story of a Snitch\". V této písni také Erlichman zmiňuje singl \"The Only Ones\", jedinou píseň, kterou Ragan nazpíval jako host jiné skupiny, \"Kisses for Kings\", a jejíž autorství je přisuzováno právě Erlichmanovi. Jinak s dalšími umělci spíše nespolupracuje, další výjimkou je Shawn Crahan.\n\nS manželkou Asií Borden má dceru Avu. Studoval Yale a podporuje práva homosexuálů. V jeho písních převládá především melancholie nebo vztek, je znám pro své texty věnující se společensky závažnějším tématům.\n"}
{"id": "1378308", "url": "https://cs.wikipedia.org/wiki?curid=1378308", "title": "Castrojeriz", "text": "Castrojeriz\n\nCastrojeriz je obec ve Španělsku. Nachází se v provinci Burgos, v autonomním společenství Kastilie a León, na Svatojakubské stezce. Obec se táhne západo-východním směrem okolo místního hradu (Castillo de Castrojeriz). Nachází se dále od větších měst, má okolo 800 obyvatel a v moderní době nezaznamenala nárůst, naopak spíše pokles obyvatelstva.\n\nObec se nachází východně od řeky Odra, před jejím soutokem s Pisuergou. Rozkládá se na místě bývalého římského tábora \"Castrum Sigerici\". Pevnost na návrší nad městem si prošla řadou vlastníků; drželi ji Keltové, Římané a Vizigótové. V 9. století ubránila město před arabskými nájezdy. Sídlo se začalo rozvíjet okolo hradu po vítězné bitvě, do které vedl místní vojsko hrabě Muño. \n\nMěsto má řadu historických památek, které tvoří různé kostely a kláštery. Východně od města se nachází pozůstatky gotického kláštera San Antón, skrz který prochází místní silnice. \n\n"}
{"id": "1378312", "url": "https://cs.wikipedia.org/wiki?curid=1378312", "title": "Kănevův dům", "text": "Kănevův dům\n\nKanev dům (bulharsky Kăneva kăšta) je budova z období bulharského národního obrození, nacházející se v komplexu etnografického muzea v těsné blízkosti Popova domu ve staré části města Bracigovo v Pazardžické oblasti v jižním Bulharsku. Má statut kulturní památky.\n\nKanev dům byl postaven v 19. století. Restaurován byl v roce 1986. Slouží jako městské etnografické muzeum s expozicemi o bydlení, oblečení, řemeslech, zvycích a obyčejích obyvatel Bracigova a okolí.\n\nExpozice má několik hlavních témat: \"Zemědělství\", \"dřevozpracování\" a \"Řemesla\". Nachází se zde vystaveny velké množství původních nástrojů, tradičních oděvů regionu a také materiálů spojených s místními svátky a oslavami. Z hlediska ubytování je zde možné vidět tři interiéry obydlí: bohaté rodiny, rodiny střední třídy a chudé selské rodiny.\n"}
{"id": "1378317", "url": "https://cs.wikipedia.org/wiki?curid=1378317", "title": "Idir Chender", "text": "Idir Chender\n\nIdir Chender (* 20. února 1987 Lyon) je francouzský herec. Pochází ze tří dětí Saïda a Rachidy Chenderových. Otec působil v návrhářské společnosti, zatímco matka byla v domácnosti a později pracovala jako mateřská asistentka. Po obdržení titulu \"baccalauréat scientifique\" začal studovat medicínu, ale následně se začal zabývat herectvím a studium přerušil. Dále docházel na Lyonskou konzervatoř a později na Conservatoire national supérieur d'art dramatique v Paříži. Hrál jak v divadle a televizních seriálech, tak i v různých krátkých filmech. V roce 2016 dostal svou první roli v celovečerním snímku, a sice \"Occidental\" režiséra Neila Beloufy. Později hrál například ve filmech \"Paul Sanchez est revenu!\" a \"Beirut\" (2018).\n\n"}
{"id": "1378318", "url": "https://cs.wikipedia.org/wiki?curid=1378318", "title": "Hladomory v Somálsku", "text": "Hladomory v Somálsku\n\nSomálsko patří k nejchudším a nejrozvrácenějším zemím světa. Obyvatelé země se musí vedle chudoby (výše somálského HDP se odhaduje pouze na 300-500 USD per capita) či nepříznivých demografických ukazatelů (země dosahuje mj. druhé nejvyšší kojenecké úmrtnosti vůbec) potýkat i s katastrofálními suchy, mnoho let trvajícím konfliktem a stále trvající občanskou válkou. Právě sucha a nekončící konflikt jsou považovány za nejhlavnější příčiny vzniku dalšího problému Somálska, a sice hladomoru.\n\nNedostatek potravin v zemi či regionu nemusí nutně znamenat hladomor. Ten je poslední fází tzv. potravinové nejistoty. OSN vyhlásí hladomor, až když je splněna následující trojice kritérií:\n\n\nVyhlašování hladomoru není zcela běžnou záležitostí. Pro členské země OSN neznamená žádné závazky. OSN si od něj slibuje přilákání pozornosti zbytku světa.\n\nSomálci se roku 1991 dočkali konce vojenské diktatury, kterou v roce 1969 nastolil Mohamed Siad Barre. Stalo se tak pouze 9 let po vyhlášení nezávislosti roku 1960. Ovšem již v 70. letech se začaly objevovat nepokoje mezi somálskými klany, což ohrožovalo Barreho u moci. Diktátorovi začala klesat podpora, již postupně získávali jeho odpůrci. Během 80. let propukaly mezi uskupeními konflikty. Konflikty a nenávist vůči režimu vyústily ve střetnutí v hlavním městě Mogadišo v roce 1990. Výsledkem bylo ukončení Barreho vlády na počátku následujícího roku.\n\nKonec diktatury rozhodně neznamenal uklidnění situace v zemi. Vypukla občanská válka mezi bývalými odpůrci Barreho, kteří začali usilovat o moc. Kvůli tomu zůstal stát po dlouhá léta bez fungující ústřední vlády. Po předešlých bojích zůstaly zdevastovány hospodářství a infrastruktura země. Navíc v onom revolučním roce 1991 postihlo Somálsko velké sucho. Všechny tyto faktory se podepsaly na vzniku hladomoru. Ten si dle odhadů vyžádal na 300 000 obětí. K jeho vzniku vedle války a sucha přispěly i rostoucí ceny základních potravin a neobdělávání zemědělské půdy.\n\nHladomor, který postihl Somálsko v roce 1991, nebyl bohužel jediný. Velmi nestabilní politická situace v zemi, formování radikálních islámských skupin a nejhorší sucho za posledních 60 let zapříčinily vznik dalšího hladomoru roku 2011, jenž si vyžádal 250 000 mrtvých. Extrémní sucho způsobilo nedostatek potravin i v dalších zemích Afrického rohu.\n\nKonec Barreho diktatury rozhodně neznamenal uklidnění situace v zemi. Pro zajištění humanitární pomoci a bezpečnosti začaly v zemi působit OSN a USA. Situaci se jim však uklidnit nepodařilo a Somálsko zůstalo po jejich odchodu v roce 1995 v ještě větším chaosu. Mezinárodní společenství se však i nadále pokoušelo stát stabilizovat. Konaly se konference, jejichž cílem bylo obnovení vlády v Somálsku. Žádná z vlád však nevydržela u moci dlouho. Společně se Somálskou prozatímní federální vládou (od r. 2004) se začaly v zemi formovat radikální islámská uskupení. Nejznámějším a dodnes působícím uskupením se stala teroristická skupina Al-Šabáb (Aš-Šabáb), která má vazby na Al-Kajdu. Teroristé byli v roce 2011 vytlačeni z velkých měst a dnes působí především v jižních venkovských oblastech. Dávají o sobě vědět bombovými útoky či bráněním poskytnutí humanitární pomoci v oblastech pod jejich kontrolou. Od roku 2012 funguje v zemi alespoň částečně ústřední vláda a byla i přijata provizorní ústava.\n\nV roce 2011 čelilo Somálsko a okolní země nejkatastrofálnějšímu suchu za posledních 60 let. Dotklo se více jak 13 milionů lidí. Srážkové úhrny za začátku roku dosáhly v některých oblastech pouze 30 % normálu. V Somálsku vyústilo sucho v neúrodu, která byla jen třetinová oproti průměru z let 1995-2010. Docházelo k úhynu hospodářských zvířat. Raketově rostly ceny potravin a PHM. Somálské ceny vzrostly až o 240 % během jediného roku.\n\nVálka, sucho a hlad vyhnaly na statisíce Somálců ze svých domovů. Podle odhadů jich tak učinilo 2,5 milionů. Větší část z nich zůstala v Somálsku, jiní ho opustili a přemístili se do Keni, Etiopie či Džibutska. Uprchlíci tak však přenesly problémy i do těchto zemí. V těch vznikaly obrovské uprchlické tábory, kde se lidé museli potýkat s nedostatek zdrojů, nemocemi (především spalničkami a cholerou), násilím či střety s místními obyvateli.\n\nAčkoli byl druhý hladomor v roce 2012 odvolán, neznamená to v žádném případě, že by situace v Somálsku byla stabilizována. V roce 2017, tedy pouze 6 let po hladomoru, se země dostala na pokraj dalšího. Důvody jsou pořád stejné - nekončící občanská válka, působení teroristů, opakující se sucha či rostoucí ceny potravin. Nedostatek potravin se vedle Somálska týká v současnosti i částí Nigérie, Jižního Súdánu a Jemenu. V těchto zemích dohromady žije dle odhadů 20 milionů lidí na pokraji hladomoru.\n"}
{"id": "1378320", "url": "https://cs.wikipedia.org/wiki?curid=1378320", "title": "Tarbosaurus: Nejmocnější z dinosaurů", "text": "Tarbosaurus: Nejmocnější z dinosaurů\n\nTarbosaurus: Nejmocnější z dinosaurů (angl. \"Tarbosaurus\") je dokumentární trikový film vyprávějící o životě dravého dinosaura tarbosaura jménem Patch, žijícího v Jižní Koreji před 80 miliony let. Dokument je rozdělen na dvě části. První část pojednává o rodinném života mladého Patce, druhá část už pojednává jen o jeho životě a smrti. V dokumentu se kromě tarbosaura vyskytují i další rody dinosaurů, jako je \"Protoceratops\", \"Therizinosaurus\" nebo \"Velociraptor\". Ve filmu se objevují také ptakoještěři. \n\nPouze v Jižní Koreji jsou zkamenělé stopy ptakoještěrů. Rody \"Tarbosaurus\", \"Protoceratops\", \"Therizinosaurus\", \"Velociraptor\" a \"Microraptor\" nežily v Koreji, ale na území současného Mongolska a Číny. Tarbosauři navíc žili až v období před asi 70 miliony let, tedy zhruba o 10 milionů let později, než udává film.\n"}
{"id": "1378322", "url": "https://cs.wikipedia.org/wiki?curid=1378322", "title": "Death - Pierce Me", "text": "Death - Pierce Me\n\nDeath - Pierce Me je jediné album švédské blackmetalové skupiny Silencer, které vyšlo 30. října 2001. Album je důležitým mezníkem pro depresivní styl black metalu.\n\nAlbum bylo ještě mnohokrát vydáno na různých nosičích, jako CD, 12\" vinyl či kazeta, vydavatelstvími Prophecy Productions, Irond Records, Autopsy Kitchen Records, Basilisk Productions, Lupus Lounge.\n\n"}
{"id": "1378332", "url": "https://cs.wikipedia.org/wiki?curid=1378332", "title": "Politický systém Pobřeží slonoviny", "text": "Politický systém Pobřeží slonoviny\n\nPobřeží slonoviny je prezidentskou republikou s pluralitním politickým systémem, jejíž vláda má formu zastupitelské demokracie. Prezident plní funkci hlavy státu, zákonodárnou moc má parlament a výkonnou moc vláda. Administrativním hlavním městem je od roku 1983 Yamoussoukro, Abidžan zůstává ekonomickým hlavním městem, ve kterém se nachází většina budov zahraničních velvyslanectví.\n\nPobřeží slonoviny má od roku 2016 novou ústavu, která byla přijata referendem. Voleb se zúčastnilo 42 % obyvatel a 93 % z nich hlasovalo pro přijetí nové ústavy. Hlavními změnami oproti původní ústavě jsou následující :\n\nMinimální věk prezidentského kandidáta byl snížen ze 75 let na 35 let. Nově také stačí, aby měl kandidát pouze jednoho rodiče původem z Pobřeží slonoviny, nikoliv oba dva. (čl. 55)\n\nByl vytvořen post viceprezidenta, který bude volen současně s prezidentem a v případě potřeby zastane jeho funkci. (čl. 179)\n\nByl vytvořen Senát, čímž se parlamentní systém změnil na systém dvoukomorový. Senátoři jsou voleni na 5 let. Dvě třetiny jsou voleny krajskými a obecními zástupci, zbylá třetina je jmenována prezidentem. (čl. 87)\n\nPrezident je volen na 5 let v přímé volbě s možností jednoho znovuzvolení. Je velitelem ozbrojených sil, může vyjednávat a ratifikovat mezinárodní smlouvy a může navrhnout zákon Národnímu shromáždění nebo ho předložit k referendu. Určuje předsedu vlády a členy vlády. V případě úmrtí, rezignace nebo absolutní neschopnosti prezidenta je nahrazen viceprezidentem, a to až do konce funkčního období. \nAlassane Ouattara byl zvolen nástupcem exprezidenta Laurenta Gbagba ve volbách v roce 2010, jeho mandát začal v roce 2011 po skončení občanské války vyvolané během voleb. Nárok na druhé volební období Alassane Ouattara získal v prezidentských volbách roku 2015, kdy zvítězil s podporou 84 % voličů. Volební účast byla 54 %. Další prezidentské volby, které budou znamenat změnu prezidenta, se budou konat v roce 2020.\n\nParlament je tvořen dvěma komorami – Národním shromážděním a Senátem.\n\nNárodní shromáždění představuje dolní komoru parlamentu. Má 255 členů volených na 5 let v přímé volbě ve volebních obvodech. Ve volbách do Národního shromáždění v roce 2016 získalo 167 křesel Sdružení Houphouëtovců pro demokracii a mír, 76 křesel získali Nezávislí a zbylá křesla si rozdělily strany opozice.\n\nSenát představuje horní komoru parlamentu. Má 99 senátorů (3 senátoři z každého kraje), z nichž jsou dvě třetiny voleny krajskými a obecními zástupci, zbylou třetinu jmenuje prezident. První senátní volby se konaly 24. března 2018. Sdružení Houphouëtovců pro demokracii a mír získalo 50 z 66 možných křesel, Nezávislí získali zbylých 16 křesel. Opozice volby bojkotovala. \n\nPDCI\n\nDemokratická strana Pobřeží slonoviny (\"Parti démocratique de Côte d'Ivoire\") byla založena prvním prezidentem Pobřeží slonoviny, Félixem Houphouët-Boigny. \n\nRDR\n\nSdružení republikánů Pobřeží slonoviny (\"Rassemblement des républicains de Côte d'Ivoire\") je liberální strana, kterou založil Djéni Kobina a následně převzal Alassane Ouattara.\n\nFPI\n\nLidová fronta Pobřeží slonoviny (\"Front populaire ivoirien\") je socialistická strana, kterou založil exprezident Laurent Gbagbo jako opoziční stranu k PDCI.\n\nRDR, PDCI a další dvě menší strany (UDPCI – Unie pro demokracii a mír v Pobřeží slonoviny, MFA – Hnutí sil budoucnosti) se v roce 2005 spojili do koaličního Sdružení Houphouëtovců pro demokracii a mír (\"Rassemblement des houphouétistes pour la démocratie et la paix\", RHDP).\n"}
{"id": "1378335", "url": "https://cs.wikipedia.org/wiki?curid=1378335", "title": "Rice-Eccles Stadium", "text": "Rice-Eccles Stadium\n\nRice-Eccles Stadium je víceúčelový stadion v Salt Lake City v Utahu v USA. Pojme 45 017 diváků. Odehrávají se zde soutěže mnoha druhů sportů, kromě toho stadion slouží jako kulturní zařízení s možností pořádání koncertů. Během Zimních olympijských her v roce 2002 byl hlavním místem. Nachází se v kampusu University of Utah. Hraje zde tým Real Salt Lake.\n\nPůvodní stadion byl postaven v roce 1927 s kapacitou 20 000 míst. O dvacet let později bylo přidáno 10 000 míst. Stadion byl v roce 1972 podruhé zrenovován , čímž kapacita dosáhla 32 500 míst. Když v roce 1995 Salt Lake City získal zimní olympijské hry a zimní paralympijské hry v roce 2002, stadion ze dřeva a betonu byl už zastaralý a nebyl vhodný pro významné události. Proto v listopadu 1997 byl zbořen a byla zahájena výstavba nového stadionu ve výši 50 milionů dolarů. Dne 12. září 1998 byl otevřen. Během Zimních olympijských her v roce 2002 se zde konaly zahajovací a závěrečné ceremoniály.\n"}
{"id": "1378337", "url": "https://cs.wikipedia.org/wiki?curid=1378337", "title": "Engelbert Dörbandt", "text": "Engelbert Dörbandt\n\nEngelbert Dörbandt (* 2. února 1949 Zossen) je bývalý německý zápasník–judista.\n\nS judem začínal ve východním Berlíně v čtvrti Weißensee v 9 letech pod vedením Klause-Dietera Eicha. Na počátku šedesátých let s rodinou utekl do Západního Berlína, kde pokračoval v tréninku juda v klubu JC Hata pod vedením Dietara Jordana. V západoněmecké reprezentaci se pohyboval od konce šedesátých let dvacátého století v lehké váze do 70 (71) kg. V roce 1972 startoval jako domácí reprezentant na olympijských hrách v Mnichově. Ve čtvrtfinále nestačil na východního Němce Dietmara Hötgera a přes opravy nepostoupil do finálového kola. Obsadil 5. místo. V roce 1976 na olympijských hrách v Montréalu nestartoval. V roce 1980 ho účast na olympijských hrách v Moskvě připravil bojkot her Západním Německem. Vzápětí ukončil sportovní kariéru. Věnuje se trenérské práci.\n\n\n"}
{"id": "1378338", "url": "https://cs.wikipedia.org/wiki?curid=1378338", "title": "Trifun Grabež", "text": "Trifun Grabež\n\nTrifun Grabež (v srbské cyrilici Трифун Грабеж, známý pod přezdívkou Trifko/Трифко; 28. června 1895 Pale, Rakousko-Uhersko – 21. října 1916 Terezín, Rakousko-Uhersko) byl bosenský Srb, účastník organizace Černá ruka a jeden z organizátorů atentátu na Františka Ferdinanda d'Este.\n\nGrabež se narodil a vyrůstal ve městě Pale nedaleko Sarajeva. Jeho otec Đorđe Grabež byl pravoslavný kněz. Studoval na gymnáziu v Sarajevu a v Tuzle. Ve věku 17 let byl Trifun vyloučen ze školy za napadení učitele.\n\nNásledně odešel z domova a přestěhoval se do Bělehradu. Tam pokračoval ve studiích, zároveň však vstoupil do organizace Černá ruka. Většinu času později strávil se srbskými nacionalisty, kteří dlouhodobě usilovali o myšlenku sjednocení Srbska a Bosny a Hercegoviny. Tam trénovali výcvik; na vrcholu Topčider se např. učili hod granátem.\n\nPo oznámení návštěvy následníka rakouského trůnu v Sarajevu v závěru června 1914 nařídil Dragutin Dimitrijević, šéf srbské vojenské rozvědky a zároveň hlavní organizátor Černé ruky, vyslání sedmi lidí do Sarajeva, kde měli podniknout atentát. Jedním z nich byl i Trifun Grabež. Ten již v té době trpěl tuberkulózou a byl proto na rozdíl od ostatních ochoten položit svůj život za politické cíle.\n\nPřestože tehdejší srbský premiér Nikola Pašić nařídil Grabeže zatknout, neboť se dozvěděl o plánu, že mají spáchat atentát, podařilo se jim nepozorovaně proniknout na území Bosny a Hercegoviny. Samotný atentát vykonal Gavrilo Princip, Grabež byl připraven u budovy sarajevské knihovny s bombou a revolverem, následníka trůnu však nezastihl. Jeho kolona na poslední chvíli změnila trasu.\n\nJako jeden z organizátorů byl nicméně později chycen a zatknut. Poté, co se jeho kolega Danilo Ilić přiznal rakouské policii, byl následně Trifun Grabež obviněn ze zločinu zrady a vraždy. Stejně jako ostatní organizátoři atentátu byl Grabež v rychlém procesu odsouzen k trestu odnětí svobody v trvání dvaceti let; byl internován ve věznici v Terezíně. Během svého pobytu ve věznici byl na každého 28. června (vidovdan) nucen strávit jeden den v cele bez oken. Zemřel v roce 1916 na tuberkulózu.\n\nDne 7. července 1920 byly ostatky Grabeže a dalších účastníků atentátu přeneseny do Sarajeva, kde byl následně pohřben ve společné hrobce.\n"}
{"id": "1378348", "url": "https://cs.wikipedia.org/wiki?curid=1378348", "title": "Aurelia Cotta", "text": "Aurelia Cotta\n\nAurelia Cotta (21. května 120 př. n. l. – 31. července 54 př. n. l.) byla matkou římského diktátora Julia Caesara.\n\nAurelia Cotta se narodila jako dcera Rutilie a Lucia Aurelia Cotty nebo jeho bratr Marka Aurelia Cotty. Její otec byl v roce 119 př. n. l. římským konzulem a její dědeček z otcovy strany jím byl v roce 144 př. n. l. Rodina byla během římské republiky významnou. Její matka Rutilie pocházela z rodiny Rutilia. Měli konzulární postavení.\n\nTři z jejích bratrů byli také konzulyː Gaius Aurelius Cotta, Marcus Aurelius Cotta a Lucius Aurelius Cotta.\n\nAurelia se provdala za praetora Gaia Julia Caesara. Měli spolu tři dětiː\n\n\nHistorik Tacitus ji označuje jako ideální římskou matrónu. Plútarchos ji popisuje jako „přísnou a váženou“ ženu. Inteligentní, nezávislá a svou krásou proslulá Aurelia si udržela vysoké postavení po celou dobu Říma.\n\nAurelia a její rodina měla velký vliv na synovu výchovu a bezpečí. Její manžel, starší Gaius Julius byl často pryč, takže výchova syna ležela na Aureliných ramenou. Když bylo Juliu Caesarovi 18 let, nutil ho tehdejší římský diktátor Sulla k rozvodu s manželkou Cornelií Cinnou. Mladý Caesar to zarputile odmítal a tím se vystavil velkému riziku. Aurelia syna se svým bratrem Gaiem Cottou bránila.\n\nKdyž Cornelia zemřela při porodu, povýšila Aurelia svou vnučku Julii na své místo a řídila synovu domácnost. Caesar se následně oženil s Pompeiou Sullou. Během slavnosti Bona Dea, která se konala v Caesarově domě, objevila Aureliina služebná Publia Clodia, převlečeného za ženu, údajně, aby zahájil nebo pokračoval v poměru s její druhou snachou Pompeií. Přestože sám Caesar připouštěl její nevinnost, krátce poté, co prohlásil, že jeho žena musí být mimo podezření, se s ní rozvedl.\n"}
{"id": "1378354", "url": "https://cs.wikipedia.org/wiki?curid=1378354", "title": "Julia Major (sestra Caesara)", "text": "Julia Major (sestra Caesara)\n\nJulia Major, známá také jako Julia starší, se narodila jako starší ze dvou dcer Gaia Julia Caesara a Aurelie Cotty. Nejznámější je však jako sestra římského diktátora Julia Caesara.\n\nJulia se narodila v Římě jako první ze tří dětí. Přesné datum jejího narození není známo, ale muselo to být před rokem 101 př.n.l., protože tehdy se narodila její mladší sestra a v roce 100 př.n.l. bratr Gaius. V této době římské dcery obvykle nedostávaly Praenomen pokud bylo několik sester v rodině, takže když bylo nutno dvě sestry Julie odlišit, říkalo se jim \"Julia Major\" a \"Julia Minor\".\n\nO Juliině životě je známo málo, kromě toho, že se dvakrát provdala, jednou za Lucia Pinaria, člena velmi staré patricijské rodiny, a jednou za Quinta Pedia, ačkoli pořadí jejích sňatků není známo. Z každého manželství měla alespoň jednoho syna. Byla babičkou guvernéra Lucia Pinaria a Quinta Pedia, kteří byli společně se svým bratrancem, Gaiem Octaviem, jmenováni Caesarovými dědici v diktátorově poslední vůli. Titus Pinarius, přítel Cicera, byl pravděpodobně jejím dalším vnukem a bratrem Lucia.\n\nCaesarova matka a jedna z jeho sester svědčily proti Publiu Clodiu Pulcherovi, když byl obviněn za bezbožnost, ale není známo, zda to byla Julia Major nebo její sestra Julia Minor. Caesarova manželka Pompeia dobrovolně pořádala v domě slavnost Bona Dea, kterou měly muži zakázáno navštěvovat. Během slavnosti vstoupil Clodius do Caesarova domu v převlečení za ženu, údajně aby svedl Pompeiu. Ačkoli byl Clodius zproštěn viny, incident vedl Caesara, tehdy ještě Pontifex maxima, k rozvodu s Pompeiou.\n"}
{"id": "1378364", "url": "https://cs.wikipedia.org/wiki?curid=1378364", "title": "Julia Minor (sestra Caesara)", "text": "Julia Minor (sestra Caesara)\n\nJulia Minor (101 př. n. l. – 51 př. n. l.) se narodila jako mladší ze dvou dcer Gaia Julia Caesara a Aurelie Cotty. Nejznámější je jako sestra římského diktátora Julia Caesara a babička Augusta.\n\nJulia se narodila a vyrůstala v Římě. Není známo, zda proti Publiu Clodiu Pulcherovi svědčila ona nebo její starší sestra. Caesarova manželka Pompeia dobrovolně pořádala v domě slavnost Bona Dea, kterou měly muži zakázáno navštěvovat. Během slavnosti vstoupil Clodius do Caesarova domu, převlečen za ženu, údajně aby svedl Pompeiu. Ačkoli byl Clodius zproštěn viny, incident vedl Caesara, tehdy ještě Pontifex maxima, k rozvodu s Pompeiou.\n\nJulia Minor se provdala za Marka Atia Balba, praetora a komisaře, který pocházel ze senátorské rodiny plebejského postavení. Julia porodila tři (nebo dvě) dcery. Druhá dcera, známá jako Atia Balba Caesonia, byla matkou Octavie Minor (čtvrtá manželka triumvira Marka Antonia) a prvního císaře Augusta. Atiina sestra Atia Balba Prima (nebo Atia Balba Tertia) byla manželkou Lucia Marcia Philippa. Třetí dcera Marcia se později provdala za Paulla Fabia Maxima, s nímž měla syna Paulla Fabia Persica. Fabia Numantina byla buď Marciinou dcerou s Maximem nebo dcerou jeho bratra Africana Fabia Maxima.\n\nDalší Atia, která mohla být Juliinou dcerou nebo dcerou jejího manžela se ženou jménem Claudia, se provdala za Gaia Junia Silana. Jejich syn, také Gaius Junius Silanus, se stal v roce 10 n. l. konzulem. Jeho syny byli Appius Junius Silanus, konzul v roce 28, Decimus Junius Silanus, který se podílel na hanbě Julie Minor (vnučka císaře Augusta), a Marcus Junius Silanus, \"consul suffectus\" v roce 15.\n\nMarcus Atius Balbus zemřel v roce 52 př. n. l. a Julia jej následovala o rok později.\n"}
{"id": "1378366", "url": "https://cs.wikipedia.org/wiki?curid=1378366", "title": "Kleobúlos z Lindu", "text": "Kleobúlos z Lindu\n\nKleobúlos z Lindu ( , \"Cleobulus Lindius\", 7./6. století př. n. l.) byl vládce starověkého městského státu Lindos na východním pobřeží ostrova Rhodu. Bývá zařazován mezi sedm mudrců.\n\nPocházel z Lindu, dle jiného údaje z Kárie. Svůj původ odvozoval od Hérakla. Vynikal tělesnou silou i krásou a údajně se obeznámil s egyptskou filozofií. Stal se vládcem (tyranem) v městě Lindu, kde obnovil chrám bohyně Athény, který tam původně vystavěl Danaos. \n\nSložil písně a hádanky v rozsahu asi 3 000 veršů. Údajně složil i koledu v lidovém duchu, se kterou posílal děti vybírat peníze pro státní pokladnu; byl proto obviňován, že tímto způsobem důmyslně obíral občany o peníze. Měl dceru Kleobúlinu, která také skládala hádanky v hexametrech. Kleobúlos zemřel jako sedmdesátiletý stařec. Na jeho hrobě bylo napsáno:\nVe starověku byl někdy zařazován mezi sedm mudrců, např. Platónem v dialogu \"Prótagoras\". S působením sedmi mudrců spojovali Řekové počátky své filozofie. Kleobúlovi je připisována řada stručných mravních naučení a životních rad, které byly často citovány:\n\n"}
{"id": "1378384", "url": "https://cs.wikipedia.org/wiki?curid=1378384", "title": "POODLE", "text": "POODLE\n\nPOODLE (zkratka z anglického „“, doslova „\"Útok výplňovým orákulem na degradované historické šifrování\"“) je zranitelnost na úrovni protokolu, která umožňuje útok man in the middle na komunikaci protokolem SSL verze SSL 3.0, respektive i na komunikaci protokolem TLS, pokud klient a server povolují za účelem zpětné kompatibility jeden druhému vynucení přechodu na starší protokol SSL 3.0.\n\nZranitelnost byla zveřejněna společností Google dne 14. října 2014, byla mírně podobná předchozí zranitelnosti BEAST útočící rovněž na výplň v režimu CBC a v rámci databáze CVE jí bylo přiděleno označení CVE-2014-3566. Pro výrobce webových prohlížečů byla podnětem k vypnutí podpory SSL 3.0 a jako jeden z hlavních důvodů, proč je zapotřebí zakázat používání protokolu SSL 3.0, ji uvádí i RFC 7525 z května 2015.\n\nProtokol SSL 3.0 byl vyvíjen firmou Netscape a vydán ve své konečné podobě v roce 1996. Jeho nástupce, protokol TLS, byl standardizován již v roce 1999 jako , ovšem v době objevení útoku POODLE byl z důvodu zpětné kompatibility stále ještě SSL 3.0 v software široce podporován a to jak na straně tehdy nejpoužívanějších prohlížečů (Mozilla Firefox, Internet Explorer, Google Chrome, Safari, …), tak na straně nejpoužívanějších webových serverů (Apache, Nginx, Internet Information Services, …). Kromě webových služeb se protokoly TLS/SSL používají i pro zabezpečení řady dalších protokolů vyšší úrovně\n\n"}
{"id": "1378387", "url": "https://cs.wikipedia.org/wiki?curid=1378387", "title": "František Karel Rosůlek", "text": "František Karel Rosůlek\n\nFrantišek Karel Rosůlek (20. ledna 1859, Pardubice – 28. prosince 1940, tamtéž) byl český učitel, vlastivědný pracovník a kulturní historik.\n\nPocházel z rodiny zámečníka. Po maturitě na Učitelském ústavu v Příbrami roku 1879 pracoval jako učitel na různých školách v pardubickém kraji. Roku 1910 se stal ředitelem na dívčí měšťanské škole v Pardubicích a tuto funkci vykonával až do roku 1924, kdy odešel do výslužby. Veřejně působil jako člen různých spolků (například jako jednatel učitelské jednoty „Budeč“ v Holicích nebo hasičského sboru ve Svinčanech), byl kustodem archeologické sbírky pardubického muzea a kromě vzdělávání mládeže se věnoval také kulturně-historické a vlastenecké činnosti, kterou rakouské úřady ne vždy přijímaly s pochopením. V roce 1939 mu bylo za celoživotní činnost uděleno čestné občanství Pardubic.\nLiterárně činný byl od roku 1881, kdy začal přispívat do časopisů \"Paleček\" a \"Pernštýn\". Dále publikoval především v \"Národních listech\" a v \"Národní politice\", dále ve \"Zlaté Praze\", v \"Učitelských novinách\" a také v místních pardubických časopisech. Pardubicím také věnoval velkou část své literární tvorby, dvoudílné \"Pověstí z Pardubicka\" a pozoruhodné vlastivědné kompendium \"Pardubicko-Holicko-Přeloučsko\", které vycházelo v letech 1903-1926 a jehož byl redaktorem.\n\n"}
{"id": "1378394", "url": "https://cs.wikipedia.org/wiki?curid=1378394", "title": "Jerzy Jatowtt", "text": "Jerzy Jatowtt\n\nJerzy Jatowtt (* 21. ledna 1952) je bývalý polský zápasník–judista, který od roku 1975 reprezentoval Rakousko.\n\nPřipravoval se v Gdańsku. V polské reprezentaci se pohyboval od počátku sedmdesátých let ve střední váze do 80 kg. V roce 1972 prohrál olympijskou nominaci na olympijské hry v Mnichově s Adamem Adamczykem. V roce 1973 se během zahraničního soustředění na mistrovství světa v Lausanne rozhodl do Polska nevrátit. Azyl mu poskytlo Rakousko, které mohl reprezentovat od roku 1975. Žil a připravoval se ve Welsu. V roce 1976 startoval na olympijských hrách v Montréalu, kde vypadl ve čtvrtfinále se západním Němcem Fredem Marhenkem. Sportovní kariéru ukončil v roce 1980. Po roce 1990 se vrátil do Polska. Věnuje se trenérské práci. Patří k \"západním\" judistům, kteří se celoživotně zajímají o japonskou kulturu – japonská bojová umění, japonský jazyk, japonská kaligrafie apod..\n\n\n"}
{"id": "1378395", "url": "https://cs.wikipedia.org/wiki?curid=1378395", "title": "Swan Songs", "text": "Swan Songs\n\nSwan Songs je debutové album americké raprockové skupiny Hollywood Undead, vydané pod Octone Records a Polydor Records v roce 2008. Jedná se o jediné studiové album skupiny, na kterém funkci frontmana a hlavního producenta plnil Aron Erlichman alias Tha Producer. Na albu se naopak nepodílel další ze spoluzakladatelů skupiny, Jeffrey Phillips, jehož party byly před vydáním přezpívány ostatními členy kapely. Z alba vzešly čtyři hudební klipy - \"„No. 5“\", \"„Undead“\", \"„Young“\" a \"„Everywhere I Go“\". Album získalo převážně smíšená hodnocení, blíže k negativním - Allmusic ohodnotilo desku známkou 2.5/5, Artistdirect 3.5/5, RockSound 7/10 a Sputnikmusic 3.5/10. Přesto je album Swan Songs považováno za nejlepší hudební počin skupiny. Název odkazuje na „labutí píseň“, metaforické slovní spojení označující poslední akt (píseň) předcházející smrti jedince, čímž je už názvem předurčen obsah alba, které z jedné poloviny tvoří písně vážného rázu (o bolesti či smrti), přičemž druhou polovinu tvoří kritizované odlehčené písně a alkoholu, drogách, promiskuitě a zábavě, jejichž příkladem jsou například singly \"„No. 5“\" nebo \"„Everywhere I Go“\". V následujících studiových albech je tento, pro skupinu charakteristický, trend nadále zachován.\n\nAlbum mělo původně vyjít v roce 2007 pod vydavatelstvím MySpace Records , které skupině do té doby vydávalo singly. Kvůli rozepřím ohledně cenzury skupina radši podepsala s vydavatelstvím A&M Records a vydání desky pozdržela. Přesto si o druhé vydavatelství vyžádalo lehčí formu cenzury, čistou verzi alba (vypípání některých slov v textech) a odebrání písní \"„Dead in Ditches“\", \"„Turn Off the Lights“\" (na této písni se skupinou spolupracoval také Jeffree Star, jemuž je věnována koncertní verze písně „Undead“, ze které poslední sloka dělá diss track) a \"„Scene for Dummies“\", které byly mimo album vypuštěny na internet. Ve Velké Británii navíc na album přibyly písně \"„Pain“\" a \"„Knife Called Lust“\". V žebříčku Billboard 200 vydrželo album 82 týdnů, v roce 2009 získalo zlatou desku. V lednu roku 2013 pak prodeje dosáhly hranice desky platinové. Album obsahovalo také první singl skupiny, \"„No. 5“\", a na desku byla do bonusů také přiřazena píseň \"„Hollywood\"\" od skupiny The Kids, kterou založili Erlichman, Decker a Phillips a která byla přímým předchůdcem Hollywood Undead. Na sběratelském albu je uvedena pod bonusovým číslem 20 jako \"„The Kids“\".\n\nPísně z desky se později objevily na několika hudebních kompilacích \"Swan Songs B-Sides EP\", \"Swan Songs Rarities EP\" a \"Black Dahlia Remixes\". V populární kultuře se některé z písní objevily v počítačových hrách UFC Undisputed 2009, Madden NFL 09 a Rock Band 2. V roce 2009 následovalo desku živé album Desperate Measures, což je poslední hudební počin, na kterém se Erlichman podílel, než byl roku 2010 ze skupiny vyloučen. Jeho místo hlavního zpěváka poté zaujal Daniel Rose Murillo, zpěvák skupiny \"Lorene Drive\", který hlavního vokalistu skupiny do té doby zastupoval. Roku 2010 tak ze zakladatelů skupiny zůstal v Hollywood Undead už jen Jorel Decker, poté co po vleklých sporech v roce 2008 odešel již zmíněný Jeffrey Phillips. Ačkoliv Phillips, jehož odchod ze skupiny byl velmi problematický (údajně při hádce vytáhl na Erlichmana pistoli a rozbrečel ho), udržuje se zbytkem skupiny spíše přátelské vztahy, Erlichman a zbytek Hollywood Undead započali několikaletý umělecký i právní spor - příkladem byl jeho diss track \"„Story of a Snitch“\" na George Ragana. Jedním z předmětů tohoto sporu byla píseň \"„The Only Ones“\", jejíž autorství bylo Erlichmanovi upřeno a na níž prodal Ragan práva skupině \"Kisses for Kings\" (dříve MEST), aby s danou skupinou později sám natočil featuring. Tento umělecký spor je zmiňován v největších hitech obou stran, v písni \"„The One“\" od Deuce a v klipu písně \"„Gravity“\" od Hollywood Undead. Právní stránka sporu se týkala především tahanice o autorství alba Swan Songs.\n"}
{"id": "1378396", "url": "https://cs.wikipedia.org/wiki?curid=1378396", "title": "Mongolská plošina", "text": "Mongolská plošina\n\nMongolská plošina je rozsáhlá náhorní plošina ve Střední Asii, která zahrnuje poušť Gobi a přilehlé stepi. Ze správního hlediska patří do Mongolska, Vnitřního Mongolska v Čínské lidové republice a Tuvinské republiky v Ruské federaci. V rámci Střední a Východní Asie je druhou největší náhorní plošinou po Tibetské náhorní plošině. \n\nMá nadmořskou výšku mezi 900 a 1500 metry nad mořem, přičemž nejnižší nadmořské výšky dosahuje v Chu-lun-pej-eru. Pohoří plošinu obklopující mají nadmořskou výšku přibližně mezi třemi a pěti tisíci metrů nad mořem. Na východě se jedná o Velký Chingan, na jihu o Jin-šan, na západě o Altaj a na severu o Sajany a Chentej.\n"}
{"id": "1378398", "url": "https://cs.wikipedia.org/wiki?curid=1378398", "title": "Dragan Kosić", "text": "Dragan Kosić\n\nDragan Kosić (* 1955) je bývalý jugoslávský zápasník–judista srbské národnosti.\n\nPřipravoval se v Bělehradě pod vedením Vuka Rašoviće. V jugoslávské reprezentaci se pohyboval od druhé poloviny sedmdesátých let. Na mezinárodní scéně se prosazoval krátce v období, kdy shazoval váhu do pololehké váhy do 65 kg. V lehké váze do 71 kg neměl dostatečnou výkonnost. Sportovní kariéru ukončil bez olympijské účasti v polovině osmdesátých let. Jeho další osud není veřejně znám. Počátkem dvacátéhoprvního století byl zmiňován v srbských novinách s vyplácením renty za dřívější sportovní úspěchy.\n\n\n"}
{"id": "1378399", "url": "https://cs.wikipedia.org/wiki?curid=1378399", "title": "Židovský hřbitov v Opavě", "text": "Židovský hřbitov v Opavě\n\nŽidovský hřbitov v Opavě se nachází v okrese Opava v Moravskoslezském kraji na Otické ulici, asi 2 km od Horního náměstí. Byl postaven v letech 1890–1892 jako součást nového ústředního hřbitova společně s katolickou a evangelickou. Židům byl vyhrazen prostor v severozápadní části hřbitova a postavena vlastní empírová obřadní síň. Nápisy na asi 600 náhrobcích nesou hebrejsko-české a hebrejsko-německé nápisy.\n\nNejhodnotnější náhrobky byly po záboru Sudet v 1938 zabaveny a odstraněny. Po roce 1948 byli na hřbitově též pohřbeni zajatci Rudé armády. V dětském oddělení jsou pohřbeni dezertéři německé armády.\n\n\n"}
{"id": "1378401", "url": "https://cs.wikipedia.org/wiki?curid=1378401", "title": "Nepetoideae", "text": "Nepetoideae\n\nNepetoideae (\"šantové\") jsou co do počtu rodů i druhů nejrozsáhlejší podčeledí čeledi hluchavkovité (\"Lamiaceae\"). Zahrnují 105–130 rodů a 3600–3700 druhů rostlin (tedy přibližně polovinu taxonů čeledi). Jsou to převážně byliny, polokeře a keře, zřídka i stromy, kosmopolitně rozšířené, s těžištěm v teplých oblastech severního mírného pásu. Spadá sem značné množství starých kulturních rostlin, oblíbených aromatických bylin a léčivek, mnohé druhy jsou pěstovány též pro okrasu. \n\nPodle všech dosavadních výzkumů je podčeleď monofyletická, morfologicky dobře vymezená; dále se dělí do tří tribů. Její stáří se odhaduje zhruba na 57–63 milionů let, což odpovídá vzniku počátkem paleocénu. Největšími rody jsou šalvěj (\"Salvia\" s. l., více než 900 druhů), \"Plectranthus\" (300), \"Hyptis\" (280), mateřídouška (\"Thymus\", 220) a šanta (\"Nepeta\", více než 200). V české flóře jsou \"Nepetoideae\" poměrně hojně se vyskytující skupinou rostlin, v aktuálním \"Klíči ke květeně ČR\" se udává zastoupení celkem 18 rodů včetně příležitostně zplaňujících neofytů.\n\n\nBylinní zástupci mají často čtyřhrannou lodyhu. Listy jsou vstřícné, obvykle křižmostojné, většinou jednoduché, jen zřídka složené. Oboupohlavné květy jsou pětičetné, souměrné, rozlišené na kalich a korunu. Kališní i korunní lístky jsou srostlé. Kalich bývá trubkovitý, koruna buď formuje výrazný dvojitý pysk (např. u šalvěje), nebo je horní pysk nevýrazný a spodní rozdělen do několika cípů (např. mateřídouška). Ze čtyř tyčinek mohou být dvě přeměněny na pouhá staminodia, čnělka pestíku je gynobazická, dvojitě rozeklaná. Pylové zrno je tříjaderné, hexakolpátní.\n\nRostliny této podčeledi obsahují množství organických látek, zejména silic, díky nimž bývají silně aromatické. Taxonomicky specifická je přítomnost kyseliny rozmarínové a těkavých terpenoidů (např. nepetoidin A a B, betainen a mnoho dalších).\n\nSubtribus \"Lycopinae\"\n\n\nSubtribus \"Prunellinae\"\n\n\nSubtribus \"Menthinae\"\n\n\nSubtribus \"Salviiinae\"\n\n\nSubtribus \"Nepetinae\"\n\nPodčeleď \"Nepetoideae\" patří ke skupinám rostlin se značným ekonomickým a kulturním významem. Z některých druhů šalvěje, máty a levandule se získávají vonné silice užívané v kosmetice, parfumerii a aromaterapii. Bazalka, tymián, oregáno, majoránka, saturejka či rozmarýn jsou oblíbená koření. Široké kulinářské využití mají v Koreji, Japonsku, Vietnamu a Thajsku štiplavě chutnající listy i olejnatá semena perily (\"Perilla frutescens\"), jejíž pěstování se dostává do módy i v ČR. Jedlá výživná semena šalvěje hispánské a šalvěje \"Salvia columbariae\" jsou známa jako \"chia\".\n\nMnohé byliny z této podčeledi jsou užívány jako léčivky (šalvěj lékařská, meduňka, máta peprná, yzop lékařský, mateřídouška, dobromysl, karbinec, hoslundie a další). Ze semen olejničky (\"Lallemantia iberica\") se lisuje technický olej. Psychoaktivní látky obsahuje šalvěj divotvorná nebo šanta kočičí. Indická bazalka \"Ocimum tenuiflorum\" (zvaná též Tulsi nebo Tulasi) je v hinduismu uctívána jako posvátná rostlina, šalvěj bílá (\"Salvia apiana\") se u indiánských kmenů Kalifornie a Mexika tradičně užívá jako rituální vykuřovadlo.\n\nPro atraktivní vzhled jsou některé druhy pěstovány jako okrasné rostliny (letničky i trvalky), např. různé kultivary levandule, zavinutka (\"Monarda\"), rýmovník, agastaché mexická, perovskie lebedolistá nebo některé druhy šalvěje a šanty. Mnohé z uvedených patří mezi významné medonosné rostliny.\n\n"}
{"id": "1378414", "url": "https://cs.wikipedia.org/wiki?curid=1378414", "title": "Hlavní pošta (Sarajevo)", "text": "Hlavní pošta (Sarajevo)\n\nHlavní pošta (bosensky Glavna pošta) se nachází v Sarajevu, na břehu řeky Miljacky. Poštovní palác se nachází na adrese \"Obala Kulina Bana 8\", budován byl v letech 1907 až 1909 a dokončen byl v roce 1913.\n\nBudova pošty vznikla podle projektu chorvatského architekta Josipa Vancaše. Patří k jeho hlavním projektům. Inspirací mu v oblasti průčelí stavby, symetrického členění a definice hlavní osy, stejně jako dekorativních prvcích byla budova poštovní spořitelny dle Otto Wagnera ve Vídni. Interiér paláce byl značně ovlivně tehdy populární secesí. Centrální prostor hlavního sálu je zastřešen kovovou prosklenou konstrukcí, obdobně jako tomu bylo i u jiných poštovních paláců na území tehdejšího Rakousko-Uherska. Průčelí paláce bylo ovlivněno historizujícími styly. \n\nZ této budovy pošty byl v roce 1914 odeslán telegram o atentátu na následníka rakousko-uherského trůnu.\n\nBěhem druhé světové války byla poničena jen zanedbatelně. Budova zcela vyhořela na začátku války dne 2. května 1992. Budovu zasáhla granátometná palba z pozic srbských sil, rozmístěných okolo kopce na začátku obléhání. Požár však byl založen úmyslně s cílem zabránit komunikaci Sarajeva se zbytkem Bosny a Hercegoviny na počátku konfliktu. \n\nAdaptaci a rekonstrukci objektu provedl Ferhad Mulabegović a zakončena byla do roku 2001. Obnova měla celkem tři fáze; již v roce 1994 byla obnovena střecha budovy, roku 1996 byla připravena kompletní projektová dokumentace obnovy památky a do začátku 21. století byly stavební práce dokončeny.\n"}
{"id": "1378430", "url": "https://cs.wikipedia.org/wiki?curid=1378430", "title": "PKD", "text": "PKD\n\nZkratka PKD může mít některý z těchto významů:\n"}
{"id": "1378433", "url": "https://cs.wikipedia.org/wiki?curid=1378433", "title": "Václav Kojecký", "text": "Václav Kojecký\n\nVáclav Kojecký (* 1926 Tlumačov) je bývalý český fotbalový brankář.\n\nV československé lize chytal za OKD/Baník Ostrava. Začínal v Tlumačově na Zlínsku (později tamtéž začínal brankář Jaromír Ředina), kde získal netradiční přezdívku \"Kolektiv\". Hrál také za Kroměříž.\n\nSpolečně se Lvem Jašinem byli prvními brankáři, kteří měli možnost nastoupit v oficiálním utkání na brněnském stadionu Za Lužánkami (čtvrtek 5. listopadu 1953, podrobnosti zde).\n\n"}
{"id": "1378436", "url": "https://cs.wikipedia.org/wiki?curid=1378436", "title": "János Gyáni", "text": "János Gyáni\n\nJános Gyáni (* 25. února 1959 Gyula) je bývalý maďarský zápasník–judista.\n\nS judem začínal v Békéscsabě v klubu Honvéd \"Szalvai Mihály\" SE v 10 letech. V olympijském roce 1980 si ho do armádního vrcholového sportovního centra Honvéd v Budapešti stáhl trenér Ferenc Moravetz. V témže roce dostal příležitost reprezentovat na olympijských hrách v Moskvě v polostřední váze do 78 kg, kde nepřešel přes úvodní kolo. Od roku 1981 startoval ve střední váze do 86 kg. V Budapešti působil do svého vážného zranění pravého kolene na podzim 1982, které ho málem stálo sportovní kariéru. V roce 1984 oznámil návrat na tatami, ale o možnost poprat se o nominaci na olympijské hry v Los Angeles ho připravil bojkot her zeměmi východního bloku. Své druhé olympijské účasti se dočkal v roce 1988 na olympijských hrách v Soulu. V Soulu předváděl od prvního kola své stylové judo založené na technikách aši-waza, ve čtvrtfinále ho však ubránil a na praporky (hantei) porazil Nizozemec Ben Spijkers. Sportovní kariéru ukončil v roce 1989. Věnuje se trenérské v Békéscsabě.\n\n\n"}
{"id": "1378442", "url": "https://cs.wikipedia.org/wiki?curid=1378442", "title": "Charlie Scene", "text": "Charlie Scene\n\nCharles P. Scene, vlastním jménem Jordon Kristopher Terrell (* 3. září 1985 Burbank), je americký raprockový zpěvák a kytarista.\n\nNarodil se roku 1985 v Kalifornii a již od dětství se znal s Jorelem Deckerem, který byl blízkým kamarádem jeho staršího bratra Jakea. To předznamenalo jeho pozdější kariéru, stejně jako přátelství s dalším amatérským rapperem, Dylanem Alvarezem. Založil hudební skupinu \"Upright Radio\", figurující na sociální síti MySpace, před tím, než se stal členem skupiny \"Han Cholo\" a v roce 2005 také hlavním kytaristou a jedním z vokalistů v Deckerově projektu Hollywood Undead. Jeho hudební styl je výrazně odlehčený, odráží témata jako je pití alkoholu, užívání rekreačních drog nebo účast v barových rvačkách (jednou z čestných výjimek je pak jeho píseň \"\"Bullet\"\", která se točí kolem tématu sebevraždy dítěte). Stylizuje se jako \"gangster\" a nosí přes obličej šátek s brýlemi. Tento šátek je jeho vlastním návrhem, na černém pozadí zobrazuje bílé obrysy města a nápisem LA ve tvaru útočné pušky AK-47, nad kterým je napsáno jméno \"Charles P. Scene\". Toto jméno je odvozeno od amerického herce Charlieho Sheena. V roce 2010 se dostal do sporu s dalším členem kapely, Deucem, který nepřišel na koncert, pročež musel Charlie všechny jeho party (což bylo značné množství, vzhledem k tomu, že Deuce byl v té době hlavním vokalistou kapely) nazpívat sám. Tento spor vyvrcholil vyloučením Deuce z kapely.\n\nJeho manželkou je Randi Pentzer. Jména svých rodičů, Jack a Jane, má vytetované na kloubech obou pěstí.\n\n"}
{"id": "1378444", "url": "https://cs.wikipedia.org/wiki?curid=1378444", "title": "Seznam dílů seriálu Girls und Panzer", "text": "Seznam dílů seriálu Girls und Panzer\n\nToto je Seznam dílů seriálu \"Girls und Panzer\". Celý původní seriál obsahuje 12 dílů, 2 rekapitulační díly a celkem 8 OVA. Následovalo pokračování Girls und Panzer Das Finale, které má šest dílů.\n"}
{"id": "1378449", "url": "https://cs.wikipedia.org/wiki?curid=1378449", "title": "Ladislav Hovorka", "text": "Ladislav Hovorka\n\nLadislav Hovorka (* 1935) je bývalý český fotbalový útočník.\n\nV československé lize hrál za Dynamo Praha (dobový název Slavie), vstřelil jednu prvoligovou branku. Debutoval v sobotu 20. srpna 1960 v Nitře, kde Pražané s domácím Slovanem prohráli 1:3. Naposled se v nejvyšší soutěži objevil v sobotu 27. května 1961 v domácím zápase se Slovanem Bratislava, který hosté vyhráli 1:0.\n\n"}
{"id": "1378456", "url": "https://cs.wikipedia.org/wiki?curid=1378456", "title": "Měšek", "text": "Měšek\n\nMěšek je mužské křestní jméno slovanského původu. Pravděpodobně je to zkrácená forma jména Mečislav. Jméno bylo populárné v dynastii piastovské. Prvním autorem, který se ujal pokusu objasnění jména Měšek byl polský historik Jan Długosz.\nJinou teorii navrhnul Andrzej Bańkowski, navrhnul (na základě kroniky ruské a nejstarších latinských a arabských záznamů), že pod latinským \"Mesco\"se skrývá staropolské Mieżka \"slepec\" (staré polské sloveso \"mżeć\" znamenal \"mít oči zavřené\") a spojil jej s pověstí, ve které údajně Měšek (či Mieżka) měl být nevidomý do sedmi roků. Svátek slaví 18. září (dle staročeského kalendáře).\n\n"}
{"id": "1378457", "url": "https://cs.wikipedia.org/wiki?curid=1378457", "title": "Funny Man", "text": "Funny Man\n\nDylan Peter Alvarez (* 11. dubna 1986 Los Angeles), vystupující pod uměleckým jménem Funny Man, je americký hypeman, rapper a podpůrný raprockový zpěvák mexicko-kanadského původu vystupující s černou maskou přes obličej. Jeho přezdívku mu dal Jake Terrell, bratr jeho nejlepšího kamaráda Jordona, který považoval Alvareze za tak nevtipného, až to bylo zábavné. \n\nFunny Man je členem několika hudebních uskupení, jako jsou \"Dead Planets\", \"Bastard Wax Krew\" a Hollywood Undead. Součástí poslední zmíněné skupiny se stal již v roce 2005, kdy poskytoval podpůrné vokály k prvním písním skupiny, kterou založili Aron Erlichman a Jorel Decker, bývalí členové rapového tria 3 Tears, mezi jejichž nejvěrnější fanoušky mezi lety 2001 a 2005 Alvarez patřil. Sám se považoval za groupie této skupiny. V počátcích skupiny Hollywood Undead nosil přes obličej neprůhlednou černou masku, doplněnou brýlemi, pročež nebylo etnikum rappera s nebývale hlubokým hlasem známo široké veřejnosti. Později začal nosit prosté černé masky s jednoduchými znaky sportovních klubů. Patří mezi nejméně aktivní členy skupiny, jelikož jeho texty, působící na odlehčenou notu, patří k těm nejsložitějším, naopak na koncertech nejvíc pracuje s publikem. Je známý svými živými vystoupeními, skoky do lidí, bez trička a často i bez kalhot. \n\nSe svou přítelkyní Annou Behrovou má dceru Holiday. Je náruživým uživatelem marihuany.\n"}
{"id": "1378458", "url": "https://cs.wikipedia.org/wiki?curid=1378458", "title": "Česká florbalová extraliga mužů 2017/18", "text": "Česká florbalová extraliga mužů 2017/18\n\nČeská florbalová extraliga mužů 2017/18 (podle sponzora také Tipsport Superliga 2017/18) byla nejvyšší mužskou florbalovou soutěží v sezóně 2017/18 v Česku.\n\nVítězem ročníku se stal poprvé tým Technology Florbal MB po porážce týmu 1. SC TEMPISH Vítkovice v superfinále. Tím se Boleslav stala čtvrtým týmem v historii, který zvítězil v Superlize. Mistr předchozí sezóny, FAT PIPE FLORBAL CHODOV, skončil na třetím místě.\n\nOd této sezóny byla liga rozšířena z 12 na 14 týmů. Nováčky v této sezóně byly týmy TJ Znojmo LAUFEN CZ a Florbal Ústí (vítězové dvojitého finále 1. ligy v předchozí sezóně) a FBC 4CLEAN Česká Lípa (vítěz baráže proti týmu Kanonýři Kladno).\n\nTento ročník by úspěšný pro tým AC Sparta Praha, který postoupil do semifinále poprvé po 17 letech od sezóny 2000/01, kdy skočil na druhém místě. Tým Sokol Pardubice poprvé v historii postoupil do play-off. Česká Lípa se hned ve své první superligové sezóně vyhnula play-down.\n\nÚstí svoji superligovou účast po prohře v play-down neobhájilo a sestoupilo hned v první sezóně zpět do 1. ligy. Tým byl v následující sezóně 2018/19 nahrazen vítězem 1. ligy, týmem TJ Sokol Královské Vinohrady, který se do Superligy vrátil po dvou letech v 1. lize.\n\nV základní části se všechny týmy dvakrát utkaly každý s každým. Po skončení základní části postoupilo prvních 8 týmů do play-off. Poslední čtyři týmy základní části (11. až 14. místo) se spolu utkaly v play-down.\n\nČtvrtfinále a semifinále se hrály na 4 vítězné zápasy. Ve finále (zvaném \"superfinále\") se hrál jen jeden zápas.\n\nPrvní tři týmy si postupně zvolily soupeře pro čtvrtfinále z druhé čtveřice.\n\nFAT PIPE Florbal Chodov – Hu-Fa Panthers Otrokovice 4 : 0 na zápasy\n\n1. SC TEMPISH Vítkovice – Tatran Teka Střešovice 4 : 1 na zápasy\n\nFbŠ Bohemians – ACEMA Sparta Praha 1 : 4 na zápasy\n\nTechnologie Florbal MB – Sokol Pardubice 4 : 0 na zápasy\n\nNejlépe umístěný tým v základní části z postupujících do semifinále (Technologie Florbal MB) si zvolil soupeře (ACEMA Sparta Praha) ze dvou nejhůře umístěných postupující týmů.\n\nTechnologie Florbal MB - ACEMA Sparta Praha 4 : 0 na zápasy\n\nFAT PIPE Florbal Chodov – 1. SC TEMPISH Vítkovice 1 : 4 na zápasy\n\nO mistru Superligy rozhodl jeden zápas tzv. \"superfinále\" 21. 4. 2018 v Ostravar Aréně v Ostravě. Zápas sledovalo 8 191 diváků.\n\nTechnologie Florbal MB – 1. SC TEMPISH Vítkovice 6 : 5p (2:3, 1:0, 2:2, 1:0)\n\nHrály 12. s 13. a 11. s 14. po základní části. Vítězové z 1. kola zůstali v Superlize, poražení hráli 2. kolo.\n\nFBC Liberec – Florbal Ústí 4 : 3 na zápasy\n\nTJ Znojmo LAUFEN CZ – itelligence Bulldogs Brno 4 : 3 na zápasy\n\nHráli poražení z prvního kola. Vítěz hrál baráž a poražený sestoupil do 1. ligy.\n\nitelligence Bulldogs Brno – Florbal Ústí 4 : 2 na zápasy\n\nVítěz hrál v další sezóně Superligu a poražený 1. ligu.\n\nitelligence Bulldogs Brno – Florbal Perges Havířov 3 : 1 na zápasy\n\n\n"}
{"id": "1378459", "url": "https://cs.wikipedia.org/wiki?curid=1378459", "title": "Podfu(c)k (seriál)", "text": "Podfu(c)k (seriál)\n\nPodfu(c)k (v anglickém originále Snatch) je americko-britský kriminální televizní seriál založený na stejnojmenném filmu z roku 2000, který debutoval na Sony Crackle 16. března 2017. 19. dubna 2017 byl seriál prodloužen o druhou řadu. V Česku měl seriál premiéru 3. května 2017.\n\nSkupina dvacetiletých podvodníků se dostane k dodávce plné zlatých cihel. Jenže tohle je začátek událostí, které je zavedou mezi nejvyšší špičky organizovaného zločinu.\n\n\n"}
{"id": "1378460", "url": "https://cs.wikipedia.org/wiki?curid=1378460", "title": "Oldřich Vyhlídal", "text": "Oldřich Vyhlídal\n\nOldřich Vyhlídal (4. ledna 1921 Holešov – 14. května 1989 Praha) byl český básník a překladatel.\n\nStudoval v Praze. Pracoval v Československém spisovateli. Je autorem knih \"Řeka pod okny\" (1956), \"Hnízda na vodě\" (1959), \"Ptáci nad Atlantidou\" (1963), \"Snímání podob\" (1966), \"Svatá rodina\" (1972), \"Pláňky\" (1977), \"Tatínkovy ruce\" (1978), \"Vodopád\" (1979), \"Cirkus\" (1981), \"Neodpustky\" (1982), \"Svatební dar\" (1985); \"Ars poetica. Verše z nemoci\" (1988), \"Pantumy o marné lásce\" (1989), \"Dny a dna\" (1990), \"Rodokmen\" (1969), \"Pod útokem hvězd\" (1970), \"Prosby o milost\" (1975), \"Básně\" (1981); \"Sonety\" (1983), \"– a neopouštěj nás\" (1984, redigoval Václav Kubín). Překladal starokorejskou lyriku \"Chryzantémy\" (1958), \"Věčná slova země zelených hor\" (1967). Psal především sonety.\n"}
{"id": "1378463", "url": "https://cs.wikipedia.org/wiki?curid=1378463", "title": "Rakuten", "text": "Rakuten\n\nRakuten, Inc. ( – \"Rakuten kabušiki gaiša\") je japonská nadnárodní společnost poskytující služby v oblastech internetu a e-komerce. Rakuten založil Hiroši Mikitani v Tokiu roku 1997. Internetový obchod Rakuten Ichiba je největší na japonském trhu a patří mezi největší na světě.\n\n\n"}
{"id": "1378482", "url": "https://cs.wikipedia.org/wiki?curid=1378482", "title": "Károly Molnár", "text": "Károly Molnár\n\nKároly Molnár (* 22. července 1953 Fábiánháza) je bývalý maďarský zápasník–judista.\n\nPřipravoval se v Budapešti v armádním vrcholovém sportovním centru Honvéd. V maďarské reprezentaci se pohyboval od roku 1973 v lehké váze do 70 (71) kg. Startoval na olympijských hrách v Montréalu v roce 1976 a v Moskvě v roce 1980 a v obou případech nepřešel přes úvodní kolo. Sportovní kariéru ukončil v roce 1984.\n\n\n"}
{"id": "1378489", "url": "https://cs.wikipedia.org/wiki?curid=1378489", "title": "Endre Kiss", "text": "Endre Kiss\n\nEndre Kiss (* 31. srpna 1947 – 6. září 2006, Kecskemét) byl maďarský zápasník–judista.\n\nPřipravoval se v Kecskemétu pod vedením Andráse Vargy. V maďarské reprezentaci se pohyboval od konce šedesátých let ve střední váze do 80 (86) kg, dlouho jako reprezentační dvojka za László Ipacsem. Výkonnostní progres zaznamenal s blížícími se olympijskými hrami v Montréalu v roce 1976, kde nakonec vypadl ve druhém kole. Při své druhé účasti na olympijských hrách v Moskvě nepřešel přes úvodní kolo. Sportovní kariéru ukončil v roce 1982. Věnoval se trenérské činnosti v Szegedu a později doma v Kecskemétu. Zemřel v roce 2006 po dlouhé nemoci.\n\n\n"}
{"id": "1378494", "url": "https://cs.wikipedia.org/wiki?curid=1378494", "title": "Mortadela", "text": "Mortadela\n\nMortadela je druh jemného měkkého vepřového salámu, obsahujícího kostky vepřové slaniny a koření (zejména černý pepř, myrtu, olivy a pistácie). Mortadela pochází z Itálie, kde je boloňská mortadela (\"Mortadella Bologna\") od roku 1998 chráněným zeměpisným označením na úrovni Evropské unie. Mortadela je populární rovněž na Iberském poloostrově, kde se v ní často vedle kousků sádla objevují také olivy.\n"}
{"id": "1378507", "url": "https://cs.wikipedia.org/wiki?curid=1378507", "title": "SCP – Containment Breach", "text": "SCP – Containment Breach\n\nSCP – Containment Breach je videohra o přežití vytvořená Joonasem Rikkonenem (známý spíše pod přezdívkou 'Regalis'). Byla vydána 15. dubna 2012. Hra je založená na fiktivních paranormálních příbězích a dokumentech z prostředí SCP Foundation. Hra se odehrává ve speciálním zařízení nadace SCP (Secure, Contain, Protect), tajné organizace, která se zabývá hlídáním, uskladněním, ochranou, zabezpečením a zkoumáním různých anomálií v podobě předmětů, organismů, míst apod.\n\nVe hře i na oficiálních stránkách jsou označovány všechny paranormální objekty jako SCP-[příslušné pořadové číslo]. Takto označené objekty jsou poté děleny do dalších tří základních tříd podle nebezpečnosti:\n\nObjekty třidy Safe (Bezpečný) jsou anomálie, které lze lehce a bezpečně uskladnit, protože nepoškozují okolí nebo je lze spustit pouze specifickou a vědomou aktivací, nemusí to vždy znamenat, že jsou pro člověka (hráče) neškodné. Ve hře to jsou SCP-500, SCP-714, SCP-860, SCP-914, SCP-1025, SCP-1123 a SCP-1499.\n\nEuclid\n\nObjekty třídy Euclid jsou anomálie, které potřebují větší ochranu, aby nepoškodily své okolí a nebo není jejich kontrola vždy spolehlivá. Většina SCP objektů spadá do této třídy. Jakékoli SCP, které je autonomní, vnímavé nebo inteligentní je obecně klasifikováno jako objekt třídy Euclid kvůli své nepředvídatelnosti. Ve hře to jsou SCP-008, SCP-012, SCP-049, SCP-066, SCP-079, SCP-096, SCP-173, SCP-178, SCP-205, SCP-294, SCP-372, SCP-513, SCP-966, SCP-970 a SCP-1162.\n\nObjekty třídy Keter jsou anomálie, které je obtížné uskladnit důsledně nebo spolehlivě, kvůli nedostatečnému prozkoumání nebo nadace SCP nevlastní technologie se kterými by tyto SCP mohla spolehlivě uskladnit. Neznamená to však vždy, že jsou pro své okolí nebezpečná. Ve hře to jsou SCP-035, SCP-106, SCP-682, SCP-939 a SCP-1048.\n\nExistuje řada dalších tříd, které ale ve hře nejsou zastoupeny, až na SCP-420 J třídy Awesome (Úžasný).\n\nZaměstnanci této nadace jsou děleni do 5 tříd podle důležitosti a úrovně zaměstnání značené anglicky Class-A až Class-E. Do třídy A patří vedoucí, do B patří velmi důležití pracovníci, do C patří běžní výzkumníci, do D patří testovací subjekty a do E patří zaměstnanci postiženi jakýmkoli SCP. Zaměstnance může hráč ve hře nalést skoro vždy mrtvé. Zaměstnanci mají též hodnosti značené anglicky Level 1 až 5. K hodnostem se váže možnost ootevírat dveře ve hře pomocí čipových karet.\n\nČipových karet je ve hře 6. Nejběžnější karta je Level 1 světle žluté barvy. Nelze s ní otevírat skoro žádné dveře. Další oranžová karta je Level 2. S ní lze otevírat dveře k některým většinou bezpečným SCP. Se světle oranžovou kartou Level 3 lze otevírat větší počet místností s SCP a také hranice mezi Uskladňovacími zónami (Containment zone). Tmavě oranžovou kartou Level 4 lze otevírat přibližně 3/4 dveří. S červenou kartou Level 5 lze otevírat většinu dveřií a s modrou kartou tzv. \"Omni\" lze otevírat všechny dveře. Některé dveře jsou otevíratelné pouze správným DNA. Bývají to dveře od kanceláří. Lze je otevřít pomocí utrhnutých rukou nacházejících se kolem herní mapy.\n\nHráč se probudí v místnosti a zjišťuje, že je testovací subjekt Class-D. Hráčova postava je bývalým vědcem, pro kterého je degradace na Class-D trestem za neuaturozivané experimenty s neprozkoumaným jevem.\n\n\"„Pouze mě následujte. Jo a mimochodem, jsme oprávněni zabít všechny neposlušné testovací subjekty, takže vám doporučujeme nedělat žádné hlouposti.“\"\n\nZa asistence dvou strážních z vyšších tříd je hráč odveden k dalším dvěma testovacím subjektům Class-D. Testovacím objektem má být SCP-173. Po vstupu do komory se zavřou dveře, které se opět otevřou. Nastala závažná porucha systému a byla otevřena většina cel se všemi SCP. SCP-173 stihne zabít oba Class-D subjekty, jednoho strážného a poté uteče ventilační šachtou. A v tomto momentě začíná hráčova dlouhá cesta za svobodou, která nebude žádnou procházkou v růžové zahradě. Uniklá SCP s různými schopnostmi ho budou pronásledovat na každém kroku.\n\nHra končí, jakmile se hráč dostane ven ze zařízení nadace SCP.\n\n\n"}
{"id": "1378508", "url": "https://cs.wikipedia.org/wiki?curid=1378508", "title": "Imre Gelencsér", "text": "Imre Gelencsér\n\nImre Gelencsér (* 24. srpna 1960 Oroszlány) je bývalý maďarský zápasník–judista.\n\nPřipravoval se v Tatabáni pod vedením Ference Németha. V olympijském roce 1980, věkem ještě junior, zaujal turnajovými výsledky reprezentačního trenéra Ference Moravtze a třetím místem na mistrovství Evropy ve Vídni si řekl o nominaci na olympijské hry v Moskvě. V Moskvě vypadl v úvodním kole. Po olympijských hrách narukoval na povinnou vojenskou základní službu a na své výsledky z roku 1980 nenavázal. Žije v Německu v Bavorsku a pravidelně objíždí veteránské soutěže.\n\n\n"}
{"id": "1378534", "url": "https://cs.wikipedia.org/wiki?curid=1378534", "title": "András Ozsvár", "text": "András Ozsvár\n\nAndrás Ozsvár (* 19. února 1957 Csongrád) je bývalý maďarský zápasník–judista, bronzový olympijský medailista z roku 1980.\n\nS judem začínal ve 13 letech Budapešti. Připravoval se v Budapešti v armádním vrcholovém sportovním centru Honvéd. V maďarské reprezentaci se pohyboval od roku 1977 v těžké váze nad 95 kg. Na pozici reprezentační jedničky se však dlouhodobě neprosazoval na úkor Imre Vargy a tak startoval v kategorii bez rozdílu vah. V roce 1980 byla tato disciplína součástí olympijských her v Moskvě. Po výborném výkonu, kdy ve druhém kole vyřadil olympijského vítěze z polotěžké váhy Roberta Van de Walleho z Belgie, vybojoval bronzovou olympijskou medaili v zápase s domácím favoritem Sergejem Novikovem. V roce 1984 přišel o účast na olympijských hrách v Los Angeles kvůli bojkotu her zeměmi východního bloku. Sportovní kariéru ukončil v roce 1985. Věnuje se trenérské práci.\n\n\n"}
{"id": "1378536", "url": "https://cs.wikipedia.org/wiki?curid=1378536", "title": "Atia Balba Caesonia", "text": "Atia Balba Caesonia\n\nAtia Balba Caesonia (85 př. n. l. – 43 př. n. l.) byla dcerou sestry Julia Caesara, Julie Minor, matkou císaře Augusta, nevlastní babičkou císaře Tiberia, prababičkou císaře Claudia, praprababičkou císaře Caliguly a císařovny Agrippiny mladší, a pra praprababičkou císaře Nera.\n\nJméno Atia Balba nosily také dvě další dcery Julie Minor a jejího manžela praetora Marka Atia Balba. Těmi byly dvě Atiiny sestry, starší Atia Prima a mladší Atia Tertia. Atii Caesonii se tak někdy říká Atia Balba Secunda, aby byla rozlišena od obou sester.\n\nVe svém díle \"Dialogus de oratoribus\" o ní Tacitus píše jako o výjimečně pobožné a mravné ženě, nejobdivovanější matróně v historii Republikyː\nV její přítomnosti nemohlo být bez závažného provinění vysloveno žádné podlé slovo a dojít k nějakému špatnému činu. Pobožně a s nejvyšší jemností regulovala nejen vážné úkoly jejích mladistvých svěřenců, ale i jejich rekreaci a hry.\n\nSuetonius se zmiňuje o božských znameních, která Atia zažívala před i po narození Augustaː\nKdyž Atia přišla uprostřed noci na slavnostní bohoslužbu Apollona, uložila se do chrámu podestýlka a ona usnula, zatímco ostatní matróny také spaly. Náhle se k ní přiblížil had a zakrátko se odplazil pryč. Když se probudila, očistila se, jako kdyby objímala svého manžela, a najednou se na jejím těle objevila znaménka v barvách hada a nemohla se jich zbavit; proto na nějakou dobu přestala chodit do veřejných lázní. Po deseti měsících se narodil Augustus, který byl proto považován za syna Apollona. Atii se také před porodem zdávalo o tom, že byly její životně důležité orgány přenášeny hvězdami a rozvíjely se po celé zemi a moři, zatímco Octaviovi se zdálo, že se z Atiina lůna pozvedlo slunce.\n\nAtia se tak bála o synovo bezpečí, že s Philippem naléhala, aby byla Augustovi odebrána práva jako Caesarova dědice. Atia zemřela během synova prvního konzulátu v srpnu nebo září 43 př. n. l. Octavian na její počest uspořádal veřejný pohřeb.\n\nAtia se poprvé provdala za Gaia Octavia, praetora v roce 61 př. n. l. a později makedonského guvernéra. Měli spolu dvě dětiː Octavii Minor, narozenou v roce 69 př. n. l., a Gaia Octavia mladšího, narozeného v roce 63 př. n. l. Octavius zemřel v roce 59 př. n. l., když byly jejich synovi (budoucí římský císař Augustus) čtyři roky. Toho roku se Atia znovu provdala za konzula pro rok 56 př. n. l., Lucia Marcia Philippa. Není známo, že by spolu měli děti.\n\nMnoho jejích potomků se stalo významnými osobami Julsko-klaudijské dynastie, mezi nimi císařové Caligula, Claudius a Nero.\n\nZbeletrizovanou postavu Atie z rodu Juliů ztvárnila v televizním seriálu Řím britská herečka Polly Walker. Tam Atia představuje mazanou, s lidmi manipulující, sexuálně bezprostřední ženu, extrémně dbající o rodinný vzestup.\n"}
{"id": "1378540", "url": "https://cs.wikipedia.org/wiki?curid=1378540", "title": "Jablonka (Neveklov)", "text": "Jablonka (Neveklov)\n\nJablonka je osada, součást města Neveklov v okrese Benešov. Přísluší ke vsi Jablonná a nachází se na okraji katastrálního území Jablonná nad Vltavou. Jsou zde evidovány čtyři adresy. Jablonkou prochází silnice III/11431 a Lohový potok. Nachází se zde autobusová zastávka společnosti ČSAD Benešov spadající pod Pražskou integrovanou dopravu s názvem „Neveklov, Jablonka“. V roce 2018 sem zajížděly linky čísel 390, 455 a 485.\n\nZačátkem 19. století se zde nacházel dvůr, který je hlavním objektem současné osady.\n"}
{"id": "1378542", "url": "https://cs.wikipedia.org/wiki?curid=1378542", "title": "Rosůlek", "text": "Rosůlek\n\nPříjmení Rosůlek sdílí více osob:\n\n"}
{"id": "1378543", "url": "https://cs.wikipedia.org/wiki?curid=1378543", "title": "Acassuso", "text": "Acassuso\n\nAcassuso je sídlo v Argentině. Nachází se v okrese Partido de San Isidro v provincii Buenos Aires, v metropolitní oblasti a aglomeraci Gran Buenos Aires, severozápadně od vlastního Buenos Aires a na jihozápadním pobřeží estuáru Río de la Plata. V roce 2001 zde žilo 12 842 obyvatel.\n\nJedná se o rezidenční oblast, která na severu sousedí se San Isidrem a na jihu s Martínezem. Nachází se zde muzeum argentinského generála a politika Juana Martína de Pueyrredón.\n"}
{"id": "1378546", "url": "https://cs.wikipedia.org/wiki?curid=1378546", "title": "Tranzitní telefonní ústředna", "text": "Tranzitní telefonní ústředna\n\nTranzitní telefonní ústředna (TTÚ) je objekt komplex budov postavený v letech 1977–1984 podle projektu architektů Václava Aulického, Jindřicha Malátka a Jiřího Eisenreicha ze společnosti Spojprojekt Praha. Součástí je i televizní vysílač, který byl postaven v roce 1986. Komplex se nachází v Hradci Králové na ulici Akademika Bedrny 365.\n\nTranzitní telefonní ústředna stojí na levém břehu Labe u Labského mostu. Svojí polohou je začleněna do pásu budov, začínající jezem a elektrárnou u labské kotliny a končící budovou městských lázní.\n\nTěmto budovám věnovali architekti mimořádnou pozornost. Je zřejmé již na první pohled, jakou funkci plní každé z křídel. Administrativní část je vztyčená nad půdorysem ve tvaru řeckého kříže a z kontextu tehdejší architektury nijak nevybočuje. Technologická sekce je naopak ostře červená a fascinuje svým nekonvenčním, tvrdě mašinistickým pojetím, násobeným o šestihranné visuté komunikační můstky a dvojici schodišťových věží. Ústředna, jejichž koncepci podtrhuje dvoubarevný obvodový plášť systému FEAL, má stejně tak navržené i vnitřní prostory. Základem je barevné řešení, každého poschodí rozdílně, podle studie Jana Vrány a Vladimíra Šulce, která využívá tapet, lakované juty a tónovaných skel.\n\nFasády jsou obloženy světlým hliníkovým obkladem a členěny osmiúhelnými okenními otvory, lemovanými subtilními vystupujícími šambránami, okna jsou osazena těsně vedle sebe. Vstupní část, která je umístěna v křídle s ustupujícími hmotami, je nesena dvěma pilíři a střední zdí, která vstup dělí na dvě části. Ve fasádě této hmoty je umístěno pouze jedno okno v zapuštěné svislé ploše.\n\n"}
{"id": "1378550", "url": "https://cs.wikipedia.org/wiki?curid=1378550", "title": "Tibor Kincses", "text": "Tibor Kincses\n\nTibor Kincses (* 12. únoraa 1960 Kecskemét) je bývalý maďarský zápasník–judista romského původu, bronzový olympijský medailista z roku 1980.\n\nPřipravoval se v Kecskemétu pod vedením Andráse Vargy. V olympijském roce 1980, věkem ještě junior, zaujal turnajovými výsledky reprezentačního trenéra Ference Moravtze a vybojoval nominaci na olympijské hry v Moskvě v superlehké váze do 60 kg. V Moskvě se prezentoval ve výborné formě, nestačil pouze v semifinále na Kubánce Rafaela Rodrígueze a vybojoval bronzovou olympijskou medaili. Po olympijských hrách si udržel formu další rok. Od roku 1982 přešel do pololehké váhy do 65 kg, ve které se v maďarské reprezentaci neprosazoval. Sportovní kariéru ukončil v roce 1985. Věnuje se trenérské práci.\n\n\n"}
{"id": "1378553", "url": "https://cs.wikipedia.org/wiki?curid=1378553", "title": "Aškenazská synagoga", "text": "Aškenazská synagoga\n\nAškenazská synagoga (bosensky Aškenaska sinagoga) se nachází v historickém centru bosenské metropole Sarajeva, v samém centru města, na břehu řeky Miljacky. Budovu na adrese \"Hamdije Kreševljakovića 59\" navrhl český architekt Karel Pařík.\n\nPo roce 1878 začal dramatický rozvoj metropole Bosny a Hercegoviny Sarajeva, které se rozhodlo Rakousko-Uhersko modernizovat. Vznikaly nové městské domy, které projektovali architekti z celého Rakousko-Uherska. Početná sarajevská židovská komunita získala moderní synagogu na přelomu století. Stavba byla dokončena roku 1902. 1400 aškenazských Židů tak získalo vlastní svatostánek a nemuseli se již modlit tam, kde tak činili místní Sefardští Židé. Stavba vznikla sice v tehdy populárním secesním stylu, inkorporovala však prvky typické pro historismus a symboly z dějin Židů. Interiér je inspirován maurskou architekturou, která byla rovněž na sklonku 19. století na území Bosny oblíbená. Jednalo se o první náboženskou stavbu na území města, která tento styl převzala z architektury veřejných staveb. Autorem interiérů byl malíř Ludwig Oisner.\n\nPoprvé byla stavba obnovena v roce 1927, k výročí 25. let od svého dokončení. Roku 1933 byla z její západní strany přistavěna administrativní budova, knihovna a další prostory. \n\nSynagoga nebyla nikterak poničena během druhé světové války. Vzhledem k tomu, že však značný počet Židů z bosenské metropole buď zahynul v koncentračních táborech fašistického Chorvatska, resp. emigroval do Izraele, byly všechny ostatní synagogy v Sarajevu uzavřeny a pravidelně zůstala sloužit pouze aškenazská. V letech 1964–1965 byl přestavěn její interiér; spodní část budovy měla sloužit pro společenský život sarajevských Židů a horní patro pro náboženské obřady.\n\nBěhem války v 90. letech poskytovala synagoga léky a pomoc obleženému městu. Nacházela se zde také vývařovna. Během války byla poničena a následně obnovena. \n\n"}
{"id": "1378557", "url": "https://cs.wikipedia.org/wiki?curid=1378557", "title": "Valentina Guninová", "text": "Valentina Guninová\n\nValentina Guninová, rusky Валентина Евгеньевна Гунина, Valentina Jevgeněvna Gunina (* 4. února 1989 Murmansk) je ruská šachová velmistryně. Šachové nadání projevovala již v dětství: roku 2000 se stala mistryní Evropy v kategorii do 12 let, roku 2003 mistryní světa v kategorii do 14 let, roku 2004 mistryní Evropy v kategorii do 16 let a roku 2007 mistryní světa v kategorii do 18 let. Roku 2011 se poprvé stala mistryní Ruska žen, což poté dvakrát zopakovala (2013 a 2014). Roku byla poprvé 2012 mistryní Evropy žen, toto vítězství zopakovala v letech 2014 a 2018. Roku 2012 byla mistryní světa žen v bleskovém šachu. Titul mezinárodního mistra získala Valentina Guninová roku 2011 a titul mezinárodního velmistra roku 2013. Od roku 2009 je členkou ženského reprezentačního družstva Ruské federace. Účastní se také nejvyšších soutěží družstev v Rusku, Německu a Číně.\n"}
{"id": "1378561", "url": "https://cs.wikipedia.org/wiki?curid=1378561", "title": "Jamnícke sedlo", "text": "Jamnícke sedlo\n\nJamnícke sedlo je široké holinné sedlo v nadmořské výšce 1910 m v hlavním hřebeni Západních Tater uzavírající Jamníckou dolinu. Nachází se mezi masívy Ostrého Roháče a Volovce. Pod sedlem jsou dvě Jamnícke plesá v nadmořské výšce 1839 a 1732 m.\n\nZe sedla je pěkný rozhled na na skupinu Baníkova, Roháčská plesa a Roháčskou dolinu.\n\nPřes sedlo vede červená turistická značka od Sivého vrchu do Pyšného sedla a modrá turistická značka z ústí Úzké doliny.\n\nV oblasti sedla je také lokalita výskytu endemitického sviště tatranského.\n\n\n"}
{"id": "1378562", "url": "https://cs.wikipedia.org/wiki?curid=1378562", "title": "Jindřich Malátek", "text": "Jindřich Malátek\n\nJindřich Malátek (23. března 1931 Kostelec nad Orlicí – 18. března 1990 Praha) byl český architekt, významný představitel skulpturalismu v české architektuře 60. a 70. let. 20. století a absolvent Českého vysokého učení technického v Praze (ČVUT). \n\nVystudoval ČVUT v letech 1951–1957. V letech 1957–65 byl zaměstnán ve Státním ústavu pro typizaci a vývoj zemědělských a lesnických staveb Praha. Poté v Investisu, Plynoprojektu a Spojprojektu. Nejvíce spolupracoval s architektem Ivo Loosem. Spolupracoval s členy Charty 77, organizoval setkání s chartisty i dalšími osobnostmi nezávislých iniciativ; přednášel na témata z výtvarného umění a architektury; spojoval v sobě zájem o literaturu, přírodu, vědu a filosofii. V 60. letech do přispíval do Literárních novin. Spolupracoval mimo jiné např. na nerealizované koncertní síni na pražském náměstí Republiky (1968), soutěžním návrhu na dostavbu Staroměstské radnice (1971).\n\nVětších realizace Jindřicha Malátka, na některých se podílel i s dalšími architekty:\n\n"}
{"id": "1378564", "url": "https://cs.wikipedia.org/wiki?curid=1378564", "title": "Bistrik (nádraží)", "text": "Bistrik (nádraží)\n\nBývalé nádraží Bistrik se nachází v jižní části Sarajeva, v místní části o stejném názvu. Je pozůstatkem původní východní dráhy a jedná se o památkově chráněnou budovu. Přesněji je situována na křižovatce ulic \"Bistrik\" a \"Put mladih muslimana\".\n\nStanice byla slavnostně otevřena v roce 1882 poté, co se podařilo rakousko-uherské správě vybudovat úzkorozchodnou trať z dnešní Slavonie údolím řeky Bosny do metropole Sarajeva a následně byla železniční síť rozvíjena dál, do odlehlejších částí Bosny. Mezi ně patřil i východ země, údolí řek Driny a hranice se srbským královstvím. Bistrik byl první stanicí na tzv. Bosenské východní dráze (německy Bosnische Ostbahn).\n\nDvoupatrová budova nádraží vznikla v duchu tehdejšího populárního architektonického stylu. V přízemí se nacházela čekárna a v patře kancelář výpravčího a pracovní prostory pro zaměstnance železnic.\n\nVedle nádraží se nacházel i menší objekt pro doplnění vody pro parní lokomotivy a promazání soukolí. Základy budovy byly vykopány do hloubky 60 cm, vnější zdi na přízemí byly vybudovány z kamene a dosahovaly tloušťky 45 cm, vnitřní zdi jsou tlusté 15 cm. Použit byl kámen, který byl omítnut a obarven.\n\nDne 29. června 1914 byl odsud vypraven vlak s ostatky následníka rakousko-uherského trůnu Františka Ferdinanda d'Este.\n\nNádraží bylo zbudováno v nejvyšším možném místě na Bistriku. Sloužila až do zrušení úzkorozchodné železnice v roce 1978. Jako symbol své doby se na nádraží natáčely některé filmy, např. Valter brani Sarajevo nebo Sarajevský atentát.\n\nPo skončení provozu železnice sloužila stanice k bydlení a tento účel si zachovala dodnes. Nachází se zde pět bytů. Původní myšlenka otevřít zde muzeum úzkorozchodné dráhy nebyla vzhledem k nedostatku financí v 70. letech v socialistické Jugoslávii realizována.\n\nNa počátku 21. století byla budova nádraží ve velmi špatném stavu. Poničily ji stavební práce uskutečněné v rozporu se způsobem ochrany historických památek, stejně jako nedostatečná údržba a v neposlední řadě i válečný konflikt v 90. letech 20. století.\n"}
{"id": "1378567", "url": "https://cs.wikipedia.org/wiki?curid=1378567", "title": "Octavia Minor", "text": "Octavia Minor\n\nOctavia Minor (69 př. n. l. – 11 př. n. l.) byla starší sestra prvního římského císaře Augusta, nevlastní sestra Octavie Major a čtvrtá manželka Marka Antonia. Byla také prababičkou císaře Caliguly a císařovny Agrippiny mladší, babičkou císaře Claudia, prababičkou z otcovy a praprababičkou z matčiny strany císaře Nera.\n\nOctavia byla vážená a obdivovaná pro svou loajalitu, šlechetnost a lidskost, a pro udržování tradiční římské ženské počestnosti.\n\nSestra císaře Augusta Octavia se narodila ve městě Nola jako jediná dcera ze druhého manželství Gaia Octavia s Atiou Balbou Caesonií, neteří Julia Caesara. Její otec, římský guvernér a senátor, zemřel v roce 59 př. n. l. a matka se znovu provdala za konzula Lucia Marcia Philippa. Octavia trávila většinu dětství cestováním s rodiči. Marcius se staral o Octaviino i Augustovo vzdělání.\n\nPřed rokem 54 př. n. l. ji nevlastní otec provdal za Gaia Claudia Marcella Minor. Marcellus byl mužem konzulárního postavení, členem vlivné rodiny Claudiů a potomkem Marka Claudia Marcella, slavného generála Druhé punské války. V roce 54 př. n. l. vyslovil její prastrýc Caesar přání, aby se s Marcellem rozvedla a vdala se za Pompeia, vdovce po Caesarově dceři Julii. Pár se však odmítl rozvést, a tak se Pompeius musel oženit s Cornelií Metellou. Octaviin manžel pokračoval v oponování Caesarovi i v rozhodujícím roce jeho konzulátu v roce 50 př. n. l. Občanská válka vypukla, když Caesar v roce 49 př. n l. napadl Itálii.\n\nMarcellus, přítel Cicera, byl zpočátku oponent Caesara, když vtrhl do Itálie, ale v bitvě u Farsálu nepozvedl proti manželčině prastrýci zbraně, a tak mu Caesar nakonec udělil milost. V roce 47 př. n. l. pronásledoval s Caesarem svého bratrance a jmenovce, bývalého konzula, poté žijícího v exilu. Octavia měla s Marcellem tři dětiː Claudiu Marcellu Major, Claudiu Marcellu Minor a Marka Claudia Marcella. Všechny tři děti se narodily v Itálii. Její manžel Marcellus zemřel v květnu 40 př. n. l.\n\nZ nařízení senátu se Octavia v říjnu 40 př. n. l. provdala za Marka Antonia a stala se tak jeho čtvrtou manželkou (třetí manželka Fulvia zemřela krátce předtím). Sňatek musel být schválen senátem, protože čekala dítě svého prvního manžela. Politický sňatek měl usmířit Marka Antonia s Octaviiným bratrem. Octavia byla nicméně Antoniovi věrnou manželkou. V letech 40 až 36 př. n. l. s ním cestovala po různých provinciích a žila s ním v jeho domě v Athénách. Tam vychovávala své děti s Marcellem, stejně jako dva Antoniovy syny a jejich dvě společné dcery, Antonii Major a Antonii Minor, které se tam narodily.\n\nManželství bylo těžce zkoušeno Antoniovým odchodem od Octavie a dětí k milence, egyptské královně Kleopatře VII. (Antonius a Kleopatra se setkali v roce 41 př. n. l., což vedlo k narození dvojčat). Po roce 36 př. n. l. se Octavia s dcerami z druhého manželství vrátila do Říma. Při několika příležitostech působila jako politický poradce a vyjednavač mezi manželem a bratrem. Marcus Antonius se s Octavií rozvedl v roce 32 př. n. l., poté, co mu v roce 35 př. n. l. poskytla k tažení na východ muže a vojáky. Po jejím zavrhnutí, rozvodu a následné Antoniově sebevraždě, se Octavia stala jediným opatrovníkem jejich dětí, stejně jako poručníkem Antoniových dětí s Fulviou i Kleopatrouː\n\n\nOctavia se již znovu neprovdala.\n\nAugustus zbožňoval, ale nikdy neadoptoval, jejího syna Marcella. Když Marcellus v roce 23 př. n. l. nečekaně zemřel, byl Augustus ohromen a Octavia tak zdrcená, že se zdálo, že se z toho již nezotaví.\n\nOctavia se ze synovi smrti možná již nezotavila a odešla, až na důležité příležitosti, z veřejného života. Hlavním zdrojem domněnky, žese Ocavia nikdy nevzpamatovala, je Seneca, ale Seneca by si mohl přát předvést svou rétorickou dovednost s nadsázkou, spíše než dodržovat skutečnost. Některé skutečnosti popírají Senecovu verzi, neboť Octavia oteřela veřejnou Marcellovu knihovnu, věnovanou jeho památce, zatímco její bratr nechal na jeho počest postavit Marcellovo divadlo. Octavia se nepochybně zúčastnila obou ceremonií, stejně jako slavnostního ceremoniálu Ara Pacis, k návratu jejího bratra z 13 provincií.\n\nOctavia Minor zemřela v roce 11 př. n. l. Pohřeb byl veřejný a k hrobu v Augustově mauzoleu ji donesli její zeťové (Drusus, Ahenobarbus, Iullus Antonius, a pravděpodobně Paullus Aemillius Lepidus). Drusus pronesl jednu pohřební řeč, císař Augustus druhou a udělil sestře nejvyšší posmrtné vyznamenání. Také ji v římském senátu prohlásil za bohyni. Byla jednou z prvních Římanek, jejíž tvář se objevila na mincích.\n\nOctavia měla s prvním manželem tři dětiː\n\n\nSe druhým manželem měla dvě dceryː\n\n\nZnačně zbeletrizovaná verze Octaviina mládí byla ztvárněna v televizním seriálu \"Řím\", kde Octavia z rodu Juliů (irská herečka Kerry Condon) spáchala incest se svým bratrem Gaiem Octaviem, měla lesbický poměr se Servilií z rodu Juliů a romantický vztah s Markem Agrippou.\n\nOctaviin pozdější život, okolo Marcellovi smrti, je popsán v televizní adaptaci (1976) Gravesova románu \"Já, Claudius\".\n"}
{"id": "1378568", "url": "https://cs.wikipedia.org/wiki?curid=1378568", "title": "Daniel Zmeko", "text": "Daniel Zmeko\n\nGenerálmajor Ing. Daniel Zmeko (* 24. listopadu 1967, Nové Mesto nad Váhom, Československo) je slovenský generál. Na Ministerstvu obrany SR působí jako generální ředitel Sekce modernizace a infrastruktury – národní ředitel pro vyzbrojování.\n\nDo ozbrojených sil vstoupil v roce 1982, ve věku 14 let, když začal studovat na vojenském gymnáziu. Profesionálním vojákem se stal v roce 1987. V letech 2001 až 2002 působil na mírové misi OSN na Kypru jako zástupce velitele strážní roty. V roce 2005 byl velitelem slovenského kontingentu v Iráku, velel stovce vojáků. V hodnosti plukovník působil také jako zástupce velitele 2. mechanizované brigády. Po změně struktury Pozemních sil k 1. červenci 2009 byl náčelníkem Odboru pro operace. V roce 2010 připravoval příslušníky na působení v misi ISAF. Byl také náčelníka řízení operací generálního štábu. Od 1. ledna 2012 byl velitelem Centra řízení operací Generálního štábu Ozbrojených sil a zároveň, od 1. ledna 2014 také zástupce velitele strategického centra krizového řízení Generálního štábu Ozbrojených sil.\n\nDo první generálské hodnosti, brigádní generál, byl jmenován 6. května 2014. Do hodnosti generálmajora ho prezident SR Andrej Kiska jmenoval 2. května 2017. Tehdy byl ve funkci generální ředitel sekce modernizace a podpory Ministerstva obrany ČR.\n\nPodle neoficiálních informací má ve funkci náčelník Generálního štábu Ozbrojených sil Slovenské republiky nahradit Milana Maxima, který by měl skončit v květnu. Za navrhunutím do funkce by měl být ministr obrany, člen SNS Peter Gajdoš. Podle bezpečnostního analytika Jaroslava Naďa by však za nominací měl být generální tajemník služebního úřadu Ján Hoľko.\n"}
{"id": "1378572", "url": "https://cs.wikipedia.org/wiki?curid=1378572", "title": "Anděl Media Centrum", "text": "Anděl Media Centrum\n\nAnděl Media Centrum jsou kancelářské budovy architektů Václava Aulického, Aleše Pappa a Milana Víta nachazející se v ulici Karla Engliše 519/11 v Praze na Smíchově. Interiér navhrl Michal Froněk a Jan Němeček ze studia Olgoj Chorchoj, generálním projektantem byl Spojprojekt Praha a. s. K realizaci došlo v letech 2003–2005. Komplex byl slavnostně otevřen 4. března 2005. Součástí komplexu je i Anděl Park (Akvamarín Beta, Anděl Media Centrum se nazývá Akvamarín Alpha). \n\nTento komplex vyrostl na pozemku o rozloze kolem 12 000 m², který vznikl po demolici bývalého smíchovského areálu Tatry Kopřivnice v Praze. Novostavba vytváří spolu se zbývajícími stávajícími objekty komplexní městský blok vymezený ulicemi Plzeňská, Radlická, Ostrovského a Kováků.\n\nZákladní koncepce vycházela z podmínek urbanistické studie Útvaru rozvoje hlavního města Prahy společně s celým plánovaným a postupně realizovaným městským centrem. Zástavba je řešená ve formě uličních podélných pětitraktových bloků propojených čtyřmi třítraktovými příčnými křídly s podélným vnitřním veřejným prostorem (náměstím) a příčnou ulicí Karla Engliše, při respektování stanoveného základního hmotového členění, rozměrových proporcí, uličních čar, výškových parametrů a počtu podlaží, včetně dislokace vjezdu a výjezdu v ulici Radlické.\n\nSoučástí řešení jsou veřejné prostory (ulice Karla Engliše a navazující centrální veřejné náměstí, podloubí podél ulice Radlické) i interní atria. Veřejné prostory jsou pojaty jako obchodně-rekreační zóna s drobnou architekturou. Interní atria jsou řešena ve formě plnohodnotného vnitřního parkového prostoru s maximálním rozsahem zejména vzrostlé zeleně.\n\nKomplex budov byl vystavěn pro potřeby mediální skupiny Mafra. Na této adrese dnes sídlí mimo jiné MF Dnes, Lidové noviny, iDNES.cz a televize Óčko. \n\nCelková plocha kancelářských a obchodních ploch je 30000 m², z čehož mediální skupina Mafra má plochu 11000 m², zbytek je komerčně pronajímán. \n\n"}
{"id": "1378573", "url": "https://cs.wikipedia.org/wiki?curid=1378573", "title": "Koloniální správa Britského impéria", "text": "Koloniální správa Britského impéria\n\nKoloniální správa Britského impéria byla realizována na území koloniální říše Velké Británie, trvající od 16. do 20. století. V době svého vrcholu britské impérium ovládalo čtvrtinu světové populace, čtvrtinu zemského povrchu a téměř všechny oceány.\n\nBritský koloniální přístup dá definovat jako tzv. nepřímá správa nebo nepřímé vládnutí. Nepřímá správa se vyznačovala tím, že vládnutí v britských koloniích bylo ponecháno v rukách místních vládců, nikoliv Evropanů. Sami Britové nevládli, ani nebyli obsazováni do vyšších funkcí ve vládě, ve většině případů plnili pouze konzultační úlohu. Vládnoucí elity v koloniích pak s Brity spolupracovali nebo byli ke spolupráci nuceni. Aby Britové Afričany ke spolupráci přesvědčily, byly místní elity často zkorumpované a za spolupráci s kolonizátory získávaly finanční obnos, ochranu nebo jim bylo poskytnuto bydlení. Ve školách západního stylu se vzdělávala nová vrstva místních obyvatel. Takto vystudovaní Afričané poté sloužili jako prostředníci mezi místním obyvatelstvem a koloniální vládou.\n\nBritský systém vládnutí neplánoval kulturní asimilaci obyvatelů v koloniích jako tomu bylo v případě koloniálního přístupu Francie. Britové usilovali pouze o udržení stability v koloniích. Ke splnění tohoto cíle rozdělili obyvatelstvo v koloniích na základě sociálního, kulturního nebo etnického původu a kontrolou nad nimi je odrazovali od vzájemné spolupráce. Zároveň nepřímý způsob vládnutí přispěl k diverzifikaci etnik v britských koloniích. Obyvatelstvo se začalo identifikovat spíše jako součást určitého kmene nebo vesnice než jako příslušník daného státu.\n\nAby se Velká Británie vyhnula vzniku koalice v koloniích, která by mohla ohrozit její pozici hegemona, ponechala instituce ve stavu před-koloniálního období. Zanechání tradičních institucí zároveň znamenalo decentralizovaný byrokratický systém, který podporoval rivalitu mezi jednotlivými etniky. V takto fungujícím systému byla potřeba intervence ze strany Britů velmi malá a nepřímá správa se pro Velkou Británii ukázala jako finančně nenáročná.\n\nNepřímá správa byla založena na předpokladu, že obyvatelé kolonií si nikdy nemůžou být rovni s Brity a Afričani jim musí být podřízeni. Etnické menšiny v bývalých britských koloniích se mohly lépe organizovat v politické činnosti. Nicméně vzhledem k autokratické povaze státu, ve kterém žily, se nenásilná politická aktivita setkala s odporem a proto se menšiny uchylovaly k násilným povstáním, kterým kvůli nezměněným institucím nebylo zabráněno.\n\nZ důvodu podřazenosti bylo místní obyvatelstvo na veřejných místech často separováno a muselo být ve školách, nemocnicích nebo veřejné dopravě odděleno. V některých regionech existovaly čtvrti obydlené pouze jednou rasou. Segregace existovala i v rámci místního obyvatelstva, které bylo rozděleno na dle různých etnik nebo náboženského vyznání.\n\nBritský přístup měl však s ohledem na pozdější vývoj v dekolonizovaných zemích i pozitivní vliv. Kolonizátoři vytvořili v koloniích lepší infrastrukturu, která později pomohla koloniím k nezávislosti a k udržení demokracie. Pozitivní vliv měly i vyvinutý systém školství, doprava, komunikace či vyzdvihování právního státu. Nepřímá správa Britů zároveň přispěla k tomu, že v dekolonizovaných zemích vládlo více politických stran.\n\nHlavním ekonomickým cílem britského kolonialismu bylo získávání nerostného bohatství z kolonií a využívání lidské práce místního obyvatelstva. Koloniální mocnosti však neměly v zájmu podporovat rozvoj kolonie, orientovaly se na naplňování potřeb vlastní metropole. Po Berlínské konferenci, na které se ustanovily sféry vlivu koloniálních mocností v Africe, Velká Británie neváhala a započala získávání nerostných surovin a pěstování tržních plodin i přes tradiční odvětví. Export těchto surovin byl závislý pouze na odběru Velké Británie a z toho důvodu vznikala silná závislost kolonie na metropoli.\n\nNepřímá správa kolonií se projevila i v ekonomické oblasti. Minimalizováním přímého zapojení v koloniálních ekonomikách dovolila britská vláda soukromým firmám využívat bohatství v koloniích a vyhnula se tak velkým státním investicím do těchto zemí. Díky ekonomickému propojení prostřednictvím Commonwealthu zachovávající preferenční tržní přístup existovalo širší spektrum obchodních partnerů než tomu bylo u francouzských regionálních uskupení.\n\nBritské království dále usilovalo o zapojení Afričanů do pracovního procesu. Místní obyvatelé se mohli uplatnit především ve stavitelství, na nižších pozicích ve zdravotnictví, na železnici ale i ve veřejné správě.\n\nSystém školství v britských kolonií byl z velké části ovlivněn londýnskou metropolí. Hlavním důvodem zásahu do systému vzdělání ze strany Britů byla snaha vzdělat vybrané místní obyvatelstvo, které bylo považováno za Evropanům nerovné a zdivočelé, dosadit ho do vládnoucích struktur a nahradit tak Evropany. Jako důsledek nepřímé správy vybrali Britové skupinu obyvatel, které prostřednictvím vzdělání, jazyka a kultury vnukli pohled na svět stejný jako měli sami kolonizátoři.\n\nVe vzdělávacích institucích v britských koloniích byla používána angličtina. V rámci britské politiky „rozděl a panuj“ podporovali Britové rozšířené místní jazyky v jednotlivých koloniích, ale zdůrazňovali pozici angličtiny jako nejprestižnějšího jazyka. Pro obyvatele, kteří se chtěli podílet na veřejném životě a být sociálně aktivní, se stala angličtina nutností. Tito vzdělaní lidé potom vychovávali svoje děti spíše v angličtině než v africkém jazyce.\n\nVelká Británie ponechala ve většině svých kolonií místní náboženské struktury, které nechtěla poničit. Před příchodem kolonizátorů i během kolonialismu byly v západní Africe založeny křesťanské misie. Právě ty založily formální vzdělávací instituce a během kolonialismu usilovaly o udržení afrických jazyků.\n"}
{"id": "1378576", "url": "https://cs.wikipedia.org/wiki?curid=1378576", "title": "Syl Apps", "text": "Syl Apps\n\nCharles Joseph Sylvanus Apps (18. ledna 1915 Paris (Ontario) – 24. prosince 1998 Kingston (Ontario)) byl kanadský sportovec a politik.\n\nJako student hrál kanadský fotbal za McMaster University, ve skoku o tyči vyhrál Hry Commonwealthu 1934 a obsadil šesté místo na Letních olympijských hrách 1936. Jako lední hokejista začínal v klubu Hamilton Tigers a v letech 1936 až 1948 hrál National Hockey League za Toronto Maple Leafs (s výjimkou dvouleté služby v armádě za druhé světové války) na pozici středního útočníka, ve své kariéře vstřelil 226 branek a zaznamenal 260 asistencí. Získal Stanley Cup v letech 1942, 1947 a 1948, pětkrát byl zařazen do NHL All-Star Teamu, v roce 1937 se stal první držitelem Calder Memorial Trophy a v roce 1942 mu byla udělena Lady Byng Memorial Trophy. V roce 1961 byl uveden do Hokejové síně slávy a v roce 1975 do Síně slávy kanadského sportu, v roce 1977 obdržel Řád Kanady a v roce 2017 byl zařazen na seznam 100 Greatest NHL Players. Sportovní hala v jeho rodném městě Paris nese název Syl Apps Community Centre.\n\nPo ukončení sportovní dráhy pracoval jako manažer v maloobchodním řetězci Robert Simpson Company. V letech 1963 až 1975 byl poslancem ontarijského parlamentu za Pokrokově konzervativní stranu, v letech 1971–1974 byl ministrem provinční vlády pro správu nápravných zařízení. Jeho syn Syl Apps, Jr. hrál v sedmdesátých letech NHL za Pittsburgh Penguins a Los Angeles Kings, vnučka Gillian Appsová je trojnásobnou olympijskou vítězkou v ženském hokeji, vnuk Syl Apps III působil v klubu American Hockey League St. John's Maple Leafs, další vnuk Darren Barber je olympijským vítězem ve veslování.\n\n"}
{"id": "1378580", "url": "https://cs.wikipedia.org/wiki?curid=1378580", "title": "Dominik Biemann", "text": "Dominik Biemann\n\nDominik Biemann (1. dubna 1800 Nový Svět – 29. září 1857 Cheb) byl český rytec skla období biedermeieru, který své současníky zastínil mimořádným výtvarným nadáním i řemeslnou dokonalostí.\nDominik Biemann se narodil jako čtvrté dítě v chudé rodině Franze Biemanna, truhláře a formíře harrachovské hraběcí sklárny v Novém Světě (\"Neuwelt\"). Jeho kmotrem byl inspektor a pozdější ředitel novosvětské sklárny Johann Pohl (1769-1850). Absolvoval pouze tři a půl roku základní školy. Od věku sedmi let pracoval jako pomocník ve sklárně, nejprve po vyučování, později nastoupil jako \"odnašík\" do sklárny v Novém Světě a v Schaffgotské sklárně v Sklarzske Porębě. Mezi lety 1814-1818 se vyučil rytcem skla u staršího bratra svého kmotra a vlastníka sklářské rafinerie v Novém Světě Franze Pohla (1764-1834). Jako rytec pracoval v novosvětské sklárně následujících sedm let. Počátkem roku 1825 požádal hraběte Harracha o povolení usadit se v Karlových Varech nebo stát se samostatným rytcem s pevným platem v Novém Světě. Vedení sklárny ho doporučilo jako školitele rytců, který by vedl vlastní kreslířskou školu a pokračoval v samostatné umělecké činnosti. \n\nKdyž hraběcí kancelář ve Vídni Biemannovu žádost nepřijala, odešel z Nového Světa a roku 1826 se zapsal ke studiu u Josefa Berglera na pražské Akademii, kde je jako student u uváděn do roku 1829. Byl současníkem malířů Antonína Mánesa a Antonína Machka. V zimních měsících pobýval v Praze a roku 1827 se stal pražským měšťanem. Letní měsíce trávil ve Františkových Lázních, kde se věnoval rytí portrétů lázeňských hostů. Pracoval pro obchodníky se sklem Antona Heinricha Mattoniho (1779-1864) a Franze Steigerwalda (1789-1861), kteří jeho práce prodávali v Bavorsku a ve Frankfurtu nad Mohanem. Již roku 1828 se jeho roční příjem zvýšil na desetinásobek platu, který pobíral v Novém Světě. Na přelomu let 1829-1830 žil ve Vídni. Ve třicátých letech pracoval ve městech Gotha a Coburg. Roku 1834 pracoval v Berlíně na zakázkách pro pruský královský dvůr. Také jeho předčasně zemřelý bratr Vincenc Biemann (1811-1848) byl rytcem skla. \n\nPočátkem 40. let, po rozšíření dagguerotypie, poklesla poptávka po rytých portrétech ve skle a Biemann, obávající se úpadku a chudoby, přijal práci ředitele zrcadlárny Václava Veitha v Hůrce (Hurkenthal) na Šumavě. Byl obětí zášti místních správců a proto roku 1847 tuto práci ukončil a odstěhoval se do Františkových Lázní, kde si pronajal hotelový pokoj. Po zbytek života nesl následky otravy rtutí, užívané při výrobě zrcadel, a trpěl častými horečkami a chrlením krve. Měl deprese a stal se z něj podivín nedbající o svůj zevnějšek. Při záchvatu stihomamu se roku 1855 pokusil o sebevraždu. Utrpěl také mozkovou mrtvici, po které mu ochrnula pravá ruka, a poslední dny strávil ve veřejné chebské nemocnici, kde 29. září 1857 po dalším záchvatu zemřel. Jeho díla upadla na čas v zapomnění a znovu je objevil Gustav Edmund Pazaurek na konci 19. století. \n\nDíla Dominika Biemanna se nacházejí v předních světových sbírkách. Roku 1998 byla v Harrachově založena \"Společnost Dominika Biemanna\". 19. 9 . 1999 byla za přítomnosti Sophie Harrach odhalena pamětní plaketa Dominika Biemanna u jeho rodného domku v Novém Světě v Harrachově u příležitosti 200. výročí jeho narození. K tomuto výročí se konalo pod patronací českého výboru UNESCO slavnostní shromáždění v Akademii výtvarných umění v Praze. Roku 2001 založil Jiří Harcuba \"Mezinárodní školu Dominika Biemanna\", která se koná na různých místech ve světě.\n\nDominik Biemann projevoval výtvarné nadání už jako malý chlapec. Ve čtyřech letech modeloval figurky zvířat z hlíny, které pak vypaloval v peci a v pěti letech vyřezával figurky ze dřeva. Jeho učitel Franz Pohl byl známý řezáč skla a pečetí, oceněný roku 1803 zlatou medailí, udělenou krajským úřadem království českého. Nejstarší datovaná Biemannova práce, Madonna della Sedia podle Raffaela Santi z roku 1826, charakterem řezby i správným anatomickým zvládnutím vyobrazených postav předstihuje práce Pohlovy. \n\nJiž raná Biemannova díla z dob studia na Akademii jsou považována za mistrovská. Tématikou jsou nejčastěji jezdci, koně, psi a portréty. Portréty vytvářel podle živých modelů a studoval rysy a typ jejich tváře i povahu, což v jeho době nebylo obvyklé. Měl neobyčejný pozorovací talent a fenomenální paměť a své zákazníky portrétoval až poté, co s nimi pohovořil. Ve Františkových Lázních pobývala bohatá klientela ze všech společenských vrstev, včetně panovníků, šlechticů a bohaté buržoazie. Významnou část jeho zákazníků tvořila ruská aristokracie. Kromě portrétování nabízel sklo s rytými náboženskými motivy a loveckými scénami. V letech 1829 a 1831 se Biemann zúčastnil pražských průmyslových výstav a byl oceněn stříbrnými medailemi. \n\nSkleněné polotovary Biemannovi dodávala sklárna hraběte Harracha v Novém Světě a rovněž firma obchodníka a rafinéra Franze Vogela. Dokončené rytiny uchovával ve formě sádrových otisků, které sloužily také k propagaci.\n\n\n"}
{"id": "1378581", "url": "https://cs.wikipedia.org/wiki?curid=1378581", "title": "Theodor Grawert", "text": "Theodor Grawert\n\nJulius Theodor Grawert (18. července 1858 Zellin – 27. ledna 1927 Berlín) byl německý muzikolog.\n\nTheodor Grawert se narodil 18. července 1858 muzikantovi Johannu Augustu Grawertovi a jeho ženě Louise Wilhelmine Voigt ve městě Zellin v Pruském království. Po vychození místní základní školy studoval hudbu. Mezi lety 1883 až 1906 hrál na hoboj ve vojenské kapele pruského 13. pěšího pluku v Münsteru. Po studiu v Berlíně-Charlottenburgu byl roku 1908 jmenován profesorem hudby. Do roku 1918 byl hudební inspicient v královské pruské armádě. Roku 1914 vydal 1. vydání sbírky pruských vojenských pochodů. Roku 1920 byl přijat do Reichswehru a do roku 1924 vedl úřad hudebních inspicientů.\n\nGrawert byl členem münsterské zednářské lóže \"Zu den drei Balken\".\n"}
{"id": "1378589", "url": "https://cs.wikipedia.org/wiki?curid=1378589", "title": "Diamond Point", "text": "Diamond Point\n\nDiamond Point je administrativní budova, která se nachází mezi ulicemi Wilsonova a Ke Štvanici, naproti hotelu Hilton v Praze 8. Stavba byla realizována v letech 2004–2005. Investorem byla firma Diamant Real, s. r. o. a autory projektu Václav Aulický a Magdalena Pappová (interiéry), generálním dodavatelem Strabag, a. s. Projekt byl vytvořen v roce 2003. \n\nNa 11 nadzemních podlažích je k dispozici přes 18 000 m² kanceláří nejvyšší třídy A a 650 m² maloobchodních prostor. Čtyři podzemní patra nabízí 249 parkovacích míst, více než 1 300 m² skladových ploch a restauraci pro zaměstnance. \n\nJedná se o železobetonový monolit, střešní krytinu tvoří titanzinek, PVC fólie a kačírek. Okna jsou hliníková. \n\nSoučástí stavby je ocelová lávka přes ulici Ke Štvanici. Komplex se skládá ze dvou administrativních křídel. Nižší, severní, je osmipodlažní s ustupující nástavbou a vyšší, desetipodlažní část jsou řešena jako dispoziční trojtrakt s centrálním jádrem a vícepatrovou halou a dvěma provozními a komunikačními jádry. Nástavba je řešena jako dvoutraktová.\n\nJe zde použito chladicích stropů v celé budově kombinovaných s tepelnými čerpadly a dvojitou fasádou. Na zimní období je instalována plynová kotelna jako zdroj tepla pro vytápění.\n\nVzhledem k zátopové oblasti je v řešení čtyř podlaží suterénu zohledněno i protipovodňové opatření. \n\nRecepci v přízemí a v prvním patře navrhoval a v roce 2015 realizoval architekt Bořek Šípek.\n\n\n\n"}
{"id": "1378590", "url": "https://cs.wikipedia.org/wiki?curid=1378590", "title": "Verne Troyer", "text": "Verne Troyer\n\nVernon Jay \"Verne\" Troyer (1. ledna 1969 Sturgis, Michigan – 21. dubna 2018 Los Angeles, Kalifornie) byl americký herec, kaskadér, a komik. Byl pozoruhodný svou výškou 81 cm, což bylo výsledkem syndromu hypoplastických chrupavek a vlasů, která z něj činila jednoho z nejmenších mužů na světě. Nejvíce byl znám z role Mini-Me v sérii komediálních filmů o Austinu Powersovi a pro jeho velikost jako goblin Griphook ve \"Harry Potter a kámen mudrců\".\n\nNarodil se v Sturgisu (stát Michigan, USA) Susan, tovární dělnici a Reubenovi, opraváři. Měl dva sourozence, Davona a Deborah. Během svého dětství strávil hodně času navštěvováním Amišů v Centreville (Michigan), kde absolvoval střední školu v roce 1987. Troyer byl původně Amiš, ale jeho rodiče opustili víru, když byl dítětem. Uvedl, že jeho rodiče s ním jednali rovnoceně jako s ostatními sourozenci o průměrné velikosti. Musel nosit dřevo, krmil krávy, prasata a hospodářská zvířata.\n\nTroyerova kariéra u filmu začala, když se s ním setkal bývalý prezident společnosti Little People of America, který hledal někoho s „jistou velikostí“, kdo by sloužil jako dublér pro dětskou postavu \"Baby Bink\" ve filmu Johna Hughese \"Baby's Day Out\" (1994). Pak získal další práci jako zakrnělý dublér a několik menších komediálních rolí ve filmech z devadesátých let, včetně \"Dunstche Checks In\", \"Jingle All the Way\" (oba 1996), Muži v černém (1997) a \"My Giant\" (1998).\n\nS režisérem Jayem Roachem se poprvé setkal, aby diskutoval o zpodobnění postavy MéMini v sérii Austin Powers s hercem a spolutvůrcem Mike Myersem, a to před začátkem natáčení druhého filmu. Myers byl ohromen Troyerovým výkonem, že přepsál scénář pro film (1999), který dal postavě MéMini více času na obrazovce a odstranil jeho smrt. Troyer převzal roli o tři roky později ve filmu \"Austin Powers in Goldmember\" (2002) a znovu spolupracoval s Myersem na \"The Love Guru\" (2008).\n\nPoté, co Troyer dosáhl velkého úspěchu jako MéMini, hrál goblina Griphooka ve filmu Harry Potter a kámen mudrců (2001) a měl prominentní roli jako Percy ve fantastickém filmu Terryho Gilliama Imaginárium dr. Parnasse (2009). Představoval také sám sebe v několika televizních reality seriálech, včetně \"Surreal Life\" (2005), \"Welcome to Sweden\" (2007) a v šesté sérii britské \"Celebrity Big Brother\" (2009).\n\nÚdajně se oženil s modelkou Genevieve Gallenovou 22. února 2004, ale požádal o zrušení hned následujícího dne. Ačkoli zasnoubení páru bylo hodně ohlašováno, Troyer a jeho právník popírali, že by dvojice někdy měla nějaké formální svatební plány a říkal, že Gallen zpracovala příběh pro svůj vlastní finanční zisk.\n\nDne 25. června 2008 uniklo soukromé domácí video Troye a jeho bývalé přítelkyně Ranae Shriderové, se kterou měl sex. Video, natočené v roce 2008 v Beverly Hills (Kalifornie) a v Shriderové rodném městě Fort Cobb (Oklahoma), bylo zveřejněno společností Shrider a TMZ. Kevin Blatt, muž odpovědný za zprostředkování obchodu se sexuální páskou Paris Hiltonové v roce 2003, se pokusil video prodat. Troyer, prostřednictvím svého dlouholetého advokáta Ed McPhersona, žaloval společnost TMZ, Blatta a on-line půjčovnu společnosti SugarDVD, za zásah do soukromí a porušování autorských práv.\nV květnu roku 2015 se objevil Troyer, jeho přítelkyně Brittney Powell a její syn Tyson v televizní reality sérii \"Celebrity Wife Swap\", kde si Brittney vyměnila místo s manželkou Hinese Warda.\n\nZačátkem dubna 2018 byl Troyer přijat do nemocnice po incidentu v jeho domě. Předtím byl přijat k rehabilitaci, aby mohl podstoupit léčbu alkoholismu. 21. dubna 2018 zemřel ve věku 49 let.\n\nV roce 2000 získal cenu MTV Movie Avard za nejlepší duo na obrazovce (ve filmu \"Austin Powers: Špion, který mě vojel\") a v roce 2003 cenu MTV TRL Award v kategorii \"Walk This Way Award\".\n"}
{"id": "1378591", "url": "https://cs.wikipedia.org/wiki?curid=1378591", "title": "Doubravan", "text": "Doubravan\n\nSmíšený pěvecký sbor Doubravan Chotěboř je zapsaný spolek sdružující neprofesionální zpěváky, působící v Chotěboři na Vysočině nepřetržitě už od roku 1862. V současné době má kolem 30 členů a jeho sbormistrem je Jakub Pikla.\n\nUž ve třicátých letech 19. století se na chotěbořské faře scházela společnost, která zpívala vlastenecké písně. Na konci padesátých let začal zájemce učit zpěvu chotěbořský učitel František Buttula. Nebylo však možné pomýšlet na založení zpěváckého spolku. To umožnila až nová ústava v roce 1861. Tehdy začaly v českých zemích vznikat kulturní a osvětové spolky. I v Chotěboři se začalo uvažovat o založení zpěváckého spolku. Vlastním podnětem k založení spolku byla slavnost k uctění Karla Havlíčka Borovského, která se konala v Borové na Chotěbořsku 19. srpna 1862 a na které vystoupily zpěvácké spolky z různých koutů Čech. Už za dva týdny po té slavnosti (2. září 1862) se konala v Chotěboři ustavující schůze zpěváckého spolku. 23 zakládajících členů stvrdilo svými podpisy přistoupení ke spolku.\n\nPrvním sbormistrem Doubravanu byl chotěbořský učitel František Pospíšil, který v dubnu 1863 tuto funkci předal tomu, komu právem náležela – Františku Buttulovi, a ten pak Doubravan řídil třiadvacet let. V roce 1863 se začala připravovat slavnost svěcení praporu Doubravanu. Tato velkolepá slavnost se konala v Chotěboři v neděli 13. září 1863. Zúčastnily se jí zpěvácké spolky z různých míst Čech, celkem s Doubravanem zde bylo na 400 zpěváků. Matkou praporu byla Marie Riegrová (rozená Palacká), která dala spolku do vínku heslo „Zpěv vlasti synů buď otcem činů“. Na slavnosti přednesla slavnostní řeč: „Nazvali jste spolek svůj Doubravan, nechť ať spolek tento, jako se hlásí jménem tím k rodné krajině, k celé vlasti své vždy věrně se hlásí…….“ Až téměř do konce 19. století existoval Doubravan výhradně jako mužský sbor. V roce 1869 byl založen dámský pěvecký soubor Vlasta, který se stal od roku 1892 dámským odborem Doubravanu. V té době začal Doubravan spolupracovat také s hudebními tělesy z Chotěboře, z nichž se brzy stal hudební odbor Doubravanu. Tak se na sklonku 19. století stal Doubravan garantem téměř veškerého hudebního života v Chotěboři. Na počátku 20. století se spolek ocitl v krizi, zejména činnost mužského sboru upadala. Činnost spolku zachraňoval jen ženský sbor a orchestr. První světová válka krizi ještě znásobila a činnost spolku byla ve větším rozsahu obnovena až v roce 1918. Za okupace českých zemí nacisty vyvíjel činnost hlavně orchestr, avšak jen v omezené míře. První koncert v osvobozené vlasti se konal 19. května 1945. Dalších deset let bylo po zániku spolků vyplněno hledáním nových organizačních forem zájmové činnosti. Od roku 1955 fungoval Doubravan jako zájmově umělecký soubor při ZK ROH Chotěbořských kovodělných závodů, a to jak sbor mužský, tak ženský i smíšený a orchestr. Do roku 1960 se však udržel jen orchestr, mužský sbor začal nacvičovat v roce 1967, ženský sbor v roce 1968.\n\nV roce 1969 se v Chotěboři připravovalo 100. výročí založení a dokončení první velké školy v Chotěboři (chlapecké), u jejíhož zrodu byl rovněž učitel František Buttula – zakladatel Doubravanu. Kdo jiný by měl vzdát hold tomuto učiteli, dirigentovi než právě Doubravan. Byl požádán bývalý ředitel této chlapecké školy František Brabenec, aby připravil program pro oslavy. Ten neodmítl a na slavnostním koncertě Doubravan zazářil znovu a byl odměněn bouřlivým potleskem. Tato událost byla impulsem k dalšímu pokračování činnosti Doubravanu, teď už jako smíšeného pěveckého sboru. Sbor také vystupoval na národních slavnostech v Litomyšli, kde spolu s mnoha dalšími sbory provedl Českou píseň Bedřicha Smetany. Doubravan od této doby nepřetržitě funguje ve smíšené sestavě a sdružuje tak zájemce o zpěv z města i širokého okolí. Po Františku Brabencovi stanul v čele sboru přibyslavský rodák a zároveň praktický doktor Jan Augstin, za jehož vedení podnikl sbor zahraniční turné do NDR. Po jeho tragické smrti se ujala vedení paní Věra Voglová Fialová, za jejíhož vedení sbor navázal pevné styky s partnerským sborem Vlašan ze slovenských Spišských Vlach. V roce 1985 převzala sbor paní Marie Fišerová, učitelka chotěbořské ZUŠ, která sbor vedla až do roku 1998. V tomto roce převzala sbor paní Renáta Piklová, která začla psát novou a velmi podstatnou kapitolu v dějinách Doubravanu. Za jejího vedení sbor podnikl několikeré zahraniční turné (Belgie, Maďarsko, Slovensko), natočil svoje CD (2002), zúčastnil se mezinárodních soutěží (Svátky písní Olomouc) a účastnil se provedení velkých vokálně instrumentálních děl (Miloš Bok – Snové koledy, Missa solemnis, Carl Orff – Carmina burana, Antonín Dvořák – Stabat Mater ad.). R. Piklová byla po zakladateli, Františku Buttulovi, druhým nejdéle sloužícím sbormistrem – sbor vedla celých 18 let!\n\nRok 2016 byl pro sbor zlomový. Začal fungovat ako zapsaný spolek a vedení se ujal Jakub Pikla, syn dosavadní sbormistryně, absolvent Konzervatoře Pardubice a student Akademie múzických umění v Praze. Doubravan nyní začíná tradici dvou hlavních sezónních koncertů ve městě – Vánoční koncert, který je za doprovodu orchestru (v roce 2016 vystoupil se Symfonickým orchestrem Konzervatoře Pardubice) a Májového koncertu, kde vystupuje se svým a capella programem. Sbor propaguje sborový zpěv mezi veřejností a svým veřejným vystupováním a další spolkovou činností přispívá ke kulturnímu životu v Chotěboři.\n"}
{"id": "1378597", "url": "https://cs.wikipedia.org/wiki?curid=1378597", "title": "Schaub (příjmení)", "text": "Schaub (příjmení)\n\nSchaub (Schaubová, „svazek slámy, snop (otep)“), a Šaub (Šaubová):\n\n"}
{"id": "1378598", "url": "https://cs.wikipedia.org/wiki?curid=1378598", "title": "Historie teroristických organizací na Blízkém a Středním východě", "text": "Historie teroristických organizací na Blízkém a Středním východě\n\nVývoj arabského světa v novodobé historii je propojený s vývojem terorismu. Arabské dějiny jsou ovlivněné terorismem a terorismus ovlivňuje arabské dějiny. Hlavní spojnicí vzájemné propojenosti je islám. Teroristické hnutí na Blízkém a Středním východu lze rozdělit do dvou hlavních proudů. Jedná se o terorismus nacionalistický a terorismus náboženský. Vzhledem k tomu, že některé cíle obou směrů byly podobné, docházelo v první polovině 20. století k jejich propojení.\n\nTerorismus nacionalistický probíhal od roku 1920 až do roku 1980. Hlavním motivem tohoto proudu byl národně osvobozenecký boj a oblast hlavního zájmu se stala Palestina. Využití násilí bylo hlavní metodou, která směřovala k naplnění nacionalistických cílů a prosazení národnostních požadavků, zejména práva na sebeurčení. Směr vychází z nacionalismu a náboženské vyznání jeho aktérů hraje druhořadou roli. Útoky byly nasměrovány především na osobnosti z politického prostředí a nejčastějším způsobem útoku byly únosy letadel. Nikdy neusiloval o kvantitativní dosah svých činů, co se obětí týká. Stejně tak, neprosazuje násilí jako prvotní způsob boje, ale je přístupný i ke kompromisům v podobě politického vyjednávání. \n\nTerorismus náboženský se rozšiřuje zejména od 80. let 20. století. Cílem útoků tohoto směru už nejsou politické osobnosti, ale náhodní civilisté. Hlavní myšlenkou je islámská ideologie, která vzniká na náboženských základech a druhotným projevem jsou další znaky, jako je národnost či jazyk. Islamismus vychází z konzervativního hnutí wahhábismu, jehož počátky lze vystopovat v Saúdské Arábii. Hlavní myšlenkou je čistota islámu a eliminace jakýchkoliv prvků modernismu. Stoupenci tohoto hnutí se potýkali s roztříštěností názorů, až na základní myšlenku implementace šaríi do společenského života. I v tomto směru lze vypozorovat rozdílnost názorů, které dávají podnět k rozdělení na umírněné a radikální členy. Tato rozdílnost se projevuje zejména v použití metod a způsobu boje. Radikální část se často projevuje jako fanatická, která je motivovaná zejména pocitem ohrožení.\n\nJedny z nejznámějších teroristických organizací v historii lidstva, patřící do skupiny náboženského terorismu je Al-Káida nebo v poslední době aktivní Islámský stát. Oproti předešlým teroristickým skupinám se tyto skupiny vymykají svou radikalizací, odhodláním, způsobem boje a použitými prostředky. Jejich aktivity přesahují oblast Blízkého a Středního východu a ovlivňují zahraniční politiku mnoha států. Jsou schopné aplikovat nejmodernější technologie, jako jsou nové zbraně a informační technologie, díky kterým jsou v neustálém kontaktu se svými následovníky v dalších zemích. Společným znakem obou seskupení je uznávání šárii. Organizace jsou velmi dobře vnitřně organizované. Disponují stovky miliony dolarů, které původně získala dotacemi z Perského zálivu. Dnes jsou financovány z vlastních zdrojů, zejména díky nelegální činnosti, jako jsou loupeže, výkupné, daňové podvody, prodej ropy a vykořisťování obyvatel. Jsou vybaveny i značným zbrojním arzenálem, mezi které patří vrtulníky, transportéry, kulomety, letadla a další zbraně.\n"}
{"id": "1378649", "url": "https://cs.wikipedia.org/wiki?curid=1378649", "title": "Rozhodnost", "text": "Rozhodnost\n\nRozhodnost je schopnost člověka samostatně a zodpovědně rozhodovat a rozhodnutí důsledně realizovat v činnosti. Rozhodnost se zvlášť výrazně projevuje ve složitých situacích, kdy je řízení spjato s rizikem a třeba volit jednu z několika alternativ. Rozhodnost je i schopnost bez váhání přebrat na sebe odpovědnost za rozhodnutí, jednat rychle, ve správný čas.\n\n"}
{"id": "1378651", "url": "https://cs.wikipedia.org/wiki?curid=1378651", "title": "Abreakce", "text": "Abreakce\n\nAbreakce (pojem zavedl J. Breuer a Sigmund Freud v psychoanalýze) je specifická forma odreagování. Jde o odreagování potlačených afektů (úzkosti), které vedly k neuróze, pomocí znovuprožití patogenních emočních zážitků; cílem je uvolnění emočního napětí. V minulosti to byla hlavní část tzv. katartické metody.\n"}
{"id": "1378652", "url": "https://cs.wikipedia.org/wiki?curid=1378652", "title": "TJ Sokol České Budějovice", "text": "TJ Sokol České Budějovice\n\nTělocvičná jednota Sokol České Budějovice je český tělocvičný spolek v krajském městě Jihočeského kraje, který byl založen roku 1869.\n\nPodnět k založení spolku přišel v roce 1869 od JUDr. Antonína Špinara, který se o Sokol začal zajímat během svých studií v Praze. Českobudějovický Sokol se tak stal první jednotou založenou v jižních Čechách a spolu s jednotou vodňanskou byl v dané oblasti po 24 let jediný.\n\nPo řadě rozporů byla roku 1894 ve městě založena druhá jednota s názvem Sokol Tyrš, později pojmenovaná Sokol II. Obě organizace na sobě byly zcela nezávislé, s vlastním vedením, členy i majetkem. Pro svou činnost spolek koupil hostinec U Kotvy na Linecké třídě, přejmenovaný na \"Národní dům,\" a se starším Sokolem I se zase spojil až roku 1968, kdy krátce svitla naděje na obnovení činnosti Sokola. V meziválečném období existovaly další lokální jednoty Sokol, např. v Suchém Vrbném, Mladém, Čtyřech Dvorech\",\" Rožnově a Kněžských Dvorech.\n\nV roce 1900 je založen samostatný ženský odbor, který se s mateřským spolkem spojil v roce 1924. Organizace se úspěšně rozvíjela, nicméně během 2. světové války a později komunistického režimu prošla těžkými obdobími, kdy byla její činnost omezována a nakonec zcela zrušena.\n\nV letech 1965—1971 byl na Sokolském ostrově vystavěn krytý plavecký stadion, samozřejmě již nikoli v rámci Sokola.\n\nVe svobodnější době kolem Pražského jara se sice činnost organizace nepovedlo obnovit v plném rozsahu, nicméně v Budějovicích alespoň vznikla v rámci ČSTV sokolská jednota, která fungovala až do rozpadu socialistického bloku a tvořila základ Sokola ve městě obnoveného hned v únoru po Sametové revoluci.\n\nDne 1. ledna 2005 vznikla Sokolská župa Jihočeská, jejíž součástí je i českobudějovická jednota. O rok později byla započata rekonstrukce technických sektorů a atletické dráhy stadionu. Slavnostního otevření se zúčastnila také Dana Zátopková. Následovaly projekty dostavby běžeckého koridoru, šaten a funkčního zázemí.\n\nČeskobudějovická jednota ve městě nadále vlastní tři sokolovny a atletický stadion. K 1. lednu 2018 v ní bylo v místní jednotě registrováno 1614 členů. Od roku 2015 se účastní nově vyhlášené Noci sokoloven, zapojila se i do projektu ČOS \"100 sokolských keší republice\". V roce 2018 pokračovala jednání rekonstrukci tribuny na atletickém stadionu, jež je spolu se sokolovnou kulturní památkou České republiky.\n\nTJ Sokol České Budějovice nacvičil skladby pro XVI. všesokolský slet 2018. V roce 2018 pracovalo 20 sportovních oddílů včetně mj. atletického, oddílu badmintonu, korfbalu, horolezectví, nohejbalu, kulturistika, nebo frisbee, mezi bojovými sporty jsou to mj. oddíly karate a capoeiry, dále oddíl roztleskávaček, sportovního tance, historického a scénického šermu.\n\nUž na konci 19. století jednota provozovala u Předního mlýna sokolskou plovárnu, která má mj. pomoci financování výstavby sokolovny. Původně byla situována přímo do toku Vltavy, ale s vrůstajícím znečištěním řeky a po regulaci Vltavy z roku 1930 zanikla a bylo přistoupeno k vybudování dvou oddělených betonových bazénů. Větší z nich s rozměry 50 x 25 m byl v tehdejším Československu největším bazénem.\n\nOrganizaci se v roce 1923 koupí a směnou podařilo získat Schnarcherův (Dominikánský) ostrov, brzy poté přejmenovaný na ostrov Sokolský. O rok později je dokončen stadión, jehož slavnostního otevření se zúčastnil i prezident Tomáš Garrigue Masaryk, na následný Krajový slet sokolstva přijeli také zahraniční sokoli. Na stadiónu, který pojmul 16 000 diváků, postupně vznikla řada sportovišť.\n\nRoku 1929 byly položeny čtyři základní kameny sokolovny přivezené ze čtyřech památných míst kraje. Druhá světová válka stavbu zkomplikovala nejen kvůli tomu, že byla činnost Sokola zakázána -- jednota přišla i o 550 000 Kč, které jí byly zabaveny, a odevzdat Deutscher Turnverbandu musela i Sokolský ostrov. Zpět do rukou původního vlastníka se dostal až po 5. květnu 1945. Nejdříve bylo zapotřebí odstranit škody, a teprve od léta roku 1946 začaly probíhat dokončovací práce.\n\nSokolovna byla slanostně otevřena v sobotu dne 14. června 1947, v neděli pak následoval Slet sokolské župy Husovy, zakončený od 20:00 hodin Prvním sokolským věnečkem v Sokolovně.\n\nV hlavní chodbě se nachází pamětní deska sokolům, kteří byli 9. května 1945 zastřeleni nacisty.\n\n"}
{"id": "1378653", "url": "https://cs.wikipedia.org/wiki?curid=1378653", "title": "Jan Václav Rosůlek", "text": "Jan Václav Rosůlek\n\nJan Václav Rosůlek, pseudonym Vladimír Drnák (7. listopadu 1894, Pardubice – 12. ledna 1958, Praha) byl český poštovní úředník, básník, prozaik a dramatik, autor románů z období první světové války, životopisných románů z uměleckého prostředí, próz z různých žánrů populární literatury a knih pro děti.\n\nPocházel z úřednické rodiny. Pardubickou reálku nedostudoval a roku 1911 se stal poštovním úředníkem. V letech 1914-1918 bojoval na italské frontě. Po návratu pracoval opět jako poštovní úředník na různých slovenských poštovních úřadech a také v Pardubicích. Roku 1931 se přestěhoval do Prahy jako úředník Poštovní hospodářské ústředny a v této funkci pracoval až do svého odchodu do důchodu toku 1947.\n\nDne 29. března 1920 se v Pardubicích oženil s učitelkou jazyků Markétou Netušilovou (1895–??). Jejich dcera Helena (provdaná Cmíralová, 1926–2009) byla herečka a dokumentátorka v Divadelním ústavu.\n\nDo literatury vstoupil několika básnickými sbírkami patetických veršů a divadelní hrou pro děti. Brzy se však jeho doménou stala próza těžící z válečných zážitků první světové války. Jeho povídky a romány s touto tématikou podávají drastický obraz utrpení šikanovaných vojáků na italské frontě. Později začal s rutinní obratností produkovat celou řadu dobrodružných, detektivních a konvenčních společenských příběhů i dívčích románů. Pod pseudonymem Vladimír Drnák pak publikoval své závažnější, především životopisné romány. Po roce 1945 psal především práce pro mládež.\n\n\n"}
{"id": "1378655", "url": "https://cs.wikipedia.org/wiki?curid=1378655", "title": "Adulár", "text": "Adulár\n\nAdulár je lesklý minerál ze skupiny živců, odrůda K-živce – ortoklasu.\n\nNázev zavedl v roce 1780 Ermenegildo Pini podle lokality z alpského pohoří Adulagebirge (součást Gotthardského masivu) ve Švýcarsku.\n\nKrystalizuje v triklinické soustavě tvaru pseudo-rombických čtyřbokých sloupců. Krystaly jsou bělavé až průhledné. Ze strukturního hlediska představuje nízkoteplotní varietu ortoklasu, která je také blízká částečně neuspořádanému mikroklinu.\n"}
{"id": "1378660", "url": "https://cs.wikipedia.org/wiki?curid=1378660", "title": "General Electric PAC 4010", "text": "General Electric PAC 4010\n\nGeneral Electric PAC 4010 (též \"GE-PAC 4010\") byl sálový počítač americké firmy General Electric z počátku sedmdesátých let 20. století. Jednalo se o levnější variantu GE-PAC 4020. GE-PAC 4010 sloužil k jednodušším výpočtům než o jeho o čtyři roky starší předchůdce. Počítač byl navržený na provádění (kontrolu) procesů v reálném čase. Zkratka PAC znamená \"Process Automation Computer\", tedy počítač pro automatizaci procesů.\n"}
{"id": "1378663", "url": "https://cs.wikipedia.org/wiki?curid=1378663", "title": "Arrondissement Antverpy", "text": "Arrondissement Antverpy\n\nArrondissement Antverpy (nizozemsky: \"Arrondissement Antwerpen\"; francouzsky: \"Arrondissement d'Anvers\") je jeden ze tří arrondissementů (okresů) v provincii Antverpy v Belgii.\n\nJedná se o politický a zároveň soudní okres.\n\nArrondissement Antverpy vznikl roku 1800 jako první arrondissement departmentu Deux-Nèthes (nizozemsky: \"Departement Twee Nethen\"). Okres původně zahrnoval kantony Antwerpy, Boom, Berchem, Brecht, Ekeren a Zandhoven. Roku 1923 byly tehdejší obce Burcht a Zwijndrecht (obec Burcht byla roku 1978 spojena s Zwijndrecht do jedné obce Zwijndrecht) z okresu Sint-Niklaas do okresu Antverpy.\n\nPočet obyvatel k 1. lednu 2017 činil 1 039 943 obyvatel. Rozloha okresu činí 1 000,31 km².\n\nOkres Antverpy sestává z těchto obcí:\n"}
{"id": "1378664", "url": "https://cs.wikipedia.org/wiki?curid=1378664", "title": "Solothurner Torte", "text": "Solothurner Torte\n\nSolothurner Torte nebo také Solothurner Kuchen (česky \"solothurnský dort\" nebo \"solothurnský koláč\") je vícevrstvý dort kruhového tvaru, vyráběný ve švýcarském městě Solothurn. Originál je vyráběn společností Suteria Chocolata AG. Vyráběn je od roku 1915 podle receptu Alberta Studera.\n\nOriginál má průměr cca 18–26 cm. Jsou ale vyráběny i menší varianty např. 9 cm a 12 cm. Spodní a vrchní vrstvou dortu jsou dvě tenké kruhové sněhové pusinky z bílku, cukru, mandlí a lískových ořechů. Hmota na sněhové pusinky se spirálovitě nanese na pečicí papír pomocí cukrářského pytlíku. Spirála má být z estetických důvodů vidět i po upečení, pro tento dort je charakteristická.\nNa jednu ze sněhových pusinek se z jedné strany nanese máslový krém, který se skládá z másla (případně i z rostlinného tuku), mléka, cukru, vajec (žloutků), kukuřičného škrobu, hladké mouky, soli, citronové kůry a vanilky). Do krému mohou být přidány i lehce pražené a jemně mleté lískové ořechy. \nJádro dortu tvoří asi 2,5 cm vysoký piškot, který se usadí na pusinku potřenou máslovým krémem. Na piškot je z boku a z vrchu také nanesen máslový krém a celý dort je pak uzavřen druhou sněhovou pusinkou. \n\nZ boku je dort posypán plátky pražených lískových ořechů. Následně je dort chlazen v lednici. \n\nTento desert se konzumuje celoročně.\n\n"}
{"id": "1378665", "url": "https://cs.wikipedia.org/wiki?curid=1378665", "title": "Antonia Major", "text": "Antonia Major\n\nAntonia Major (39 př. n. l. – 25) se narodila jako dcera triumvira Marka Antonia a Octavie Minor, sestry prvního římského císaře Augusta.\n\nAntonia se narodila v řeckých Athénách, poté v roce 36 př. n. l. odjela s matkou a sourozenci do Říma. Vychovávala ji matka, strýc Augustus a teta Livia Drusilla. Podle Cassia Dea bylo jí i její sestře Antonii Minor dovoleno po otcově smrti užívat jeho statky v Římě. Přestože je o ní známo málo, měla Antonia vysoké postavení.\n\nKolem roku 22 př. n. l. se Antonia provdala za konzula Lucia Domitia Ahenobarba. Měli spolu tři dětiː\n\n"}
{"id": "1378669", "url": "https://cs.wikipedia.org/wiki?curid=1378669", "title": "Domitia Lepida Major", "text": "Domitia Lepida Major\n\nDomitia Lepida Major (8 př. n. l. – 59) byla nejstarším potomkem Antonie Major a konzula Lucia Domitia Ahenobarba, a nejstarší vnučkou triumvira Marka Antonia, praneteří římského císaře Augusta, druhou sestřenicí a švagrovou císaře Caliguly, sestřenicí císaře Claudia, tetou císařovny Messaliny a císaře Nera. Měla dva mladší sourozenceː sestru Domitiu Lepidu Major a bratra Domitia Ahenobarba.\n\nProvdala se za konzula Decima Hateria Agrippu, který zemřel v roce 32 jako oběť Tiberiovy vlády teroru. Domitia porodila asi v roce 20 Aggripovi syna Quinta Hateria Antonina. V roce 33 se znovuprovdala za duchaplného, bohatého a vlivného Gaia Sallustia Crispa Passiena. Crispus byl adoptivní vnuk a biologický praprasynovec historika Sallustia.\n\nPo lednu 41 se Crispus s Domitiou rozvedl a oženil se s její bývalou švagrovou Agrippinou mladší, která se vrátila z exilu. Tím se stal Crispus nevlastním otcem Agrippinina syna Lucia Domitia Ahenobarba (Nero), který byl Domitiným synovcem. Crispus brzy záhadně zemřel, zanechavši Agrippině a jejímu synovi spoustu peněz.\n\nBěhem vlád Caliguly, Claudia a Nera byla vlivnou protivnicí Agrippiny. V červnu 59 zemřela upoutána na lůžko s těžkou zácpou. Nero ji v té době navštívil a ona mu řekla, že když si oholil vousy (římský symbolický čin, který se obvykle uskutečnil během obřadu ve věku dvaceti dva let), ráda by zemřela klidně. Nero se k ní otočil a zažertovalː \"Okamžitě to odnesu.\" Podle pověsti pak nařídil doktorům, aby jí dali smrtelnou dávku projímadla a zatímco umírala jí zabavil majetek. Moderní učenci však nevěří, že by ji nechal Nero otrávit.\n"}
{"id": "1378671", "url": "https://cs.wikipedia.org/wiki?curid=1378671", "title": "Zemětřesení v Messině 1908", "text": "Zemětřesení v Messině 1908\n\nZemětřesení, které postihlo italské město Messina a okolí v ranních hodinách 28. prosince 1908, si vyžádalo nejvíc lidských životů ze všech historicky zaznamenaných zemětřesení na evropském kontinentu. Zemětřesení dosáhlo stupně intenzity XI podle Mercalliho stupnice, po otřesech půdy o síle 7,5 momentové škály následovaly vlny tsunami vysoké až třináct metrů a rozsáhlé sesuvy půdy. V Messině, která měla před zemětřesením asi 160 000 obyvatel, zahynulo okolo poloviny lidí, ve městě se také zdržovalo množství přespolních návštěvníků kvůli představení opery \"Aida\". Zničeno bylo více než devadesát procent budov ve městě včetně katedrály Nanebevzetí Panny Marie a nábřeží Palazzata. Vážné škody utrpělo také Reggio di Calabria, Melito di Porto Salvo, Palmi a další sídla v okolí Messinské úžiny. Celkový počet obětí se odhaduje mezi 75 000 a 200 000. Po katastrofě následovaly četné požáry i vlna násilností a rabování, k jejímuž potlačení byla povolána armáda. Do Messiny přijel rovněž italský král Viktor Emanuel III., na pomoc přeživším se pořádaly v řadě zemí sbírky, do záchranných prací se zapojily posádky ruských válečných plavidel \"Slava\" a \"Cesarevič\", kotvících v nedalekém přístavu Augusta, jimž byl v Messině roku 2012 odhalen pomník podle návrhu Pietra Küfferleho. Množství lidí, kteří po zemětřesení zůstali bez přístřeší, se z postižené oblasti vystěhovalo, především do USA.\n\n\n"}
{"id": "1378678", "url": "https://cs.wikipedia.org/wiki?curid=1378678", "title": "Domitia Lepida Minor", "text": "Domitia Lepida Minor\n\nDomitia Lepida Minor (5 př. n. l. – 54) byla mladší dcerou konzula Lucia Domitia Ahenobarba a Antonie Major. Její sestrou byla Domitia Lepida Major a bratrem Gnaeus Domitius Ahenobarbus, otec císaře Nera. Byla praneteří císaře Augusta, vnučkou Octavie Minor a triumvira Marka Antonia, druhou sestřenicí císaře Caliguly, sestřenicí a tchyní císaře Claudia a tetou císaře Nera. Lepida byla krásná a vlivná žena. Jako její sestra, také ona byla velmi bohatá. Měla finanční podíl v Kalábrii a vlastnila \"praedia Lepidiana\".\n\nLepida se třikrát provdala. Jejím prvním manželem byl její bratranec Marcus Valerius Messala Barbatus. Vzali se pravděpodobně kolem roku 15 n. l. Měli spolu dceru Valeriu Messalinu, která se stala třetí manželkou císaře Claudia a císařovnou. Barbatus zemřel kolem roku 20 nebo 21, krátce po narození Messaliny. Lepidiným druhým manželem byl Faustus Cornelius Sulla Lucullus, \"consul suffectus\" v roce 31, potomek římského diktátora Sully. Jejich syn Faustus Cornelius Sulla Felix, narozený asi roku 22, se později oženil s Claudiou Antonií, dcerou císaře Claudia z jeho druhého manželství s Aelií Paetinou. Faustus Cornelius Sulla Felix zemřel v roce 62.\n\nNa počátku Claudiovy vlády se ovdovělá Lepida znovu provdala za Appia Junia Silana. V následujícím roce (42 n. l.) byl Silanus zavražděn Claudiem, údajně kvůli tomu, že se snažil Claudia zavraždit, ale kolovaly zvěsti, že se ho Messalina chtěla zbavit poté, co se postavil proti ní.\n\nLepida byla babičkou Messalininých dětí, Claudie Octavie (nevlastní sestra a první manželka císaře Nera) a Britannica. V roce 48 byla Messalina na příkaz Claudia popravena, kvůli jejímu falešnému manželství s milencem Gaiem Siliem. Během Messalinina vrcholu se s ní Lepida přela a odloučily se (především po popravě Appia Silana). V Messalinině poslední hodině v zahradě Lucullus však stála Lepida po dceřině boku a dodávala ji odvahu na konci života. Poté, co byla Messalina bodnuta důstojníkovou dýkou, bylo její těla odevzdáno Lepidě.\n\nLepidina bývalá švagrová Agrippina mladší se v roce 49 stala Claudivou novou manželkou. Agrippina ze žárlivosti nařídila Lepidinu popravu, což bylo krátce před Claudiovou smrtí, po níž se stal císařem Nero. Agrippina si myslela, že Lepida využije svého vlivu na Nera, aby se obrátil proti své matce.\n\nDomitia Lepida byla v roce 1976 ztvárněna britskou herečkou Moirou Redmond v televizním seriálu \"Já, Claudius\".\n"}
{"id": "1378703", "url": "https://cs.wikipedia.org/wiki?curid=1378703", "title": "Florea", "text": "Florea\n\nFlorea je obchodní jméno společnosti \"Florea Holland s. r. o.\", českého online obchodu s květinami.\n\nE-shop \"Florea\" založila Kateřina Hemerle. Hlavním obchodním partnerem společnosti je nizozemský květinový veletrh \"FloraHolland\", nicméně květiny dováží též napřímo z Afriky prostřednictvím družstva \"Kenya Flower Council\" (KFC).\n\n\"Florea\" je zapojena do fair trade, kde je v odvětví řezaných květin zatím jediným zástupcem. Ve dnech 13. a 14. 1. 2018 se v Karolinu konala výstava \"Svět růží\" s růžemi z fair trade, o níž natočila reportáž Česká televize.\n\nJako všechny obchody s květinami i \"Florea\" prodá nejvíce květin na 3 svátky: na Valentýna (14. února), MDŽ (8. března) a den matek (druhá květnová neděle).\n\n\n"}
{"id": "1378720", "url": "https://cs.wikipedia.org/wiki?curid=1378720", "title": "Filarete", "text": "Filarete\n\nAntonio di Pietro Averlino ([anˈtɔːnjo di ˈpjɛːtro averˈliːno]; asi 1400 – c. 1469), také Averulino, známý jako Filarete ([filaˈrɛːte]; z řeckého φιλάρετος, což znamená milovník ctnosti), byl florentský renesanční architekt, sochař, medailista a teoretik umění. Známý je jeho návrh ideálního města Sforzinda, první renesanční ideální plán města.\n\nAntonio di Pietro Averlino se narodil kolem roku 1400 ve Florencii, kde se pravděpodobně vyučil jako řemeslník. Zdroje naznačují, že pracoval ve Florencii pod italským malířem, architektem a životopiscem Lorenzem Ghibertim, který mu dal jeho jméno Filarete, což znamená milovník ctnosti (či dokonalosti). V polovině 15. století byl Filarete vykázán z Říma poté, co byl obviněn z pokusu ukrást hlavu Jana Křtitele, a přestěhoval se do Benátek a poté do Milána. Tam se stal knížecím stavitelem a pracoval na různých architektonických projektech po dobu patnácti let. Podle jeho životopisce Vasariho zemřel v Římě asi roku 1469.\n\nPapež Evžen IV. Filareta pověřil vytvořenímbronzové hlavní brány původní Svatopetrské basiliky v Římě, která byla dokončena v roce 1445. Výroba brány trvala 12 let a i když byla vytvořena během renesance, vykazuje byzantské vlivy a středověká charakter. Někteří kritici poukazují na to, že dveře nabízejí pohled do Filaretovy mysli, \"středověce složité a plní vzrušujících, ale ne zcela asimilovaných klasických nauk\".\n\nV Miláně Filarete postavil Ospedale Maggiore (asi 1456) špitál racionálně plánovaný na půdorysu kříže ve čtverci, s nemocničním kostelem ve středu. Některé z dochovaných úseků mnohokrát přestavěné budovy ukazují gotický detail řemeslných tradic milánského \"quattrocenta\" v rozporu s Filaretovým návrhme all\"'antica\" neboli \"podle antiky\". Filarete také pracoval na hradě Castello Sforzesco a na milánské katedrále.\n\nFilarete dokončil svou významnou knihu o architektuře někdy kolem roku 1464,kdy o ní hovořil jako o své \"Libro architettonico\" (Architektonické knize). Ani on, ani jeho bezprostřední současníci ji nikdy nenazývali \"Trattato\" (Pojednání), ačkoli se tak dnes nazývá. \"Libro architettonico\", která obsahuje dvacet pět částí, byla během renesance poměrně široce rozšířena v rukopisné podobě. Nejznámější a nejzachovalejší je bohatě ilustrovaný rukopis známý jako \"Codex Magliabechiano\" (pravděpodobně byl vypracován kolem r. 1465; nyní je v archivu Biblioteca Nazionale Centrale di Firenze). Skutečnost, že \"Codex Magliabechiano\" je věnován Pierovi de' Medici a byl zachován ve Florencii, naznačuje, že Filarete byl ve své rodné Florencii ctěn přes jeho věrnost Milánu. Kniha, která je psána jako fiktivní vyprávění, se skládá převážně z detailních popisů technických aspektů architektury (např. místo a výběr materiálu, výkres, stavební metody, a tak dále) a stálé polemiky proti gotice v severní Itálii, kterou Filarete nazývá \"barbarský moderní styl.\" Filarete místo ní prosazuje použití klasických římských modelů.\n\nNejslavnější částí jeho knihy je plán Sforzindy, ideálního města pojmenovaného po Francescu Sforzovi, vévodovi z Milána. I když Sforzinda nebyla nikdy postavena, některé aspekty jeho návrhu jsou popsány velmi podrobně. Základní uspořádání města je osmicípá hvězda, vytvořená překrytím dvou čtverců tak, aby všechny rohy byly stejně vzdálené. Tento tvar je pak vepsán do ideálního kruhového vodního příkopu. Půdorys města pravděpodobně ukazuje Filaretův zájem o magii a astrologii. V souladu s dobovou představou o magické moci geometrie a zásadním významu astrologie, Filarete poskytuje, kromě praktických rad o materiálech, stavbě a opevnění, poznámky o tom, jak usmířit nebeské harmonie se Sforzindou. Jeho architektonické výkresy a ještě více jeho alegorické kresby na okrajích rukopisu Codex Magliabechianus - jako je alegorie ctnosti a alegorie rozumu a vůle - Filarete ukazuje pozoruhodnou znalost klasických zdrojů. Možná je znal také díky radám jeho přítela Francesca Filelfa da Tolentina, hlavního humanisty na dvoře v Miláně.\n\nPlán Sforzindy byl navržen tak, že každý z vnějších bodů hvězdy tvořila věž, zatímco vnitřní úhly obsahovaly brány. Každá z bran byla vyústěním radiální ulice procházející přes tržiště specializované na určité zboží. Všechny cesty se nakonec sbíhají na velkém náměstí v centru města. Město mělo tři náměstí – jedno pro knížecí palác, jedno pro katedrálu a jedno pro hlavní tržiště. Protože renesance se hodně zabývala myšlenkou městských průplavů, ve Filaretově Sforzindě měla každá druhá ulice kanál pro nákladní dopravu. Systém kanálů byl také spojen s řekou, a tedy vnějším světem pro dovoz a vývoz zboží. Město také obsahovalo mnoho budov, včetně farností a oddělených škol pro chlapce a dívky. Příkladem budovy, která se objevuje v pojednání, je Dům Neřesti a Ctnosti, desetipodlažní stavba s nevěstincem dole a učenou akademií na vyšších podlažích. Filarete se hodně zabýval zastoupením neřestí a ctností a je možné, že jeho radiální návrh města byl inspirován Augustinovým Pozemským městem, jehož kruhový tvar byl rozdělen do sekcí, z nichž každá měla své vlastní neřesti a ctnosti.\n\nNávrh Sforzindy může být zčásti přímou reakcí na italská města z doby středověku, neplánováně rostoucí, což znamenalo, že mohlo být těžké se v nich orientovat. Renesanční humanistický zájem o klasické texty také mohl podpořit zájem o geometrii městského půdorysu, například v Platónově popisu Atlantidy. Filaretův ideální plán měl odrážet společnost – ideální město mělo být  obrazem ideální společnosti, což je myšlenka typická pro humanistické názory převládající během vrcholné renesance. Renesanční ideální město vyjadřuje svou organizací centralizovanou moc panovníka, což těsně navazuje na Dantův názor, že lidem rasa je nejlépe pod monarchou. Lze tedy argumentoval, že forma tohoto ideálního renesančního města vznikla z napětí mezi vnímanou potřebu centralizované moci a možností vzniku tyranie.\n\nFilaretův plánu Sforzindy byl první ideální plán města v době renesance a důkladné vypracování jeho uspořádání ztělesňuje vyšší úroveň vědomého městského plánování, než jaká byla dosažena kdykoliv předtím. Navzdory mnoha odkazům na středověkou symboliku začleněných do plánu Sforzindy, se zásady urbanismu tohoto města staly archetypem humanistického plánování měst během vrcholné renesance. Pojednání vyvolalo zájem mnoha významných představitelů, jako byli Giangaleazzo Sforza a Piero de' Medici. Později, když Francesco di Giorgio a Leonardo da Vinci začali plánovat svá ideální města, tak si půjčovali nápady od Filareta.\n\nAčkoli nebyla nikdy vybudována, Sforzinda sloužila jako inspirace pro mnohé budoucí plány měst. Například v 16. století, renesanční vojenští inženýři a architekti propojovali Filaretovy ideální městské návrhy s obranným opevněním, které je odvozeno spíš od společensko-politické agendy. Toto pojetí kombinace ideálního a opevněného města se široce rozšířil po celé Evropě i mimo ni.\n\n"}
{"id": "1378733", "url": "https://cs.wikipedia.org/wiki?curid=1378733", "title": "Kožnatka ganžská", "text": "Kožnatka ganžská\n\nKožnatka ganžská (\"Nilssonia gangetica\"), někdy nazývaná též kožnatka indická je druh kožnatky, vyskytující se v Jižní Asii v řekách jako je Ganga, Indus a Mahanadi. Patří mezi zranitelné živočišné druhy. Krunýř dosahuje délky až 94 centimetrů. Živí se hlavně rybami, obojživelníky, mršinami, a jiným živočišným materiálem, ale také vodními rostlinami.\n\nTyto želvy jsou často chovány v chrámových jezírkách Urísy, kde jsou považovány za posvátné.\n\n"}
{"id": "1378735", "url": "https://cs.wikipedia.org/wiki?curid=1378735", "title": "Working testy retrieverů tour", "text": "Working testy retrieverů tour\n\nWorking testy retrieverů tour (zkráceně WT Tour) je soutěž pořádána Retriever Sportem CZ (RSCZ), která je určena pro všechna plemena retrieverů a španělů.\n\nJiž tradičně se každá sezóna skládá z pěti závodů (working testů retrieverů), které jsou rozděleny do čtyř výkonnostních tříd E, L, M a S. Třída veteránů se nezapočítává do celkové klasifikace. Sezóna obvykle začíná v březnu a končí v září posledním závodem, kterým je WT finále.\n\nJako inspiraci pro hodnocení byla původně tabulka ATP World Tour. Tabulka WT Tour byla průběžně aktualizována a zahrnovala hodnocení za období 365 dní od posledních WT. Titul vítěz WT Tour získal pouze český pes, který na konci sezóny byl na prvním místě. Kromě WT pořádaných RSCZ byly do tohoto hodnocení započítávány i výsledky WT pořádaný jinými kluby.\n\n\nVýsledné body v dané sezóně se vytváření na základě součtu tří údajů - třída (nejvyšší absolvovanou třídu), ocenění (součet bodů získaných za jednotlivé ocenění) a umístění (součet bodů získaných za jednotlivá umístění). V případě rovnosti bodů za celou sezónu vyhrává starší pes/fena.\n\n‡ vítěz WT finále ve stejném roce.\nPoznámky\n\"Kurzívou\" - akce pořádané jinými organizacemi - Deutsche Retriever Club (DRC), Golden Retriever Kör (GRK), Österreichischen Retriever Club (ÖRC) a Retriever klub CZ (RKCZ).\n\nMezi roky 2007 až 2010 byly do celkového hodnocení zahrnuty i výsledky startujících v zahraničí. Na konci každého ročníku byl vždy uveřejněn seznam zahraničních WT, které byly automaticky započteny. Vždy se jednalo o WT pořádány v Rakousku, Maďarsku případně v Německu. Výjimku tvořil Mock Trial (jiný název pro Dummy Trial) konaný v Hirschbachu v Rakousku. Pokud startující absolvoval i jiná WT, bylo možné tyto výsledky také započítat do celkového hodnocení.\n\nPočetně nejvíce zastoupené plemeno je LR, který pravidelně tvoří více jak polovinu všech startujících v sezóně. V období 2011 až 2015 dokonce tvořil více jak dvě třetiny všech startujících. Dalšími výrazně zastoupenými plemeny jsou GR a FCR, ovšem obě tyto plemena nedosahují ani zdaleka takové účasti jako LR. Zbylá tři plemena, tj. CCR, CBR a NSR, tvoří v součtu necelou desetinu ze startujících.\n\nÚdaje zahrnují pouze working testy retrieverů pořádaných RSCZ od roku 2007. Do statistik jsou zahrnuti i startující z ciziny. Startující mimo soutěž nejsou započteni.\n\n\"       vítězné plemeno\"\n\nPoznámky\n\n"}
{"id": "1378739", "url": "https://cs.wikipedia.org/wiki?curid=1378739", "title": "Tsunami (album)", "text": "Tsunami (album)\n\nTsunami je hudební album vydané skupinou Divokej Bill v roce 2017.\n\n\n"}
{"id": "1378740", "url": "https://cs.wikipedia.org/wiki?curid=1378740", "title": "Letiště Holešov", "text": "Letiště Holešov\n\nLetiště Holešov (ICAO: LKHO, IATA: GTW) bylo vnitrostátní veřejné civilní letiště u Holešova ve Zlínském kraji. Sloužilo pro pravidelné linky, ale také zemědělské letouny, velké zázemí zde měly aerokluby. \n\nBylo založeno v roce 1946, protože Zlínu a firmě Baťa nedostačovalo letiště v Otrokovicích. Původní plány výstavby byly velkolepé – zahrnovaly tři přistávací dráhy, šest hangárů, řídicí věž, dílny, prostory pro cestující. \n\nPo komunistickém únoru 1948 byla zdejší činnost utlumena. Kvůli tomu byl zrealizován pouze jeden hangár, bytový dům pro zaměstnance a dvě palivové nádrže. Od roku 1953 začalo letiště sloužit pro civilní lety. Létala odtud letadla jako Iljušin Il-14, později Let L-410. Každý všední den odsud Československé aerolinie provozovaly přímé lety do Prahy. Později se opět objevila snaha postavit novou pevnou ranvej, která měla být dlouhá 2400 metrů a vhodná pro například Tupolev Tu-154.\n\nPo změně režimu v roce 1989 opět z plánů sešlo, jelikož se okolní obyvatelé a obce postavily proti. V roce 1992 bylo letiště privatizováno a majitelem se stala společnost Top Air. Její nástupnická organizace TTT Air ho v roce 2006 prodala Zlínskému kraji, aby zde postavil průmyslovou zónu. Oficiálně letiště skončilo 31. března 2009.\n\n"}
{"id": "1378754", "url": "https://cs.wikipedia.org/wiki?curid=1378754", "title": "Kožnatkovití", "text": "Kožnatkovití\n\nKožnatkovití (Trionychidae) jsou taxonomická čeleď v řádu želv (Testudines) s řadou rodů, jejichž zástupci jsou běžně známí jako želvy s měkkým krunýřem. V angličtině jsou tyto želvy také někdy označovány jako \"softshell turtles\". Mezi kožnatkovité patří některé z největších sladkovodních želv. Řada druhů je však schopna se přizpůsobit životu i ve vysoce brakických oblastech. Zástupci této čeledi žijí v Africe, Asii a Severní Americe.\n\nVětšina druhů byla dříve tradičně zahrnována do rodu \"Trionyx\", ale v rámci moderních taxonomických revizí byla řada druhů původně z rodu \"Trionyx\" přesunuta do jiných rodů. Mezi takto přehodnocené druhy patří například severoamerické kožnatky rodu \"Apalone\", které byly umístěny v rodu \"Trionyx\" až do roku 1987.\n\n\nKladogram sestavený dle zdroje: Walter G. Joyce, Ariel Revan, R. Tyler Lyson a Igor G. Danilov (2009).\n\n"}
{"id": "1378757", "url": "https://cs.wikipedia.org/wiki?curid=1378757", "title": "Jan Adolf Vítek", "text": "Jan Adolf Vítek\n\nJan Adolf Vítek (23. června 1899, Polná – 18. července 1950, Praha) byl český sochař.\n\nJan Adolf Vítek se narodil v Polné jako syn sluhy tamního berního úřadu. Navštěvoval zde obecnou a měšťanskou školu a poté se učil strojním zámečníkem v místní dílně A. Zimy. Zajímal se o sochařství a modeloval podle předloh, ale u zkoušek na Akademii poprvé neuspěl. Koncem první světové války byl odveden a sloužil na východní frontě v Albánii a Dalmácii. Zbytek povinné vojenské služby sloužil v Praze a při tom navštěvoval večerní a nedělní kursy modelování prof. Karla Štipla na Uměleckoprůmyslové škole. Roku 1921 úspěšně složil přijímací zkoušky a od roku 1922 studoval u prof. Josefa Mařatky a Karla Štipla. Modelování v prvním roce studia zde učili také Jaroslav Horejc, Bohumil Kafka a Štěpán Zálešák, typografii Jaroslav Benda, kreslení architekt Ladislav Skřivánek a dějiny umění Jaromír Pečinka. Vítek patřil k dobrým studentům a dostával státní stipendium do roku 1924, kdy získal diplom.\n\nV letech 1925-1927 a 1929-1930 studoval na Akademii výtvarných umění. Byl posledním žákem Jana Štursy v roce 1925 kdy Štursa spáchal sebevraždu. Studia dokončil v ateliéru Bohumila Kafky a roku 1930 získal titul akademický sochař. V letech 1927-1929 studia přerušil a roku 1928 se oženil. Díky ocenění za sochu \"Dívka po koupeli\" získal stipendium k cestě do USA, kde pracoval na Art Institute of Chicago jako asistent prof. Albína Poláška. Nabídku na trvalý úvazek v USA však odmítl a vrátil se do Československa. \n\nV roce 1928 debutoval na výstavě soudobé kultury v Brně. Zúčastnil se řady soutěží na plastiky ve veřejném prostoru, ale živil se především tvorbou portrétů na zakázku a příležitostnými plastikami pro hospodářské výstavy. Jeho manželství se rozpadlo již roku 1933. Poté, co se stal členem Klubu výtvarných umělců Aleš, začal vystavovat na skupinových výstavách a prezentoval své sochy na výstavách Národ svým výtvarným umělcům (Praha 1940) a později v Olomouci, Brně, Kladně a Zlíně (1941), v Ostravě (1942) a v Brně (1943). Začala si ho všímat i odborná kritika a roku 1941 vyšel o Vítkových sochách článek v časopisu Salon. Roku 1941 vytvořil bustu Antonína Dvořáka ke stému výročí skladatelova narození. Ta byla v kopiích prodávána prostřednictvím nakladatelství Melantrich a vzbudila zájem o sochařovy práce.\n\nV roce 1943 bylo jeho dílo (za sochy z roku 1942) oce­něno Výroční cenou České akademie věd a umění. Roku 1944 byl soubor asi 100 Vítkových soch vystaven v Galerii Josefa R. Vilímka v Praze. Část z nich zakoupil brněnský sběratel umění a mecenáš Václav Dvořák, ale do Brna se už nedostaly. V květnu 1945 se Vítek zúčastnil bojů na pražských barikádách. Byl zastoupen na velkých souborných výstavách v Mánesu v letech 1946 a 1947. Zemřel předčasně na infarkt myokardu roku 1950 ve věku 51 let. V Praze pronesli smuteční proslov režisér Václav Krška a herec Eduard Kohout, u hrobu v Polné malíř Vojtěch Tittelbach.\n\nByl členem pražské pobočky Klubu výtvarných umělců Aleš, od roku 1943 se stal členem SVU Mánes.\n\nVítek se zabýval portréty a realistickou figurální tvorbou určenou do veřejného prostoru, kterou lze řadit k sociálnímu civilismu. Roku 1936 zvítězil v soutěži na pomník Mistra Jana Husa pro Nové Město nad Metují. Roku 1937 vytvořil návrh náhrobku sv. Vojtěcha pro Svatovítskou katedrálu. 1. cena nebyla udělena a roku 2018 zde bylo osazeno sousoší Vítkovy spolužačky Karly Vobišové, které získalo 2. cenu. Roku 1940 obeslal soutěž na pomník Boženy Němcové ke 120. výročí jejího narození. Jeho díla s náboženskými motivy, která vznikla během německé okupace v letech 1939-1945 a byla skrytou alegorií na lidské utrpení (Ecce Homo, 1939, sv. Maří Magdalena, 1942, Golgota), byla oceněna Výroční cenou České akademie věd a umění. \n\nPo válce získal první cenu v soutěži o sochařskou výzdobu Památníku Československého armádního sboru na Dukle a rovněž první cenu za návrh \"Památníku padlým a umučeným\", který měl stát před budovou Všeobecného penzijního ústavu na Žižkově. Vytvořil pomník Boženy Němcové určený pro Prahu (zakázku ale nakonec získal Karel Pokorný) a bustu Antonína Dvořáka pro Teplice. \n\nNa soše českého vojáka Památníku Československého armádního sboru na Dukelském bojišti pracoval dva roky. Přestože roku 1947 prodělal infarkt, podařilo se mu dokončit hliněný model a socha československého vojáka, vzdávající čest padlým spolubojovníkům, byla slavnostně odhalena 4. října 1949. Voják v uniformě a polní výstroji stojí v pozoru s puškou a nasazeným bodákem. Figura vojáka je vysoká 360 cm, celková výška sochy je 420 cm. Socha byla při odhalení osazena provizorně jako patinovaný sádrový odlitek. Za komunistického režimu nebyla nikdy odlita do bronzu a postupně podlehla povětrnostním vlivům. V roce 1954, krátce před 10. výročím karpatsko-dukelské operace, byla z ideologických důvodů odstraněna a koncem 50. let nahrazena nejprve sochou děvčete, předávajícího kytici rudoarmějci od Josefa Malejovského a roku 1964, při 20. výročí, sochou ženy, kterou objímá rudoarmějec (s názvem \"Žalujem\"), jejímž autorem byl prorežimní sochař, národní umělec, laureát státní ceny Klementa Gottwalda a normalizátor Ján Kulich (autor Pomníku SNP a sochy milicionáře v Bratislavě, sochy V.I. Lenina v Žilině, podobizny Gustáva Husáka, aj.). \n\nVojenský historický ústav, který památník stojící na pohřebišti padlých 565 vojáků 1. čs. armádního sboru v Sovětském svazu (z celkem 1265 padlých) spravuje, rozhodl o jeho uvedení do původního stavu. Během rekonstrukce vrátil na čelo 28 m vysokého monumentu znak s českým lvem a slovenským dvojkřížem. Roku 2014, při 70. výročí karpatsko-dukelské operace, byla replika sochy Jana Adolfa Vítka, kterou podle archivních dokumentů zhotovil sochař Peter Mészároš, vrácena na své místo v čele Památníku. Socha Jána Kulicha byla přemístěna do interiéru ve vyhlídkové věži, s čímž nesouhlasili dědici sochaře. Roku 2018 se u bratislavského soudu domohli změny, s odvoláním na údajné porušení autorských práv J. Kulicha. Vojenský historický ústav má uvést dílo do původního stavu z roku 1964, ale ústav se chce odvolat. \n\n"}
{"id": "1378758", "url": "https://cs.wikipedia.org/wiki?curid=1378758", "title": "Anzor Martkoplišvili", "text": "Anzor Martkoplišvili\n\nAnzor Martkoplišvili úředním jménem Piruz Martkoplišvili (* 14. října 1940 Zemo Mačchaani) je bývalý sovětský zápasník–sambista, judista a volnostylař gruzínské národnosti.\n\nV roce 1963 dokončil studia na vysoké škole tělesné výchovy a sportu v Tbilisi. Od počátku šedesátých let působil v Dinamu jako instruktor úpolových sportů. Soutěžil v zápasu sambo, ve volném stylu a v neposlední řadě v novém olympijském sportu v judu, na které se zaměřil koncem šedesátých let. V sovětské judistické reprezentaci startoval v pololehké váze do 63 kg. Sportovní kariéru ukončil v roce 1972 potom co neuspěl v sovětské nominaci na olympijské hry v Mnichově. Věnoval se trenérské práci, v období 1977-1986 byl hlavním trenérem gruzínské judistické reprezentace v rámci Sovětského svazu.\n\n"}
{"id": "1378760", "url": "https://cs.wikipedia.org/wiki?curid=1378760", "title": "Emanuel Štochl", "text": "Emanuel Štochl\n\nEmanuel Štochl (2. června 1910 Kladno – 5. ledna 1996 tamtéž) byl český fotbalový útočník a později funkcionář.\n\nOdchovanec kladenské Sparty hrál v československé lize za SK Kladno, aniž by skóroval. Nastupoval také v divizi (II. liga) za SK Hradec Králové, působil rovněž v klubech PUŠ Praha, SK Slaný a Letná Kladno. Hráčskou kariéru uzavřel v roce 1945, od roku 1950 začal pracovat jako funkcionář ve fotbalovém oddílu SONP Kladno. Pomáhal při výstavbě nového stadionu, ve výboru oddílu pracoval v technické a propagační komisi až do roku 1965.\n\n\n"}
{"id": "1378761", "url": "https://cs.wikipedia.org/wiki?curid=1378761", "title": "Bullet (píseň)", "text": "Bullet (píseň)\n\n„Bullet“ je jedenáctá píseň z desky \"American Tragedy\", druhého studiového alba americké raprockové hudební skupiny Hollywood Undead. Píseň produkoval Griffin Boice a je ve tvorbě skupiny unikátní tím, že na ní čisté vokály nezpívá žádný z hlavních vokalistů kapely, refrén má na starost rapper Charlie Scene. Byla přijata spíše kladně vzhledem k originálnímu nadnesenému tempu, které je v přímém kontrastu s temnými tématy sebevraždy a sebepoškozování, které jsou hlavním motivem skladby.\n\nV pořadí šestý singl z desky nahráli Griffin Boice a jeho asistent Ken Dudley ve studiu Beat Suite v Hollywoodu. Bubny pro píseň byly nahrány ve studiu \"NRG Studios\" v Severním Hollywoodu. Text napsal Lewis Edwards, jednotlivé sloky v písni mají na starosti Jordon Terrell a George Ragan, přičemž Terrell dále zpívá také předrefrén a refrén. Závěrečnou část skladby, outro jehož autorem je Jorel Decker, zpívá Petra Christensen. \n\nČistá verze písně má v textu cenzurovaná slova \"bullet\", \"slit\" a \"pills\", která jsou všechna obsažena přímo v refrénu. Píseň byla několikrát remixovaná, za tvůrce nejlepší předělávky písně skupina označila remix od \"Kay V\", který byl zařazen jako bonusový song na remixové album \"American Tragedy Redux\".\n\nText písně popisuje vnitřní boj mladistvého chlapce blíže neurčeného věku, který přemýšlí o smrti. Hned na začátku písně zazní refrén, v němž jsou naznačeny předchozí neúspěšné pokusy o sebevraždu - hlavní hrdina má pořezané zápěstí, plný žaludek léků na něj pořádně nezabírá a nutí ho přemýšlet nad možností prohnat si hlavou kulku. Během těchto myšlenek je v refrénu opakováno, že hrdina sedí na blíže nespecifikovaném okraji a nechá nohy viset dolů. \n\nV první sloce poté hrdina pokračuje v popisu rozkladu svého života se slovy, že jeho dvěma nejlepšími přáteli jsou sklenice s prášky a sklenice s ginem. Poté je poodhaleno, že místo, na němž hlavní hrdina o životě přemítá, je střecha dvacetipatrové budovy, ze které s ho shazuje \"lesk\" lahve, kterou drží v roce, přičemž sám hrdina přemýšlí o přitažlivosti a měkkosti asfaltu dvacet pater pod ním. \n\nProtagonista písně poté vyjádří starost nad tím, zda jeho matka našla jeho sebevražedný dopis, načež se jeho hypotéza potvrdí, když v dálce uslyší policejní sirény. Uvědomuje si, že musí jednat rychle, pokud chce sebevraždu vykonat, ale má příliš velký strach, se slovy \"\"I'm more scarred than my wrist is\"\" tento stav úzkosti přirovnává ke své historii sebepoškozování. V druhé sloce vypráví Ragan ve třetí osobě příběh o mladém chlapci žijícím v nešťastné rodině, přičemž není přímo řečeno, zda se jedná o chlapce, jehož myšlenky odráží první sloka. Otec chlapce svého syna opustil již v mladém věku, což v matce zanechalo silný pocit viny a samotné dítě zůstalo ve vlastním životě ztraceno, což však není blíže specifikováno. Na konci své sloky pronese vypravěč frázi, že dítě vylezlo na střechu aby zjistilo, zda dokáže létat.\n"}
{"id": "1378766", "url": "https://cs.wikipedia.org/wiki?curid=1378766", "title": "Eduard Kubrický", "text": "Eduard Kubrický\n\nEduard Kubrický (10. dubna 1939 Čachtice – ) byl slovenský fotbalový útočník a funkcionář.\n\nV československé lize nastoupil za Slovan/Sklo Union Teplice v osmnácti utkáních, v nichž vstřelil tři branky. Za Slovan Teplice hrál také ve II. lize. Později působil jako hráč a funkcionář v Baníku Most. Ve svých začátcích na Slovensku hrál mj. za Veľké Ripňany.\n\n"}
{"id": "1378768", "url": "https://cs.wikipedia.org/wiki?curid=1378768", "title": "Akiruno", "text": "Akiruno\n\nAkiruno () je město v japonské prefektuře Tokio. K roku 2017 mělo přes osmdesát tisíc obyvatel.\n\nLeží na řece Akigawě v západní části prefektury Tokio v oblasti Kantó. Na západě sousedí s Hinoharou, na severozápadě s Okutamou, na severu s Óme a Hinode, na severovýchodě s Hamurou, na východě s Fussou a na jihu s Hačiódži.\n\nPřes město vede železniční trať Haidžima – Akiruno, na které provozuje vlaky Východojaponská železniční společnost.\n\nMěsto Akiruno vzniklo 1. září 1995 sloučením měst Akigawa a Icukaiči.\n\nAkiruno má celkem deset veřejných a jednu soukromou základní školu, šest veřejných a jednu soukromou střední školu a dvě veřejné a jednu soukromou vysokou školu.\n\n"}
{"id": "1378793", "url": "https://cs.wikipedia.org/wiki?curid=1378793", "title": "Džemal Natelašvili", "text": "Džemal Natelašvili\n\nDžemal Natelašvili úředním jménem Otar Natelašvili (* 25. května 1944 Dušeti) je bývalý sovětský zápasník–sambista, judista gruzínské národnosti.\n\nPracoval jako instruktor úpolových (bojových) sportů v armádním vrcholovém sportovním centru v Tbilisi. Soutěžil v šedesátých letech v zápasu sambo a v novém olympijském sportu v judu, na které se zaměřil koncem šedesátých let. V sovětské judistické reprezentaci startoval v lehké váze do 70 kg. Sportovní kariéru ukončil v roce 1972 potom co neuspěl v sovětské nominaci na olympijské hry v Mnichově. Věnoval se trenérské práci. Mezi jeho nejznámější svěřence patřil Šota Chabareli.\n\n"}
{"id": "1378797", "url": "https://cs.wikipedia.org/wiki?curid=1378797", "title": "Humanitární intervence", "text": "Humanitární intervence\n\nHumanitární intervence může být definována jako užití vojenské síly vůči druhému státu za veřejně deklarovaným účelem ukončení porušování lidských práv na jeho území. V širším slova smyslu, kdy do definice zahrnujeme i nevojenské formy intervencí, je pak humanitární intervence chápána jako soubor metod boje proti lidskému utrpení na území jiného suverénního státu. Obecně uznávaná definice humanitární intervence však neexistuje. Spornou otázkou je např. souhlas státu, na jehož území je intervence prováděna, otázka nutnosti schválení ze strany Organizace spojených národů, či zda jsou humanitární intervence omezeny pouze na donucovací prostředek. \n\nI přes to však existují teze, ve kterých panuje široká shoda:\n\nHumanitární intervence jsou stále vážnou otázkou zahraniční politiky, především po provedení intervence NATO v Kosovu v roce 1999, po jejímž ukončení došlo k diskuzi ohledně otázky státní suverenity a jejího narušení a rozpracování konceptů zabývajících se lidskoprávním kontextem a použitím síly. Kromě toho dochází také k diskuzi ohledně legality užití síly, kdo by tuto sílu měl využít a za jakých podmínek.\n\nPřesto že pojem humanitární intervence přichází do veřejných debat až v 90. letech, polemika o zasahování do vnitřních záležitostí jiných států je zřejmá už od starověku. V kontextu mezinárodního práva se otázkou humanitární intervence zabýval již Hugo Grotius v 17. století nebo John Stuart Mill v eseji \"Pár slov o nezasahování\" z roku 1859\":\" \"Spornou otázkou je zasahování do řízení vnitřních záležitostí jiné země; je otázkou, zda je ospravedlnitelné, aby se národ podílel na občanské válce na straně jednoho z účastníků; a především, zda je ospravedlnitelné pomáhat lidu jiné země v boji za svobodu; nebo zda lze uložit jiné zemi jakoukoliv konkrétní vládu či instituce, ať už ve prospěch této země samotné, nebo jako nutnost pro zachování bezpečnosti jejích sousedů.\" \n\nOd začátku devadesátých let se situace výrazně proměnila, neboť se obnovila po studené válce mezinárodní spolupráce, která umožňovala otevřenější debaty o užití ozbrojené síly obecně i z humanitárních důvodů. Právě od devadesátých let prudce vzrostl počet vnitrostátních konfliktů, které postihovaly nejvíce civilní obyvatelstvo. Kvůli tomu se zvýšila angažovanost mezinárodních organizací, v čele s Organizací spojených národů (OSN). Tyto konflikty otevřely debaty o přijatelnosti vojenských zásahů do vnitrostátních konfliktů. Na jedné straně totiž stojí zastánci, kteří argumentují zpochybněním absolutní platnosti suverenity států, pokud jejich představitelé zásadně porušují bezpečnost a práva občanů. Na straně odpůrců se vyvinul postupně názor, který pochybuje o nesobeckých zájmech intervenujících a argumentuje principy nezasahování a ochranou suverenity.\nFernand R. Tesón definuje humanitární intervenci jako \"přiměřené mezinárodní užití ozbrojené síly, v podstatě provedené liberální vládou nebo aliancí, zaměřené na ukončení útisku a anarchie. Je vítáno oběťmi a je v souladu s doktrínou dvojího účinku.\"\n\nLenka Lakotová interpretuje Tesónovu definici následovně: \"je to hrozba alebo použitie sily cez hranice štátu štátom (alebo skupinou štátov) cielená na prevenciu alebo ukončenie rozsiahlych a hrubých porušení základných l’udských práv jednotlivcov iných než jeho vlastných občanov, bez povolenia štátu, v rámci kterého teritoria je sila aplikovaná.\" \n\nVerwey pojmem humanitární intervence rozumí \"hrozbu nebo použití ozbrojené síly jedním nebo více státy na území jiného státu za výlučným účelem zastavení, popř. prevence závažných a rozsáhlých porušování lidských práv, zvláště pak práva na život, bez ohledu na státní příslušnost oběti a bez předchozí autorizace příslušných orgánů OSN nebo svolení teritoriálního státu.\"\n\nDle Šárky Kolmášové pak humanitární intervence je \"nejčastěji konceptualizována jako vojenský zásah - provedený státem, skupinou států či mezinárodní organizací - bez souhlasu cílového státu, který je motivován humanitárním zájmem o obyvatele tohoto státu, - a může, ale nemusí být autorizován Radou Bezpečnosti OSN\". \n\nPojem humanitární intervence má mnoho zastánců i odpůrců. Na základě toho se liší jednotlivé teoretické koncepce, kterých je mnoho. Zde budou představeny dva základní tábory, které jsou asi nejčastější. Klasicisté vycházejí především z kogentní normy, od které se není za žádných okolností možno odchýlit. Odkazují se na článek 2(4) Charty OSN, který v systému mezinárodního práva hovoří o zákazu použití ozbrojené síly. Důvodem je, že neomezená volnost států uchylovat se k použití ozbrojené síly dle libosti, by v decentralizovaném systému mezinárodního práva vedla k dramatickému nárůstu ozbrojených střetů. Pro udržení mezinárodního míru tento zákaz vyjadřuje nepostradatelnou podmínku, stejně jako pro záchranu mezinárodního systému před anarchií. Vedlo by to k riziku zneužití tohoto institutu. Poukazují na to, že zejména dominantním státům by legalizace humanitární intervence nahrávala, a tyto státy by toho využívaly jako zástěrku pro své hegemonické a agresivní zájmy vůči slabším státům. To vše by bylo navíc umocněno existencí zbraní hromadného ničení. Jejich použitím bychom se mohli dostat k nepředvídatelné eskalaci daného konfliktu, který by mohl vyústit v podstatně závažnější ztráty na životech, než původně představovaly ty, jejichž zamezení bylo cílem podniknuté intervence. \n\nNaopak realisté vycházejí z jejich pojetí povahy a funkce mezinárodního práva. Odmítají pohled na právo jako na uzavřený systém neutrálních právních pravidel. Dle nich řada norem mezinárodního práva, a to obzvláště v našem případě normy k použití ozbrojených sil, jsou charakterizovány vysokým stupněm obecnosti. Tyto normy jsou pak přístupné odlišným, přesto legitimním výkladům. A každý takový výběr je podmíněn různými humanitárními, morálními, či společenskými ohledy. Zákaz použití ozbrojených sil se snaží vykládat tak, aby to umožnilo nalezení rozumné rovnováhy mezi hodnotami mezinárodní stability a respektu k základním lidským právům. Jejich cílem je, aby se vytvořil takový mezinárodní řád, který by byl založen na hodnotách lidské důstojnosti, a nejen pouhého udržení mezinárodní stability.\n\nHlavní spor, který mezi sebou vedou zastánci a odpůrci humanitární intervence se také točí okolo konfliktu zastánců tradičně dominující státní suverenity, která je jedním ze základních principů v mezinárodních vztazích na straně jedné, a na straně druhé nové vznikající norma důrazu na ochranu lidských práv a bezpečnosti. Suverenita je pojmový znak státu a základní stavební kámen dobrého systému mezinárodního práva. Přímým důsledkem suverenity a základním prostředkem její ochrany je zákaz vměšování se do vnitřních a vnějších záležitostí států. Extrémní formou porušení suverenity je pak hrozba či použití ozbrojené síly. A tak je tradiční nedotknutelnost suverenity v případě humanitární intervence konfrontována se zájmem na ochraně lidského života a důstojnosti.\n\nV roce 2001 vydala Mezinárodní komise pro intervenci a státní suverenitu (ICISS) zprávu \"Responsibility to protect\", neboli Odpovědnost za ochranu. Dokument se zabýval tím, jakým způsobem efektivně zareagovat na masivní porušování lidských práv, kde hledal kompromis právě mezi státní suverenitou a humanitární intervencí. Hlavní změna v nové terminologii přecházela od „práva intervenovat“ na „zodpovědnost chránit.“ Nejdůležitější princip R2P zněl že, \"základní zodpovědnost chránit své občany leží ve státě samotném. Pokud tento stát není schopný, nebo ochotný plnit tuto zodpovědnost, přenáší se zodpovědnost na mezinárodní komunitu.\" R2P bylo specifikováno na situace genocidy, etnických čistek, válečných zločinů a zločinů proti lidskosti. Odpovědnost je rozdělena do tří oblastí: \n\nR2P řeší rozpor státní suverenity, zásady nevměšování a univerzální ochrany před závažným a extrémním porušováním lidských práv. Navrhuje širokou škálu možných způsobů řešení humanitárních krizí, z nichž ale humanitární intervence je nadále považována za problematickou, tudíž za krajní a velmi výjimečný nástroj.\n\nHumanitární intervence se ať už explicitně, či implicitně odkazuje k určitým normám, či zásadám, které zásadně formují její význam v mezinárodním společenství. Mezi ně patří:\n\n\nKlíčové je říci, že humanitární intervence dosud nebyla právně zakotvena. Nicméně, již po několik staletí si nesčetný zástup autorů klade otázku, zdali se jedná o platnou součást mezinárodního práva nebo o závažné mezinárodně protiprávní chování. Přijetím Charty OSN se rozporuplnost vyhrotila. Postavení humanitární intervence v mezinárodním právu se dostala do ještě většího postavení nejednoznačnosti. V Chartě OSN se deklarují cíle nové organizace, a to v prvé řadě uchránit budoucí pokolení metly války, žít společně v míru a zachovávat mezinárodní mír a bezpečnost. Za tím účelem se smluvní strany zavazují urovnávat všechny spory mírovými prostředky a prohlašují, že ozbrojené síly nemá být užito jinak, než ve společném zájmu. Z toho jak vidíme, vyplývá, že Charta OSN humanitární intervenci ani výslovně nedovoluje, ani nezakazuje. Roman Barinka uvádí, že rozhodující silou ve vývoji mezinárodního práva je mezinárodní praxe; a dokud nebude tato praxe dostatečně ustálená a reprezentativní, s přesvědčením států o její závaznosti, \"a dokud budou státy své chování obhajovat poukazem na právo legitimní sebeobrany, popřípadě na morální a politickou nutnost, nelze o „reinterpretaci“ Charty OSN a o vytvoření nového práva jednostranné humanitární intervence uvažovat.\" Obavy z narušení mezinárodní stability jsou příliš velké, než aby státy pociťovaly nutnost rozmělnění striktních omezení článku 2(4) Charty OSN.\n\n\n"}
{"id": "1378802", "url": "https://cs.wikipedia.org/wiki?curid=1378802", "title": "Bangladéš (Rozvojové cíle tisíciletí)", "text": "Bangladéš (Rozvojové cíle tisíciletí)\n\nBangladéš je jedna z nejlidnatějších zemí na světě v poměru k rozloze (160 miliónů obyvatel na 57 000 čtverečních mil). Bangladéš od začátku 90. let učinil obrovský progres v oblasti chudoby a hladu.\n\nBangladéš je posuzován jako jeden z příkladů úspěchů Rozvojových cílů tisíciletí (MDGs). K tomuto úspěchu vedl i dlouhodobý ekonomický růst větší než 6 %. S růstem a programem MDGs rostla i očekávaná délka dožití, snížila se porodnost, snížila se úmrtnost dětí do 5 let, jejich podváha, zvýšil se zápis do škol a vzrostla také rovnost pohlaví v primárním a sekundárním vzdělávání. Největším pokrokem však bylo snížení chudoby. V roce 1991-1992 žilo 56,7 % obyvatel pod úrovní chudoby. V roce 2010 už to bylo pouze 31,5 % a cíle MDGs, 29 %, bylo dosaženo v roce 2012, tři roky před oficiálním ukončením. Na konci programu MDGs v roce 2015 se toto číslo snížilo ještě více, a to na 18 %. \n\nMDGs však nedosáhly cílů ve všech oblastech. Stále přetrvává nedostatek potravin v některých regionech, negramotnost apod. Velkým nedostatkem MDGs bylo neměření kvality vzdělání, proto i přes zvyšování zápisu nebylo dosaženo očekávaného efektu na další indikátory. \nPodle konceptu základních lidských potřeb patří voda a její bezpečnost mezi základní lidské potřeby. Dvacet miliónů obyvatel ale ještě stále nemá přístup k pitné vodě, a to většinou na venkově. V Bangladéši nemají některé oblasti žádný přístup k pitné vodě, a navíc je voda v některých oblastech znečištěná arzenem a způsobuje rakovinotvorná onemocnění, která ochromují celé rodiny i vesnice. Přístup k lepším zdrojům vody má 98 % populace, ale až 22% studen je znečištěno arzenem. Vláda se spojila s několika organizacemi i neziskovými organizacemi a podporuje finančně nové, hlubší vrty studen, ve kterých by se neměl vyskytovat ani arzen, ani železo, sůl a bakterie. Je zaveden i udržovací a monitorovací program, kdy nové vodní zdroje jsou dvakrát kontrolovány v různém čase. Prováděny jsou také namátkové kontroly v 10 % vodních zdrojů za každé tři měsíce. Pokud je ve vodě nalezena stopa arzenu, situace je řešena například výsadbou rostlin, které pohlcují arzen a neměl by se tím pádem dostat do vody, ale kontaminace arzenem vyžaduje komplexní řešení, které je náročné jak na techniku, tak na finance. Pokud je studna znečištěna více než standardně, je namalována načerveno. Ty bezpečné jsou namalovány nazeleno. \n\nUNDP začalo spolupracovat se společností Coca-Cola na projektu Every drop matters, který byl zaveden i v Bangladéši. Prvotní výzkum ukázal, že až 70 % škol mělo závadnou vodu a nedostatečné sanitární a hygienické zázemí. Pouze 15 % škol mělo oddělené zázemí pro dívky a chlapce. Projekt Every drop matters tak pomohl i ke zvýšení docházky do škol. Špatné podmínky ve školách odrazovaly dívky účastnit se výuky. Every Drop Matters pomohl vyvrtáním studen, vybudováním oddělených toalet, tekoucí vody a odpadních jednotek. Na střechách začali shromažďovat dešťovou vodu, která potom gravitací byla rozváděna do budovy. Tato pomoc měla neuvěřitelný výsledek. Ve městě Chandpur vzrostla školní docházka, obzvláště dívek, z méně než 70 % na 98 %. \n\nKritickou oblastí jsou ale také slumy, kdy při stále vzrůstajícím počtu obyvatel směřujících do měst není zajištěno hygienické zázemí ani přístup k vodě. Ve městě Dháka žilo v roce 1990 6,62 miliónu lidí. Během 24 let se počet zvýšil na 16,98 miliónu. Odhaduje se však, že v roce 2050 to bude dokonce více jak 27 miliónů obyvatel. S růstem takového rozměru souvisí i čím dál větší znečištění řek. \n\nPřístup k pitné vodě se od roku 1995 zvýšil z 72 % na přibližně 86 % v roce 2015. Během tohoto růstu se vyrovnala přístupnost bezpečné vody ve městě i na venkově. Zbývajících 14 % je však nutné zvyšovat i ve městských slumech i na venkově. \n"}
{"id": "1378804", "url": "https://cs.wikipedia.org/wiki?curid=1378804", "title": "Roin Magaltadze", "text": "Roin Magaltadze\n\nRoin Magaltadze (* 23. srpna 1941 Doesi – datum úmrtí neznámé) je bývalý sovětský zápasník–sambista, judista a volnostylař gruzínské národnosti.\n\nO jeho sportovní kariéře je minimum informací. V padesátých letech pomáhal trenéru Vitaliji Senkovi rozjet sambistický program v Běloruské SSR. Soutěžil v zápasu sambo, ve volném stylu a v neposlední řadě v novém olympijském sportu v judu, na které se zaměřil koncem šedesátých let. V sovětské judistické reprezentaci startoval v lehké váze do 70 kg.\n\nV Achalsopeli (okres Kvareli) má postavený pomník.\n\n"}
{"id": "1378805", "url": "https://cs.wikipedia.org/wiki?curid=1378805", "title": "Abrex", "text": "Abrex\n\nAbrex je česká společnost, která vyrábí kovové modely aut a motocyklů z československé a české produkce.\n\nFirma vznikla v první polovině května roku 1998 a v následujících letech se zabývala především dovozem modelů aut různých značek pro český trh a to Anson, Guisval, Mira, Ertl, Highway 61 či Cararama. Modely Cararama (Audi, BMW, Mini, Porsche, Volkswagen a další) společnost Abrex dováží a prodává dodnes.\n\nV roce 2003 začal Abrex vyvíjet své první dva modely v měřítku 1:43, jimiž se stala Škoda Octavia Combi Tour a Škoda Fabia Combi. Jejich poměrně složitý vývoj však neproběhl dle představ a celý proces se musel opakovat od úplného začátku. První vlastní model, jímž se stala Škoda Octavia druhé generace, uvedla společnost na trh v roce 2004. Následován byl ještě v témže roce verzí Combi. V roce 2005 byl společnosti Abrex vykraden sklad s nepojištěným zbožím. O tomto incidentu odvysílala TV Nova v hlavním zpravodajství rozsáhlou reportáž pojmenovanou Velká autíčková loupež. \n\nProdukci, dříve probíhající pouze v Číně, společnost postupně přesouvá do své továrny v Divišově, kde v roce 2016 vznikl model Škoda Forman, kompletně vyráběný v České republice.\n\nV roce 2015 společnost otevřela Muzeum autíček a hraček, které se nachází v zámku Příseka u Jihlavy. V jeho prostorách je vystaveno více než deset tisíc exponátů vyrobených mezi lety 1910 až 1991 a kompletní archiv modelů Abrex. V muzeu se nachází jediná firemní prodejna společnosti Abrex.\n\nFirma vyrábí detailní modely značek Laurin & Klement, Škoda, Praga, Jawa, Tatra, Buggyra, Aprilia a Ogar, vyráběné v měřítkách 1:18, 1:43 a 1:72. Orientuje se na historické, klasické, moderní a také závodní modely, včetně nikdy nevyráběných konceptů. Cílem společnosti je zmapování kompletní produkce mladoboleslavské automobilky Škoda od roku 1905.\n\nZpočátku Abrex vyráběl především modely v nejklasičtějším měřítku a to 1:43, které je mezi sběrateli nejoblíbenější. Následně začal produkovat i menší, a ne až tak detailní měřítko 1:72 a o dva roky také okrajové modely 1:24. Prvním představeným kovovým modelem v největším nabízeném měřítku 1:18 byl Škoda Roomster.\n\nRozměry modelů jsou následující:\n\nSpolečnost vyrábí přibližně tři desítky modelových sérií, z nichž níže uvedené patří mezi nejstěžejnější:\n\n\n\n\nV listopadu roku 2019 přišla společnost Abrex s neobvyklým konceptem stavebnic, díky kterému mají zákazníci jedinečnou možnost si sestavit vlastní kovový model. Vůbec první stavebnicí, která se svým zpracováním vrací k tradiční československé výrobě a zároveň byla vyrobena i v tuzemském závodě v Divišově, se stal model legendární Škody Garde ve žlutém provedení. Podle nejmenovaných zdrojů se spekuluje nad výrobou stavebnic se surovými karoseriemi, díky čemuž by si každý zákazník mohl určit sám, jakou barvu jeho výsledný model bude mít.\n\n\n"}
{"id": "1378816", "url": "https://cs.wikipedia.org/wiki?curid=1378816", "title": "Poloostrov Fao", "text": "Poloostrov Fao\n\nFao (arabsky شبه جزيرة الفاو) je poloostrov při ústí řeky Šatt al-Arab do Perského zálivu, který patří k iráckému guvernorátu Basra. Poloostrov je plochý a bažinatý, nacházejí se na něm města Faó a Umm Kasr. Místní obyvatelé se živí převážně rybolovem, oblast také patří ke střediskům těžby a zpracování ropy. Strategicky významný poloostrov je předmětem územních sporů mezi Irákem, Íránem a Kuvajtem, bojovalo se o něj za první světové války, irácko-íránské války, války v zálivu i války v Iráku.\n\n"}
{"id": "1378817", "url": "https://cs.wikipedia.org/wiki?curid=1378817", "title": "Pekingský konsenzus", "text": "Pekingský konsenzus\n\nPekingský konsenzus představuje alternativní ekonomicko-politický model rozvoje rozvojových zemí. Pekingský konsenzus byl zformulován v návaznosti na tzv. Washingtonský konsenzus a vymezuje se vůči němu.\n\nDo nástupu ekonomické krize v roce 2007 představoval Washingtonský konsenzus (WK) převládající paradigma přístupu Západu k rozvojovým zemím. Realizací neoliberálních reforem a doporučení Washingtonského konsenzu nejen v ekonomické, ale i v politické oblasti byla podmíněna rozvojová asistence ze strany tzv. „washingtonských institucí“: Mezinárodního měnového fondu a Světové banky. Ekonomická krize však zpochybnila univerzální aplikovatelnost koncepce Washingtonského konsenzu na rozvojové země. Zatímco západní rozvinuté ekonomiky po dobu krize stagnovaly nebo vykazovaly propady HDP, zaznamenala Čína nepřetržitý několikaprocentní ekonomický růst. Z dlouhodobějšího pohledu Čína ve svém již tři dekády trvajícím transformačním období snížila podíl obyvatelstva nacházejícího se pod hranicí absolutní chudoby v bezprecedentním rozsahu. Příjem na obyvatele se v Číně za méně než dvě generace až zpětinásobil.\n\nČína se jako rozvojová země po zahájení vnitřních reforem nepodřídila radám a doporučením IMF a WB, které právě politickou liberalizaci kladou jako podmínku ekonomické asistence. V rozporu s konceptem WK tak nebyla v případě Číny ekonomická liberalizace doprovázena téměř žádnou liberalizací politickou. Fakt, že rozvojová země může být ekonomicky úspěšná i bez politické liberalizace, byl impulzem k hledání nového „konsenzu“.\n\nKoncept Pekingského konsenzu (PK) zformuloval v roce 2004 americký publicista Joshua Cooper Ramo v eseji s názvem \"The Beijing Consensus: notes on the new physics of Chinese power\". Čínskou transformační zkušenost shrnul do tří hlavních bodů s cílem formulovat nové obecné paradigma, které by bylo aplikovatelné na řadu rozvojových zemí, u nichž Washingtonský konsenzus selhává. Jsou jimi:\n\nMezi další klíčové charakteristiky vyplývající z autorovy eseje patří: \"opozice PK vůči WK\"; \"globalizace „vlastní cestou“\"; \"pozitivní příklad Číny, nikoliv uplatňování (vojenského či jiného) nátlaku, nevměšování se do vnitřních záležitostí ostatních států\" a \"rozvinutí asymetrických schopností k vybalancování vlivu USA\". Období čínské transformace je dále dlouhodobě charakteristické kombinací tržního systému (státního kapitalismu) a autoritářského režimu. Tuto kombinaci označuje J. C. Ramo za „autoritářský kapitalismus. Oproti rozšířenému neoliberálnímu konsenzu omezeného vládního zasahování do ekonomiky prosazuje Čína silný vládní intervencionismus. \"Vládní intervencionismus\" lze proto označit za další rys PK. PK neupravuje jenom vnitropolitické otázky, nýbrž má i mezinárodněpolitické důsledky. Pro rozvojové země, které se v současném stádiu svého vývoje nemohou, anebo nechtějí plně či alespoň z části politicky liberalizovat, představuje PK atraktivní alternativu. Čína navíc ochotně poskytuje rozvojovou asistenci a výhodné půjčky rozvojovým zemím a uzavírá s nimi preferenční obchodní dohody, aniž by na dané státy kladla jakékoliv politické požadavky. Byť se Čína v tomto ohledu nevměšuje do vnitřních záležitostí rozvojových zemí, může čínská ekonomická přítomnost v rozvojových zemích představovat zahraničněpolitický nástroj, jak tyto země zahrnout do své sféry vlivu. Razantní obrat rozvojových zemí k čínským investicím může nahradit závislost na minulých koloniálních mocnostech novodobou neokoloniání závislostí na Číně. Může se tak stát i přesto, že se Čína v rámci své zahraniční politiky formálně odvolává na antikolonialismus.\n\nV reakci na zveřejnění výše uvedeného článku se na autora J. C. Ramo snesla vlna akademické kritiky. S jeho vymezením PK řada autorů nesouhlasila a kritizovala jej za nedostatečnou a příliš vágní definici. V případě bodu č. 1, \"tedy ekonomického rozvoje taženého inovacemi\", lze namítnout, že inovace zcela jistě nebyly klíčovou složkou ekonomického růstu a rozvoje Číny. Čínské firmy se integrovaly do globálních dodavatelských řetězců převážně jako montovny, nikoliv jako tahouni na poli moderních technologií. Design produktů a výrobní know-how pocházelo a do jisté míry stále pochází ze zahraničí. Co se týče bodu č. 2, \"ekonomického úspěchu měřeného v kategoriích udržitelnosti a rovnosti, nejen růstem HDP\", ani tento bod pro Čínu téměř neplatí. Typickými rysy čínského ekonomického růstu posledních tří dekád jsou prohlubující se nerovnost příjmů a bezmezná exploatace přírodních zdrojů. Kritiku si vysloužilo i označení do jisté míry unikátní čínské transformační zkušenosti za univerzálně vyhlížející „konsenzus“. Podle této logiky by bylo možno označit historickou zkušenost kterékoliv rozvojové země taktéž za konsenzus. Mnohem přesnější označení proto představuje termín „\"Čínský model\"“, který připouští specifika čínského vývoje, ale nepředpokládá jeho okamžitou aplikovatelnost na další rozvojové země. \"Autoritářský kapitalismus“ také není výhradně čínské specifikum. Mnoho východoasijských a latinskoamerických rozvojových zemí zaznamenalo značný ekonomický růst v rámci silného autoritářského režimu. Nelze ani tvrdit, že WK a PK se vzájemně vylučují a představují tedy opačné póly. Při bližším pohledu na všechny aspekty čínské ekonomické transformace je patrné, že Čína aplikovala až 8 z 10 liberalizačních bodů WK, přičemž se stala členem WTO. Spíše než o protipól se v případě PK jedná o doplněk k WK.\n\nMá-li zde vymezený ekonomicko-politický rozvojový model prosperující autoritářské země představovat skutečnou konkurenci pro neoliberální koncept rozvoje, je nutno posoudit míru jeho přenositelnosti na další rozvojové země. Kritici konceptu PK se shodují, že atraktivita PK či Čínského modelu pro rozvojové země nespočívá v jeho ekonomicko-politickém pojetí vládnutí, nýbrž v masivním přílivu čínských investic a rozvojových projektů, které nejsou podmíněny žádnými politickými reformami a tlakem na zlepšení governance jako v případě USA či EU. Dodejme, že investování čínských firem v rozvojových zemích je snazší v tom smyslu, že nemusejí v takové míře dbát na sociální a ekonomické standardy, jak tomu bývá u investic v západních zemích. Lákadlem PK tedy není autoritářský režim jako takový, nýbrž dlouhodobý závazek k ekonomickým reformám a ekonomickému růstu, a to v rámci stabilního ekonomického prostředí, na které se mohou investoři spolehnout.\n\nSamotná čínská akademická obec se s konceptem PK příliš neztotožňuje, neboť je pro ni příliš konfrontativní a antiamerický.\n"}
{"id": "1378826", "url": "https://cs.wikipedia.org/wiki?curid=1378826", "title": "Mia Couto", "text": "Mia Couto\n\nMia Couto, celým jménem António Emílio Leite Couto (* 5. července 1955 Beira) je mosambický spisovatel. Studoval lékařskou fakultu maputské univerzity, školu však opustil a přidal se k ilegálnímu protikoloniálnímu hnutí FRELIMO. Jako jeden z mála potomků bílých přistěhovalců neopustil Mosambik po vyhlášení nezávislosti a působil jako novinář a šéf Mosambické tiskové agentury. Později se z veřejného dění stáhl na protest proti zavádění marxistické diktatury, vystudoval biologii a pracoval jako pedagog, působí také ve firmě IMPACTO Lda, zabývající se ekologickým podnikáním. \n\nRozvrat mosambické společnosti v období občanské války popsal v magickorealistickém románu \"Náměsíčná země\" (1992, český překlad 2003), který byl odbornou porotou Zimbabwského knižního veletrhu zařazen mezi dvanáct nejlepších afrických knih dvacátého století. V roce 2007 knihu zfilmovala brazilská režisérka Teresa Prata. V roce 2013 byla Coutovi udělena Camõesova cena a v roce 2014 Mezinárodní literární cena Neustadt. Je řazen k významným novátorům literární portugalštiny, vedle románů píše také poezii, divadelní hry, publicistiku i dětské knihy. Je zakladatelem nadace podporující začínající spisovatele. \n\n"}
{"id": "1378828", "url": "https://cs.wikipedia.org/wiki?curid=1378828", "title": "Barbara Zangerl", "text": "Barbara Zangerl\n\nBarbara Zangerl (* 24. května 1988 Bludenz) je rakouská bouldristka a pětinásobná vítězka Melloblocca.\n\n\n\n\n"}
{"id": "1378829", "url": "https://cs.wikipedia.org/wiki?curid=1378829", "title": "Couto", "text": "Couto\n\nCouto je portugalský výraz pro feudální panství. Je používán jako vlastní jméno (také ve zdrobnělé podobě \"Coutinho\"). \n\n\n"}
{"id": "1378840", "url": "https://cs.wikipedia.org/wiki?curid=1378840", "title": "IIHF Challenge Cup of Asia 2018 (ženy)", "text": "IIHF Challenge Cup of Asia 2018 (ženy)\n\nIIHF Challenge Cup of Asia 2018 (ženy) byl v tomto ročníku po čtyřech letech opět rozdělen do dvou výkonnostních turnajů podle výsledků předchozího ročníku, který se hrál v jedné skupině. Do elitní skupiny byla navíc přizvána Tchajwanská ženská reprezentace do 18 let.\n\nTurnaj výkonnostně nejvyšší elitní skupiny se konal od 8. do 11. března 2018 v hale obchodního centra Empire City Mall v Kuala Lumpur v Malajsii. Turnaje se zúčastnila čtyři družstva, která hrála jednokolově každé s každým. Vítězství si připsali hráčky Tchaj-wanu do 18 let před hráčkami Nového Zélandu do 18 let a Thajskem.\n\nTurnaj výkonnostně nižší skupiny nazvaný divize I podle vzoru mistrovství světa se konal od 6. do 9. března 2018 na stejném místě jako elitní skupina, tj. v hale obchodního centra Empire City Mall v Kuala Lumpur v Malajsii. Turnaje se zúčastnila čtyři družstva, která hrála jednokolově každé s každým. Vítězství si připsali domácí hráčky Malajsie před hráčkami Spojených arabských emirátů a Filipín.\n"}
{"id": "1378841", "url": "https://cs.wikipedia.org/wiki?curid=1378841", "title": "Cimarron (přítok Arkansasu)", "text": "Cimarron (přítok Arkansasu)\n\nCimarron River je řeka ve Spojených státech amerických, pravostranný přítok Arkansasu. Měří 1123 kilometrů a je dvacátou nejdelší řekou v USA. Povodí řeky zaujímá rozlohu 49 080 km². \n\nPramení ve Skalnatých horách nedaleko Folsomu v Novém Mexiku jako \"Dry Cimarron\" (pro odlišení od nedaleké stejnojmenné řeky), svůj název nese od soutoku s \"Carrizozo Creek\". Teče k východu přes Velké planiny, nachází se na ní chráněné území Cimarron National Grassland. Většina toku leží na území státu Oklahoma, kde je podle řeky pojmenován okres Cimarron County. Na soutoku Cimarronu s Arkansasem vznikla v šedesátých letech přehradní nádrž Keystone Lake. \n\nPůvodními obyvateli povodí řeky byli Osagové, jako první běloši sem pronikli v 16. století Španělé vedení Franciscem Vásquezem de Coronado, kteří řeku pojmenovali \"Río de los Carneros Cimarrón\" (Řeka divokých ovcí), později byla pro svou červeně zbarvenou vodu známá také jako \"Red Fork of the Arkansas\". Podél řeky vedla stezka Santa Fe Trail, která hrála v 19. století významnou roli při osidlování Západu. Pro ochranu cestujících před nepřátelskými indiány byla v roce 1865 vybudována pevnost Camp Nichols. \n\nNa horním toku řeka vysychá kromě jarních měsíců, kdy v důsledku tání sněhu dochází k častým záplavám. Splavná je od města Guthrie. Okolní krajina je skalnatá a vyprahlá, na řece proto neleží žádná větší města (největší je Cushing s necelými osmi tisíci obyvatel). Vzhledem k tomu, že Cimarron protéká množstvím solných plání, je jeho voda hodnocena jako nekvalitní. \n"}
{"id": "1378845", "url": "https://cs.wikipedia.org/wiki?curid=1378845", "title": "Cimarron", "text": "Cimarron\n\nCimarron (španělsky „divoký“) může být:\n\n"}
{"id": "1378848", "url": "https://cs.wikipedia.org/wiki?curid=1378848", "title": "Panamerický turnaj v ledním hokeji 2014", "text": "Panamerický turnaj v ledním hokeji 2014\n\nPanamerický turnaj v ledním hokeji 2014 byl první ročník turnaje v ledním hokeji, který je určen pro týmy z amerického kontinentu. Kanadu reprezentoval výběr hráčů bez angažmá v NHL, USA se neúčastnili a ostatní země poslaly nejsilnější výběry. Turnaj se hrál v jedné skupině od 2. do 9. března 2014 v hale Icedome v Ciudad de Mexico v Mexiku. Turnaje se zúčastnilo pět mužstev, která spolu hrála nejprve v jedné skupině každé s každým a poté se střetla v utkáních o 1. a 3. místo. Vítězství si připsali hráči Kanady před hráči Mexika a hráči Kolumbie.\n"}
{"id": "1378854", "url": "https://cs.wikipedia.org/wiki?curid=1378854", "title": "Rudolf Vrána", "text": "Rudolf Vrána\n\nRudolf Vrána (14. července 1910 – 27. února 1983) byl všestranný československý lyžař.\n\nNa IV. ZOH v Garmisch-Partnkirchenu 1936 skončil v severské kombinaci na 26. místě.\n\nNa Mistrovství světa v klasickém lyžování 1931 v Oberhofu skončil v běhu na 50 km na 18. místě, v severské kombinaci na 28. místě, ve skoku na 15. místě a startoval i v běhu na 18 km. Na Mistrovství světa v klasickém lyžování 1933 v Innsbrucku získal stříbrnou medaili ve štafetě na 4x10 km, v běhu na 18 kilometrů skončil na 57. místě a ve skoku na lyžích na 33. místě. Na Mistrovství světa v klasickém lyžování 1937 v Chamonix skončil ve štafetě na 5. místě. Na Mistrovství světa v klasickém lyžování 1938 v Lahti skončil v běhu na 18 km na 179. místě. Na Mistrovství světa v klasickém lyžování 1929 v Zakopanem a 1930 v Oslo startoval ve skoku na lyžích.\n\n"}
{"id": "1378856", "url": "https://cs.wikipedia.org/wiki?curid=1378856", "title": "Sprezzatura", "text": "Sprezzatura\n\nSprezzatura [sprettsaˈtuːra] je italské slovo, poprvé použité v knize \"Dvořan\" or Baldassare Castiglioniho.\n\nCastiglione toto slovo ve \"Dvořanovi\" definoval jako „jistou nonšalantnost, tak aby zakryl všechen um, jenž je potřeba dát do té které věci, co dělá, a ta aby vypadala udělaná bez jakékoli námahy a téměř bez přemýšlení o ní.“ Je to schopnost dvořana vykázat „snadnost a lehkost v dosahování těžkých úkonů, které však skrývají vědomou snahu, jež do nich vešla“. Sprezzatura je tedy popsaná jako „forma obranné ironie: schopnosti zastřít to, po čem jeden skutečně prahne, cítí, myslí si a myslí nebo zamýšlí pod maskou zřejmé zdrženlivosti a nonšalantnosti.“ Toto slovo bylo adoptováno i do anglického jazyka – Oxfordský slovník jej definuje jako „strojenou nedbalost.“\n\nV původním kontextu se jednalo o schopnost a kvalitu lidí u dvora se mezi sebou stýkat a komunikovat – tak, aby o sobě zanechávali ten nejlepší dojem, popřípadě, aby se při každé příležitosti ukázali v tom nejlepším světle. Lidé, kteří ovládli umění sprezzatury, byli ostatními vnímáni jako obratní jednatelé, sjednavatelé dohod, vyjednavači, usmiřovači, museli vykazovat vysokou sociální inteligenci, ale na druhou stranu tuto schopnost mohli zneužít pro svoje zájmy a vůči ostatní strojit manipulace nebo je přesvědčivě obalamutit a podvést. Tím si sprezzatura získala svou stinnou stránku a u dvora za Castiglioneových časů bylo toto umění pronásledováno nedůvěrou a podezříváním z postranních úmyslů od lidí, na něž bylo aplikováno.\n\nSlovo sprezzatura se používá v módě. A to v kontextu nedbalé elegance, tedy až předstírání nezájmu o dosažení dokonalého vzezření s tím, že ve skutečnosti jde o sofistikovanost, která nedbalost toliko emuluje.\n\nSprezzatura v hudbě popisuje snahu zahrát nebo zazpívat těžké hudební resp. vokální pasáže s lehkostí a předstíráním či dodání pocitu, že nejsou vůbec těžké, zatímco na jejich nacvičování hudebníci či zpěváci strávili hodiny těžké dřiny. Jedná se tedy o další stupeň pomyslné stupnice připravenosti pro interpretaci díla, kde prvním stupněm je schopnost pouze „odehrát“ či „odzpívat“ danou skladbu/píseň a druhý do něj vložit cit či emoce, ale neschopnost zastřít, že interpretace je pro hudebníka/zpěváka obtížná.\n\n"}
{"id": "1378857", "url": "https://cs.wikipedia.org/wiki?curid=1378857", "title": "Katie Brown", "text": "Katie Brown\n\nKatie Brown (* 1981) je bývalá americká reprezentantka ve sportovním lezení, vítězka Rock Masteru, X Games a juniorská mistryně světa v lezení na obtížnost.\n\n\n"}
{"id": "1378871", "url": "https://cs.wikipedia.org/wiki?curid=1378871", "title": "Rocciamelone", "text": "Rocciamelone\n\nRocciamelone (v piemontštině \"Rociamelon\", francouzsky \"Rochemelon\") je 3538 m vysoká monumentální italská hora, ležící na jižním okraji Grajských Alp a převyšující pod ní ležící městečko Susa asi o 3000 m. Vzhledem k tomu, že v okolí nejsou žádné hory srovnatelné výšky, působí velmi dominantním dojmem a z toho důvodu byla v minulosti dlouho považována za nejvyšší horu Alp. Je součástí hlavního alpského hřebenu. Na severní straně hory se nachází malý ledovec. Díky své snadné dostupnosti, značné výšce a dalekému rozhledu patří Rocciamelone k nejnavštěvovanějším vrcholům v Západních Alpách.\n\nPrvní zdokumentovaný výstup na tuto horu se uskutečnil již ve středověku, dne 1. září 1358. Vykonal ho rytíř Bonifacio Rotario d´Asti v rámci pouti jako poděkování za to, že přežil věznění ve Svaté zemi během války proti Turkům. Na vrchol přinesl malý kovový obrázek Panny Marie.\n\nJe to první horský výstup na celém světě, jehož přesné datum a jméno prvovýstupce známe. Na paměť prvovýstupce byla pojmenována horská chata Rifugio Cà d´Asti, nalézající se ve výšce 2854 m na jižním svahu hory na normální výstupové cestě. Na vrcholu stojí od roku 1899 tři metry vysoká socha Panny Marie a busta krále Viktora Emanuella II. Je zde také kaple, v Alpách nejvýše položená. Vrchol hory je poutním místem, pouť k Madoně se koná každoročně dne 5. srpna. Při té příležitosti vynášejí účastníci od chaty na vrchol pytlíky s pískem.\n\nVýstup na vrchol nepřináší kromě velkého převýšení žádné zvláštní obtíže. Vedou na něj tři nejužívanější a relativně snadné výstupové trasy, z italské strany od jihu ze Susy a od východu z Usseglia, z francouzské strany z Bessans.\n\n\nVrchol patří k nejsnáze dostupným třiapůltisícovkám Alp a poskytuje horským turistů rozhled, který v Alpách nemá příliš mnoho konkurentů. Za daleké viditelnosti lze odtud vidět velkou část francouzských Alp, v Itálii celý alpský oblouk od jižních Ligurských Alp přes Monviso v Kotických Alpách, přes Mont Blanc, Gran Paradiso a Monte Rosu na severu až po Berninu a Adamello na severovýchodě.\n\n\n\n\n\n"}
{"id": "1378875", "url": "https://cs.wikipedia.org/wiki?curid=1378875", "title": "James Anthony Bailey", "text": "James Anthony Bailey\n\nJames Anthony Bailey (4. července 1847 – 11. dubna 1906), rozený James Anthony McGinnis, byl americký cirkusový ředitel.\n\nOsiřel ve věku osmi let. McGinnis začal pracovat jako pikolík ve městě Pontiac, Michigan. Tam jej, jako náctiletého, objevil Frederic Harrison Bailey (Hachaliaha Baileyho). F. H. Bailey nechal McGinnise pracovat jako svého asistenta. Oba spolu cestovali mnoho let. McGinnis nakonec přijal od F. H. Bailey příjmení.\n\nBailey později spolupracoval Jamesem E. Cooperem a v době, kdy mu bylo 25, byl manažer cirkusu Cooper and Bailey. Později se setkal s P. T. Barnumem. Společně založili Barnum and Bailey Circus v roce 1881.\n\nBailey byl ženatý s Ruth McCaddon z Zanesville, Ohio. Zemřel na na růži (latinsky erysipel) v roce 1906.\nJe pohřben na hřbitově Woodlawn Cemetery v Bronxu v New York.\n\n"}
{"id": "1378877", "url": "https://cs.wikipedia.org/wiki?curid=1378877", "title": "Terezínské listy", "text": "Terezínské listy\n\nTerezínské listy (zkratka TL) jsou historickým sborníkem, který od roku 1970 vydává Památník Terezín. Vytvořeny byly společně s nakladatelstvím Dialog, od roku 1971 vycházely v Severočeském nakladatelství v Ústí nad Labem a od roku 1993 ve spolupráci s Nakladatelstvím OSWALD Praha. \n\nJedná se o vědeckou ročenku zaměřenou především na perzekuční problematiku německé okupační moci v českých zemích a v okupované Evropě v letech 1933-1945, na dějiny konečného řešení židovské otázky, na úlohu Terezína a osudy jeho vězňů. \n\nDo Terezínských listů přispívá řada českých i zahraničních historiků a jsou v nich uveřejňovány dosud nepublikované dokumenty a fotografie, umělecká tvorba a vzpomínky. \n\nV průběhu let byli vedoucími redaktory Milena Králová, Oldřich Škrbel, v letech 1975-1990 nebyli uváděni, dále Milan Balcar, Ludmila Chládková a Langhamerová.\n\n"}
{"id": "1378880", "url": "https://cs.wikipedia.org/wiki?curid=1378880", "title": "Sergej Suslin", "text": "Sergej Suslin\n\nSergej Pjotrovič Suslin (* 9. listopadu 1944 – 1989) byl sovětský zápasník–judista ruské národností.\n\nZačínal se sambem pod vedením Marka Giršova. Během základní vojenské služby v Leningradě se seznámil s novým olympijským sportem judem a od roku 1965 byl členem sovětské judistické reprezentace v pololehké váze do 63 kg. V roce 1972 startoval na olympijských hrách v Mnichově, kde překvapivě vypadl ve druhém kole s Maďarem Ferencem Szabó. Po skončení sportovní kariéry v polovině sedmdesátých let jeho život nabral odlišný směr.\n\nPo skončení sportovní kariéry se stal členem kaskaderské skupiny svého bývalého trenéra Alexandra Massarkého. Objevil se v několika filmech v drobných rolích. Massarský který byl napojený na bose Japončika (Vjačeslav Ivankov), ho dále začlenil do svého gangu, který se zabýval kriminální činností od vykrádaček bytů, loupeží po nájemné vraždy. Počátkem osmdesátých let byla na jeho dvorku nalezena zahrabaná mrtvola jeho ženy zabalená v kimonu a v jeho bytě kradené zboží. Za vraždu a kriminální činnost byl odsouzen do vězení, ze kterého byl v roce 1989 propuštěn. V témže roce zemřel podle dostupných informací na infakrt.\n\n\n"}
{"id": "1378884", "url": "https://cs.wikipedia.org/wiki?curid=1378884", "title": "Budilov (biskup pražský)", "text": "Budilov (biskup pražský)\n\nBudilov (či též \"Budivoj\", \"Budislav\", \"Budislaus\", † 10. července 1226 v Římě) byl v pořadí 20. pražský biskup.\n\nO jeho původu a raném životě není nic známo, předpokládá se však, že mohl pocházet z rodu pánů ze Švábenic.\n\nV roce 1226 spolu s dalšími členy pražské kapituly doprovázel biskupa Pelhřima na jeho cestě do Říma. Pelhřim byl zvolen biskupem na přání krále Přemysla Otakara I., jelikož však neobdržel papežské potvrzení své volby, měl se dostavit do Říma. Papežská kurie následně došla k závěru, že má Pelhřim rezignovat.\n\nPapež Honorius III. za přítomnosti členů pražské kapituly potvrdil jako Pelhřimova nástupce v úřadě Budilova. Ten byl na biskupa vysvěcen v Římě 26. června 1226.\n\nSvého nového úřadu se však Budilov nestihl ujmout, neboť krátce po svém vysvěcení ještě v Římě zemřel. Místo jeho posledního odpočinku není známo.\n"}
{"id": "1378897", "url": "https://cs.wikipedia.org/wiki?curid=1378897", "title": "DRFG Superliga malého fotbalu 2017/18", "text": "DRFG Superliga malého fotbalu 2017/18\n\nVe 3. ročníku DRFG Superligy malého fotbalu 2017/18 (Nejvyšší soutěž malého fotbalu v ČR) se utkalo 8 týmů každý s každým dvoukolovým systémem podzim–jaro. Tento ročník začal v sobotu 2. září 2017 zápasem 1. kola mezi Olomoucí a Mostem a skončil v červnu 2018. Vítězem ročníku se stala Praha, která získala druhý titul v historii.\n\n\n"}
{"id": "1378898", "url": "https://cs.wikipedia.org/wiki?curid=1378898", "title": "Republikánská strana Albánie", "text": "Republikánská strana Albánie\n\nRepublikánská strana Albánie (: \"Partia Republikane e Shqipërisë\") je albánská národně-konzervativní politická strana, která je založena na křesťanských sociálních hodnotách. Strana byla založena v roce 1991. Od roku 2017 je členkou Aliance konzervativců a reformistů v Evropě.\n"}
{"id": "1378899", "url": "https://cs.wikipedia.org/wiki?curid=1378899", "title": "HAL HT-2", "text": "HAL HT-2\n\nHindustan HT-2 byl indický dvoumístný letoun pro základní výcvik zkonstruovaný a vyráběný společností Hindustan Aeronautics Limited. V roce 1953 se HT-2 stal první konstrukcí společnosti která vstoupila do sériové výroby a služby u letectva a námořnictva Indie, kde nahradil typ de Havilland Tiger Moth.\n\nJednalo se o samonosný dolnoplošník s pevným podvozkem záďového typu. Stroj disponoval uzavřeným kokpitem tandemového uspořádání s dvojím řízením a jeho pohon zajišťoval invertní pístový motor Cirrus Major III o výkonu 155 hp (116 kW).\nKromě užití ozbrojenými silami byl typ užíván i civilními pilotními školami a aerokluby.\n\nÚdaje podle \"Jane's All The World's Aircraft 1953–54\"\n\n"}
{"id": "1378909", "url": "https://cs.wikipedia.org/wiki?curid=1378909", "title": "Henrik Stenson", "text": "Henrik Stenson\n\nHenrik Olof Stenson (* 5. dubna 1976 Göteborg) je švédský profesionální golfista. S manželkou a třemi dětmi žije v Orlandu na Floridě.\n\nV roce 2008 vyhrál ve dvojici s Robertem Karlssonem Světový pohár v golfu a získal s evropským týmem Ryder Cup 2006 a 2014. Ve své kariéře vyhrál dvacet turnajů, mezi nimi FedEx Cup 2013, Dell Technologies Championship 2013 a The Open Championship 2016 (stal se prvním švédským vítězem mužského turnaje major a zahrál rekordních dvacet úderů pod par), na letních olympijských hrách 2016 získal stříbrnou medaili. V letech 2013 a 2016 byl nejlepším hráčem PGA European Tour, na světovém žebříčku byla jeho nejlepším umístěním druhá příčka.\n\n"}
{"id": "1378910", "url": "https://cs.wikipedia.org/wiki?curid=1378910", "title": "Philibert de l'Orme", "text": "Philibert de l'Orme\n\nPhilibert de l'Orme ([filibɛːʁ də lɔʁm], také psaný De l'Orme, de L'Orme nebo Delorme, 3.-9. června 1514 Lyon – 8. ledna 1570 Paříž) byl francouzský architekt a teoretik architektury, jeden z vůdčích mistrů francouzské renesance. Jeho otcem byl zednický mistr Jean de L'Orme. Mladý Philibert studoval v Itálii (1533–1536) a působil tam ve službách papeže Pavla III. Po návratu se jeho patronem stal lyonský kardinál du Bellay, který ho kolem roku 1540 vyslal do Paříže. Zde Philibert de l'Orme získal přízeň krále Františka I., který ho roku 1545 učinil svým architektem a pověřil vedením staveb v Bretani. Roku 1548 ho Jindřich II. pověřil dozorem nad zámky Fontainebleau a Saint-Germain-en-Laye, kde Philibert de l'Orme postavil řadu budov. Po králově smrti roku 1559 architekt upadl v nemilost, ale za Karla IX. se opět dostal do popředí a spolu s Jeanem Bullantem budoval Tuilerie. \n\nMnoho jeho staveb zmizelo, ale sláva zůstává. Byl horlivým humanistou a znalcem antiky, ale zasazoval se za francouzskou tradici proti italským vlivům. Jeho mistrovským dílem byl zámek Château d'Anet (1552–1559), jehož zadavatelkou byla Diane de Poitiers; z něj se dochovaly plány a některé části. Významná je rovněž hrobka Františka I. v bazilice sv. Diviše. Napsal dvě knihy o architektuře, \"Nouvelles inventions pour bien bastir et à petits frais\" (1561) a \"Le premier tome de l'Architecture\" (1567).\n"}
{"id": "1378912", "url": "https://cs.wikipedia.org/wiki?curid=1378912", "title": "1. česká hokejová liga 2018/2019", "text": "1. česká hokejová liga 2018/2019\n\n1. česká hokejová liga 2018/19 byla 26. ročníkem druhé nejvyšší soutěže v ledním hokeji na území České republiky.\n\nZ předchozího ročníku extraligy do tohoto ročníku sestoupil tým HC Dukla Jihlava, do extraligy postoupil tým HC Energie Karlovy Vary. Soutěž je od minulého ročníku nesestupová a bude se každý rok rozšiřovat o jeden postupující tým ze 2. ligy. Z ní do tohoto ročníku postoupil tým HC RT Torax Poruba. SK Kadaň před zahájením sezony sice podal přihlášku do Chance Ligy 2018/19, z finančních důvodů ale jednal o výměně soutěže s některým z druholigových klubů. Zájem o prvoligovou licenci projevily BK Havlíčkův Brod a SHK Hodonín. HC Baník Sokolov měl taktéž zájem, ale finanční hospodaření by přesáhlo jeho možnosti. Nakonec Kadaň do tohoto ročníku nastoupila.\n\n10. září 2018 oznámil prezident českého hokeje Tomáš Král finanční odměny pro vítěze Chance ligy a 2.ligy. Pro vítěze Chance ligy je odměna 750 tisíc korun a pro vítěze 2.ligy 500 tisíc korun. \n\n\nV první lize bude hrát oproti předešlé sezóně 15 klubů. V základní části se celky střetnou každý s každým dvakrát na domácím hřišti a dvakrát na hřišti soupeře, celkem se tedy odehraje 60 kol s tím, že každý tým odehraje 56 zápasů.\n\nPrvních 8 týmů postupuje do čtvrtfinále playoff. Ve čtvrtfinále playoff se utká první s osmým, druhý se sedmým, třetí se šestým a čtvrtý s pátým (podle pořadí v základní části). Všechny čtvrtfinálové série se hrají na čtyři vítězná utkání. Postoupivší ze čtvrtfinále spolu vytvoří dvojice v semifinále, a to tím způsobem, že tým nejlépe postavený v tabulce po základní části se utkal s mužstvem nejhůře postaveným a zbylé dva týmy vytvořily druhou dvojici. Vítězové těchto dvou semifinále, jež se hrají taktéž na čtyři vítězná utkání, postupují do baráže o extraligu, v níž se utkají se dvěma nejhoršími extraligovými týmy po zápasech o umístění.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\nKonečný stav série 4:1 na zápasy pro HC Dukla Jihlava\n\nKonečný stav série 4:3 na zápasy pro VHK ROBE Vsetín\n\nKonečný stav série 4:2 na zápasy pro ČEZ Motor České Budějovice\n\nKonečný stav série 4:1 na zápasy pro Rytíři Kladno\n\nKonečný stav série 4:1 na zápasy pro Rytíři Kladno\n\nKonečný stav série 4:1 na zápasy pro ČEZ Motor České Budějovice\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n"}
{"id": "1378917", "url": "https://cs.wikipedia.org/wiki?curid=1378917", "title": "Juan Bautista de Toledo", "text": "Juan Bautista de Toledo\n\nJuan Bautista de Toledo (kolem 1515 pravděpodobně Toledo nebo Madrid – 19. května 1567 Madrid) byl španělský architekt, známý především jako spolutvůrce kláštera El Escorial. \n\nSvou kariéru začal v Itálii, kde vystupoval i jako Giovanni Battista de Alfonsis a mimo jiné pracoval pod vedením Michelangela na paláci Farnese a na bazilice svatého Petra. Nedlouho před smrtí papeže Pavla III. pak odešel do Neapole do královských služeb a uskutečnil zde řadu staveb. Roku 1559 ho Filip II. jmenoval ředitelem královských staveb a povolal do Madridu. Roku 1561 de Toledo získal titul královského architekta a byl pověřen výstavbou Escorialu. Na něm pracoval až do smrti roku 1567. Dílo dokončil Juan de Herrera roku 1584.\n"}
{"id": "1378921", "url": "https://cs.wikipedia.org/wiki?curid=1378921", "title": "Bospor (rozcestník)", "text": "Bospor (rozcestník)\n\nBospor může označovat:\n"}
{"id": "1378922", "url": "https://cs.wikipedia.org/wiki?curid=1378922", "title": "Hear Me Now", "text": "Hear Me Now\n\n„Hear Me Now“ je šestá píseň z alba American Tragedy, druhého studiového alba americké raprockové skupiny Hollywood Undead. Jedná se o první singl vydaný v rámci desky, stejně jako o první singl, který neprodukoval ani nezpíval původní producent a frontman skupiny, Aron Erlichman. V roli hlavního zpěváka se zde poprvé představil Daniel Rose Murillo a singl se v rádiích objevil již 13. prosince 2010 v rámci propagace nového alba, ke stažení byla píseň přístupná o osm dní později, 21. prosince. \n\nVideoklip je pojat jako film ve filmu. Skupina v plné sestavě jede nočním městem na alegorickém vozu, kde je natáčena do svého videoklipu, zatímco jednotliví členové kapely zpívají své verše. Alegorický vůz obsahuje neonová světla, velké reproduktory a taneční tyče, u kterých kolem skupiny tančí tanečnice. Celé video je laděno v komiksovém duchu a v potemnělém odstínu, na začátku videa jsou postupně představeni jednotliví členové skupiny právě v komiksovém stylu, kdy do začínajícího videa skáčou statické snímky s maskami hudebníků, v pořadí, ve kterém v klipu vystupují. Jedná se o první videoklip, ve kterém vystupuje Murillo jako zpěvák kapely. Video bylo vydáno 25. února 2011, přičemž skupina již předtím vypustila několik upoutávek, aby poté video uvolnila na sociální síť MySpace.\n\nAutorem videoklipu je Jonas Åkerlund.\n\nHned na začátku přednáší Jorel Decker část 23. žalmu z Knihy žalmů, která je jednou z knih Starého zákona, což napovídá možnému motivu ztracené víry, načež pokračuje svým vlastním textem. V průběhu této první sloky se vykresluje příběh muže, který ve svém životě cosi hledá, ale nemůže to najít, došel na konec své cesty, aniž by nalezl uspokojení. Na této cestě udělal spoustu chyb ale, i když ho všichni opustili, včetně štěstí, nikdy se nevzdával naděje. Teď, když došel na konec, si uvědomuje, jak od něj lidé i jeho blízcí jen brali a on sám neví, kam pokračovat, proto chce všechno ukončit. Poprvé se zde objevuje motiv sebevraždy z pocitu zmaru a zoufalství. \n\nMotiv víry v Boha se objevuje také v druhé sloce, kterou zpívá George Ragan, kdy dále vykresluje hrdinu příběhu, jenž neustále nosí masku a za ní skrývá veškerý svůj smutek, zatímco v životě neodkáže nalézt nic, co by pro něj mělo smysl. Proto se modlí a věří, že právě proto ho Bůh vyslyší a pomůže mu, ale, ať pláče o pomoc sebevíc, nedočkává se odpovědi. Proto dál bloudí životem, bez naděje a bez jakékoliv víry v lepší zítřek, protože tento svět z něj vysál veškeré emoce a city. A každý den je pro něj horší a horší, pročež propadá do toho nejtěžšího nihilismu.\n\nV refrénu, který má na starosti Daniel Murillo, se objevuje otázka, zda je hlavní hrdina příběhu konečně slyšet, \"„Hear Me Now“\", implikující, že zřejmě nalezl jediné možné východisko, tedy sebevraždu. Ztratil veškerou naději a nedokáže nalézt dobrotu, lásku a teplo domova, všichni jeho blízcí ho opustili. Některé verše popisují hlavního hrdinu jako již pohřbeného, protože ho nikdo neslyšel, když byl ještě naživu, prakticky byl pohřbený již před svou smrtí. V závěrečných verších, které zpívají Murillo a Terrell, je pak rozhovor mezi hrdinou příběhu a vypravěčem, kde hrdina vybízí k pohledu do svých očí a k rozhledu kolem. Ani uvnitř ani okolo již nic není, hrdina ztratil svou víru. \n\nDeska byla natáčena od začátku roku 2010, ihned poté, co ustaly právní a tvůrčí spory mezi Erlichmanem a zbytkem skupiny a hlavní producent i zpěvák skupinu opustil. V té době vzniklo také živé album Desperate Measures, kde se jako záložní zpěvák osvědčil právě Murillo, který po odchodu frontmana dostal jeho místo. 8. prosince byl v rámci propagaci desky, která vyšla později 4. dubna 2011, ohlášen nový singl. Skupina po odchodu hlavního producenta velmi experimentovala a na tvorbě se údajně podíleli všichni její členové. Píseň proto nemá jednotné téma, ale spíše shrnuje pocity všech každého z členů Hollywood Undead. Krátce před vydáním také skupiny s touto písní vystoupila v televizi. Remix, který se poté dostal na album \"American Tragedy Redux\", vytvořil Jonathan Davis ze skupiny Korn.\n\nNa obalu singlu je vyfocen vnitřek masky, kterou nosil Matthew Busek, což implikovalo přerod kapely, nové masky a nové tváře v Hollywood Undead.\n"}
{"id": "1378924", "url": "https://cs.wikipedia.org/wiki?curid=1378924", "title": "Vlk arktický", "text": "Vlk arktický\n\nVlk arktický (\"Canis lupus arctos\") je poddruh vlka obecného, který žije na kanadském severu, především na Ostrovech královny Alžběty, kde teplota klesá až pod -50 °C.\n\nDélka těla samce je 90−150 cm, samice 90−120 cm, váží od 40 do 60 kg. Druh je pohlavně dimorfní, samec je výrazně větší a těžší nežli samice.\n\nJeho potravou jsou převážně velcí savci (pižmoň severní, sob polární, tuleni a další) nebo malí savci, například zajíci polární. První vždycky žere „alfa“ pár, který vede smečku, pak její zbytek a až nakonec mláďata.\n\nPouze alfa vlci se smí v celé smečce pářit, nemusí to však platit nezbytně. Rozmnožování probíhá na konci března a začátkem dubna. Samec pohlavně dospěje ve třech letech, samice již ve dvou. Březost trvá asi 63 dní, v jednom vrhu je 4 až 6 mláďat. Druh se dožívá přibližně 7–10 let, ale v zajetí se může dožít až 20 let.\n\nVlka arktického v současnosti (2018) chová Zoo Brno, Zoo Tábor, Zoo Olomouc a Zoo Jihlava.\n\n"}
{"id": "1378930", "url": "https://cs.wikipedia.org/wiki?curid=1378930", "title": "Vladimír Stuchl", "text": "Vladimír Stuchl\n\nVladimír Stuchl (18. dubna 1922, Hradešice – 18. dubna 1990, Strakonice) byl český redaktor, básník, prozaik a překladatel, autor přírodní a společenské lyriky a literatury pro děti a mládež.\n\nPocházel z učitelské rodiny. Po maturitě na reálném gymnáziu v Strakonicích roku 1941 byl totálně nasazen v tamní zbrojovce. Roku 1945 se přestěhoval do Prahy a vystudoval filozofii, sociologii a estetiku na Filozofické fakultě Univerzity Karlovy. Následně studoval v letech 1950-1951 na Ústřední politické škole KSČ. Od roku 1947 vystřídal několik redaktorských míst (deníky \" Práce\" a \"Lidové noviny\") a pracoval také v tiskovém oddělení Ústřední rady odborů. V letech 1955–1960 byl zpravodajem ČTK v USA a v letech 1961–1969 redaktorem a šéfredaktorem časopisu Květy. Od roku 1970 byl ve svobodném povolání, od roku 1972 redaktorem agentury DILIA.\n\nDebutoval roku 1943 sbírkou melodických a impresionisticky laděných básní s pocity smutku a melancholie. V padesátých letech publikoval prorežimní poezii oslavující cestu ke komunismu. Později se v jeho básních objevuje lyrizace všedního života. Z pobytu v USA vytěžil knihu reportáží \"Dobrý večer, Ameriko!\", jejichž základem je tendenční kontrast mezi kapitalismem a socialismem, a také náměty pro knihy pro děti a mládež. Uspořádal také několik básnických pásem z tvorby jiných autorů (Biebl, Čelakovský, Dyk, Halas, Hrubín, Nezval, Taufer, Wolker a další). Jeho dílo doplňují překlady z angličtiny.\n\n"}
{"id": "1378934", "url": "https://cs.wikipedia.org/wiki?curid=1378934", "title": "Hudajda", "text": "Hudajda\n\nHudajda ( ) je s počtem obyvatel čtvrtým největším jemenským městem a hlavním městem stejnojmenné provincie. Nachází se na západním pobřeží Jemenu při Rudém moři, asi 170 km jihozápadně od jemenského hlavního města San'á.\n"}
{"id": "1378936", "url": "https://cs.wikipedia.org/wiki?curid=1378936", "title": "SimCity 2000", "text": "SimCity 2000\n\nSimCity 2000 je budovatelská strategická počítačová hra, druhá ze série SimCity zaměřené na simulaci budování funkčního města. Hru vydala společnost Maxis v roce 1993.\n\nHru vydala společnost Maxis v roce 1993 na počítačích s operačním systémem Apple Macintosh, následně pak i pro operační systém Amiga, DOS, Windows, OS/2 a další.\n"}
{"id": "1378943", "url": "https://cs.wikipedia.org/wiki?curid=1378943", "title": "Halime Sultan", "text": "Halime Sultan\n\nHalime Sultan (? - 10. září 1623) byla konkubína osmanského sultána Mehmeda III. a matka sultána Mustafy I. Stala se nejmocnější ženou Osmanské říše v době, kdy ještě Safiye Sultan a Kösem Sultan žily. \n\nByla abchazského původu; za Mehmeda se provdala ještě v době, kdy byl ještě princem a guvernérem provincie Manisa. Po smrti sultána Murada III. odešla společně s Mehmedem do Istanbulu. V Istanbulu se její syn Mahmud stal velmi oblíbeným mezi janičáry. Nicméně Halime nebyla v oblibě sultánovy nevlastní matky \"Safiye\". \n\nPoslala zprávu jednomu věštci, kterého se vyptávala na budoucnost. Nezapomněla se zeptat i na to, jestli její syn bude dalším sultánem a jak dlouho ještě bude vládnout její manžel. Eunuch v harému ale odpověď nedoručil jí, ale Mehmedovi a Safiyi. Ve zprávě stálo, že Mehmed umře do šesti měsíců a že její syn nastoupí na trůn. Safiye donutila Mehmeda, aby vyšetřoval Mahmuda, který ani nevěděl, co jeho matka udělala. \n\nMahmudovi následovníci byli varováni, že pokud budou v jeho podpoře pokračovat, budou hozeni do moře. Halime měla být popravena. Místo toho ale byla poslána do starého paláce na Bayezidově náměstí. Mehmed do půl roku skutečně zemřel. Po jeho smrti byl za ní poslán i její syn Mustafa. Kvůli smrti Mehmeda a zbavení Mustafy následnictví dostávala 100 asper denně. \n\nKdyž v roce 1617 nastoupil její syn Mustafa na trůn, stala se Valide sultánkou a získala tak velkou moc. Nikdo nevěřil tomu, že by Mustafa, který měl neustálé emocionální problémy, by mohl nastoupit na trůn a starat se o svůj harém. Halime dostávala plat 3 000 asper, i když stále žila její tchyně Safiye. \n\nPozději byl Mustafa sesazen svým synovcem Osmanem II. kvůli jeho psychickým problémům. Mustafa byl poslán zpátky do starého paláce. Halime v té době dostával 2 000 asper. Poté, co dostala svého syna opět na trůn ukázala svou moc a lidé ji začali více respektovat. \n\nPozději v roce 1622 byl Osman sesazen skupinou rebelů, kteří Mustafu osvobodili a uznali jej znovu za svého vládce. Halime se tedy znovu vrátila ze starého paláce a stala se Valide sultánkou. Někteří z janičárů s ní konzultovali některé kroky a Kara Davud Paša se stal velkovezírem. Nedokázala však uhlídat plány Osmana, který byl stále naživu. Jiné skupiny rebelů se snažili dostat Osmana zpět k moci. Ten byl nakonec uvězněn ještě téhož roku ve vězení Yedikule. \n\nO smrti Halime se dodnes nic neví. Pohřbena je vedle svého syna v mešitě Hagia Sofia. \n\n\nV roce 2015 se postava Halime Sultan objevuje v tureckém seriálu Velkolepé století: Kösem, kde ji ztvárnila herečka Aslıhan Gürbüz. \n"}
{"id": "1378945", "url": "https://cs.wikipedia.org/wiki?curid=1378945", "title": "Karbinec evropský", "text": "Karbinec evropský\n\nKarbinec evropský (\"Lycopus europaeus\") je vytrvalá, středně vysoká, střídmě rozvětvená, planě rostoucí rostlina vlhkých míst, kvetoucí v létě mnoha drobnými, bílými květy. V české přírodě je původním druhem a jedním ze dvou druhů rodu karbinec, které se v ní vyskytují.\n\nAreál původního výskytu karbince evropského (jak již napovídá druhové jméno) se rozkládá, vyjma nejsevernějších oblastí, téměř v celé Evropě. Východním směrem dále přetržitě pokračuje v Asii přes Kavkaz, Střední Asii, Čínu a západní Sibiř až na Dálný východ. Na jihu zasahuje na území jihozápadní Asie i do oblasti západního Himálaje v Pákistánu. Mimo toto původní rozšíření se dostal i do zemí severní Afriky v oblastech přiléhajících ke Středozemnímu moři. Rozšířen byl též do Severní Ameriky, kde roste na východě Kanady a Spojených států amerických.\n\nV české krajině je původním druhem pouze v planárním stupni na jihu Moravy v údolních nivách řek Moravy a Dyje. Postupně byl zavlečen i do kolinního stupně a nyní roste, s různou intenzitou výskytu, na mnoha místech republiky do nadmořské výšky asi 800 m n. m.\n\nJe to hemikryptofyt vyskytující se ve vlhkých lužních lesích, mokřadních olšinách, na březích rybníků, jezer, řek, příkopů i odvodňovacích struh, na aluviálních loukách i dnech vypuštěných rybníků. Nejlépe mu vyhovuje zbahněná půda dobře zásobená humusem a dusíkem, která může být i mírně zasolená. Dobře snáší jarní zaplavení stanoviště a letní vyschnutí půdy. Často se vyskytuje i na místech ovlivněných lidskou činností. Býložravci tyto rostliny nespásají. Ploidie druhu, kvetoucího od července až do začátku září, je 2n = 22.\n\nVytrvalá bylina se čtyřhrannou, světle zelenou nebo nažloutlou, přímou nebo krátce vystoupavou lodyhou vysokou 20 až 80 cm, vyrůstající ze šikmého oddenku s tenkými, bělavými výběžky. Lodyha je lysá nebo na hranách krátce chlupatá, dutá a obvykle řídce větvená. Křížmostojné listy bez palistů jsou krátce řapíkaté nebo přisedlé a jejich čepel bývá 6 až 12 cm dlouhá a 2,5 až 3,5 cm široká, v obryse eliptická, vejčitá až kopinatá, na konci tupě špičatá, lysá a jen na světlejší spodní straně na žilkách řídce chlupatá. Listy na spodu lodyhy bývají peřenodílné až peřenosečné, částečně i peřenolaločné až hrubě zubaté, s úkrojky kolmo nebo nazpět odstávajícími. Střední lodyžní listy jsou o něco méně členěné, horní listy jsou kratší, užší a ještě méně členěné.\n\nDrobné bílé, nachově tečkované, nevonné květy v hustých lichopřeslenech spočívají v úžlabích vstřícných listů. Květenství obsahují po 20 až 60 nahloučených květech, jejich méně členěné listeny se tvarem podobají listům a listence jsou úzce kopinaté. Kalich s pěti cípy je srostlý, neopadavý, nálevkovitý, 3 mm dlouhý a do větší poloviny členěný, tři jeho cípy s třemi žilkami jsou delší (3 mm) a dva se dvěma žilkami jsou kratší (2 mm). Bílá, srostlá, trubkovitá koruna s červenými skvrnkami je čtyřlaločná, asi 4 mm dlouhá, horní pysk je celistvý a tří laloky spodního pysku jsou shodně velké; koruna není zřetelně dvoupyská, ale téměř pravidelně čtyřcípá. V květu jsou dvě tyčinky s prašníky a čnělka s bliznou, podsemeníkový žláznatý val s nektarem je čtyřlaločný. Květ je protandrický, v prvé etapě po rozvití květů přesahují ven z koruny zralé prašníky a teprve když se vypýlí a uvadnou, tak dospějí vajíčka v semeníku, čnělka povyroste, blizna dospěje a přečnívá lístky koruny. Květy rozkvétají postupně, jen málo jich kvete současně, opylovány jsou včelami, mouchami i vosami.\n\nVe zralosti se plody nacházejí na dně neopadavého kalichu, jsou to obvykle čtyři trojhranné tvrdky asi 1,5 mm velké a na vrcholu uťaté. Tvrdky slouží jako semena k rozmnožování, dobře a dlouho plavou a bývají šířeny právě vodou. Bylina se přirozeně rozmnožuje i rozrůstáním výběžků z kořenových oddenků a na vhodných stanovištích vyrůstají celé kolonie.\n\nKarbinec evropský je v české přírodě evidován ve dvou poddruzích:\n\nKarbinec evropský pravý, nominátní poddruh, má listy většinou eliptické nebo úzce kopinaté, jež jsou v dolní části čepele peřenoklané až peřenodílné, na vrcholu špičaté až tupě špičaté, na líci listu jsou lysé a na rubu na žilkách přitiskle chlupaté. Je velice variabilním druhem ve tvaru listů, velikosti listů i lodyhy a také v pohlavnosti květů. Většina jeho květů je oboupohlavných, někdy se však na rostlině objeví několik květů s redukovanými prašníky, nebo naopak s redukovanými bliznami. Občas vyrostou rostliny pouze s květy samičími, ty jsou vždy v porovnání s rostlinami oboupohlavnými mohutnější.\n\nKarbinec evropský mátolistý se od nominátního poddruhu odlišuje hlavně širší čepelí listů (poměr délky ku šířce je 1:1 až 2:1), které jsou po obvodě vroubkované nebo peřenolaločné, na vrcholu tupé až zaokrouhlené a přitiskle chlupaté s delšími, 4 až 6buněčnými chlupy. Původní areál tohoto poddruhu zahrnuje ostrov Korsiku, Itálii, Severní Makedonii, Řecko a Turecko. Na území dnešní České republiky byl zjištěn pouze v roce 1880 v oblasti Neratovic a pravděpodobně se jednalo jen o dočasný výskyt.\n\nStejně ojediněle byl v roce 1921 shledán v okolí Lanžhota kříženec \"Lycopus × intercedens\" Rech., vzniklý hybridizaci druhů karbinec evropský a karbinec statný (\"Lycopus europaeus × Lycopus exaltatus\").\n\nŠťáva z listů karbince evropského obsahuje třísloviny, které barví plátno na tmavě hnědo a kůži na černo. Z rostliny se získává droga „Lycopi europaei herba“, což je v době kvetení řezaná nať. Používá se čerstvá nebo se suší při teplotě do 40 °C. Usušená droga je téměř bez vůně a obsahuje asi 10 % tříslovin, hořčiny, pryskyřice, flavonoidy, silice, diterpeny, triterpeny a další látky. Používá se formou nálevů působících sedativně, hlavně při nervozitách, srdečních arytmiích, hypertyreóze štítné žlázy, poruchách vegetativního nervstva a neklidném spánku. Léčebný efekt se však dostavuje až po dlouhodobém užívání, doporučená denní dávka sušené drogy je 1 až 2 gramy.\n\n"}
{"id": "1378947", "url": "https://cs.wikipedia.org/wiki?curid=1378947", "title": "Šengeli Picchelauri", "text": "Šengeli Picchelauri\n\nŠengeli Picchelauri, (, * 2. srpna 1946, Achšani) je bývalý sovětský zápasník–judista gruzínské národnosti.\n\nZačínal s gruzínským zápasem v rodné Achšani. Při studiu vysoké školy soutěžil v zápasu sambo a později se prosadil i v novém olympijském sportu v judu. V sovětské judistické reprezentaci se pohyboval od počátku sedmdesátých let v pololehké váze do 63 kg. V roce 1972 neuspěl při sovětské nominaci na olympijské hry v Mnichově na úkor Sergeje Suslina. V roce 1976 dostal v nominaci na olympijské hry v Montréalu přednost devatenáctiletý Oleg Zurabijani. Po skončení sportovní kariéry se věnoval advokátní praxi a později vyučoval na vysoké škole právo.\n\nyoutube.com: Safexurebi-portreti shengeli picxelauri, 2015\n\n\n"}
{"id": "1378955", "url": "https://cs.wikipedia.org/wiki?curid=1378955", "title": "Carter (seriál)", "text": "Carter (seriál)\n\nCarter je kanadský dramatický televizní seriál vytvořený Garrym Campbellem, který mel v Kanadě premiéru 15. května 2018 na stanici Bravo. V hlavní roli se představí Jerry O'Connell jako Harley Carter, kanadská hvězda populárního krimi seriálu, který se vrací do rodného města poté, co zažil osobní a profesní krach. Ve spolupráci s policejním detektivem se ale snaží využít své herecké zkušenosti k řešení skutečných zločinů.\n\nV seriálu dále hrajou Sydney Tamiia Poitier jako Carterova kamarádka z dětství a policistka Sam Shaw, Kristian Bruun jako majitel zastávky pro kamiony Dave Leigh, stejně jako John Bourgeois a Sherry Miller. Seriál byl vytvořen společností \"Amaze Film and Entertainment\" a natočen v North Bay v Ontariu v roce 2017.\n\nSeriál se také vysílá v USA na stanici AXN a ve Spojeném království na stanici UKTV.\n\nVe střední Evropě (včetně České republiky) měl seriál premiéru 11. dubna 2018 na stanici AXN.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1379006", "url": "https://cs.wikipedia.org/wiki?curid=1379006", "title": "Gigantspinosaurus", "text": "Gigantspinosaurus\n\nGigantspinosaurus (\"ještěr s obřími trny\"), byl rod ptakopánvého dinosaura ze skupiny Stegosauria. Žil v období pozdní jury (asi před 160 miliony let) na území dnešní provincie S’-čchuan v Číně.\n\nFosilie tohoto obrněného dinosaura byly objeveny v roce 1985 v sedimentech souvrství Shaximiao (geologický věk oxford, asi před 163 až 157 miliony let) a původně byly přiřazeny jinému stegosauridovi rodu \"Tuojiangosaurus\". V roce 1992 pak bylo pro holotyp \"ZDM 0019\" zvoleno nové jméno a dinosaurus byl formálně popsán jako \"Gigantspinosaurus sichuanensis\". Teprve po roce 2006 však bylo i západními paleontology oficiálně uznáno, že se nejedná o \"nomen nudum\", ale o platný taxon. V roce 2018 byla publikována komplexní studie o tomto dosud nepříliš dobře známém dinosaurovi.\nPředpokládá se, že \"Gigantspinosaurus\" byl navzdory svému jménu spíše menším zástupcem své skupiny. Na délku měřil asi 4,2 metru a vážil kolem 700 kilogramů. Podle jiného odhadu byl však dlouhý až 7 metrů. Nápadným znakem dinosaura jsou relativně malé hřbetní desky a naopak velmi dlouhé \"ramenní\" bodce (\"spinae parascapulares\"), které tomuto stegosaurovi vynesly jeho rodové jméno. V roce 2008 byl oznámen objev fosilních otisků kůže, patřících pravděpodobně tomuto dinosaurovi. Na ploše 414 čtverečních centimetrů se nachází množství drobných hrbolků a šupinek o průměru 5,7 až 9,2 milimetru.\n\nVýzkum fosilních kostí druhu \"G. sichuanensis\" odhalil, že tito dinosauři vykazují četné patologie v podobě zlomenin kostí (fraktur) a stopy po kostních nemocech.\n\nPodle studie paleontoložky Susannah Maidmentové byl \"G. sichuanensis\" bazálním (vývojově primitivním) zástupcem skupiny Stegosauria. Podle čínských paleontologů však byl spíše zástupcem vlastní podčeledi Huayangosaurinae.\n\n\n"}
{"id": "1379009", "url": "https://cs.wikipedia.org/wiki?curid=1379009", "title": "Podlipnické kostely", "text": "Podlipnické kostely\n\nPodlipnické kostely je skupina tří středověkých kostelů v krajině pod hradem Lipnice na rozhraní okresů Havlíčkův Brod a Pelhřimov. Všechny náleží do farnosti Lipnice nad Sázavou. O údržbu a propagaci kostelů se stará sdružení Přátelé podlipnických kostelů, o. p. s.\n\n\n"}
{"id": "1379011", "url": "https://cs.wikipedia.org/wiki?curid=1379011", "title": "Givi Onašvili", "text": "Givi Onašvili\n\nGivi Onašvili (* 27. července 1947, Patardzeuli) je bývalý sovětský zápasník–judista gruzínské národnosti.\n\nZačínal s gruzínským zápasem v agrárním sportovním klubu Kolmeurne v Sagaredžo, přes který se v druhé polovině dostal do Tbilisi. Soutěžil v zápasu sambo a v novém olympijském sportu judo. V sovětské judistické reprezentaci se pohyboval od roku 1969 v těžké váze nad 93 kg a v kategorii bez rozdílu vah. V roce 1972 startoval na olympijských hrách v Mnichově. Ve čtvrtfinále vyřadil japonského favorita Motoki Nišimuru a postoupil do finálového kole. V prvním kole finálového kola nestačil na domácího Němce Klause Glahna a získal bronzovou olympijskou medaili. V roce 1976 se do sovětského olympijského výběru na olympijské hry v Montréalu nevešel. Sportovní kariéru ukončil v roce 1977.\n\n\n"}
{"id": "1379014", "url": "https://cs.wikipedia.org/wiki?curid=1379014", "title": "Mistrovství Československa jednotlivců na klasické ploché dráze 1963", "text": "Mistrovství Československa jednotlivců na klasické ploché dráze 1963\n\nMistrovství Československa jednotlivců na klasické ploché dráze 1963 se skládalo ze 3 závodů, kterým předcházely 2 kvalifikace.\n\n\n\nZapočítávaly se 2 nejlepší výsledky ze 3.\n\n"}
{"id": "1379015", "url": "https://cs.wikipedia.org/wiki?curid=1379015", "title": "Jorge Newbery", "text": "Jorge Newbery\n\nJorge \"George\" Newbery (narozený jako Jorge Alejandro Newbery 29. května 1875 Buenos Aires - 1. března 1914 provincie Mendoza) byl argentinský průkopník letectví, pilot a sportovec.\n\nStál u počátků létání v Argentině. 25. prosince 1907 spolu s Aarónem Anchorenou uskutečnil let balónem \"El Pampero\" přes Río de la Plata, který sice nebyl první v Argentině, ale měl velkou popularitu. Létal také s letadly a byl druhým viceprezidentem organizace Aero Club Argentino.\n\nByl propagátorem sportu v Argentině, věnoval se boxu, plavání, automobilovým závodům, šermu, veslování a běhu, ale i dalším sportům.\n\nNa jeho počest bylo pojmenováno hlavní letiště Buenos Aires, Letiště Jorgeho Newberyho.\n\n"}
{"id": "1379028", "url": "https://cs.wikipedia.org/wiki?curid=1379028", "title": "Zdeněk Cakl", "text": "Zdeněk Cakl\n\nZdeněk Cakl (27. srpna 1912 Světlá nad Sázavou – 28. července 1996 Antelope) byl český lékař a lovec divoké zvěře.\n\nNarodil se ve Světlé nad Sázavou v rodině učitele Josefa Cakla a jeho ženy Růženy Suchomelové. Během světové války ztratil otce, matka se podruhé provdala a odešla za svým druhým mužem do Rakovníka. Zde Zdeněk absolvoval základní vzdělání a následně maturoval na rakovnické reálce. V letech 1933–1939 studoval na lékařské fakultě Univerzity Karlovy v Praze. Lékařskou praxi začínal na chirurgii olomoucké nemocnice a následně přešel na chirurgické oddělení dětské nemocnice v Brně. V roce 1947 odcestoval do Paříže na chirurgickou kliniku dětské nemocnice za účelem zdokonalení své odbornosti. Po návratu v roce 1948 nastoupil na chirurgickou kliniku nemocnice v Brně. V roce 1954 byl vyslán se skupinou zdravotníků do severní Koreje. V této době byl již ženatý s Jarmilou rozenou Cenkovou (* 1924), která jej coby zdravotní sestra doprovázela na jeho cestách. Tam pracoval v československé nemocnici v malém přístavním městě Čchongdžinu. Svůj pobyt využíval k loveckým výpravám do hornatých oblastí země. Za rok a půl po návratu z Koreje odjeli manželé Caklovi do Vietnamu, kde pracovali v nemocnici v Haiphongu. Jeho činnost ve Vietnamu, byla oceněna Řádem práce, který obdržel od ministerského předsedy Vietnamské lidové republiky Fan Van Donga. Během svého pobytu ve Vietnamu si pořídil pestrou sbírku hadů a dalších plazů, které pak odeslal na zaoceánské lodi Lidice do Československa. Část sbírky skončila v brněnské zoologické zahradě. Další zemí Caklova lékařského působení se stala Etiopie, kam byl odeslán v roce 1959. Pracoval v nemocnici pro chudé v Hararu. Během svého působení úspěšně operoval člena rodiny císaře Haile Selasieho, za což získal právo lovit na celém území Etiopie. Po okupaci Československa v roce 1969 se Cakl vypravil do Jižní Rhodesie (dnes Zimbabwe). Odjel tam již bez své ženy, které v odjezdu zabránil politický vývoj v zemi. Nejprve působil v hlavním městě Selisbury (dnes Harare) a začátkem roku 1970 působil jako lékař v provinční nemocnici v Antelope. Kromě činnosti lékaře jej zajímala především nedotčená příroda a lov divoké zvěře, kterou také miloval, obdivoval a jejímž se stal velkým znalcem. Poznal nejen různé části Zimbabwe, ale i sousední Botswany. V Zimbabwe pracoval téměř 18 let jako jediný nemocniční a obvodní lékař pro oblast Kazi. Za svou činnost byl v roce 1979 vládou Zimbabwe přijat za člena Záslužné legie. V této africké zemi zůstal MUDr. Zdeněk Cakl i na odpočinku a 28. července 1996 zde také zemřel. Pohřben byl na místním hřbitově.\n\n\n"}
{"id": "1379030", "url": "https://cs.wikipedia.org/wiki?curid=1379030", "title": "Anna Dogonadzeová", "text": "Anna Dogonadzeová\n\nAnna Dogonadzeová ( ანა დოღონაძე, * 15. února 1973 Mccheta) je německá trampolínistka gruzínské národnosti. Do roku 1991 reprezentovala Sovětský svaz, pak Gruzii a v roce 1998 získala po sňatku s německým sportovcem Axelem Lilkendeyem německé občanství a stala se členkou klubu MTV Bad Kreuznach. Na Letních olympijských hrách 2000 vyhrála v soutěži skokanek na trampolíně kvalifikaci, ale finálové vystoupení pokazila a skončila na posledním osmém místě. Na olympiádě 2004 selhání napravila a získala zlatou medaili. Startovala také na olympiádě 2008 (8. místo) a olympiádě 2012 (10. místo), kde byla ve věku 39 let nejstarší ze všech gymnastek. Je trojnásobnou mistryní světa: v roce 1998 vyhrála synchronizované skoky spolu s Tinou Ludwigovou, v roce 2001 byla první v individuální soutěži a v roce 2011 získala zlato v synchronizovaných skocích s Jessicou Simonovou. Na Světových hrách získala v roce 1997 bronzovou medaili v individuálních skocích a v roce 2005 vyhrála s Jessicou Simonovou synchronizované skoky.\n\n"}
{"id": "1379031", "url": "https://cs.wikipedia.org/wiki?curid=1379031", "title": "Seznam ruských kosmických startů 2019", "text": "Seznam ruských kosmických startů 2019\n\nToto je seznam provedených ruských kosmických startů roku 2019.\nV seznamu jsou uvedeny starty všech ruských nosných raket.\n\n"}
{"id": "1379040", "url": "https://cs.wikipedia.org/wiki?curid=1379040", "title": "Václav Ort", "text": "Václav Ort\n\nVáclav Ort (* 4. srpna 1952 Nepřívěc) je český politik, právník a podnikatel, od dubna 2018 místopředseda KSČM, v letech 2006 až 2010 nezávislý zastupitel města Sobotka.\n\nPochází se starého sedláckého rodu. Po vystudování zemědělské školy pracoval jako zemědělský technik rostlinné výroby. Členem JZD se stal už v 15 letech. Po sloučení družstev se v roce 1977 dostal do vedení \"JZD Sobotka\", největšího zemědělského družstva ve Východočeském kraji.\n\nPůvodně pro družstvo začal studovat Právnickou fakultu Univerzity Karlovy v Praze. Školu úspěšně dokončil a získal titul JUDr. Od roku 1991 podniká, živí se jako hoteliér a OSVČ v oblasti stavebnictví.\n\nVáclav Ort žije ve městě Sobotka na Jičínsku. Mezi jeho záliby patří sport, především koňské dostihy a kopaná.\n\nV komunálních volbách v roce 2006 byl zvolen zastupitelem města Sobotka, když kandidoval jako nezávislý z pozice lídra kandidátky subjektu s názvem \"\"Sportovci pro město-sdružení nezávislých kandidátů\"\". V krajských volbách v roce 2016 kandidoval již jako člen KSČM do Zastupitelstva Královéhradeckého kraje, ale neuspěl.\n\nVe volbách do Poslanecké sněmovny PČR v roce 2013 kandidoval jako nestraník za KSČM a ve volbách v roce 2017 jako člen strany v Královéhradeckém kraji, ale ani jednou neuspěl. Na X. sjezdu KSČM v Nymburku dne 21. dubna 2018 byl zvolen místopředsedou KSČM pro ekonomiku a hospodářskou činnost.\n"}
{"id": "1379049", "url": "https://cs.wikipedia.org/wiki?curid=1379049", "title": "Kojata", "text": "Kojata\n\nKojata je jméno těchto osob:\n\n"}
{"id": "1379050", "url": "https://cs.wikipedia.org/wiki?curid=1379050", "title": "StG 45", "text": "StG 45\n\nSturmgewehr 45, neboli StG 45(M) je prototyp německé útočné pušky z konce druhé světové války.\n\nSoutěže o novou zbraň na náboj 7,92 × 33 mm Kurz se účastnil i Mauser, avšak do termínu uzávěrky soutěže 1. července 1942 nedokázal tým šéfkonstruktéra Altenburgera připravit funkční prototyp. Ten se podařilo dokončit až v prosinci 1942 a v lednu 1943 proběhl test prototypu. Firemní označení zbraně bylo \"06 H\". Zbraň měla uzamčený závěr a automatika pracovala na principu odběru plynů při výstřelu. Zbraňové zkoušky proběhly výborně, až na zádrhy při dlouhotrvající palbě. To se vyřešilo rýhovaním nábojové komory (Raveliho drážky). Nábojnice drhla v nábojové komoře vlivem nerovnoměrného tlaku v a okolo nábojnice. Zajímavým zjištěním bylo, že zbraň fungovala i po demontáži plynového pístu. To umožnilo konstruktérům po patřičných změnách vzájemné polohy brzdících válečků v závorníku plynový píst eliminovat a tím zbraň a její výrobu zjednodušit a zlevnit. Zbraň dostala nové označení MKb43 a po úpravě sa zařadila do kategorie závěrů polouzamčených.\nNa jaře 1943 byla zbraň představená zaměstnancům zbrojního úřadu, kdy se vystřílelo 6000 nábojů bez jediné závady. Byly objednány další 4 prototypy pro další zkoušky. Začátkem roku 1944 proběhly na Kummersdorfské střelnici další zkoušky. Vznikl tak vážný konkurent právě se rozbíhající výrobě StG 44. Pracovní čas na výrobu StG 44 byl 14 hodin a zbraň stála 70 RM. MKb43 stála 40 RM a na její výrobu bylo potřeba 7,5 hod. Cena a poloviční výrobní čas by znamenal zdvojnásobení produkce zbraně. Byla objednaná 30kusová série pro malé vojenské zkoušky. Poslední oficiální označení bylo StG45(M) a počítalo se s touto zbraní jako s náhradou StG 44. Všechny rozpracované kusy byly ukořistěny postupujícími Spojenci.\n\nRozvinutím konstrukce této pokrokové zbraně vznikly poválečné pušky CETME Model 58 a G3.\n\nFunguje na stejném principu jako kulomet MG 42, jen s tím rozdílem, že hlaveň je napevno a po výstřelu se nehýbe.\n\n"}
{"id": "1379057", "url": "https://cs.wikipedia.org/wiki?curid=1379057", "title": "Stínové pletení", "text": "Stínové pletení\n\nStínové pletení je způsob zhotovení textilií, na kterých jsou při přímém pohledu viditelné úzké proužky a při postranním pohledu určitá vyobrazení. \n\nK pletení jsou vhodné tlustší příze z česané vlny. Materiál musí být ve dvou kontrastních barvách, z jedné barvy se tvoří líc a ze druhé rub pleteniny. \n\nVzor pleteniny se doporučuje zakreslit na čtverečkovaný papír, na kterém jsou např. \"hladce\" pletená očka bíle a \"obrace\" černě značeny. \n\nPro složitější vzory je naprosto nutné zhotovit plán pletení ve formě diagramu. Sestavení diagramu je většinou časově velmi náročné, kompletní počítačový program pro některé vzory se nabízí na internetu i bezplatně. \nStínové pletení se provozuje také jako umělecké řemeslo. Koncem 20. století se britští matematici manželé \"Pat Ashforth\" a \"Steve Plummer\" začali zabývat ručním pletením a háčkováním s použitím matematických metod. Od roku 2009 pak zaměřili svoji práci na vývoj stínového (neboli \"iluzorního\") pletení. Zhotovili řadu jedinečných útvarů s použitím počítačových programů. Později začali používat stínové pletení někteří umělci jako tvůrčí metodu. \n\nAsi v roce 2013 byl v Anglii vyvinut program k výrobě stínových úpletů na pletacím stroji. \n\n"}
{"id": "1379058", "url": "https://cs.wikipedia.org/wiki?curid=1379058", "title": "Philipp Johann Ferdinand Schur", "text": "Philipp Johann Ferdinand Schur\n\nPhilipp Johann Ferdinand Schur (18. února 1799, Královec – 27. května 1878, Bílsko) byl německý botanik, farmaceut, chemik a továrník.\n\nJeho nejvýznamnějším dílem je popis sedmihradské flóry, vydaný roku 1866 pod názvem \"Enumeratio plantarum Transilvaniae exhibens\".\n\nJe pohřben na starém evangelickém hřbitově v Bílsku.\n\nJeho synem byl evangelický duchovní Ferdinand August Eduard Schur.\n"}
{"id": "1379059", "url": "https://cs.wikipedia.org/wiki?curid=1379059", "title": "Daniel Woods", "text": "Daniel Woods\n\nDaniel Woods (* 1. srpna 1989 Richardson, Texas) je americký profesionální lezec a reprezentant ve sportovním lezení, mistr USA a juniorský vicemistr světa, již od mládí známý především jako bouldrista.\n\n\n\n\n"}
{"id": "1379060", "url": "https://cs.wikipedia.org/wiki?curid=1379060", "title": "Mitsubishi Outlander", "text": "Mitsubishi Outlander\n\nMitsubishi Outlander je SUV, které od roku 2001 vyrábí japonská automobilka Mitsubishi. V současné době probíhá výroba třetí generace.\n\nPrvní generace modelu spatřila světlo světa roku 2001. Do Evropy se však oficiálně dostala až v roce 2003. Na asijském a severoamerickém trhu model nese označení Mitsubishi Airtrek.\n\nVýroba byla zastavena v roce 2006.\n\nPod kapotou první generace lze nalézt následující zážehové pohonné jednotky:\n\nDruhá generace byla představena 17. října 2005. Koncem roku 2006 se dostává na evropské trhy. V České republice byla k mání od roku 2007.\n\nOd této generace jsou odvozeny francouzské vozy Peugeot 4007 a Citroën C-Crosser.\n\nVýroba byla ukončena roku 2012.\n\nV roce 2007 vůz absolvoval nárazové testy Euro NCAP. Za ochranu dospělé posádky získal 4 hvězdičky, konkrétně dvaatřicet bodů. Ochrana dětských pasažérů byla ohodnocena 35 body (3 hvězdičkami z 5). Za ohleduplnost vůči chodcům vůz utržil 17 bodů, což znamenalo zisk dvou ze čtyř možných hvězdiček.\n\nMitsubishi Outlander druhé generace je i součástí vozového parku Policie České republiky. V Moravskoslezském kraji slouží od roku 2010 tři exempláře.\n\nVšechny zážehové motory jsou z vlastní produkce a bez přeplňování, jinými slovy atmosférické. A jak se u značky Mitsubishi stalo zvykem, jsou tyto vybaveny variabilním časováním ventilů (MIVEC). Základním zážehovým motorem byl dvoulitr 4B11, zde naladěný na nejvyšší výkon 108 kW, který se ovšem pod kapotu nastěhoval až po faceliftu v roce 2010. Do té doby se museli zájemci o benzínový pohon spokojit s motorem 4B12, což je o čtyři deci větší čtyřválec s maximem výkonu na 125 kW. Pro některé trhy, například ten americký, byl k dispozici vidlicový šestiválec 6B31 o objemu 3 litry s 220, později dokonce s 230 koňmi pod kapotou.\n\nNabídka vznětových motorů je, co se původu týče, pestřejší. Na rozdíl od těch zážehových jsou bez výjimky vybavené variabilním turbodmychadlem a mezichladičem plnicího vzduchu. Nechybí ani částicový filtr. Základní dvoulitr o maximálním výkonu 103 kW pochází od Volkswagenu. Využívá ještě technologii vstřikování čerpadlo-tryska se solenoidovými vstřikovači a nese kódové označení BSY. Silnější diesel o objemu 2,2 litru s nejvyšším výkonem 115 kW a vstřikováním Common rail dodal koncern PSA. U této jednotky řady DW12 se můžeme do roku 2010 setkat s kódovým označením 4HN, od roku 2011, tedy s příchodem normy Euro 5, pak s kódem 4HK. Teprve až nejsilnější motor spalující naftu je produktem značky Mitsubishi. Jedná se o agregát 4N14 se vstřikováním Common rail a variabilním časováním ventilů MIVEC jako u zmiňovaných zážehových pohonných jednotek. I díky tomu nabízí maximální výkon 130 kW, a to již při 3500 otáčkách za minutu.\n\nVozidlo bylo dostupné s manuální pětistupňovou či šestistupňovou převodovkou. K dispozici byla také převodovka CVT INVECS-III s plynule měnitelným převodem. Ta však nabízí i mód šestistupňové manuální převodovky.\n\n!Model\n! colspan=\"2\" |Kód motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm³]\n!Kompresní<br>poměr\n!Příprava<br>směsi\n!Přeplňování\n!KAT\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n! colspan=\"14\" |Zážehové motory\n</table>\n\nTřetí generace je ve výrobě od roku 2012 a jako první využívá též hybridní pohon.\n\nV roce 2015 prodělala facelift.\n\n\n\n"}
{"id": "1379068", "url": "https://cs.wikipedia.org/wiki?curid=1379068", "title": "Peter Krištúfek", "text": "Peter Krištúfek\n\nPeter Krištúfek (23. června 1973, Bratislava, Slovensko – 23. dubna 2018) byl slovenský spisovatel, trojnásobný finalista literární soutěže Poviedka (v letech 2000, 2002 a 2004). \n\nVystudoval filmovou a televizní režii na bratislavské VŠMU a za svou režijní tvorbu získal řadu ocenění. Pracoval jako moderátor ve více rádiích, později se věnoval zejména režijní a literární tvorbě. Byl také členem hudební skupiny EYE.\n\nZemřel při dopravní nehodě autobusu dne 23. dubna 2018.\n\nPeter Krištúfek debutoval sbírkou povídek \"Nepřesné místo\" a publikoval povídky v periodikách Vlna, Knižní revue, Romboid, Revue Labyrint, Pravda, SME a Rak. Některé byly také přednesené v slovenském a českém rozhlase. Kromě knih vytvořil i více než 20 autorských dokumentárních filmů.\n\n"}
{"id": "1379072", "url": "https://cs.wikipedia.org/wiki?curid=1379072", "title": "Duben 2018", "text": "Duben 2018\n\n\n\n\n\n"}
{"id": "1379077", "url": "https://cs.wikipedia.org/wiki?curid=1379077", "title": "Hyza", "text": "Hyza\n\nHyza OSB († 30. ledna 1030, též \"Hyzo\", \"Hizzo\" nebo \"Izzo\") byl 5. pražský biskup.\n\nHizzo benediktinský mnich z německých zemí, který již jako mladý vstoupil do benediktinského kláštera v Břevnově. Později byl povolán k pražské metropolitní kapitule, kde se zanedlouho stal proboštem.\n\nPo smrti pražského biskupa Ekharda byl Hizzo zvolen jeho nástupcem. Na biskupa byl vysvěcen 29. prosince 1023 v Bamberku z rukou mohučského metropolity Ariba. Hizzo byl zřejmě štědrý muž, věnoval se péči o chudé, nemocné a o vězně.\n\n"}
{"id": "1379089", "url": "https://cs.wikipedia.org/wiki?curid=1379089", "title": "Adolf Scherl", "text": "Adolf Scherl\n\nAdolf Scherl (18. srpna 1925, Praha – 3. dubna 2017, Praha) byl český teatrolog, divadelní historik a kritik a muzikolog.\n\nJeho badatelský zájem se zaměřil především na dvě oblasti: starší divadlo od doby baroka po ranou etapu národního obrození a na meziválečnou avantgardu.\nSvojí divadelně-historickou prací se podílel autorsky a redakčně na velkých historických a lexikografických projektech.\n\nNarodil se v Praze v rodině JUDr. Adolfa Scherla, úředníka České průmyslové banky. Matka byla vnučkou Ferdinanda Náprstka, rodina měla divadelní tradice. Zájmem Adolfa Scherla byla v mládí zvláště hudba, studoval hru na klavír a kytaru. Maturoval v roce 1944 na reálném gymnáziu (jeho spolužákem byl budoucí režisér Jan Grossman) a krátce působil jako technický úředník.\n\nOd roku 1945 začal studovat muzikologii u prof. Josefa Huttera na pražské Filozofické fakultě Univerzity Karlovy a později přestoupil na studium estetiky u prof. Josefa Mukařovského. Účastnil se divadelního semináře (jeho spolužákem byl např. Otomar Krejča). Na škole se také seznámil s Jindřichem Honzlem, který tam přednášel. Ten pozval Adolfa Scherla ke spolupráci na časopisu Otázky divadla a filmu, kde pak Scherl poprvé publikoval.\nV roce 1946 vstoupil do KSČ. V roce 1948 se stal asistentem v semináři estetiky na fakultě, na podzim roku 1949 se stal tajemníkem děkana, avšak v roce 1951 musel z fakulty i z KSČ odejít pro „byrokratismus a pravicovou úchylku“.\n\nRigorózní zkoušky na fakultě složil dodatečně až během vojenské základní služby. (1952 titul PhDr., disertační práce \"J. K. Tyl – dramatik\"; v roce 1966 pak získal ještě titul CSc. na základě spisu \"E. F. Burian – divadelník\").\n\nV roce 1953 se vrátil do Prahy a působil ve svobodném povolání a věnoval se divadelní kritice. V roce 1957 jej vyzval prof. František Černý ke spolupráci v nově založeném Kabinetu pro studium českého divadla (KČD) v Ústavu pro českou literaturu ČSAV (od roku 1993 se stal KČD součástí Divadelního ústavu). Ve skupině prvních spolupracovníků prof. Černého byli dále Milan Obst, Vladimír Procházka, Bořivoj Srba, Evžen Turnovský, Drahomíra Čeporanová, Lya Říhová a Ljuba Klosová. Zde působil Adolf Scherl jako odborný pracovník a později jako vědecký pracovník až do roku 1991, kdy odešel do důchodu, ale i později s Kabinetem spolupracoval (zvláště na projektu \"Česká divadelní encyklopedie\").\n\nOd počátku se podílel na zpracování čtyřdílného svazku \"Dějin českého divadla\" (redigoval první a čtvrtý díl) a přispěl do svazku kapitolami o hudbě, zpěvohře a baletu 17. a 18. století a o meziválečné a protektorátní činohře.\n\nPřispíval také do českých a zahraničních divadelních sborníků, psal studie a odborné články, překládal cizojazyčné studie, psal hesla do slovníků a lexikonů. Psal divadelní kritiky a recenze odborných publikací z oboru divadla. Publikoval v odborném a denním tisku, zvláště hudební a divadelní referáty (\"Mladá fronta, Rudé právo, Tvorba, Otázky divadla a hudby, Divadlo, Host do domu, Česká literatura\", aj.). Po roce 1989 publikoval zvláště v \"Divadelní revue\". Účastnil se aktivně odborných teatrologických konferencí.\n\nPedagogicky působil jako asistent na Filozofické fakultě UK a krátce i na DAMU.\n\nK jeho 80. narozeninám vydal v roce 2005 Divadelní ústav jubilejní sborník: \"Miscellanea theatralia. Sborník Adolfu Scherlovi k osmdesátinám\" (uspořádala Eva Šormová a Michaela Kuklová), obsahující 42 příspěvků českých i zahraničních teatrologů a literárních vědců.\n\nJeho manželkou byla Věnceslava Dolanská (* 1927), divadelní kritička, publicistka a teatroložka, redaktorka Českého rozhlasu a časopisu \"Ochotnické divadlo\". Publikuje pod jménem \"Slávka Dolanská\". Mají spolu jednu dceru.\n\n\n\n\n\n"}
{"id": "1379093", "url": "https://cs.wikipedia.org/wiki?curid=1379093", "title": "Morvan", "text": "Morvan\n\nMorvan je vysočina ve francouzském Burgundsku. Táhne se severojižním směrem v délce asi 100 km a dosahuje průměrné výšky okolo 600 metrů, nejvyšší hory jsou na jihu v regionu zvaném „Bois du Roi“ (Haut Folin s 901 m n. m.). Pohoří bylo vyvrásněno v období devonu a je tvořeno převážně žulou a čedičem, v okrajových částech rovněž vápencem. Největšími městy jsou Autun a Château-Chinon, pramení zde řeky Yonne, Armançon a Arroux. Na řece Yonne se nachází přehradní nádrž Lac de Pannecière, využívaná k výrobě elektřiny i k rekreaci. Oblast je převážně lesnatá, původní duby byly od devatenáctého století nahrazovány jehličnany; Morvan je známým vývozcem vánočních stromků.\n\nPůvod názvu je odvozován z galského výrazu „maro-vidu-enno“ (ve velkém lese), případně z indoevropského kořene „mor-u-“ (tmavý). Oblast obývali keltští Aeduové, kteří postavili na hoře Mont Beuvray proslulou pevnost Bibracte. Po dobytí Římany zde vzniklo město Augustodunum. Vesnice Saint-Léger-Vauban je známá jako rodiště markýze Vaubana. Z Morvanu pocházel také politik Joseph Archer, autor návrhu na jednotnou evropskou měnu.\n\nOblast je málo úrodná a s drsným klimatem, kde se vzhledem k vysokým srážkám udržují četné mokřady, zůstala proto řídce osídlená a hlavním ekonomickým odvětvím je chov charolaiského skotu. Místní muži se tradičně živili voroplavbou a povoznictvím, ženy si přivydělávaly jako chůvy pařížských dětí (této profesi se podle kraje začalo říkat „nourrices morvandelles“). Saint-Forgeot byl také známý těžbou ropné břidlice, důl byl uzavřen roku 1957.\n\nZa druhé světové války působila v místních lesích odbojová organizace Maquis du Loup, její bojovníky připomíná muzeum v obci Saint-Brisson. \n\nUdržel se zde dialekt zvaný „morvandiau“, region je známý také svojí lidovou hudbou, v níž dominují dudy, niněra a akordeon. O chudém životě v tomto kraji pojednává populární píseň Maurice Bouchora „La Morvandelle“.\n\nV roce 1970 byl v centrální části pohoří vyhlášen stejnojmenný přírodní park. \n\n"}
{"id": "1379095", "url": "https://cs.wikipedia.org/wiki?curid=1379095", "title": "Vladimir Pokatajev", "text": "Vladimir Pokatajev\n\nVladimir Ivanovič Pokatajev (1944 – 1993) byl sovětský zápasník–judista ruské národností.\n\nZačínal se sambem Saratově pod vedením Nikolaje Perepjolkina. V polovině šedesátých let přešel na nový olympijský sport judo a krátce na to se přesunul do Leningradu. V sovětské reprezentaci startoval ve střední váze do 80 kg a od roku 1968 ve vyšší polotěžké váze do 93 kg. Do olympijského roku 1972 však formu neudržel a nebyl nominován na olympijské hry v Mnichově. Sportovní kariéru ukončil v polovině sedmdesátých let. Jeho další činnost není dobře známá. Jeho jméno se objevuje ve spojitosti s leningradským/moskevským podsvětím. Není však zřejmé zdali stál na straně tajných služeb nebo mafie. Údajně zemřel v roce 1993.\n\n\n"}
{"id": "1379099", "url": "https://cs.wikipedia.org/wiki?curid=1379099", "title": "Newtonův kov", "text": "Newtonův kov\n\nNewtonův kov je snadno tavitelná slitina s teplotou tání 97 °C. Složení je: bismut (50 %), olovo (31,2 %) a cín (18,8 %) (někdy se uvádí hmotnostní poměr 8:5:3).\n\nSlitina se podobá Woodově kovu, neobsahuje však toxické kadmium. Lze ji tedy s výhodou použít např. jako snadno tvarovatelného stínění v radioterapii.\n"}
{"id": "1379100", "url": "https://cs.wikipedia.org/wiki?curid=1379100", "title": "Zablokování Wikipedie v Turecku", "text": "Zablokování Wikipedie v Turecku\n\nZablokování Wikipedie v Turecku ze strany státních tureckých úřadů se uskutečnilo 29. dubna 2017 a postihlo všechny jazykové verze Wikipedie. \n\nPřístup byl zablokován Tureckým úřadem pro informace a telekomunikaci na základě tureckého zákona číslo 5651. Uvedeným důvodem byly tvrzení v článku „Státem podporovaný terorizmus“ na anglické verzi Wikipedie. V tomto článku je Turecko popisováno jako jedna ze zemí podporujících terorismus, mimo jiné organizace Al-Káida a Islámský stát. Tureckými úřady byla daná tvrzení, ocitovaná věrohodnými zdroji, vnímána jako manipulativní. Dne 26. prosince 2019 rozhodl turecký ústavní soud, že blokování Wikipedie porušuje lidská práva a nařídil její odblokování. 15. ledna 2020 byl přístup k webu Wikipedie obnoven. \n"}
{"id": "1379117", "url": "https://cs.wikipedia.org/wiki?curid=1379117", "title": "Martin Stručovský", "text": "Martin Stručovský\n\nMartin Stručovský (* 22. prosince 1989, Jindřichův Hradec) je český autor vědeckofantastických a detektivních příběhů.\n\nAbsolvoval Filozofickou fakultu Západočeské univerzity v Plzni. Od roku 2007 píše pro sci-fi rubriku \"Sarden\" internetového deníku \"Neviditelný pes\", v letech 2010-2013 ve funkci zástupce šéfredaktora a od roku 2014 jako šéfredaktor. Je také redaktorem webu JFK Fans (fanouškovské stránky sci-fi a fantasy série \"Agent JFK\".\n\nPíše již od svých třinácti let. Jeho první publikovanou prací je povídka \"Agent Vincent Vega - Slzy bohů\" (2008) právě ze série \"Agent JFK\". Kromě povídek vydal detektivní román \"Bez duše\" (2018) a společně s Michaelem Broncem uspořádal antologii fantastických povídek \"Excelsior, gentlemani!\" (2014).\n"}
{"id": "1379129", "url": "https://cs.wikipedia.org/wiki?curid=1379129", "title": "Sky Barrandov", "text": "Sky Barrandov\n\nSky Barrandov jsou dva bytové domy v Hlubočepích na Praze 5. Je v nich celkem 135 bytů, všechny mají panoramatický výhled na město. Vlnitou fasádu budov navrhovalo studio AI-Design v čele s Evou Jiřičnou a Petrem Vágnerem. Interiéry navrhl ateliér P.H.A. pod vedením Ondřeje Gattermayera. Výstavba probíhala mezi roky 2015 až 2017. Cena byla přibližně 540 milionů korun.\n\nDomy jsou navrženy v mimořádně energeticky úsporné třídě A. Projekt získal ocenění Realitní projekt roku – Cenu odborné poroty a Cenu architektů.\n\n"}
{"id": "1379136", "url": "https://cs.wikipedia.org/wiki?curid=1379136", "title": "Lev východoafrický", "text": "Lev východoafrický\n\nLev východoafrický či také lev masajský (\"Panthera leo nubica\") je možným poddruhem či formou lva. Revize taxonomie z roku 2017 od IUCN/SSC Cat Specialist Group přinesla rozsáhlé změny v taxonomii lvů a na základě nich je lev rozdělován pouze do dvou poddruhů: \"P. l. melanochaita\" (jih a východ Afriky) a \"P. l. leo\" (zbytek areálu).\n\nBarva srsti se pohybuje mezi pískově plavou až šedožlutou a pískově okrovou. U jedinců lva východoafrického se více než u jiných druhů nalézají jemné skvrny i u dospělých lvů a samotná srst vytváří tenčí vrstvu. U některých jedinců chybí celá hříva.\n\nPoddruh obývá převážnou část celé východní Afriky, odkud zasahuje nebo zasahoval až do Núbie a údolí Nilu.\n"}
{"id": "1379141", "url": "https://cs.wikipedia.org/wiki?curid=1379141", "title": "Aşubcan Kadınefendi", "text": "Aşubcan Kadınefendi\n\nAşubcan Kadınefendi (cca 1795 - 10. června 1870) byla konkubína osmanského sultána Mahmuda II.\n\nMahmud se s ní oženil v roce 1810. Byla pátou nejdůležitější konkubínou v řadě. V červnu 1811 porodila princeznu Salihu Sultan. Tradiční porodní slavnost se konala v harému, kde se jí účastnily sultánova matka, jeho ženy a sestry. Při této události ji Valide Nakşidil Sultan obdarovala honosnými dary.\n\nPozději se posunula na čtvrtou nejvyšší ženu a nakonec i na třetí. V roce 1834 se její dcera provdala za Gürcü Halila Rifata Pašu a odstěhovala se do paláce Fındıklı.\n\nPo smrti Mahmuda v roce 1839 nastoupil na trůn jeho syn Abdulmecid I. Aşubcan se odstěhovala do paláce Beşiktaş. V roce 1843 zemřela i její dcera. V roce 1861 po smrti Abdulmecida nastoupil na trůn jeho nevlastní bratr Abdulaziz. Oběma svým nevlastním synům psala dopisy a navštěvovala je.\n\nAşubcan zemřela v červnu 1870 a byla pohřbena v mauzoleu svého manžela na ulici Divanyolu.\n"}
{"id": "1379143", "url": "https://cs.wikipedia.org/wiki?curid=1379143", "title": "Istanbul Cup 2018", "text": "Istanbul Cup 2018\n\nIstanbul Cup 2018, oficiálně se jménem sponzora TEB BNP Paribas Istanbul Cup 2018, byl tenisový turnaj pořádaný jako součást ženského okruhu WTA Tour, který se odehrával na otevřených antukových dvorcích městského areálu. Konal se mezi 23. až 29. dubnem 2018 v turecké metropoli Istanbulu jako jedenáctý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová dvojka Caroline Wozniacká z Dánska. Jako poslední přímá účastnice do dvouhry nastoupila francouzská 94. hráčka žebříčku Pauline Parmentierová. \n\nPo deseti letech čekání na titul z okruhu WTA Tour třetí singlovou trofej získala Francouzka Pauline Parmentierová z druhé světové stovky. Premiérovou společnou trofej ze čtyřher na okruhu si odvezla čínská dvojice Liang Čchen a Čang Šuaj.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1379144", "url": "https://cs.wikipedia.org/wiki?curid=1379144", "title": "Tarbíkomyš tlustoocasá", "text": "Tarbíkomyš tlustoocasá\n\nTarbíkomyš tlustoocasá (\"Dipodomys gravipes\") je malý hlodavec z čeledi pytloušovitých. Jedná se o mexický endemit. Druh byl popsán v roce 1925 a od roku 1986 byl považován za ohrožený nebo vyhynulý. Další jedince se podařilo spatřit až v roce 2017.\n\nDruh je dlouhý přibližně 13 cm, váží 80–90 g a patří tak k větším zástupcům rodu tarbíkomyší. Srst je svrchu bledě růžová, s některými delšími černými chlupy. Spodní část těla, včetně předních nohou a části zadních nohou, je bílá. Chlupatý ocas je delší než tělo; slouží jako jeho opora a zároveň pomáhá s udržováním rovnováhy při skákání.\n\nJedná se o endemit vyskytující se ve dvou samostatných populacích v 20 km širokém pobřežním pásu mezi městy San Telmo a El Rosario v mexickém státě Baja California. Vyskytuje se v krajině s řídkou vegetací v malých nadmořských výškách a živí se semenami.\n\nDruh popsal v roce 1925 americký zoolog Laurence M. Huey.\n\nOd roku 1986 nebyl spatřen žádný zástupce druhu a někteří experti se proto domnívali, že vymřel v důsledku zemědělských aktivit a postupné proměny jeho přirozeného teritoria v pole. Přesto nebyl nikdy oficiálně zařazen mezi vyhynulé druhy – v Červeném seznamu IUCN byl v roce 1988 zařazen mezi ohrožené druhy a posléze byl tento jeho status opakovaně potvrzován (v letech 1990, 1994 a 1996).\n\nDlouhé pátrání po žijících zástupcích druhu přineslo výsledek až v roce 2017, kdy vědci z Přírodovědeckého muzea v San Diegu nalezli na poli 4 živé jedince a úspěšně je odchytili. Posléze zjistili, že druh v současnosti žije i v chráněné oblasti Valle Tranquillo.\n\n"}
{"id": "1379153", "url": "https://cs.wikipedia.org/wiki?curid=1379153", "title": "Seznam dílů seriálu Seal Team 6", "text": "Seznam dílů seriálu Seal Team 6\n\nToto je seznam dílů seriálu Seal Team 6. Americký dramatický televizní seriál \"Seal Team 6\" měl v USA premiéru 18. ledna 2017 na stanici History. V Česku měl seriál premiéru 20. ledna 2017 na stanici HBO.\n\n<onlyinclude>\n</onlyinclude>\n\n"}
{"id": "1379154", "url": "https://cs.wikipedia.org/wiki?curid=1379154", "title": "Seal Team 6", "text": "Seal Team 6\n\nSeal Team 6 (v anglickém originále Six; stylizované jako SIX) je americký dramatický televizní seriál. V lednu 2016 stanice History objednala prvních osm dílů seriálu. První dva díly zrežírovala Lesli Linka Glatter. Seriál měl v USA premiéru 18. ledna 2017.\n\n23. února 2017 byl seriál prodloužen o druhou řadu, která měla premiéru 28. května 2018. V Česku měl seriál premiéru 20. ledna 2017 na stanici HBO.\n\n\nPostavu \"Rip Taggart\" měl původně hrát Joe Manganiello, nýbrž v dubnu 2016 musel opustit seriál kvůli zdravotním problémům. Asi týden po odchodu Manganiella Walton Goggins byl obsazen jako jeho náhradník. Všechny již natočené záběry s Manganiellyho postavou museli být znovu natočené. Rovněž byl obsazen herec Christopher Backus, ale odešel ze seriálu před natáčením kvůli roli v seriálu \"Roadies.\"\n\nDruhá řada seriálu, obsahujíci 10 dílů, je produkovaná novou produkční společností \"Six 2 North Productions Inc\". Režisérmi seriálu jsou Kimberly Peirce a Colin Bucksey a výkonným producentem je George Perkins. Druhá řada se začala točit 17. července 2017 v okrese Metro Vancouver, kolem Pembertonu a po celé Britské Kolumbii a natáčení skončilo 23. listopadu 2017.\n\n"}
{"id": "1379165", "url": "https://cs.wikipedia.org/wiki?curid=1379165", "title": "Vilém Pelly", "text": "Vilém Pelly\n\nVilém Pelly (20. prosince 1849, Police nad Metují – 26. března 1939, Mělník) byl český podnikatel, zakladatel textilního průmyslu v Polici nad Metují. Z kupeckého příručího a výrobce likérů se vypracoval na nejvýznamnějšího průmyslníka v Polici nad Metují, kde byl také třikrát starostou a proslul i jako štědrý mecenáš. Přestavěná likérka na náměstí (Pellyho domy) tvoří výraznou dominantu polického náměstí a slouží potřebám města.\n\nPocházel z rodiny italského vojáka Francesca Belliho, který se za napoleonských válek dostal na Policko, oženil se zde a založil rodinu. Jeho otec Josef Pelly (1824–1876) byl mlynářem a vlastnil dům na náměstí. Vilém Pelly se vyučil kupeckým příručím v Novém Městě nad Metují a získal zkušenosti s výrobou likérů. V roce 1870 převzal od otce dům č.p. 76 na náměstí a zahájil vlastní výrobu likérů. V první polovině 90. let 19. století výrazně zbohatl díky oblibě poutí k mariánskému poutnímu místu v Suchém Dole.\n\nV roce 1895 rozšířil své podnikání o textilní výrobu a vybudoval přádelnu bavlny, kde kvůli vysokému odbytu kvalitní příze musel zavést i noční směny. K rozšíření provozu došlo počátkem 20. století, kdy vybudoval cihelnu a tkalcovnu. V Polici a okolí skupoval pozemky a další nemovitosti, které přizpůsoboval svým podnikatelským záměrům, v roce 1906 absolvoval s dcerou Vilemínou studijní cestu po Evropě, v roce 1911 zaměstnával 500 dělníků. Po krizi během první světové války následovalo období konjunktury za první republiky a v letech 1922–1923 došlo k dalšímu rozšíření provozu, firma se zaměřila na produkci froté výrobků. Své nemovitosti na polickém náměstí nechal v letech 1928–1931 přestavět na reprezentativní budovu (Pellyho domy) podle projektu Aloise Dryáka.\n\nJako úspěšný podnikatel se stal i významnou osobností Police. V letech 1892–1895 a 1899–1906 byl starostou, kromě toho se zapojil i do spolkových aktivit, byl zakládajícím členem a starostou Sboru dobrovolných hasičů (1904), působil také v Sokolu nebo v divadelních spolcích. Finančně podporoval místní chudinu nebo stavbu nové školy, na vlastní náklady nechal vysázet městskou zeleň, později věnoval desetitisíce cihel na vybudování Kolárova divadla (1938–1940). V roce 1922 po něm byla pojmenována ulice k pivovaru (dnešní ulice 17. listopadu) a v roce 1929 obdržel čestné občanství Police.\n\nVilém Pelly zemřel v Mělníku 26. března 1939 ve věku nedožitých devadesáti let. Jeho pohřeb se konal v Polici za početné účasti místních občanů.\n\nV roce 1875 se oženil s Františkou Bernhardovou (1853–1923), dcerou Kristiána Bernharda, nájemce hostince na náměstí. Z jejich manželství pocházelo pět dětí, dospělého věku se dožily tři. Po úmrtí Viléma Pellyho převzali podniky syn Vilém Pelly mladší (1880–1942) a dcery Františka, provdaná za textilního podnikatele Aloise Menčíka, a Vilemína, manželka polického lékaře MUDr. Otakara Schimmera (1868–1909), který byl krátce též starostou v Polici (1907–1908). Po úmrtí Viléma Pellyho mladšího převzala správu jeho sestra Vilemína. Krátce nato v roce 1942 byla z Pellyho podniků vytvořena akciová společnost a do jejího vedení vstoupili dva Němci. Díky německé účasti ve správě Pellyho podniků byla na ně již v červenci 1945 uvalena národní správa. Společnost byla začleněna do národního podniku Východočeské bavlnářské závody, později národní podnik Meta. Bývalá firma Vilém Pelly je dnes součástí broumovské společnosti Veba, a. s., závod v Polici je zaměřen na výrobu damašku a froté zboží.\n\nPellyho domy na náměstí byly rodině zkonfiskovány až v roce 1948 a poté v nich bylo umístěno ředitelství národního podniku Meta. V rámci restitucí byly nemovitosti v roce 1992 vráceny potomkům Viléma Pellyho, ti je vzápětí prodali městu. Po rekonstrukci v letech 2005–2007 slouží komplex potřebám města (společenský sál, knihovna, informační centrum, veřejná jídelna).\n\n\n"}
{"id": "1379166", "url": "https://cs.wikipedia.org/wiki?curid=1379166", "title": "Porsche Tennis Grand Prix 2018", "text": "Porsche Tennis Grand Prix 2018\n\nPorsche Tennis Grand Prix 2018 byl tenisový turnaj ženského profesionálního okruhu WTA Tour, hraný v hale Porsche-Arena na krytých antukových dvorcích. Konal se mezi 23. a 29. dubnem 2018 v německém Stuttgartu jako čtyřicátý první ročník turnaje.\n\nRozpočet turnaje činil 816 000 dolarů. V rámci WTA Tour se řadil do kategorie WTA Premier Tournaments. Představoval jediný ženský turnaj v sezóně 2018 probíhající na krytých antukových dvorcích. \n\nNejvýše nasazenou hráčkou ve dvouhře se stala světová jednička Simona Halepová z Rumunska. Jako poslední přímá účastnice do dvouhry nastoupila nizozemská 29. hráčka žebříčku Kiki Bertensová, kterou v úvodním kole vyřadila turnajová pětka Karolína Plíšková.\n\nJubilejní desátý singlový titul na okruhu WTA Tour vybojovala česká světová šestka Karolína Plíšková, která si vyjma finanční prémie odvezla hlavní cenu generálního partnera, sportovní vůz Porsche 718 Boxster GTS. Deblovou soutěž ovládla německo-americká dvojice Anna-Lena Grönefeldová a Raquel Atawová, která tak trofej obhájila. Obě šampionky získaly jako bonus horské kolo Porsche Bike RX.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1379167", "url": "https://cs.wikipedia.org/wiki?curid=1379167", "title": "Eduard Šmíd", "text": "Eduard Šmíd\n\nEduard Šmíd (* 1944) je bývalý český lední hokejista. Patřil k tzv. obojživelníkům, nejvyšší soutěž hrál rovněž ve fotbale za Baník Ostrava.\n\nV nejvyšší soutěži hrál v 60. letech 20. století za VŽKG Ostrava (Vítkovice) a Duklu Jihlava.\n\nV československé lize hrál za Baník Ostrava ve dvou zápasech, aniž by skóroval. Debutoval v neděli 9. června 1963 v domácím utkání se Spartakem ZJŠ Brno (dobový název Zbrojovky), které hosté i díky Lichtnéglovu hattricku vyhráli 4:2. Naposled se v nejvyšší soutěži objevil o tři dny později v Bratislavě v zápase s domácím Interem, ve kterém ostravští zvítězili 2:1. V nižších soutěžích nastupoval také za VŽKG Ostrava (Vítkovice).\n\n\n"}
{"id": "1379168", "url": "https://cs.wikipedia.org/wiki?curid=1379168", "title": "Gazprom Hungarian Open 2018", "text": "Gazprom Hungarian Open 2018\n\nGazprom Hungarian Open 2018 byl tenisový turnaj pořádaný jako součást mužského okruhu ATP World Tour, který se odehrával v areálu Nemzeti Edzés Központ na otevřených antukových dvorcích. Probíhal mezi 23. až 29. dubnem 2018 v maďarské metropoli Budapešti jako druhý ročník turnaje. \n\nTurnaj s rozpočtem 561 345 eur patřil do kategorie ATP World Tour 250. Nejvýše nasazeným hráčem ve dvouhře se stal jedenáctý tenista světa a obhájce titulu Lucas Pouille z Francie. Jako poslední přímý účastník do hlavní singlové soutěže nastoupil ruský 95. hráč žebříčku Michail Južnyj.\n\nPremiérový titul na okruhu ATP Tour získal vítězstvím ve dvouhře Ital Marco Cecchinato, který v předchozí kariéře postoupil na túře ATP jen do jediného čtvrtfinále. Od zavedení okruhu ATP v roce 1990 se stal sedmým vítězem hrajícím z pozice šťastného poraženého. Deblovou soutěž ovládl britsko-chorvatský pár Dominic Inglot a Franko Škugor, jehož členové odeh ráli první společný turnaj v kariéře.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\n\n"}
{"id": "1379169", "url": "https://cs.wikipedia.org/wiki?curid=1379169", "title": "Barcelona Open Banco Sabadell 2018", "text": "Barcelona Open Banco Sabadell 2018\n\nBarcelona Open Banco Sabadell 2018, známý také pod jménem Torneo Godó 2018, byl tenisový turnaj pořádaný jako součást mužského okruhu ATP World Tour, který se odehrává v areálu Real Club de Tenis Barcelona na otevřených antukových dvorcích. Konal se mezi 23. až 29. dubnem 2018 v katalánské metropoli Barceloně jako šedesátý šestý ročník turnaje.\n\nTurnaj s rozpočtem 2 794 220 eur patřil do kategorie ATP World Tour 500. Nejvýše nasazeným v singlové soutěži se stal první hráč světa, obhájce titulu a desetinásobný šampion Rafael Nadal ze Španělska. Jako poslední přímý účastník do hlavní singlové soutěže nastoupil srbský 91. hráč žebříčku Dušan Lajović.\n\nSedmdesátý sedmý singlový titul na okruhu ATP Tour vybojoval první hráč světa Rafael Nadal, jenž vyrovnal svůj týden starý rekord otevřené éry, když na jediném turnaji triumfoval pojedenácté. Dvacátým titulem v kategorii ATP World Tour 500 se dotáhl na prvního v pořadí Federera. Již v semifinále Nadal vyhrál na túře ATP jako čtvrtý tenista 400. antukový zápas. Poražený finalista Stefanos Tsitsipas postoupil jako první Řek do finále dvouhry turnaje této kvalitativní úrovně od Nicholase Kalogeropulose, který skončil jako poražený finalista v Des Moines roku 1973. Třetí společnou trofej ze čtyřhry si připsali Feliciano López a Marc López, kteří se tak na barcelonském turnaji stali prvním ryze španělským vítězným párem od roku 1997.\n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkovou ochranou:\n\nNásledující hráči postoupili z kvalifikace:\n\nNásledující hráči postoupili jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující páry postoupily jako tzv. šťastní poražení:\n\n\n\n"}
{"id": "1379172", "url": "https://cs.wikipedia.org/wiki?curid=1379172", "title": "Barcelona Open Banco Sabadell 2018 – mužská dvouhra", "text": "Barcelona Open Banco Sabadell 2018 – mužská dvouhra\n\nMužská dvouhra Barcelona Open Banco Sabadell 2018 probíhala ve druhé polovině dubna 2018. Do singlové soutěže barcelonského tenisového turnaje nastoupilo čtyřicet osm hráčů. Dvojnásobným obhájcem titulu byl Rafael Nadal.\n\nVítězem se stal španělský první hráč světa Rafael Nadal, jenž ve finále hladce zdolal 19letého Řeka Stefanose Tsitsipase po dvousetovém průběhu 6–2 a 6–1. V probíhající sezóně si připsal druhé turnajové vítězství, které představovalo sedmdesátý sedmý singlový titul na okruhu ATP Tour, čímž se v této statistice dotáhl na čtvrtého Johna McEnroea. Vyrovnal také svůj týden starý rekord otevřené éry z Monte-Carlo Masters, když na barcelonském turnaji triumfoval pojedenácté. Rekordní zápis do historie navýšil i padesátým pátým triumfem z antuky, na níž nenašel přemožitele již v 19 zápasech a 46 setech v řadě. Dvacátou trofejí v kategorii ATP World Tour 500 se vyrovnal prvnímu v pořadí Federerovi. Semifinálová výhra nad Davidem Goffinem pro Nadala znamenala jubilejní 400. vítězný zápas na antukovém povrchu. Před ním tohoto počtu výher dosáhli jen Guillermo Vilas (659 výher), Manuel Orantes (502) a Thomas Muster (422). \n\nTsitsipas odehrál debutové finále na túře ATP a v této úrovni se stal prvním Řekem ve finále dvouhry po 45 letech, od Nicholase Kalogeropulose, který skončil jako poražený finalista v Des Moines roku 1973. Bodový zisk posunul Tsitsipase poprvé do první padesátky žebříčku ATP, když mu následně patřila 44. příčka. Titul Španělovi zajistil setrvání na čele světové klasifikace. V případě finálové porážky by jej na vrcholu vystřídal Roger Federer, který se rozhodl celou antukovou sezónu vynechat.\nVšichni nasazení hráči obdrželi volný los do druhého kola.\n"}
{"id": "1379174", "url": "https://cs.wikipedia.org/wiki?curid=1379174", "title": "Gazprom Hungarian Open 2018 – mužská dvouhra", "text": "Gazprom Hungarian Open 2018 – mužská dvouhra\n\nMužská dvouhra Gazprom Hungarian Open 2018 probíhala ve druhé polovině dubna 2018. Do singlové soutěže budapešťského tenisového turnaje nastoupilo dvacet osm hráčů. Obhájcem titulu byl francouzský jedenáctý tenista světa Lucas Pouille, kterého po volném losu vyřadil John Millman ve druhém kole.\n\nVítězem se stal italský šťastný poražený kvalifikant Marco Cecchinato, jenž ve finále zdolal australského hráče Johna Millmana po dvousetovém průběhu 7–5 a 6–4. Na okruhu ATP Tour si tak připsal premiérový titul, když si oba soupeři zahráli debutový finálový zápas. 25letý Cecchinato, figurující na 92. místě žebříčku, vypadl již v kvalifikaci s Jürgenem Zoppem a do hlavní soutěže nastoupil až po odstoupení Laslo Djereho. Před turnajem bylo jeho kariérním maximem jediné čtvrtfinále. Titulem se stal sedmým šampionem turnaje ATP od sezóny 1990 z pozice šťastného poraženého a po turnaji se posunul na 53. příčku. 28letý Millman dokonce na antuce v předchozí kariéře nevyhrál žádný zápas dvouhry a nejdále postoupil do semifinále na Winston-Salem Open 2016.\n\nČtyři nejvýše nasazení hráči obdrželi volný los do druhého kola.\n"}
{"id": "1379175", "url": "https://cs.wikipedia.org/wiki?curid=1379175", "title": "Porsche Tennis Grand Prix 2018 – ženská dvouhra", "text": "Porsche Tennis Grand Prix 2018 – ženská dvouhra\n\nŽenská dvouhra Porsche Tennis Grand Prix 2018 probíhala ve druhé polovině dubna 2018. Do singlové soutěže stuttgartského tenisového turnaje nastoupilo dvacet osm hráček. Obhájkyní titulu byla německá tenistka Laura Siegemundová, kterou ve druhém kole vyřadila Američanka Coco Vandewegheová. jednalo se o silně obsazený turnaj kategorie Premier, na němž startoval osm členek první světové desítky a šestnáct hráček z elitní dvacítky.\n\nVítězstvím nad Antonií Lottnerovou v úvodním kole se 15letá Ukrajinka Marta Kosťuková stala nejmladší tenistkou ve Stuttgartu od Martiny Hingisové a října 1994, která vyhrála zápas v hlavní soutěži. Petra Kvitová odehrála proti Němce Angelique Kerberové na stejném dvorci druhé utkání v rozmezí čtyř dnů, ale s opačným průběhem. V nedělní fedcupové dvouhře, 22. dubna, Kvitová zvítězila ve dvou setech. Kerberová jí ve středu porážku oplatila, když česká světová desítka nevyužila ani jednu ze tří brejkových příležitostí a na turnajích prohrála třetí utkání za sebou. Němka tak srovnala poměr vzájemných duelů na 6–6. \n\nVítězkou se stala pátá nasazená Češka Karolína Plíšková, jež ve finále zdolala šestnáctou hráčku žebříčku Coco Vandewegheovou po dvousetovém průběhu 7–6 a 6–4, čímž vyrovnala poměr vzájemných utkání na 3–3. Naposledy předtím Američanku porazila ve druhém kole stejného turnaje Stuttgart Open 2017 a to shodným poměrem gamů. V probíhající sezóně si připsala premiérové turnajové vítězství, které představovalo jubilejní desátý singlový titul na okruhu WTA Tour z dvaceti odehraných finále, druhý antukový titul a čtvrtý v kategorii Premier 700. Vedle finanční prémie si Plíšková odvezla karmínově červený sportovní vůz Porsche 718 Boxster GTS. \n\nČtyři nejvýše nasazené hráčky obdržely volný los do druhého kola.\n"}
{"id": "1379176", "url": "https://cs.wikipedia.org/wiki?curid=1379176", "title": "Jozef Kulisievič", "text": "Jozef Kulisievič\n\nJozef Kulisievič (* 25. října 1941) je bývalý slovenský fotbalový útočník. Žije v Trnavě.\n\nV československé lize hrál za Spartak Trnava, aniž by skóroval (26.08.1959–11.10.1959). Tamtéž nastupoval také ve II. lize, byl u návratu do nejvyšší soutěže v ročníku 1963/64.\n\n"}
{"id": "1379177", "url": "https://cs.wikipedia.org/wiki?curid=1379177", "title": "Istanbul Cup 2018 – ženská dvouhra", "text": "Istanbul Cup 2018 – ženská dvouhra\n\nŽenská dvouhra Istanbul Cupu 2018 probíhala ve druhé polovině dubna 2018. Do singlové soutěže istanbulského tenisového turnaje nastoupilo třicet dva hráček. Obhájkyní titulu byla ukrajinská světová čtyřka Elina Svitolinová, která zvolila start na paralelně probíhajícím turnaji Porsche Tennis Grand Prix ve Stuttgartu.\n\nVítězkou se stala francouzská 122. hráčka žebříčku Pauline Parmentierová, jež ve finále zdolala slovinskou 75. ženu světové klasifikace Polonu Hercogovou po třísetovém průběhu 6–4, 3–6 a 6–3. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour a třetí antukový. 32letá Parmentierová se do finále probojovala poprvé po deseti letech. Před příjezdem do Istanbulu vyhrála od ledna 2018 pouze dva zápasy ze sedmnácti odehraných utkání. \n"}
{"id": "1379183", "url": "https://cs.wikipedia.org/wiki?curid=1379183", "title": "Plato", "text": "Plato\n\nPlato může znamenat:\n\n"}
{"id": "1379190", "url": "https://cs.wikipedia.org/wiki?curid=1379190", "title": "Antonín Vilde", "text": "Antonín Vilde\n\nAntonín Vilde (17. září 1935, Miletice – 18. září 1963, Pardubice) byl český motocyklový závodník, reprezentant v ploché dráze. Tragicky zemřel po pádu při opravné jízdě 15. ročníku Zlaté přilby v Pardubicích. Na jeho počest se jezdí ve Slaném od roku 1971 Memoriál Antonína Vildeho.\n\nV Mistrovství Československa na klasické ploché dráze skončil v roce 1960 na 17. místě a v roce 1961 na 18. místě. V Mistrovství světa jednotlivců skončil v roce 1961 na 14. místě a v roce 1962 na 6. místě v kontinentálním čtvrtfinále. Závodil za Slaný.\n\n"}
{"id": "1379205", "url": "https://cs.wikipedia.org/wiki?curid=1379205", "title": "David Rudman", "text": "David Rudman\n\nDavid Rudman (* 13. dubna 1943 Kujbyšev) je bývalý sovětský zápasník–sambista a judista a podnikatel židovského původu.\n\nZačínal se sambem v rodném Kujbyševu (dnešní Samara) v 15 letech. V sambu se stal v šedesátých letech několikanásobným mistrem Sovětského svazu. Koncem šedesátých let se propracoval do sovětské judistické reprezentace, kde startoval v lehké váze do 70 kg. V roce 1970 inicializoval vznik známého moskevského klubu Sambo-70. V roce 1973 získal titul mistra světa v zápasu sambo. Po skončení sportovní kariéry pracoval jako trenér, napsal několik publikací o sambu. Po rozpadu Sovětského svazu v roce 1991 se přesunul do New Yorku, kde zájemce vyučoval techniky samba v místních bojových klubech.\n\nV New Yorku se vedle instruktura bojových sportů věnoval i organizačním činnostem v oblasti samba. Mezinárodní organizace sambo (FIAS) byla po rozpadu Sovětského svazu řadu let rozdělena na západní a východní část. Počátkem jednadvacátého patřil k iniciatorům k opětovnému vytvoření jedné silné sambistické organizace. Tato snaha dospěla do zdárného konce v roce 2007. V organizačních strukturách nové FIAS však dlouho nevydržel. V roce 2009 byl na pozici prezidenta nahrazen putinovým mužem Vasilem Šestakovem a v roce 2013 zbaven všech svých pozic v nové FIAS.\n\n"}
{"id": "1379223", "url": "https://cs.wikipedia.org/wiki?curid=1379223", "title": "Mistrovství USA ve sportovním lezení", "text": "Mistrovství USA ve sportovním lezení\n\nMistrovství USA ve sportovním lezení jsou otevřená mistrovství Spojených států amerických pořádaná ve třech disciplínách, v lezení na obtížnost, rychlost (od roku 2004) a v boulderingu (od roku 2005). Titul zde dostávají pouze domácí závodníci, účastnit se mohou ale i zahraniční.\n\nV lezení na obtížnost získala nejvíce titulů Emily Harrington (5), v boulderingu to byli Daniel Woods (8 muži) a Alex Puccio (10 ženy). \n"}
{"id": "1379228", "url": "https://cs.wikipedia.org/wiki?curid=1379228", "title": "Stadion SK Hanácká Slavia Kroměříž", "text": "Stadion SK Hanácká Slavia Kroměříž\n\nStadion SK Hanácká Slavia Kroměříž je fotbalový stadion v Kroměříži na Obvodové ulici, kde se nachází i plavecký bazén a zimní stadion. Je domovským hřištěm fotbalového klubu SK Hanácká Slavia Kroměříž založeného v roce 1919. Ta nejprve působila na hřišti v Podzámecké zahradě a od roku 1923 na \"„Rejdišti“\" vybudovaném ve středu cyklistického velodromu. V období druhé světové války využíval \"„Rejdiště“\" fotbalový klub MSV Kremsier, který patřil pod pozemní jednotky Wehrmacht. Hanácká Slavie se v té době musela opět spokojit s hřištěm v Podzámecké zahradě. Později na hřišti také působil fotbalový klub VTJ Kroměříž. Po krátkém působení na atletickém stadionu se Hanácká Slávia přesunula na nový stadion vybudovaný v roce 1989. Z \"„Rejdiště“\" se stalo jen školní hřiště a na zbývající části areálu vyrostla kolonie rodinných domků. \n\nSoučástí areálu jsou tři travnaté plochy, a také jedno hřiště s umělým povrchem. Na stadionu je umělé osvětlení a automatický zavlažovací systém. Stadion má kapacitu 1 528 osob, z toho 700 krytých míst pro sedící diváky. Vybavení stadionu je provedeno v klubových červenobílých barvách. Fanouškům (vlajkonošům) hostů je vyhrazen nekrytý samostatný sektor na stání vedle hlavní tribuny s kapacitou 100 míst. Samostatný vchod do něj je zpřístupněn z ulice Kotojedská. Celé sportoviště je pod správou příspěvkové organizace Sportovní zařízení města Kroměříže.\nZ kroměřížského nádraží se ke stadionu lze dostat prostřednictvím MHD autobusovou linkou č. 4 nebo 6 a vystoupit na zastávce \"Kaufland\". Od železniční zastávky Kroměříž-Oskol na trati číslo 305 Kroměříž – Zborovice je vstup na stadion vzdálen cca 500 m. Na parkovišti u přilehlého supermarketu je k dispozici velké množství parkovacích míst.\n\nFotogalerie a data na Erlebnis-stadion.de\n"}
{"id": "1379229", "url": "https://cs.wikipedia.org/wiki?curid=1379229", "title": "Antonín Fleischer", "text": "Antonín Fleischer\n\nAntonín Fleischer, křtěný Antonín Boleslav, uváděn též Anton Fleischer (17. února 1850, Rovečné – 22. října 1934, Brno) byl český lékař a entomolog (koleopterolog).\n\nStudiu brouků se začal věnovat během gymnaziálních studií v Těšíně. Byl žákem a spolupracovníkem Edmunda Reittera.\n\nZa jeho nejvýznamnější dílo je považován \"Přehled brouků fauny Československé republiky\" (Brno, 1927–1930).\n\nByl bratrem pacifistky Jindřišky Wurmové.\n\n"}
{"id": "1379230", "url": "https://cs.wikipedia.org/wiki?curid=1379230", "title": "Jsem božská", "text": "Jsem božská\n\nJsem božská (v anglickém originále I Feel Pretty) je americký komediální film z roku 2018. Režie a scénáře se ujali Abby Kohn a Marc Silverstein. Ve snímku hrají hlavní role Amy Schumer, Michelle Williams, Emily Ratajkowski, Rory Scovel, Aidy Bryant, Busy Philipps, Tom Hopper, Naomi Campbell a Lauren Hutton. Film vypráví příběh o nejisté ženě, které po úrazu hlavy získá veliké sebevědomí a věří, že je neuvěřitelně atraktivní. Film měl premiéru ve Spojených státech dne 20. dubna 2018. V České republice bude mít premiéru dne 21. června 2018. Film získal smíšené recenze od kritiků. Celosvětově vydělal přes 94 milionů dolarů.\n\n\nFilm vydělal 48,8 milionů dolarů v Severní Americe a 45,7 milionů dolarů v ostatních oblastech, celkově tak vydělal 94,6 milionů dolarů po celém světě. Rozpočet filmu činil 32 milionů dolarů. Film byl vydán společně s filmy \"Traffik\" a \"Superpoldové 2\", byl projektován výdělek 13–15 milionů dolarů z 3 440 kin, ve kterých se první víkend promítal. Za první víkend získal třetí nejvyšší návštěvnost a vydělal 16 milionů dolarů. Umístil se za filmy \"Tiché místo\" a \"Rampage Ničitelé\". Premiérový výdělek byl nejmenší z předchozích dvou filmů Amy Schumer v hlavní roli \"Vykolejená\" (30 milionů dolar) a \"Dámská jízda\" (19,5 milionů dolarů).\n\nFilm získal spíše smíšenou recenze od kritiků. Na recenzní stránce Rotten Tomatoes získal z 130 započtených recenzí 34 procent s průměrným ratingem 5,1 bodů z deseti. Na serveru Metacritic snímek získal z 42 recenzí 47 bodů ze sta.\n"}
{"id": "1379233", "url": "https://cs.wikipedia.org/wiki?curid=1379233", "title": "Domodossola", "text": "Domodossola\n\nDomodossola je italské město v kraji Piemont s osmnácti tisíci obyvateli. Nachází se na řece Toce v předhůří Alp a je největším městem údolí Ossola, podle něhož je pojmenováno. Domodossolou prochází frekventované železniční spojení do Švýcarska přes Simplonský tunel.\n\nMěsto žije převážně z turistického ruchu, má zachované historické centrum s četnými paláci a divadlem Teatro Galetti, v okolí se provozují zimní sporty. Poutní místo Sacro Monte Calvario je zapsáno na seznam Světové dědictví jako součást komplexu Sacri Monti.\n\nNa podzim roku 1944 zde partyzáni bojující proti Mussoliniho režimu vyhlásili nezávislou Ossolskou republiku.\n\n"}
{"id": "1379235", "url": "https://cs.wikipedia.org/wiki?curid=1379235", "title": "Karl Georg Rumi", "text": "Karl Georg Rumi\n\nKarl Georg Rumi, též Károly György Rumy (18. listopadu 1780, Spišská Nová Ves – 5. dubna 1847, Ostřihom) byl slovenský učenec (polyhistor), evangelický duchovní a pedagog.\n\nV letech 1806–1807 vyučoval na evangelickém gymnáziu v Těšíně a staral se zde i o Tschammerovu knihovnu.\n\nByl třikrát ženat.\n\n"}
{"id": "1379236", "url": "https://cs.wikipedia.org/wiki?curid=1379236", "title": "Mistrovství Československa jednotlivců na klasické ploché dráze 1964", "text": "Mistrovství Československa jednotlivců na klasické ploché dráze 1964\n\nMistrovství Československa jednotlivců na klasické ploché dráze 1964 se skládalo ze 3 závodů, kterým předcházela kvalifikace.\n\n\n\nZapočítávaly se 2 nejlepší výsledky ze 3.\n\n"}
{"id": "1379237", "url": "https://cs.wikipedia.org/wiki?curid=1379237", "title": "Deadpool 2", "text": "Deadpool 2\n\nDeadpool 2 je americký superhrdinský film z roku 2018, založený na komiksových příbězích vydávaných nakladatelstvím Marvel Comics. Film produkovala a distribuovala společnost 20th Century Fox. Jedná se již o jedenáctý díl z filmové série X-Men. Režie se ujal David Leitch a na scénáři se podíleli Rhett Reese, Paul Wernick a Ryan Reynolds. Reynolds si ve filmu zopakoval titulní roli Deadpoola. Dále ve filmu hrají Josh Brolin, Morena Baccarin, Julian Dennison, Zazie Beetz, T.J. Miller, Brianna Hildebrand, Jack Kesy a Stefan Kapičić. Ve filmu Deadpool založí tým X-Force, aby ochránili mladého mutanta od Cableho.\n\nPlány na natočení sequelu \"Deadpoola\" vznikly ještě před premiérou prvního filmu a sequel byl oficiálně potvrzen v únoru roku 2016. I přes to, že se původní kreativní tým Reynolds, Reese, Wernick a režisér Tim Miller vrátili k natáčení druhého filmu rychle, Miller projekt v říjnu 2016 opustil, kvůli kreativním rozdílům s Reynoldsem a byl brzy nahrazen režisérem Davidem Leitchem. Natáčení probíhalo v Britské Kolumbii v Kanadě od června do října roku 2017. Během natáčení kaskadérka Joi \"SJ\" Harris zemřela při nehodě na motorce. Kaskadérka zastupovala herečku Zazie Beetz.\n\nPremiéra filmu byla ve Spojených státech 18. května 2018, v České republice měl film premiéru o den dříve. Film vydělal celosvětově přes 785 milionů dolarů a stal se tak devátým nejvýdělečnějším filmem roku 2018.\n\n\n"}
{"id": "1379238", "url": "https://cs.wikipedia.org/wiki?curid=1379238", "title": "Alfred Grandidier", "text": "Alfred Grandidier\n\nAlfred Grandidier (20. prosince 1836 Paříž – 13. září 1921 Paříž) byl francouzský biolog a badatel.\nDíky bohatým rodičům se mohl se svým bratrem Ernestem Grandidierem ve svých 20 letech vydat na cestu kolem světa. Prvních šest měsíců byli doprovázeni astronomem a fyzikem Pierrem Julesem Pierrem Janssenem, který však onemocněl a vrátil se zpět do Francie.\n\nV letech 1858 a 1859 procestovali Jižní Ameriku, zejména pak oblasti And, Peru, Chile, Bolívie, Argentiny a Brazílie. Z těchto oblastí nasbírali mnoho vzorků, které poté Ernest analyzoval.\n\nNásledně se bratři rozdělili. Ernest Grandidier se vydal do Číny, kde se mu podařilo shromáždit obrovský počet vzorků, které jsou dnes umístěny v museích Louvre a Guimet. Alfred odcestoval do Indie, kde bádal až do roku 1863. Měl v úmyslu také prozkoumat Tibetskou náhorní plošinu, ale zabránila mu v tom těžká nemoc.\n\nAlfred se rozhodl odjet zotavit do Zanzibaru, kde vedle léčení rozšiřoval své sbírky a vydal zprávu o svých nálezech. Po uzdravení odjel na ostrov Réunion. V roce 1865 poprvé navštívil Madagaskar.\n\nStal se oddaným badatelem ostrova, v letech 1866 a 1868 se na ostrov vrátil. Během těchto výprav několikrát projel celý ostrov, což bylo 3000 km ve vnitrozemí a 2500 km podél pobřeží. Na základě jeho četným pozorování byla vytvořena mapa Madagaskaru. Definitivně se vrátil do Francie v roce 1870.\n\nPo návratu do Francie začal pracovat na své známé práci L'Histoire physique, naturelle et politique de Madagascar. Na této práci se podíleli další známí přírodovědci - Alphonse Milne-Edwards a Leon Vaillant. Jeho práce obsahovala 40 svazků, poslední byl publikován po smrti jeho synem Guillaume Grandidierem. Popsal přibližně 50 nových druhů plazů a obojživelníků.\n\nGrandidierova práce upoutala pozornost francouzské vlády k Madagaskaru, který po té anektovala v roce 1890.\nGrandidier byl jmenován v roce 1885 do Francouzské akademie věd a v letech 1901 až 1906 byl prezidentem Francouzské geografické společnosti. Královská geografická společnost mu v roce 1906 udělila za celoživotní badatelskou činnost.\n\nPo Grandidierovi byly pojmenován druh ještěrky (Oplurus grandidieri), druh hada (Xenotyphlops grandidieri) a další zvířata a rostliny (například baobab Grandidiérův). Jeho jméno nese též minerál grandidierit.\n"}
{"id": "1379242", "url": "https://cs.wikipedia.org/wiki?curid=1379242", "title": "Living Next Door to Alice", "text": "Living Next Door to Alice\n\nLiving Next Door to Alice je píseň od Nickyho Chinna a Mike Chapmana, kterou jako první nahrála australská skupina New World. Byla zveřejněna roku 1972 na singlu spolu se skladbou „Something to Say“. Text je zpovědí muže, který se dozvídá, že se jeho sousedka odstěhovala, a lituje, že se jí nikdy neodvážil vyznat lásku. Vznikla řada coververzí: nejznámější nahrála v roce 1976 skupina Smokie a obsadila s ní páté místo na UK Singles Chart. Dalšími interprety byli Johnny Carver, Gompie nebo Howard Carpendale. Karel Zich ji přezpíval roku 1973 s českým textem pod názvem Alenka v říši divů.\n\n"}
{"id": "1379246", "url": "https://cs.wikipedia.org/wiki?curid=1379246", "title": "Radovan Král", "text": "Radovan Král\n\nRadovan Král (* 1. června 1975 Opava) je český herec, od roku 1998 člen souboru Městského divadla Zlín.\n\nVystudoval Janáčkovu akademii múzických umění v Brně. V minulosti působil v Brně, od roku 1998 je členem souboru Městského divadla Zlín.\n\nZa mimořádný jevištní výkon v roli \"Oresta\" v inscenaci \"Oresteia\" pod režijním vedením Jana Antonína Pitínského byl zařazen do širší nominace na Cenu Thálie 2012, ale nezískal ji.\n\nJeho bývalou manželkou je taktéž herečka Městského divadla Zlín Kateřina Liďáková. Současnou manželkou pak Petra Králová, opět herečka Městského divadla Zlín.\n"}
{"id": "1379250", "url": "https://cs.wikipedia.org/wiki?curid=1379250", "title": "Martina Hošková", "text": "Martina Hošková\n\nMartina Hošková (* 21. listopadu 1956 Praha) je pedagožka a klavíristka na Gymnáziu a Hudební škole hl. m. Prahy.\n\nMartina Hošková se narodila v roce 1956 do početné rodiny Kaplanových jako třetí dítě z deseti. Spolu se svojí matkou Marií Kaplanovou a Jiřím Kaplanem vyrostla v Bubenči. Tam prožila velkou část svého dětství. Svůj domov sdíleli s mnohými významnými lidmi. Jedním z nich byl světoznámý umělec Jan Koblasa. Jinou spřátelenou uměleckou osobností byl malíř a sochař Luděk Tichý.\n\nRodina Kaplanových byla velmi duchovně založená. Jejich vztah k Bohu nekončil nedělními návštěvami kostela. Marie Kaplanová a její manžel Jiří pořádali tajné srazy křesťanského undergroundu. \nJelikož její otec Jiří Kaplan byl vzdělaný člověk, uměl jazyky a měl přátele za hranicemi, začal překládat a pak přepisovat zakázanou zahraniční literaturu. To také přivedlo k jeho zatčení a několikaměsíčnímu vězení. Pro Martinu Hoškovou a její sourozence bylo pak komplikované i jen dokončovat studium. Manželům Kaplanovým bylo in memoriam uděleno ministrem obrany čestné vyznamenání za členství v protikomunistickém odboji, které převzala v roce 2017 právě jejich dcera Martina Hošková.\n\nI přes šikanu ze strany komunistického státu rodina Kaplanova pokračovala v kontaktu se zahraničím, mj. s křesťanskou komunitou Taizé ve Francii. Tato komunita mající za úkol praktickým způsobem demonstrovat jednotu mezi lidmi, náboženstvími a národy měla významný vlin na formování osobnosti Martiny Hoškové. Její rodiče organizovali aktivity této komunity v komunistickém Československu, a po listopadu 1989 jejich organizaci přejala jejich dcera Martina s manželem Mariánem.\n\nMartina Hošková pracuje jako učitelka hudební výchovy a k tomu učí hru na klavír. Lásku k tomuto nástroji zdědila po své matce Marii. Dokonce si vybrala i studium spojené s hudbou. Její duchovní založení ve spojení a hudbou jí také pomohlo poznat svého muže. MUDr. Mariána Hoška poznala na jednom z křesťanských koncertů, kde byl členem hudební skupiny. Dnes má s manželem sedm vlastních dětí, víc než tucet vnoučat a jedno dítě v pěstounské péči. V pozdějším věku vystudovala Martina Hošková jako druhý obor pastorační teologii.\n\nKromě hudby se angažuje hudebně a organizačně mj. ve farnosti v Praze-Dejvicích, v podpoře užší i širší rodiny i řady dobročinných iniciativ, mj. iniciativu pro Středoafrickou republiku Siriri nebo domácí hospic Cesta domů.\n"}
{"id": "1379257", "url": "https://cs.wikipedia.org/wiki?curid=1379257", "title": "Ladoník", "text": "Ladoník\n\nLadoník neboli kamas (\"Camassia\") je rod rostlin z čeledi chřestovitých. Patří mezi cibulnaté a hlíznaté květiny a roste hojně jako trvalka v prériích západní části Severní Ameriky. Může dosáhnout výšky přes jeden metr a na jaře kvete bílými až tmavě fialovými květy uspořádanými v hroznech. Původní Američané ladoníku říkali „quamash“ a sbírali jeho sladce chutnající hlízy, které pojídali syrové, vařené i pečené, také je sušili do zásoby na zimu. Na radu indiánů se kamasem živili také účastníci Lewisovy a Clarkovy expedice, podle rostliny je nazváno město Camas ve státě Washington. Existuje však nebezpečí záměny s podobnou rostlinou \"Toxicoscordion venenosum\", která je jedovatá. V Evropě se ladoníky pěstují od poloviny dvacátého století jako okrasné rostliny, množí se z cibulek i semeny, vyžadují výhřevné hlinité půdy.\n\n\n\n \n"}
{"id": "1379265", "url": "https://cs.wikipedia.org/wiki?curid=1379265", "title": "Kaple svatého Antonína Paduánského (Vřesina)", "text": "Kaple svatého Antonína Paduánského (Vřesina)\n\nKaple svatého Antonína Paduánského se nachází v obci Vřesina v okrese Ostrava-město. Kaple byla zapsána do seznamu kulturních památek před rokem 1988.\n\nKaple byla postavena v první polovině 19. století podle vyprávění panem Františkem Tománkem jako poděkování za uchránění její dcery před vojáky během napoleonských válek. Je zasvěcena svatému Antonínu Paduánskému.\n\nZděná omítaná stavba postavená na obdélném půdorysu zakončená půlkruhovým závěrem zastřešená stanovou střechou. Střecha je zakončena dřevěnou lucernou s cibulovou bání.\n\nDo kaple byl obcí Vřesina pořízen a zavěšen v roce 1904 zvon, který byl ulit pražským zvonařem Arnoštem Diepoldem. Nápis na zvonu:\n\n\"OBEC VŘESINA LP 1904<br>\nULIL ARNOŠT DIEPOLD ZVONAŘ V PRAZE<br>\nSV. ANTONÍNE, SV. FLORIÁNE, SV. MIKULÁŠI<br>\nORODUJTE ZA NÁS\"\n"}
{"id": "1379266", "url": "https://cs.wikipedia.org/wiki?curid=1379266", "title": "Josef Skotnica", "text": "Josef Skotnica\n\nJosef Skotnica (1. března 1876 Raškovice, okres Frýdek-Místek – 4. října 1920, Cieszyn, Polsko) byl slezský řezbář a sochař.\n\nJosef Skotnica se narodil se v Raškovicích jako prvorozený syn místního stolaře a majitele pily Antonína Skotnici. Od dětství se projevovaly jeho umělecké sklony, na přání otce však nastoupil na odbornou dřevařskou školu ve Vrbně pod Pradědem, kde studoval v letech 1889-1891. Následně absolvoval pobyt v Praze, kde vstoupil do sochařské a řezbářské dílny Josefa Krejčíka. Zde měl možnost zdokonalovat se v řezbářství.\n\nPo roztržce s otcem utekl v roce 1895 do Vídně, kde pracoval v řezbářské dílně. Zároveň se dále vzdělával. Na podzim roku 1900 byl zapsán na Akademii výtvarných umění ve Vídni v mistrovské škole Karla Kundmanna, kterou absolvoval v roce 1904.\n\nV dalších letech se snažil najít uplatnění na některé dřevařské škole blíže domovu. Nakonec v roce 1906 přijal místo profesora na dřevařské škole v Zakopaném (C. k. szkoła zawodowa dla przemysłu drzewnego v Zakopanem), v dnešním Polsku.\n\nSem si také přivedl svou ženu, spisovatelku Mářu (Marii) Ostravickou – Moškořovou, která pocházela ze Starého Města u Frýdku. Zde se jim narodily tři děti – dvě dcery a syn. Zároveň se začaly projevovat zdravotní obtíže. Skotnica trpěl revmatismem a později zřejmě také kostní tuberkulózou.\n\nPřes výbornou zdravotní péči u prof. MUDr. Víta Chlumského, se jeho nemoc zhoršovala. Na konci života byl upoután na lůžko a zemřel 4. října 1920 v nemocnici Milosrdných bratří v Cieszynie. Pochován byl v rodinné hrobce ve Starém Městě u Frýdku.\n\nZačínal drobnými řezbářskými pracemi – rámy obrazů, hodinové skříňky, podložky k jelením parůžkům apod. Mezi jeho rané práce patří také dvě dřevěné sochy pro boční oltáře kostela sv. Martina ve Skalici a rámy obrazů křížové cesty tamtéž.\n\n1897-1898 – alegorie Pilnost a Spořivost na budově Městské spořitelny a radnice v Místku (dnešní Základní umělecká škola)\n\n1901 – alegorie Historie (s knihou a perem) a Pedagogika (se svitkem a sovou u nohou) odlité z cementu, umístěné na budově gymnázia v Místku\n\n"}
{"id": "1379269", "url": "https://cs.wikipedia.org/wiki?curid=1379269", "title": "Titus Brandsma", "text": "Titus Brandsma\n\nTitus Brandsma, původním jménem Anno Sjoerd Brandsma (23. února 1881 Oegeklooster – 26. července 1942 Dachau) byl nizozemský římskokatolický kněz, oběť nacistického režimu.\n\nAbsolvoval františkánský seminář v Megenu, v roce 1898 vstoupil do karmelitánského kláštera v Boxmeeru a přijal řeholní jméno Titus na počest svého otce. V roce 1905 byl vysvěcen na kněze a v letech 1906 až 1909 studoval filozofii na Papežské univerzitě v Římě. Působil v Ossu jako učitel a novinář, v roce 1923 byl mezi prvními profesory nové katolické univerzity v Nijmegenu, roku 1932 se stal jejím rektorem. Ve své akademické činnosti se zabýval katolickým mysticismem, přeložil do nizozemštiny spisy svaté Terezie od Ježíše. Podílel se na sestavení nizozemské katolické encyklopedie, byl členem Fríské akademie, v roce 1939 mu královna udělila Řád nizozemského lva. \n\nJiž před válkou se angažoval v organizaci Comité van Waakzaamheid, varující před nebezpečím nacistické ideologie. Za německé okupace Nizozemska veřejně odsuzoval protižidovská nařízení a spolu s utrechtským arcibiskupem Johannem de Jongem sabotoval snahu okupantů o dohled nad katolickým tiskem. Dne 19. ledna 1942 byl zatčen za podvratnou činnost a v červnu téhož roku převezen do koncentračního tábora v Dachau, kde byl krátce nato zabit fenolovou injekcí do srdce.\n\nV roce 1982 mu byl posmrtně udělen Pamětní kříž nizozemského odboje a v roce 1985 ho papež Jan Pavel II. prohlásil blahoslaveným s pamětním dnem 27. července. V Nijmegenu sídlí Titus Brandsma Instituut a je mu zasvěcen místní kostel (do roku 2004 kostel sv. Josefa), v Bolswardu bylo otevřeno Brandsmovo muzeum. Je po něm pojmenována také řada škol a ulic, je patronem Mezinárodního sdružení katolických esperantistů, v televizní anketě Největší Nizozemec obsadil 42. místo. \n\n"}
{"id": "1379273", "url": "https://cs.wikipedia.org/wiki?curid=1379273", "title": "Kullbackova–Leiblerova divergence", "text": "Kullbackova–Leiblerova divergence\n\nKullbackova–Leiblerova divergence neboli Kullbackova–Leiblerova divergenční míra neboli Kullbackova–Leiblerova vzdálenost neboli relativní entropie čili diskriminační informace je jedna z měr používaných v matematické statistice pro stanovení, jak se jedna distribuční funkce (\"P\") odlišuje od jiné (\"Q\"). Kullbackova–Leiblerova divergence \"D\"(\"P\"‖\"Q\") nabývá hodnoty nula, právě když se distribuce \"P\" a \"Q\" rovnají skoro všude; v opačném případě je divergence kladná. Míra není symetrická, což znamená že \"D\"(\"P\"‖\"Q\") nemusí nutně být totéž jako \"D\"(\"Q\"‖\"P\"). Jejími autory jsou Solomon Kullback a Richard Leibler, kteří ji uveřejnili roku 1951.\n\nJsou-li \"P\" a \"Q\" pravděpodobnostní míry nad množinou \"X\" a je-li \"P\" absolutně spojitá míra vzhledem ke \"Q\", tak je Kullbackova–Leiblerova divergence \"P\" od \"Q\" definována jako\npokud výraz na pravé straně existuje a kde formula_2 je Radonova–Nikodymova derivace \"P\" vzhledem ke \"Q\".\n\nPro spojité distribuce lze tuto definici napsat jako \n\nkde \"p\" a \"q\" jsou hustoty pravděpodobnosti \"P\" resp. \"Q\", a pro diskrétní distribuce vzorec vypadá takto:\n"}
{"id": "1379274", "url": "https://cs.wikipedia.org/wiki?curid=1379274", "title": "Princ Louis z Cambridge", "text": "Princ Louis z Cambridge\n\nJeho královská Výsost princ Louis Arthur Charles z Cambridge (česky \"Ludvík Artur Karel\"; * 23. dubna 2018) je britský princ a třetí potomek prince Williama, vévody z Cambridge a Catherine, vévodkyně z Cambridge. Je pátý v linii následnictví na britský trůn po svém dědovi, otci, starším bratrovi a starší sestře. \n\nTřetí dítě vévody a vévodkyně z Cambridge, syn se narodil 23. dubna 2018 v 10:01 středoevropského času. Jméno prince z Cambridge bylo oznámeno 27. dubna, který zní Louis Arthur Charles. Křestní jméno a příjmení ctí Lorda Mountbattena a otcovského dědečka prince z Walesu.\n\nDne 9. července 2018 byl princ Louis pokřtěn arcibiskupem z Canterbury v královské kapli v paláci svatého Jakuba za použití vody z řeky Jordán v souladu s tradicí.  Louisovi kmotři jsou Nicholas van Cutsem, Guy Pelly, Harry Aubrey-Fletcher, Lady Laura Meade, Hannah Gillingham Carter a Lucy Middleton. Louis měl na sobě repliku královského křtiny, vytvořenou v roce 2008 jako kopii róby z roku 1841 vyrobenou pro nejstarší dceru královny Viktorie Viktorii, princeznu Royal, a používal se pro každé královské křtiny, dokud nebyl v roce 2004 z důvodů uchován.\n\nLouis je od narození princem Spojeného království, který má nárok na styl královské výsosti podle patentu na dopisy vydané jeho prababičkou královnou Alžbětou II dne 31. prosince 2012, která dala titul a styl všem dětem nejstaršího prince z Walesu syn. On je tedy stylizovaný „jeho královská výsost princ Louis z Cambridge”. \n\nPrinc Louis je pátý v pořadí na britský královský trůn, za svým dědečkem, otcem a staršími sourozenci, princem George a princeznou Charlotte. Po provedení Perthské dohody, která nahradila primogenituru s preferencí mužů s absolutním prvorozenstvím, je prvním britským princem, který byl zařazen za starší sestru v řadě posloupnosti. \n"}
{"id": "1379276", "url": "https://cs.wikipedia.org/wiki?curid=1379276", "title": "Limaysaurus", "text": "Limaysaurus\n\nLimaysaurus (\"ještěr od řeky Río Limay\") byl rod sauropodního dinosaura z čeledi Rebbachisauridae, který žil koncem období rané křídy (věk apt až alb, asi před 112 miliony let; podle jiných údajů však spíše v cenomanu, před 100 až 97 miliony let) na území dnešní Patagonie v argentinské provincii Neuquén.\n\nPůvodně byl tento sauropod roku 1995 popsán jako \"Rebbachisaurus tessonei\", teprve o devět let později získal vlastní rodové jméno. Holotyp nese označení \"MUCPv-205\" a jde o částečně dochovanou kostru, včetně zadní části lebky. Ta byla objevena roku 1988 Lieto Francisco Tessonem, po němž získal dinosaurus své druhové jméno. Další dvě částečně dochované kostry byly objeveny v souvrství Lohan Cura.\n\"Limaysaurus\" dosahoval délky asi 15 metrů a hmotnosti kolem 7 tun, patřil tedy k menším až středně velkým sauropodům. Šlo o poměrně lehce stavěného sauropoda. Mezi jeho nejbližší vývojové příbuzné patřily rody \"Rebbachisaurus\" a \"Nigersaurus\".\n\n\n"}
{"id": "1379280", "url": "https://cs.wikipedia.org/wiki?curid=1379280", "title": "Jana Tomečková", "text": "Jana Tomečková\n\nJana Tomečková (* 15. května 1941 Prievidza) je česká herečka, od roku 1971 členka souboru Městského divadla Zlín.\n\nNarodila se sice na Slovensku, ale vyrůstala v Čechách. Od studentských let tíhla k divadlu. Bez odborné průpravy nastoupila jako devatenáctiletá v roce 1960 do Jihočeského divadla v Českých Budějovicích, kde pobyla jednu sezónu (1960/1961). Další dva roky působila ve Slováckém divadle v Uherském Hradišti (1961/1962 a 1962/1963). Dalších osm let byla členkou souboru Divadla Jiřího Wolkera v Praze. Pražské angažmá jí přineslo první příležitosti v médiích, začala pracovat pro rozhlas, věnovala se dabingu zahraničních filmů. Poprvé se objevila i před filmovou kamerou, a to v dětském snímku \"Červená kůlna\" (1968), kde hrála menší roli sekretářky Jany.\n\nV roce 1971 získala angažmá v Divadle pracujících v Gottwaldově, později Městském divadle Zlín, kde ztvárnila více než dvě stovky rolí. V sedmdesátých letech začala znovu točit, lokalizace jejího divadelního angažmá vedla k tomu, že ji oslovovali především tvůrci dětských filmů z gottwaldovského studia, případně točila pro televizi v Brně nebo Ostravě. Od konce osmdesátých let se ve filmu prakticky nevyskytuje, po roce 2000 však přijala několik rolí v televizních seriálech.\n\nZa roli \"Violet Westonové\" v inscenaci \"Srpen v zemi indiánů\" pod režijním vedením Petra Štindla byla zařazena v kategorii činohra ženy do širší nominace na Cenu Thálie 2016, ale nezískala ji.\n"}
{"id": "1379281", "url": "https://cs.wikipedia.org/wiki?curid=1379281", "title": "Walter W-I", "text": "Walter W-I\n\nWalter W-III, W-II a W-I jsou osobní automobily firmy Walter, českého výrobce automobilů. Automobily řady W byly vyráběny v letech 1912-5. Modely W-I, W-II a W-III měly shodnou koncepci, lišily se jen velikostí motoru a rozměry celého vozu. Vozy Walter řady W se ukázaly jako technicky kvalitní a řemeslně dobře zpracované automobily. \n\nV letech před I. světovou válkou si Waltrova továrna nemohla stěžovat na nedostatek zákazníků. Všechny její výrobky - jak motocykly tak i tříkolky a později i automobily - byly prodány dříve, než byly dokončeny. Ani autosalony nečinily výjimku a u všech vystavovaných vozidel se vždy hned první den skvěly tabulky \"prodáno\". Dne 1. února 1911 zakládá Josef Walter (1873-1950) společnost Walter a spol. a opouští prostory v ulici Na Zatlance 6/1120 (Praha-Smíchov, dílny v tomto objektu byly až do konce 20.století, poté však developerský projekt PROM Europe s.r.o. tuto parcelu sloučil s vedlejší a vznikla nová, sloučená stavba 4/1908). Ještě předtím však byly zkonstruovány v dílnách Na Zatlance první zkušební automobily. Prototyp malé vouiturety byl motoricky odvozen od tříkolky typu D. Na stejném podvozku byl zkoušen i německý vzduchem chlazený dvouválec Fafnir (1909). Po těchto zkouškách se začalo s přípravou výroby prvního automobilu Walter, označeného jako W-III. Vzorem byl vůz Renault zakoupený stavitelem prof. Šimkem, podílníkem nové společnosti. \n\nV roce 1911 byly veškeré místnostmi v dílnách Na Zatlance tak přeplněny, že bylo nutné hledat nové prostory. Na návrh profesora Šimka, který byl v továrně častým hostem, založili novou společnost, kupují pozemky a začali stavět velkou továrnu v Jinonicích u Prahy v místech, kde továrna stála téměř 100 roků, až do doby nedávné. Montáž nového vozu Walter W-III byla dokončena až v nové továrně v Jinonicích, která byla postavena stavební firmou prof. Šimka. Byla zde zřízena slévárna, karosárna, lakovna, smaltovna i brzdící stanice. Odtud také vyjely oba další dva typy W-II a W-I. \n\nOficiálně byl první vůz Walter W-III z Waltrovy továrny představen na X. pražském autosalonu, který se konal ve dnech 20. dubna - 1. května 1913. Byl to zlatý hřeb Waltrovy kolekce představené na tomto jubilejním autosalonu. O rok později, na XI. pražském autosalonu (12.-19. dubna 1914, \"stand\" č. 4), to byly s typem W-III i příbuzné modely W-II a W-I. Týden před konáním autosalonu navštívili redaktoři Národních listů jinonickou továrnu a zveřejnili podrobně rozsáhlý článek \"Návštěvou v továrně J. Walter a spol.\", kde mj. zdůrazňují, že k \"Waltrovům\" letos poprvé jeli na čtyřech kolech v novém typu Walter W-I. Vůz řízen známým závodníkem Adamcem-Kimikem překvapil tím, že veškeré stoupání od Plzeňské z Košíř jinonickými serpentinami až k bráně továrny vzal hladce čtvrtou rychlostí. Josef Walter byl typický „The self made man“, napsal dubnu 1914 dr. Jiří Krása v Autu. „Nejdříve dělal nejlepší motocykle, pak nejlepší tricykle a od loňského roku to začal s vozy. Proč ne? Walter, to je taková amerikánská nátura a zlatá ruka!“\n\nVýrobu osobních automobilů Walter ukončil v červenci 1914 velký požár, který zničil třetinu výrobních prostor, a brzy na to válka. Za 1. světové války byla rakousko-uherským ministerstvem vojenství přidělena výroba dělostřeleckých granátů a zapalovačů pro šrapnely. Později byla válečná výroba rozšířena o vzduchem chlazené motory Daimler pro pohon lokomotiv úzkokolejných polních drah, dále o zdroje elektrického proudu pro světlometné jednotky na osvětlování bojiště a o součástky pro polní radiotelegrafické stanice. Na konci války přibyl poslední výrobek - vojenský motocykl vlastní konstrukce (vzduchem chlazený, ležatý dvouválec 706 cm³). \n\nV letech před I. světovou válkou se výrazně objevilo jméno Vítězslav Kumpera. Původně obchodník s kožkami a po domácku vyráběnými rukavicemi. Dařilo se mu, přestěhoval se do Prahy a pořídil si čtyřsedadlovou tříkolku Walter C4. V roce 1911 se stává společníkem ve společnosti Walter a v roce 1912 si kupuje první vyrobený automobil Walter W-III (vůdčí list měl od roku 1908). Když vypukla válka, tak se přihodilo, že dovezl těžce zraněného vysokého důstojníka do lazaretu, a tím ho zachránil. Oficír mu z vděčnosti nabídl lukrativní vojenskou dodávku. Šlo o polní generátory pro světlomety i jiné účely. Základem byl plochý vodou chlazený dvouválec Douglas a příslušný generátor. Při shánění výrobce si vybral \"svou\" společnost Walter a spol. Pro novou společnost to byla velice výhodná dodávka, která dokonce dovolila udržet špičkové dělníky doma. Tak vznikla vazba Walter - Kumpera, která se o 10 let později stala prvně jmenovanému osudná.\n\nParametry prvních automobilů Walter jsou uvedeny v tabulce: \n Prvními automobily značky Walter vlastní konstrukce byly modely W-I, W-II a W-III. Všechny měly řadové čtyřdobé, čtyřválcové motory totožné konstrukce. Lišily se objemem válců a výkonem, W-I měl výkon 14 k/10,4 kW, W-II disponoval 20 k/14,9 kW a nejsilnější W-III dosahoval výkonu 30 k/22,4 kW. Motor vpředu a pohon zadních kol. Zážehový, kapalinou chlazený řadový čtyřválec (R4), rozvod SV, dva ventily/válec, vertikální karburátor Zenith 30, bez přeplňování. Karburátor se nacházel se na opačné straně než výfukové potrubí. Zapalování zajišťovalo vysokonapětové magneto Bosch. Rozvodová kolečka, pohánějící magnetku byla se šroubovým ozubením, zatímco u rozvodového hřídele byla s čelním ozubením. Odstřikovací, cirkulační mazání motoru bylo řešeno prostřednictvím výkonově regulovatelné olejové pumpy. Ozubená pumpu tlačila olej ze spodku motorové skříně do ložisek a vrtáním zalomeného hřídele k ojničním pánvím. Olej, který prošel již všemi ložisky, byl veden k manometru, který byl na přístrojové stěně.\n\nKliková skříň byla odlita z lehké slitiny, písty a blok motoru ze šedé litiny. Klikový hřídel měl již tehdy tři hlavní, široká ložiska vylitých kompozicí. Písty byly lité se třemi těsnícími kroužky, ojnice lisované z chromniklové oceli, ventily značného průřezu, všechny na jedné straně a zakryté víkem. Motory měly vodní chlazení. Chladicí kapalina se přiváděla ke každému válci zvlášť postranním odlitým kanálkem. Termosifonové chlazení všech čtyř válců, podporované neobvykle vysokým chladičem a mohutným ventilátorem, umístěným na setrvačníku z litiny a odsávajícím vzduch pod krytem motoru, se dělo zcela stejnoměrně. Některé prameny uvádějí, že setrvačník byl mohutně žebrován a nahrazoval tak ventilátor. \n\nMechanická čtyřstupňová převodovka v provedení 4+Z. Síla motoru se přenášela od spojky s litými lamelami dvojitým šestihranným, kloubem na převodovou skříň. Spojku bylo možné vyjmout bez demontáže motoru. Převodová kola, navléknutá na drážkách hřídele, se přesouvala třemi vidlicemi, navzájem pojištěnými proti samovolnému vysunutí. Spotřeba oleje 0,6 l/100 km. Spotřeba paliva se dle modelu pohybovala v rozmezí 10–14 l/100 km. Objem palivové nádrže 45 l.\n\nRám z lisovaných podélníků měl pomocné vyztužení pro motor a převodovku. Pravostranné řízení s ocelovým šnekem a bronzovým šnekovým kolem ovládalo řídící tyče s kulovými čepy. Obě nápravy byly tuhé a byly odpérovány půleliptickými, listovými pery. Přední náprava lisovaná z chromniklové oceli. Zadní náprava kovaná. Kardanový hřídel měl vpředu kloub a vzadu kříž uzavřený v kulovitém pouzdře, aby k třecím, mazaným plochám nevnikal prach a nečistoty. Snadno vyjímatelný kardanový hřídel, bez demontáže převodovky a zadní nápravy, byla opatřena u změny rychlostí ocelovými kameny a předávala sílu motoru diferenciální ose křížovou hlavou se třemi satelity, uzavřenými v neprodyšném bronzovém pouzdře, na tuhou zadní nápravu. Kuželová kola v zadní ose měla převod 1:4. Sunoucí síla se přenášela pery na rám, zatímco kroutící moment zadní osy byl zachycen ocelovou, zploštělou troubou.\n\nPřední náprava nebrzděná. Vyrovnávací, nouzová nožní brzda působila na zadní kola s mechanickými, bubnovými brzdami s vnitřními čelistmi. Ruční brzda působila na brzdový kotouč převodové skříně konickými koly, umístěnými ve skříni. Seřizování brzd po opotřebení se provádělo jednoduchým přesazením brzdových pák. Kola drátová Rudge & Whitworth s pneumatikami o rozměru 710x90 popř. 730x130 mm. Vnější osvětlení bylo autogasem z acetylénových lamp, pouze u několika luxusnějších limuzín W-III byly v roce 1914 montovány Zeissovy elektrické reflektory. \n\nVozy W-I a W-II byly čtyřmístné, pouze největší W-III byl šestimístný. Šestisedadlové vozy W-III (otevřený faeton a limuzína) měly 2 nouzová sedátka před zadními sedadly a ve složeném stavu byla dokonale zapuštěna v dělící stěně mezi předními a zadními sedadly. Zadní sedadla byla provedena jako vysunovatelné klubovky. Limuzína měla i intarziemi vykládané, sklápěcí stolky, stolní lampičku a hedvábné záclonky. Bylo možné ji uzamknout klíčem. Patentní skládací střecha faetonu byla umístěna v koženém pouzdře za zadními sedadly. Kvalitní, konstrukčně vyspělé a spolehlivé automobily se značkou W si v oblibě nezadaly s Waltrovými motocykly a tříkolkami. \n\nDélka vozů byla odvislá od rozvoru, od největšího W-III po nejmenší W-I. V roce 1914 byl představen na autosalónu typ W-I jako čtyřsedadlový již s elektrickými lampami zapuštěnými v kapotě. Dvousedadlová verze Walter W-I (sportovní vůz) měřila na délku 3600 mm. Zájemce mohl atraktivní vozík získat již za 7500 K. Hmotnosti vozů byly rovněž odvislé od jejich velikosti. W-I vážil 750 kg, W-II 950 kg a W-III 1400 kg. Tato rozmanitost typů nebyla právě nejúčelnější, proto po I. světové válce po provedené reorganizaci výroby byl vyráběn automobil s jednotným typem podvozku Walter WZ. \n\nCelkem bylo vyrobeno 20 automobilů W-III v roce 1913 a 60 automobilů v roce 1914, vždy po desetikusových sériích (po 20 automobilech W-III, W-II a W-I). Dvousedadlový automobil W-I je ve sbírkách Auto-Moto muzea v Pardubicích. \n\nKrátce po zahájení \"sériové\" výroby Walter W-III byla vykonána v srpnu 1913 zkušební \"Alpská\" jízda na Štilfské sedlo, na tehdejší hranici mezi Italským královstvím a Tyrolskem v Rakousko-Uhersku (Stilfserjoch/Passo dello Stelvio, 20 km od Bormia v Dolomitech, 2758 m n. m.). Čtyřdenní cestu v délce přes 1800 km vykonali \"bez trestného puntíku\" majitel vozu a podílník společnosti Vítězslav Kumpera, prokurista Fořt a nejmenovaný šofér. Doprovázel je sám Josef Walter. Během cesty vůz fungoval spolehlivě a bez nejmenších potíží vyjel na Štilfské sedlo a také dojel zpět do Prahy. Jediným problémem cesty byl přechod hranic do Německa, kde je celník nechtěl propustit, protože na motoru nebylo vyraženo číslo. Jak v Národních listech píše sám Josef Walter: \"Bylo totiž opomenuto v továrně vyrazit na motor číslo stroje: 1.\"\n\nJeště před I. světovou válkou a týden před X. pražským autosalonem \"čtyřsedadlový\" automobil W-I zvítězil v kategorii cestovních vozů do 1,25 l v závodě do vrchu Zbraslav - Jíloviště (5. dubna 1914, IV. ročník). Josef Walter vždy zdůrazňoval, že na závody nasazuje \"ceníkové\" typy, žádné speciální závodní stroje. Za volantem vozu seděl Dr. Jaroslav Zátka, úspěšný závodník na motocyklech a tříkolkách Walter (st. č. 43). V závodě samotném byl však rychlejší Klement Adamec (st. č. 44), který jel v podstatě na stejném voze, ovšem na \"dvousedadlovém\" voze Walter W-I. Podle tehdejších propozic byl za to poškozen připočtením 10% penalizace k dosaženému času. Takto se propadl v kategorii malých vozů do 1,25 l objemu válců až na 4. místo, i když dosáhl lepšího času. Tato podivná formule byla později zkorigována na 3% a ještě později z propozic zcela vyškrtnuta.\n\nV \"předvečer\" I. světové války (28. června 1914), v den sarajevského atentátu, se uskutečnil závod automobilů na trati Plzeň - Třemošná. Továrna Waltrova dobyla dvou prvních cen. V tříkolkách získal vítězství na Walteru místní sportovec p. Císař. Vysoko si však může továrna cenit vítězství v nejmenší třídě cestovních vozů do 1,25 l objemu, kde Klement Adamec dovedl na první místo vůz typu Walter W-I v tak výborném čase, že i s přirážkou 10% k dosaženému času za \"dvousedadlovou\" karoserii měl dostatečný náskok před konkurencí. Jeho čistý čas odpovídal průměrné rychlosti 72 km/h. Národní listy připomněly, že tento typ, sotva opustil továrnu, už slavil vítězství v závodě zbraslavském.\n\n"}
{"id": "1379286", "url": "https://cs.wikipedia.org/wiki?curid=1379286", "title": "Znovuzrození hrdinů DC", "text": "Znovuzrození hrdinů DC\n\nZnovuzrození hrdinů DC (v originále DC Rebirth) byl relaunch komiksových sérií nakladatelství DC Comics, ke kterému došlo v květnu 2016. Relauch ukončil kontinuitu New 52 a znamenal návrat událostí před event Flashpoint, kterým v roce 2011 začal relaunch New 52. Komiksové sešity vycházely pod hlavičkou DC Rebirth od května 2016 do prosince 2017, poté byla odstraněna a nadále vycházely pod běžnou hlavičkou DC Universe.\n\nRelaunch Znovuzrození hrdinů DC začal stejnojmenným one-shot komiksem, který byl vydaný na konci května 2016. Od června začaly vycházet série pod hlavičkou \"Znovuzrození hrdinů DC\". Tradiční série \"Action Comics\" a \"Detective Comics\" se vrátili k původnímu číslování (#957, respektive #934). Jiné začaly vycházet znovu od čísla 1. Velkou změnou bylo, že nejúspěšnější série začaly vycházet dvakrát měsíčně. \n\na další\n\nV České republice začaly komiksy ze Znovuzrození vycházet v roce 2018 ve spolupráci nakladatelstvích Crew a BB Art. V tabulce níže najdete přehled titulů, které již byly vydány, nebo bylo jejich vydání oznámeno. Názvy u nevydaných titulů mohou být změněny.\n"}
{"id": "1379287", "url": "https://cs.wikipedia.org/wiki?curid=1379287", "title": "Řád nizozemského lva", "text": "Řád nizozemského lva\n\nŘád nizozemského lva () je nizozemské vyznamenání existující od roku 1815. Jeho velmistrem je nizozemský král. Existují tři stupně řádu – \"nositel velkokříže\", \"komandér\" a \"rytíř\"; uděluje se především významným nizozemským umělcům, vědcům a sportovcům.\n\nŘád založil dne 29. září 1815 král Vilém I. Nizozemský. Až do roku 1950 byl udělován významným osobnostem veřejného života (generálové, ministři, vysocí úředníci, vedoucí představitelé velkých měst, význační vědci, průmyslníci, umělci), pak hlavně lidem, kteří se zasloužili o rozvoj umění, literatury, vědy nebo sportu – ostatním osobnostem je udělován Řád Oranžsko-Nasavský.\n\nVelmistrem řádu je nizozemský král. Uděluje se ve třech stupních:\n\nV minulosti existoval také čtvrtý, nejnižší stupeň řádu – bratr (\"Broeder\"). Uděloval se do roku 1960 a v roce 1994, když už nežil žádný jeho nositel, byl zrušen.\n"}
{"id": "1379302", "url": "https://cs.wikipedia.org/wiki?curid=1379302", "title": "Biotický faktor", "text": "Biotický faktor\n\nBiotický faktor je termín používaný především v přírodních vědách. Jde o faktor prostředí působící na organismus, který je odvozen od přítomnosti ostatních živých organismů, na rozdíl od faktoru abiotického, který vychází z \"neživých podmínek okolí\". Oba typy faktorů mají ale vliv na velikost a hustotu populací organismů. \n\nBiotický faktor jako působení okolních organismů na jedince může být buď přímý (například predace, parazitismus), nebo nepřímý (vliv zastínění, alelopatie). Biotické faktory tak můžeme v zásadě chápat jako vliv organické hmoty na život organismu (např. ve formě potravy, onemocnění zapřičiňující bakterie, rostlinného materiálu ke stavbě hnízda) a vztahy mezi živými organismy samotnými. Tyto vztahy mohou být buď vnitrodruhové (např. vnitrodruhová kompetice o zdroje), kterými se zabývá populační ekologie, nebo mezidruhové (např. symbióza dvou druhů, mezidruhový parazitismus apod.), kterými se zabývá ekologie společenstev a které vznikají tzv. překryvem nik, tedy střetem společných nároků na prostředí u obou zainteresovaných druhů. \n\nTypy jednotlivých mezidruhových vztahů mezi organismy jsou:\n\n"}
{"id": "1379306", "url": "https://cs.wikipedia.org/wiki?curid=1379306", "title": "Steatóza jater", "text": "Steatóza jater\n\nSteatóza, nebo také ztučnění jater, je vratný patologický stav jater. Dochází k němu ukládáním velkých vakuol triglyceridů (tuků) v buňkách jater. Hlavní příčinou vedoucí k ztučnění jater je mimo jiné nadměrná konzumace alkoholu a obezita. Vedlejší příčiny jsou spojeny s poruchami metabolismu tuků. Pokud je normální metabolismus tuků narušen, tento se může ukládat v játrech a dochází právě k steatóze.\n"}
{"id": "1379307", "url": "https://cs.wikipedia.org/wiki?curid=1379307", "title": "Kateřina Koubová (ragbistka)", "text": "Kateřina Koubová (ragbistka)\n\nKateřina Koubová (* 1993) je česká reprezentantka v ženském Rugby 7's. Také je známá svou účastí v televizní reality show Robinsonův ostrov 2018.\n\nV roce 2017 nastoupila na pozici generálního sekretáře klubu Tatra Smíchov.\n\n"}
{"id": "1379309", "url": "https://cs.wikipedia.org/wiki?curid=1379309", "title": "Gustave (krokodýl)", "text": "Gustave (krokodýl)\n\nGustave je samec krokodýla nilského, který žije v řece Ruzizi v Burundi. Jeho stáří je odhadováno na šedesát až osmdesát let (krokodýli se zpravidla dožívají nanejvýš čtyřiceti), měří údajně okolo šesti metrů a může vážit 900 kilogramů, na hřbetě má množství šrámů od střelných zbraní. Nikdy se ho však nepodařilo odchytit, aby mohl být vědecky prozkoumán, takže jde jen o hrubé odhady. Je obávaným lidožroutem, podle domorodců zabil okolo tří set lidí. Zabijákem se stal pravděpodobně v době občanské války v Burundi, kdy se do vody házela těla mrtvých nepřátel. Jméno Gustave mu dal francouzský cestovatel Patrice Faye. Poslední zpráva o pozorování Gustava pochází z roku 2015, byl o něm natočen dokumentární film \"Hon na lidožravého krokodýla\", příběhy o Gustavovi také volně inspirovaly hraný film \"Po stopách zabijáka\".\n\n"}
{"id": "1379310", "url": "https://cs.wikipedia.org/wiki?curid=1379310", "title": "Vojtěch Johaník", "text": "Vojtěch Johaník\n\nVojtěch Johaník (* 5. června 1986 Uherské Hradiště) je český herec, v letech 2013 až 2018 člen souboru Městského divadla Zlín, od roku 2018 pak člen souboru Divadla Petra Bezruče v Ostravě.\n\nDětství i dospívání prožil v Uherském Hradišti. Po základní škole pokračoval ve studiu v oboru mechanik číslicově řízených strojů, později studoval jeden rok jazykovou školu. Následně absolvoval obor divadlo a výchova na Janáčkově akademii múzických umění v Brně.\n\nPo studiu hostoval či byl členem několika souborů, např. KoČéBr, D'Epog, Buranteatr Brno, Divadlo Krajiny a také Divadlo Tramtarie Olomouc, ve kterém stále hostuje. Od roku 2013 byl členem souboru Městského divadla Zlín. Působil také jako moderátor a konferenciér. Od září 2018 přešel do angažmá Divadla Petra Bezruče v Ostravě.\n\nCo se týká filmové a televizní tvorby, tak mimo několika studentských filmů a TV reklam ztvárnil role v seriálu \"Znamení koně\" (2011), v hororu \"Nenasytná Tiffany\" (2015) či v thrilleru \"Pěstírna\" (2017).\n"}
{"id": "1379313", "url": "https://cs.wikipedia.org/wiki?curid=1379313", "title": "Eduardo Saverin", "text": "Eduardo Saverin\n\nEduardo Luiz Saverin (/ˈsævərɪn/) je brazilský Internetový podnikatel a andělský investor (angel investor). Saverin je jedním ze zakladatelů společnosti Facebook. Od roku 2012 vlastní 53 milionů akcií společnosti Facebook (přibližně 0,4 % všech akcií) a podle \"Forbes\" má jmění v hodnotě 9,9 miliard dolarů. Také investoval v rané fázi do začínajících stránek jako Qwiki a Jumio.\n\nV září 2011 se Saverin vzdal občanství USA, údajně primárně kvůli nižší daňové zátěži v jiných zemích. Podle vlastních výroků se vzdal občanství, kvůli jeho \"zájmu o práci a život v Singapuru\", kde žil od roku 2009. Vyhýbal se odhadem platby daní za 700 milionů dolarů v kapitálových výnosech; to vyvolalo pozornost médií a diskuse. Saverin popírá, že opustil USA, aby se vyhnul placení daní.\n\nEduardo Saverin se narodil v brazilském městě São Paulo, a jeho rodina se později přestěhovala do Rio de Janeira. Saverinův otec Roberto Saverin, byl obchodník pracující v sektoru oblečení, dopravy a nemovitostí. Jeho matka Sandra byla psycholožkou a má dva sourozence. Jeho rumunský dědeček, Eugenio Saverin (narozen Eugen Saverin), je zakladatelem společnosti Tip Top, která dodává dětské oblečení do maloobchodních prodejen. V roce 1993 rodina emigrovala do USA a usadila se v Miami.\n\nSaverin navštěvoval Gulliver Preparatory School v Miami. Později navštěvoval Harvardovu univerzitu, kde obýval kolej Eliot House a byl členem spolku Phoenix. S. K. Clubu a prezidentem Harvardské Investiční Asociace. Zatímco studoval na Harvardu, Saverin využil brazilských obchodních zákonů a vynaložil 300 tisíc dolarů prostřednictvím strategických investic do ropného průmyslu. V roce 2006 Saverin absolvoval \"magna cum laude\" na Harvardu s bakalářským titulem v oboru ekonomie. Je členem Alpha Epsilon Pi bratrství (Eta Psi kapitoly z Harvardu).\n\nBěhem prvního ročníku na Harvardu se Saverin seznámil s Markem Zuckerbergem. Zjistili, že studentům chybí webové stránky sloužící jako sociální síť pro studenty Harvardu. Později spolupracovali na založení Facebooku v roce 2004. Saverin zastával funkci jako spoluzakladatel, finanční ředitel a obchodní ředitel. Dne 15. května 2012 společnost Business Insider získala a zveřejnila exkluzivní e-mail od Zuckerberga, v němž podrobně popisuje, jak Saverina odřízl od Facebooku a snížil jeho podíl. Soudní řízení podané společností Facebook proti Saverinovi a protižaloba podána Saverinem proti Facebooku byly vyřešeny mimosoudně. Podmínky vyrovnání nebyly zveřejněny a společnost mimo jiné přiznala Saverinovi jeho titul spoluzakladatele Facebooku. Saverin po vyrovnání podepsal smlouvy o mlčenlivosti.\n\nV roce 2010, Saverin spoluzaložil charitativní on-line portál Aporta. V roce 2016 uzavřel Saverinův investiční fond nabídky přesahující 140 milionů dolarů v Asii, včetně 30 milionů dolarů v nové regionální logistice Ninja Van.\n\nFilm z roku 2010 Sociální síť popisuje vztah mezi Saverinem a Zuckerbergem od vytvoření Facebooku po soudní při Saverina proti Zuckerbergovi. Herec Andrew Garfield zobrazovaný jako Saverin se setkal s velkým ohlasem, získal nominace jako například Zlatý Glóbus za nejlepší mužský herecký výkon ve vedlejší roli a Cenu BAFTA za nejlepší mužský herecký výkon ve vedlejší roli.\n\nSaverin poznal Elaine Andriejanssen, čínsko-indonéskou ženu, která navštěvovala dívčí školu Raffles a pochází z rodiny, která provozuje několik společností v Indonésii. 27. března 2014 se zasnoubili a dne 25. června 2015 na francouzské Riviéře uzavřeli manželství.\n\n"}
{"id": "1379315", "url": "https://cs.wikipedia.org/wiki?curid=1379315", "title": "Walter WZ", "text": "Walter WZ\n\nWalter WZ, WIZ a WIZI byly osobní automobily firmy Walter vyráběné v letech 1919-1928. Továrna Walter byla českým výrobcem osobních a užitkových automobilů. Písmeno Z v jejich označeních prozrazovalo, že je navrhl tehdy čtyřiadvacetiletý konstruktér Ing. Josef Zubatý, který však brzo po válce jinonickou továrnu opouští a odchází do Francie k továrně Farman (a později do USA). V roce 1919 jsou představeny Walter WZ (6/18 HP) a WIZ (6/18 HP), o rok později WIZI (8/25 HP). Od roku 1923 je změněn rozvod SV na OHV a v důsledku toho je změněno i označení vozů na Walter WIZ (6/20 HP) a Walter WIZI (8/30 HP). Změnu rozvodu SV na OHV provedl jinonický konstruktér ing. Josef Plocek, který potom řídil i konstrukci navazující řady Walter P. Vozy jednotné řady Walter WZ a Walter P se vyráběly nepřetržitě devět let až do roku 1928. Od roku 1925 se vyráběly pod označením Walter Standard WZ 6/18 HP a Walter Standard WIZ 6/20 HP.\n\nOd 29. června 1919 se z původní společnosti J. Walter a spol., spol. s r.o. podnikatele Josefa Waltera stává Akciová továrna automobilů J. Walter a spol., Praha-Jinonice. Ještě za války připravovali konstruktéři v čele s ing. Josefem Zubatým novou typovou řadu automobilů tak, aby splňovala požadavky tzv. jednotného typu vozu. Téměř celý rok 1919 byl věnován přípravám na uvedení jednotného typu vozu WZ. Tato typová řada byla zahájena automobilem WZ (1919), následovaly WIZ (1919) a WIZI (1920). Unifikace spočívala v zavedení dostatečně dimenzovaných dílů převodového ústrojí a podvozku, aby byly s rezervou použitelné i pro silnější motory. V literatuře se tyto automobily objevují pod trojím označením, v té době standardně dle výkonu např. 6/20 HP (zdanitelný/jmenovitý výkon v koňských silách) a mimo římských číslic v názvu jsou tyto typy jsou zmiňovány i s arabskými číslicemi (WIZ=W1Z, resp. WIZI=W1Z1). V roce 1919 měla jinonická továrna 195 dělníků, 25 úředníků, 175 obráběcích strojů a výrobní plochu 7100 m. Akciový kapitál činil 2 mil. Kč.\n\nRozvoj továrny kladl vysoké nároky na její řízení, a proto po roce 1920 nastoupili tři noví vedoucí pracovníci z Českomoravské strojírny, vrchní ředitel Ing. Jan Novák (pozdější spoluautor prvního leteckého motoru Walter NZ-60 vyvinutém v roce 1923), komerční ředitel Theodor Svoboda (v továrně 1920-1945), vedoucí dílen Ing. Otomar Benák (v továrně 1920-1945) a vrchní mistr Kamil Polívka (popraven za protektorátu). Vedoucí postavení Josef Waltra se sice nezměnilo, ale bylo oslabeno. Po ustanovení nové Akciové továrny postupně došlo ke změně ve vedení a neshodám, takže zakladatel Josef Walter nejprve odstoupil z funkce ředitele společnosti. Ke dni 30.ledna 1922 správní rada schválila ukončení jeho výkonu funkce ředitele společnosti. Zůstal sice ještě členem správní rady, ale ta dne 10.dubna 1922 přijala jeho rezignaci. Přípisem ze dne 11.dubna 1922 mu poděkovala „\"co nejsrdečněji za veškerou přízeň a péči“\" a požádala ho, \"„aby i nadále zůstal příznivcem závodu“.\" Ke dni 27.6.1923 končí i jeho funkce jako člena správní rady. Josef Walter v podniku nesoucím jeho jméno takto skončil, ale v podnikání pokračoval. Za odstupné si v Košířích postavil továrnu na ozubená kola. Časem začal vyrábět i automobilní příslušenství a stavět podle vlastní konstrukce další motocykly a automobily.\n\nV roce 1923 má Akciová továrna automobilů J. Walter a spol., akciový kapitál ve výši 8 400 000 Kč, její dílny pokrývají plochu asi 6 000 m a zaměstnává asi 250 dělníků. Její výrobní kapacita v té době byla 300 automobilů, 100 motocyklů a 150 leteckých motorů ročně.\n\n\"Motor WZ\" (1919-1928) byl zážehový, kapalinou chlazený řadový čtyřválec (R4), rozvod SV, objem 1544 cm³, vrtání 64,0 mm, zdvih 120,0 mm, bez přeplňování, původní výkon byl 16 k, později 13,3 kW/18,0 k při 2000 ot/min., maximální rychlost 75 km/h. Čtyřválec v bloku odlitý ze šedé litiny společně s hlavou byla přišroubována kliková skříň z lehké slitiny, s ventily po jedné straně uspořádanými. Písty hliníkové a ojnice odlehčené. Vyosený zalomený, klikový hřídel z chromniklové oceli byl uložen ve 3 ložiscích z bílého kovu. Startování klikou, od roku 1920 elektrickým startérem, který roztáčel ozubený věnec setrvačníku. Ocelolitinový setrvačník měl pro lepší chlazení spojky odsávací žebra. Zapalováni Bosch o vysokém napětí na svíčky (12 V) magnetkou Bosch FF4 spolu s dynamem bylo poháněno šroubovými koly od vačkového hřídele a bylo doplněno pružnou spojkou Bosch umožňující nastavit předstih zážehu.\n\nMechanická převodovka měla čtyři rychlosti vpřed a jednu vzad (4+Z), přičemž čtvrtý rychlostní stupeň byl v přímém záběru. Kulisové zasouvání rychlostí s automatickým pojištěním zasouvacích kol. Všechny hřídele převodové skříně byly uloženy v kuličkových ložiscích, což tehdy nebylo zcela běžné. Ozubenými koly, umístěnými v převodové skříni, byl poháněn tachometr. Spojka originální konstrukce byla tvořena litými lamelami ze šedé litiny, které vyžadovaly jen nepatrného mazání. Tlakové mazání motoru s plnoprůtokovým filtrem bylo automatické s cirkulační olejovou pumpou (zubové čerpadlo s pojistným, přetlakovým ventilem), která tlačilo olej vrtanou zalomenou hřídelí a kanálky ke všem ložiskům a ojnicím. Dopravu benzinu z nádržky k horizontálnímu karburátoru Zenith 26 K-D, který byl připevněn direktně na válci, zajišťovalo čerpadlo Pallas-Zenith. Vodní termosifonové chlazení bylo podporováno účinným ventilátorem. Objem chladicí kapaliny 15 l.\n\n\"Motor WIZ\" (1919) měl stejné parametry jako model WZ, avšak od roku 1923 byl rozvod změněn z SV na OHV. Od roku 1924 se tento motor montoval do automobilu Walter P I. \n\n\"Motor WIZI\" (1920) byl zážehový, kapalinou chlazený řadový čtyřválec (R4), rozvod SV, objem 2120 cm³, vrtání 75,0 mm, zdvih 120,0 mm, dva ventily/válec, bez přeplňování, výkon 18,4 kW/25,0 k při 2000 ot/min, maximální rychlost 85 km/h. Do vertikálního karburátoru Zenith 30 se dvěma difuzory byl benzín dopravován „automatickým nasávačem“ Pallas. Ostatní parametry motoru byly shodné s typy WZ a WIZ.\n\nV roce 1925 nabízela továrna Walter čtyři verze tohoto \"jednotného\" automobilu. Byly to s rozvodem SV typy 6/18 HP (WZ) a 8/25 HP (WIZI) a s rozvodem OHV typy 6/20 HP (WIZ) a 8/30 HP (WIZI).Parametry automobilů udává tabulka.\nRok 1923 byl vyhlášen \"Rokem lidového vozu\". Na XV. pražský autosalon Hans Ledwinka přichází se svou Tatrou T11, Praga s Piccolem a Alfou, L&K s typovou řadou 105. Walter nemusel až tak stavět nový vůz, protože malé, lidové vozy již od roku 1919 vyráběl. Přesto Walter přichází s novinkou, motorickou. U obou svých motorů WIZ (1544 cm³) a WIZI (2120 cm³) změnil rozvod SV na OHV s již odnímatelnou hlavou válců. Model WIZ je označován jako 6/20 HP a WIZI je označován jako 8/30 HP. U modelu WIZ při stupni komprese 4,6:1 je zvýšen výkon na 14,7 kW/20 k a u WIZI na 22,4 kW/30 k, rychlost vozu stoupne na 90 km/h resp. na 100 km/h. U slabšího WIZ byl použit nový, vertikální karburátor Zenith 26 TD. Neobvyklé bylo řešení motoru s nekrytými rozvodovými tyčkami vedenými vně bloku a vahadla procházela k ventilům výřezy ve víku hlavy. Řízení ventilů se dělo od vačkového hřídele umístěného dole v motoru, který byl poháněn párem čelních šroubových kol od klikového hřídele. Od vaček se přenášel pohyb zvedacími tyčkami na vahadélka, která seděla letmo po dvou na dutých čepech.\n\nÚpravou sacího a výfukového potrubí byly sníženy ztráty v sání na minimum a ve výfuku dosaženo rychlejšího odvodu spalin. Dovoluje to značnou měrou zvýšit rychlost ve ventilech a tím zvýšit i hranici počtu obrátek, při kterých dociluje se specifického výkonu. K tomu přistupuje i další výhoda lepšího chlazení. Blok válců byl dvojdílný; spodní část obsahuje válce v bloku lité s obklopujícím vodním prostorem a závitem pro svíčku umístěnou se strany ve válci. V odnímatelné hlavě válců, rovněž v jednom bloku lité, jsou upravena vedení ventilů, sací i výfukové kanály. Obě části jsou ze šedé litiny, styčné plochy byly opracovány a utěsněny. Odnímatelnost hlavy nemá jen tu výhodu, že umožňuje snadné vyčistění spalovacího prostoru, ale zaručuje v prvé řadě naprosto stejné kompresní prostory a tím i stejný výkon všech válců a rovnoměrný chod motoru. Ventily značného průměru jsou umístěny jsou v jedné řadě v ose motoru a jsou otvírány přímo zmíněnými již vahadélky. Písty jsou ze zvláštní velmi tvrdé slitiny. Pístové kroužky jsou tři. Ojnice s bronzovými pánvemi vylity komposicí. Pístový čep je jak v pístu, tak i v ojnici otočný, což zaručuje jeho stejnoměrné, a proto minimální opotřebení. Cirkulační mazání se realizuje pumpou a ozubenými kolečky, umístěnou pod hladinou oleje ve spodní části a je poháněno šroubovým kolečkem přímo od vačkového hřídele. Mazání není přes svoji vydatnost přebytečně silné a nemá za následek přemazání válců, resp. vyšší spotřebu oleje.\n\nKlasický ocelový rám vozu byl lisován z plechu, blatníky byly tepané. Přenos hnací síly od převodovky zabezpečoval kardanův hřídel, který poháněl prostřednictvím 3-satelitového diferenciálu s konickými, kuželovými koly tuhou zadní nápravu typu Banjo. Zadní osa s diferenciálním soukolím přenášela moment kroutící i posuvnou sílu kardanovou koulí, takže nosná péra byla zcela odlehčena. Přední náprava – rovněž tuhá – byla kována z I-profilu z chromniklové oceli. Nožní brzda ovládala vnitřní čelisti brzdového bubnu na hnaném hřídeli převodovky a ruční mechanická brzda působila na zadní kola, později od roku 1923 působila nožní brzda i na přední kola (servo brzda Poulet). Pérování podélnými listovými péry. Drátová kola Rudge & Whitworth nebo disková byla obuta pneumatikami (zpravidla Continental Cord) o rozměru 730x130 (WZ) a 760x90 nebo 765x105 (WIZ a WIZI). Řízení pravostranné, samosvorným šnekovým soukolím. Odpérované řídící tyče byly připojeny přes kulové čepy, jejichž vůle byla vymezována pružinou. Benzinová nádrž o objemu 60 l (WZ a WIZ) resp. 65 l (WIZI) byla umístěna vzadu na rámu. Spotřeba paliva 10-15 l/100 km dle typu motoru a spotřeba oleje 0,5 l/100 km.\n\nAutomobily WZ a WIZ měly rozvor náprav 2760 mm, rozchod kol 1200 mm, hmotnost podvozku 650 kg a vybaveného vozu 1000 kg. Automobil WIZI měl rozvor náprav 2825 (kratší verze) resp. 2950 mm (prodloužená verze), rozchod kol 1250 mm, hmotnost podvozku 750 kg a otevřeného vozu 1080 kg.\n\nCo se týče provedení karoserie nelze mluvit o \"jednotném\" vozu. \"Jednotnost\" vozu spočívala jednotnosti podvozku a ve snadné montáži různých typů karoserií. Ty byly připevňovány k podvozku jednoduše pomocí 6 šroubů. Dokonce to nabízelo možnost měnit provedení karoserie podle ročního období anebo proměnit limuzínu za 1/2 hodiny na valník. Palubní deska s přístroji a elektroinstalací byla součástí podvozku, což tuto obměnu karoserií usnadňovalo.\n\nPrvní modely Walter měly šípovitý chladič, v pozdějších letech jej nahradil klasický, plochý chladič. Karoserie byla postupně nabízena až v 11 provedeních mj. limuzína, phaeton s \"americkou\" a nebo se zapuštěnou střechou, sedan, kabriolet, landaulet, dvousedadlový sportovní vůz ve tvaru loďky s jedním nouzovým sedadlem vč. speciálních provedení jako dopravní automobil (valník) o nosnosti 400 kg (WZ), 500 kg (WIZ) a 650 kg (WIZI) se sklápěcími stěnami, drožka pro taxislužbu, pro Armádu spásy, pro spojovou službu ministerstva pošt a telegrafů atd.\n\nU ministerstva pošt a telegrafů se jednalo o dvě provedení: pro rychlodopravu listovní pošty se skříněmi pro peněžní a jiné cenné zásilky, k poštovní dopravě balíků, depeší a novin, které Walter dodával ve velkých sériích, a o montážní vůz pro telefonní a telegrafní službu se zvlášť upravenou karoserií pro nářadí a dráty. Užívaly se pro revize a opravy telefonních a telegrafních sítí.\n\nDrožky Autodopravní společnosti byly stavěny jako 6 sedadlové landaulety se speciální karoserií zařízenou k dopravě větších zavazadel. U řidiče byla dvířka dvoudílná ve dvojích závěsech, které bylo možné spojit a pak společně otevřít, takže i větší zavazadla bylo možné umístit až k řidiči. Nově byl u autodrožky vyřešen i náhon taxametru a počítadla. Hřídel v převodové skříni, který měl obrátky shodné s obrátkami kardanu, poháněl pomocí páru čelních kol hřídelku, která měla na sobě nasazen šroub, způsobující otáčení šroubového kola. Hřídel kola pak otáčel všeobecně užívanou ohebnou hřídelí taxametru. I v tomto případě, kde má rychlost a dochvilnost dopravy býti spojena s lácí provozu, přichází malý vůz solidní konstrukce k platnosti a není pochyby, že i privátní klientela brzy seznala výhody tohoto typu pro nejrůznější obchodní účely.\n\nV posledních letech výroby (1927-8) se nabízely i s karosérií typu Weymann, kterou vyráběla v licenci firma Aero. Na autosalonu v roce 1927 byl vystaven mj. čtyřsedlový coatch Weymann-Detroit s bordeau potahovaným podvozkem, se šedými blatníky a s čalouněním z plyše.\n\nPřístrojová deska byla odlita z hliníku a byla s rámem pevně spojena. Nesla veškerou armaturu pro osvětlení Bosch, čerpadlo Pallas atd., takže při demontáži karoserie celá tato instalace i s kabeláží zůstávala nedotčena. Každý automobil v základním provedení byl standardně vybaven následující výstrojí a výzbrojí: zdrojem osvětlení a reflektorů s dvouvláknovými žárovkami bylo dynamo 12V Bosch (poháněné od motoru šroubovým soukolím), zadní signální svítilna, elektrický startér, tachometr, el. houkačka (klakson), souprava nářadí a v dostatečné míře i náhradní díly.\n\nAutomobil WZ (6/18 HP) byl v roce 1921 nabízen jako phaeton za 128 000 Kč, v roce 1922 za 88 000 Kč a v roce 1923 za 70 000 Kč, jako limuzína za 85 000 Kč a s kombinovanou karoserií za 90 000 Kč. Automobil WIZ (6/20 HP) byl v roce 1923 nabízen jako phaeton za 70 000 Kč, jako limuzína za 88 000 Kč a s kombinovanou karoserií za 90 000 Kč. Automobil WIZI (8/25 HP) byl v roce 1921 nabízen za 156 000 Kč, v roce 1922 za 105 000 Kč a v roce 1923 se silnějším motorem (8/30 HP) byl nabízen jako phaeton za 85 000 Kč, jako limuzína za 105 000 Kč a s kombinovanou karoserií za 108 000 Kč.\n\nAutomobily řady WZ byly velmi úspěšné v závodech do vrchu a také v tehdy populárních soutěžích spolehlivosti. Zvláště pro závody do vrchu byly vozy odlehčovány, v podstatě stavěny závodní verze karoserií. Byl zvyšován výkon, slabšího motoru 1,5 l s rozvodem SV na 26 k/19,4 kW, s rozvodem OHV na 32 k/23,5 kW.\n\nU objemnější typu 2,12 l s rozvodem SV až na 35 k/25,7 kW při 3000 ot./min. S těmito výkony lehce překonávaly hranici 100 km/h.\n\n\n\nMimo již dříve jmenovaných se na úspěších v závodech podíleli: Klement Adamec, Chaloupka, Let, ing. Vladimír Tobek, Werner a Dr. Jaroslav Zátka (zpravidla tovární zajížděči dle tehdejší terminologie).\n\n"}
{"id": "1379318", "url": "https://cs.wikipedia.org/wiki?curid=1379318", "title": "Gustav Radbruch", "text": "Gustav Radbruch\n\nGustav Radbruch (21. listopadu 1878 – 23. listopadu 1949) byl německý právník, právní vědec a politik. Na počátku výmarské republiky sloužil dvakrát jako německý ministr spravedlnosti (26. října 1921 – 14. listopadu 1922 a 13. srpna – 23. listopadu 1923) a letech 1920 až 1924 byl poslancem za sociální demokracii. Je považován za jednoho z nejvlivnějších právních myslitelů 20. století. Právo je podle Radbrucha realitou náležející k oblasti kultury, a tedy stojící mezi přirozeným a ideálním. Vztahuje se k hodnotám a musí se měřit ideou spravedlnosti.\n\nPro případy rozporu mezi přirozeným právem a právem platným uvedl tezi, která se vžila pod názvem Radbruchova formule: „\"Konflikt mezi spravedlností a právní jistotou patrně lze řešit jen tak, že pozitivní právo, zajišťované předpisy a mocí, má přednost i tehdy, pokud je obsahově nespravedlivé a neúčelné, vyjma toho, jestliže rozpor mezi pozitivním zákonem a spravedlností dosáhne tak nesnesitelné míry, že zákon musí jako ,nenáležité právo’ spravedlnosti ustoupit.\"“\n"}
{"id": "1379321", "url": "https://cs.wikipedia.org/wiki?curid=1379321", "title": "Podpalubí", "text": "Podpalubí\n\nPodpalubí je prostor v krytém trupu lodi pod palubou. Může sahat od přídě až po záď, ale může být také kratší. Slouží k dopravě nákladu, k pobytu posádky, jako sklad a strojovna a u větších válečných lodí v něm bývala děla. V 19. a 20. století se místa v podpalubí prodávala jako nejlevnější doprava osob, typicky emigrantů do USA. Jak objem trupu postupně rostl a ponor se prohluboval, přibývalo v něm \"pater\" a pojem se přestal u větších lodí používat. Místo toho se paluby číslují (obvykle nad a pod hlavní palubou), případně se mluví o patrech. \n"}
{"id": "1379327", "url": "https://cs.wikipedia.org/wiki?curid=1379327", "title": "Dietrich Hrabak", "text": "Dietrich Hrabak\n\nDietrich Adolf „Dieter“ Hrabak (19. prosince 1914, Großdeuben – 15. září 1995, Pfaffenhofen u Fürstenfeldbrucku) byl německý stíhací pilot a letecké eso druhé světové války se 125 potvrzenými sestřely. Z celkového počtu dosáhl 109 sestřelů nad východní frontou a 16 proti západním Spojencům. Patřil k nejlepším, ale také k nejuznávanějším a nejoblíbenějším velitelům stíhacích jednotek Luftwaffe. Po druhé světové válce sloužil v obnovené západoněmecké Luftwaffe, kde dosáhl hodnosti generálmajor.\n\nDietrich Hrabak se narodil 19. prosince 1914 v Großdeubenu (část města Böhlen) nedaleko Lipska v rodině zednického mistra. Po absolvování středoškolského vzdělání vstoupil v roce 1934 do Reichsmarine (\"říšského námořnictva\"). V listopadu 1935 přestoupil k Luftwaffe, kde absolvoval pilotní výcvik. Později sám přiznal, že při výcviku rozbil nebo poškodil různá letadla, např. Heinkel He 51, Messerschmitt Bf 109d. 1. dubna 1936 byl Hrabak povýšen do hodnosti \"Leutnant\".\n\nPo působení u několika jednotek se 1. ledna 1939 stal velitelem I./JG 76 (později IV./JG 54). První bojové nasazení absolvoval během polského tažení, přičemž už 3. září 1939 byl sestřelen, musel nouzově přistát, ale zajetí unikl. Prvního vzdušného vítězství dosáhl 13. května 1940 během německého tažení na západ, kdy sestřelil francouzský dvoumotorový průzkumný letoun Potez 630. Do konce bitvy o Francii dosáhl ještě dalších pět sestřelů. Během bitvy o Británii působil od 1. srpna 1940 jako velitel II./JG 54 a dosáhl deseti sestřelů proti stíhačům Royal Air force (RAF). Dvakrát bylo jeho letadlo nad Anglií zasaženo do motoru, ale dokázal s ním doletět zpět do Francie. V říjnu 1940 vyznamenal Hermann Göring osobně Hrabak Rytířským křížem Železného kříže.\n\nV dubnu 1941 se Hrabak účastnil balkánského tažení, přičemž létal jako přímá podpora německých jednotek, které postupovaly do Řecka. 22. června 1941 začalo nacistické Německo s útokem na Sovětský svaz. Hrabak působil na východní frontě od začátku bojů. Zpočátku létal na severní části fronty a nad Leningradem. Do 30. července 1941 dosáhl 24 vzdušných vítězství. K 5. březnu 1942 měl na kontě 30 sestřelů, 30. května toho roku dosáhl 50. vzdušného vítězství a již 22. srpna měl na kontě celkem 60 sestřelů. 1. listopadu 1942 převzal velení JG 52. Hrabak vykonával další bojové lety navzdory většímu zaneprázdnění velitelskými úkoly, přičemž 21. dubna 1943 dosáhl 80. vzdušného vítězství a 2. srpna si připsal 100. sestřel. V listopadu 1943 získal za své úspěchy ke rytířskému kříži dubovou ratolest. K 2. září 1944 dosáhla JG 52 pod Hrabakovým velením více než 10 000 sestřelů, čímž se stala nejúspěšnější stíhací leteckou jednotkou Luftwaffe. \n\nPosledního – 125. vzdušného vítězství Hrabak dosáhl 20. září 1944. 1. října 1944 se opět vrátil jako velitel k JG 54, u níž zůstal až do konce války. Během druhé světové války uskutečnil celkem 1000 bojových letů. Jeho největším přínosem pro Luftwaffe nebyl rekord v počtu sestřelů, ale jeho velení, taktické a vůdčí kvality, díky nimž se stal oblíbeným u mužů pod jeho velením. Mladým pilotům vštěpoval zásadu „Létej hlavou, ne svaly“ a měl velký podíl na tom, že se mnozí z nich stali předními německými leteckými esy. Mladým pilotům také zdůrazňoval, že pokud při bojovém letu získají vítězství, ale vrátí se bez svého „čísla“, vzdušný boj prohráli. Z protivníků považoval za nejlepší stíhací piloty příslušníky RAF, přičemž vysoce hodnotil letadla Spitfire. O letadle Il-2 se vyjádřil, že neviděl žádné jiné letadlo, které by se udrželo ve vzduchu po takovém ostřelování. Z období druhé světové války byl pro něj nejhorším zážitkem Stalingrad a hlavně osud německých vojáků, kteří zůstali v obležení. Sice nad nimi létal, ale nemohl jim pomoci.\n\nV květnu 1945 se dostal do britského zajetí, ze kterého byl propuštěn v březnu 1946. Následně v období od dubna do září 1946 se rekvalifikoval v zednickém řemesle a později až do roku 1949 pracoval jako zplnomocněnec ve strojírenské továrně v Sieburgu. V letech 1949 až 1953 působil jako vedoucí oddělení v chemické společnosti v Hamburku.\n\nV roce 1956 Hrabak vstoupil do západoněmecké Luftwaffe a od 1. července velel pilotní škole B ve Fürstenfeldbrucku. V této funkci zůstal do konce února 1961. 1. března 1961 se Hrabak stal velitelem 2. Luftwaffen-Ausbildungs-Brigade (\"2. výcvikové brigády vzdušných sil\") ve Fürstenfeldbrucku, které velel do října 1962. \nOd listopadu 1962 do září 1964 odpovídal za protivzdušnou obranu severního Německa a Holandska. Od října 1964 působil jako náčelník protivzdušné obrany střední Evropy ve Fontainebleau ve Francii. Dne 16. prosince 1965 byl Hrabak jmenován velitelem 4. Luftwaffen-Division (\"4. divize vzdušných sil\") v Aurichu. V této funkci působil jen krátce, už v lednu 1966 se stal zvláštním zástupcem programu stíhacích letadel Lockheed F-104 Starfighter na Spolkovém ministerstvu obrany v Bonnu. Po skončení tohoto projektu se Hrabak stal 1. října 1966 Hrabak zástupcem pro zbraňové systémy vzdušných sil, jehož povinnosti vykonával i na ministerstvu obrany. 1. března 1970 byl jmenován do funkce generála bojových jednotek vzdušných sil v kanceláři vzdušných sil v Kolíně nad Rýnem. Do důchodu odešel 30. září 1970. Dietrich Hrabak zemřel 15. září 1995 ve Pfaffenhofenu ve věku 80 let.\n\n\n\n"}
{"id": "1379333", "url": "https://cs.wikipedia.org/wiki?curid=1379333", "title": "Oliver Wendell Holmes mladší", "text": "Oliver Wendell Holmes mladší\n\nOliver Wendell Holmes mladší (anglicky Oliver Wendell Holmes Jr., [hoʊmz]; 8. března 1841 – 6. března 1935) byl americký právník a právní teoretik, člen Nejvyššího soudu USA v letech 1902 až 1932. Je dodnes jednou z nejvlivnějších a nejcitovanějších autorit anglosaského práva. Byl rovněž členem a předsedou Massachusettského nejvyššího soudu a vyučoval na Harvardově univerzitě.\n\nHolmes mladší byl synem Olivera Wendella Holmese staršího, lékaře a spisovatele. Hluboce ho ovlivnila zkušenost občanské války v USA, v níž bojoval a byl několikrát raněn. To ho vedlo k právnímu realismu („právo neoživuje logika; oživuje ho zkušenost“), odporu vůči ideji přirozeného práva a pragmatismu. Zastával právo na širokou svobodu slova, podporoval však regulaci ekonomiky. \n"}
{"id": "1379338", "url": "https://cs.wikipedia.org/wiki?curid=1379338", "title": "Oto Kanás", "text": "Oto Kanás\n\nOto Kanás (* 21. února 1941), uváděný také jako Otto Kanás, je bývalý slovenský fotbalový záložník. Žije v Nitře.\n\nV československé lize hrál za Slovan Nitra v šesti utkáních, aniž by skóroval. Ze Slovanu Nitra přestoupil do Jiskry Nový Bydžov.\n\n"}
{"id": "1379340", "url": "https://cs.wikipedia.org/wiki?curid=1379340", "title": "Place Carrée", "text": "Place Carrée\n\nPlace Carrée je náměstí v Paříži v 1. obvodu. Nachází se v podzemní části nákupního centra Forum des Halles pod Jardin Nelson-Mandela. Z náměstí je výstup směrem k Pont Neuf a Saint-Eustache. Na náměstí je vstup do Centre d'animation Les Halles – Le Marais a École supérieure d'art dramatique de Paris.\nNáměstí vzniklo v rámci výstavby západního sektoru Forum des Halles a bylo pojmenováno podle svého tvaru (carré = čtvercový) městskou vyhláškou z 26. srpna 1985.\n\n"}
{"id": "1379373", "url": "https://cs.wikipedia.org/wiki?curid=1379373", "title": "Batolka ptačincolistá", "text": "Batolka ptačincolistá\n\nBatolka ptačincolistá (\"Claytonia sibirica\") je nevysoká, bíle nebo růžově kvetoucí bylina pěstovaná v zahradách jako okrasná rostlina, vhodná pro vlhčí a zastíněná stanoviště. V ČR je považována za zdomácnělý neofyt, který od poloviny 20. století zplaňuje do volné přírody, poprvé byla takto zaznamenána v roce 1951. Vzhledem k množství semen a nenáročnosti na prostředí se může časem stát invazním druhem, který se nedá snadno omezit.\n\nTato květina pochází z oblastí na východním pobřeží Severní Ameriky, od Spojených států amerických přes území východní Kanady až po Aljašku. V dávné minulosti se rozšířila i na Komandorské ostrovy v Beringově moři, které jsou součásti ruského Dálného východu. Nyní se pěstuje se jako půdokryvná zahradní rostlina téměř po celé Evropě, včetně Ruska i velké části Severní Ameriky.\n\nVyrůstá na vlhkých, zastíněných místech ve světlých lesích a řídkých křovinách, na březích rybníku nebo vodních toků a často také na zavlhlých loukách a pastvinách. Upřednostňuje lehké písčité a hlinité půdy, je málo náročná na obsah živin v půdě i její pH. Ve středoevropských podmínkách zimu nepřežije. V přírodě se vyskytuje v nadmořské výšce do 1300 m n. m. Kvete v květnu a červnu a semena dozrávají v červenci a srpnu. Ploidie druhu bývá 2n = 12, 24 nebo 36.\n\nJednoletá 15 až 30 cm vysoká bylina rostoucí z krátkého, svislého kořene. Z přízemní listové růžice vyrůstá obvykle jedna až šest, ojediněle až dvacet lysých, vystoupavý až přímých lodyh. Růžice je tvořena téměř vzpřímenými, dlouze řapíkatými listy s čepelí kosočtverečnou, deltoidní, či vejčitou až široce kopinatou, dlouhou 10 až 55 mm, širokou 8 až 40 mm a na vrcholu zašpičatělou. Lodyžní listy jsou dva, vstřícné, kosníkovitě vejčité, až 50 mm dlouhé a vyrůstají pod květenstvím, někdy jsou považované za listeny. Všechny listy jsou po obvodě celistvé a mírně kožovité.\n\nLodyha má na konci jednoduché nebo rozvětvené vrcholičnaté květenství, jenž se po odkvětu prodlužuje. Květy o průměru do 10 mm jsou oboupohlavné, pravidelné a na 3 mm dlouhých stopkách jim roste po dvou vytrvalých, vejčitých listencích. Stopky jsou v době květu vztyčené, 15 až 30 mm dlouhé a po odkvětu se ohýbají dolů. Vytrvalé kališní lístky jsou nestejné, bývají asi 4 mm dlouhé a zeleně zbarvené. Korunních lístků je pět, bývají bílé nebo růžové a mívají červené žilky, jsou až 10 mm dlouhé, na bázi srostlé, na vrcholu okrouhlé či obvejčité a jen mírně vykrojené nebo dvoudílné. Tyčinek je pět, jejich nitky jsou přirostlé k okvětí a na bázi mají nektaria. Svrchní semeník nese čnělku s třemi růžovými bliznami. K omezení samoopylení dozrává pyl v prašnících dřív než blizny, na které je přenášen nektar hledajícím hmyzem z jiných květů.\n\nPlod je pukající tobolka vejčitého tvaru, dlouhá asi 3 mm a obsahující nejčastěji tři semena s masíčkem. Semena jsou slabě zploštělá, 1,5 mm velká, jemně bradavčitá a tmavě zbarvená, obvykle jsou rozšiřována mravenci zanášející je jako potravu do mravenišť.\n\nVysévá se v zahradách, kde její listy i rozkvetlé květy vytvářejí půvabný půdní kryt na vlhkých a zastíněných místech, která jsou jinak pro kvetoucí rostliny nevhodná. V českých podmínkách je rostlinou jednoletou, koncem léta se na stanovišti vysemeňuje a o příštím jaru semena spolehlivě vyklíčí a vytvoří opět hustý pokryv bránící růstu plevelných rostlin.\n\nListy jsou po celou dobu růstu poživatelné, pouze u rostlin na suchých místech mohou být nahořklé. Konzumují se v salátech nebo vařené jako listová zelenina. Mají vysoký obsah vitamínů A a C.\n\n"}
{"id": "1379374", "url": "https://cs.wikipedia.org/wiki?curid=1379374", "title": "Dějiny Sin-ťiangu", "text": "Dějiny Sin-ťiangu\n\nSin-ťiang či čínsky v pchin-jinu Xinjiang (新疆) se rozkládá v centru Asijského kontinentu. Tvoří ji Džungarie (dnešní Beijiang 北疆, severní oblast) a Tarimská pánev (dnešní Nanjiang 南疆, jižní oblast), jež jsou odlišné geograficky, etnicky i historickým vývojem. Mezi charakteristiky Sin-ťiangu patří, že jeho území obývalo mnoho etnických skupin různorodého původu, často utvářejících kmenová uspořádání či malá království. Džungarie byla většinou obývána kočovnými národy, zatímco v Tarimské pánvi poskytly lidem útočiště oázy.\n\nVe starověku patřili mezi etnika obývající území Sakové, Jüe-č’ a Wusunové, Čchiangové, Siungnuové aj. Území se úzce pojí s velmi dlouhou historií Ujgurů, jelikož jedny z nejstarších nálezů, Tarimské mumie, jsou podle historika Turguna Almase spojeny s jejich původem. Na základě informací z čínských historických knih (např. Wej-šu neboli Historie Wej) také existují názory, že jejich předky jsou Siungnuové, kteří tuto oblast díky své vojenské převaze ovládali jakožto kmenová konfederace kočovného národa v 2. století př. n. l.\n\nSiungnuové ovládali tuto oblast v 2. století př. n. l. díky své vojenské převaze, byli však napadeni císařem Wu-ti, vládcem čínské dynastie Chan (汉朝). Boj o území trval několik desítek let. Po vítězství dynastie Chan bylo území prohlášeno za Protektorát západního regionu (西域都护府), v roce 13 se ale podrobené obyvatelstvo vzbouřilo a vrátilo se pod vládu Siungnuů. Z čínské strany však i poté docházelo ke snahám ovládnout území a znovuobnovit protektorát. Tyto pokusy o anektování jejich území vyvolávaly mezi místním obyvatelstvem značný vzdor.\n\nV roce 220 se dynastie Chan rozpadla a říše Ťin, jež posléze vznikla, nakonec podlehla vlnám invazí kočovných kmenů na počátku 4. století, jež tuto oblast následně ovládaly pod záštitou různých království jako Raná Liang, Pozdní Čchin aj. Po sjednocení oblasti severní Číny pod dynastií Severní Wej ustanovila dynastie svůj protektorát v jihovýchodní části Sin-ťiangu. Kašgar, Chotan aj. zabíraly severní část oblasti a stát Kao-Čchang se nacházel v centru regionu.\nV 5. století obsadily území Tchu-jü-chun a mongolské etnikum Žou-žan, čínský protektorát již zcela zanikl. Na území Žou-žanů začala od 6. století pronikat turkická etnika, Ti po století vleklých bojů nakonec porazili Žou-žany a založili rozlehlý Turkický kaganát, který se rozkládal téměř na celém území centrální Asie a zasahoval dále než k Aralskému jezeru na západě a jezeru Bajkal na východě. Ke konci 6. století se však rozdělil na východní a západní část, pod kterou patřil Sin-ťiang.\n\nNa počátku 7. století čínská dynastie Tang(唐朝) roku 640 zaútočila na Západní turkický kaganát a vazalské území jižního Sin-ťiangu. Kampaň započal císař Taizong roku 640. Sin-ťiang byl díky tomuto kroku později začleněn pod Protektorán Anxi (安西都护府). O území však později sváděli boje s Tibetem. Za dynastie Tang působili na území vojáci a generálové turkického původu, docházelo k šíření turecko-mongolské kultury a jazyka. Arabský vliv se zvyšoval a mnoho lidí konvertovalo k islámu. Turečtina byla jazykem oáz, mongolština jazykem stepí.\n\nPo roce 751 převzal nad severní částí Sin-ťiangu a centrální Asií kontrolu Ujgurský kaganát, dynastie Tang se začala stahovat. Kaganát brzy zabral i úrodnou jižní Tarimskou pánev. S žádostí o pomoc se na něj obrátila tangská dynastie oslabená vnitřními rozkoly. Kagan žádost přijal a zasáhl proti útočícím Tibeťanům. Za ochranu mu byl od Číny dán tribut a byla za něj provdána čínská princezna. Ujgursko-turkické kmeny tak odedávna patřili mezi obyvatelstvo regionu, kaganát však roku 840 čelil útoku kyrgyzského kmene a byl zničen.\nPůvodní obyvatelstvo Ujgurského kaganátu následně v rámci Kara-chodžského království obývalo východní oblast Sin-ťiangu až do 14. století a přeorientovalo se na buddhismus. V 9. století se utvořil také Karachánský chanát skrze konfederaci turkických kmenů, jehož obyvatelstvo vyznávalo islám.\n\nVe 12. století byl v oblasti přeživšími z kitanské dynastie Liao ustanoven chanát Karakitan a po další století zaštiťoval i státy a etnika, které původně osidlovali území. V době mongolské expanze 1209 se ale ujghurské státy přidaly k Mongolům, jelikož si výměnou za zasílání daní a jednotek uchovaly kontrolu nad územím.\n\nPo rozpadu mongolského impéria byl dnešní Sin-ťiang jen krátce okupován dynastií Yuan (元朝), rychle ale přešel pod vládu Čagatajského chanátu a setrval pod jeho vládou do 14. století, pak se chanát rozdělil. Část Sin-ťiangu byla poté pod ujgurskou administrativou, část pod správou Moghulistánu. Vláda Moghulistánu, ač poznamenaná rozpadem, decentralizací a vnitřními boji chánů, trvala víc jak do druhé poloviny 17. století. V 17. století převzali vládu nad většinou dnešního území Džúngarové (Oirati a Kalmykové).\n\nVláda Džúngarů byla podporována ze strány 5. dalajlámy, a v roce 1680 Džúngarský Chanát ovládl i region Tarimské pánve (塔里木盆地), nacházející se na jihu současné provincie Sin-ťiang. Džúngarský Chanát byl poslední nomádskou říši, která sjednocovala teritoria od západního konce Velké čínské zdi až po současný Kazachstán a od současného Kyrgyzstánu až po jižní Sibiř. Za vlády čínského císaře Qinglonga v letech 1755–1757 se odehrála obrovská genocida obyvatelů Džúngarského Chanátu. Následně v roce 1759 Čína převzala plnou kontrolu nad oblastmi Džungarie a Tarimské pánve, jejichž rozloha přibližně odpovídá současnému Sin-ťiangu, a sjednotila je pod svoji nadvládou.\n\nDobytí Sin-ťiangu dynastií Čching bylo v úředních pracích líčeno jako pokračování úspěchů a obnovení hranic země, které byly za dynastií Chanů a Tchangů. Obyvatelsto tohoto regionu podlehlo ze strany Číny nucenému sjednocení jazyků a potlačování lokálních tradicí. Sin-ťiang byl tedy mandžuskými císaří využíván k tomu, aby legitimizovali svoji vládu v Číně a prokázali, že jejich autorita a moc není o nic menší, než vláda čínských císařů za dynastií Hanů a Tangů. Na konci 19. století se Sin-ťiang v důsledku Dunganského povstání díky odloučení se od Číny (1862–77) na krátkou dobou vymanil zpod nadvlády Qingů, povstání však bylo čínskou armádou potlačeno. V roce 1884 došlo k oficiálnímu přejmenování této oblasti na Sin-ťiang (\"nová hranice\") a její zřízení jakožto provincie.\n\nČínská vláda pomáhá Ujgurům migrovat z jižního Sin-ťiangu do dalších oblastí provincie, jako je oblast mezi Qitai a hlavním městem, které bylo dříve obýváno téměř výhradně Hany. Větší propojení s Chany neslo s sebou častěji negativní následky. Častým jevem bylo například dočasné manželství žen z oblasti Sin-ťiangu s čínskými muži, kdy manžel po ukončení služby v Sin-ťiangu prodával svoji manželku a dcery svým kamarádům, a sám odjel pryč s dětmi mužského pohlaví.\n\nV roce 1912 byla dynastie Qing nahrazena Čínskou republikou. Yuan Dahua, poslední qingský guvernér Xinjiangu, utekl. Jeden z jeho podřízených, Yang Zengxin, se přidal na stranu vlády Čínské republiky v březnu téhož roku a udržoval kontrolu nad Xinjiangu až do atentátu v roce 1928.\nKumulské povstání Ujgurů proti čínské nadvládě v letech 1931–1934 vedlo ke vzniku První východní Turkestánské republiky (VTR), která ale byla vzápětí potlačena armádami čínského muslimského válečníka Ma Zhongyinga v roce 1934. Další povstání proti vládě Kuomintangu se odehrálo v roce 1944, byla zřízená prozatímní vláda Druhé východní Turkestánské republiky, která existovala do roku 1949.\nLidová osvobozenecká armáda vstoupila do Xinjiangu v roce 1949 a velitel Kuomintangu Tao Zhiyue jim provincii přenechal. Pět představitelů VTR během své cesty na jednání s novou vládou KSČ ohledně budoucnosti Xinjiangu zemřeli v letecké havárii.\n\n„Spojit se proti šíření terorismu“\n\nUdálosti 11. září 2001 posloužily ČLR jako skvělá záminka pro tvrdší politiku a kontrolu oblasti Xinjiangu. Čínská lidová republika spustila masovou propagandu cílenou jak na domácí, tak na mezinárodní pozorovatele. Cílem této propagandy bylo očernit Ujgury, kteří jsou vyznáním muslimové, obvinit je z terorismu a přesvědčit především zahraniční pozorovatele, že jde o potenciální hrozbu. Tímto by ČLR získala posvěcení, že ve jménu boje proti terorismu může převzít kontrolu nad autonomní oblastí Xinjiang.\n\nV rámci propagandistické kampaně ČLR nařkla několik ujgurských skupin z údajného napojení na Taliban v Afghánistánu, skupiny měly být také podporovány a finančně dotovány radikálními islamistickými organizacemi. ČLR se snažila získat na svou stranu především USA. V roce 2002 ČLR přesvědčila USA o nebezpečnosti údajné ujgurské teroristické organizace ETIM, která měla mít na svědomí útoky v Číně a údajně plánovala napadení americké ambasády v Kyrgyzstánu. USA přidává ETIM na seznam nebezpečných teroristických skupin, což překvapilo mnohé pozorovatele situace v Xinjiangu. Xinjiang byl v době mezi lety 1997 až 2008 velmi klidnou oblastí bez jakýchkoli větších separatistických tendencí a organizace ETIM nebyla známá ani mezi samotnými aktivisty fungujícími na území autonomní oblasti Xinjiang.\n\nV roce 2008 ČLR obvinila ETIM z účasti na sérii útoku, které předcházely konání OH v Pekingu, dva podezřelí Ujgurové byli odsouzeni k trestu smrti, přestože několik svědků zpochybnilo oficiální výklad událostí. V roce 2011 proběhla série útoku za použití bomb a nožů, bylo zabito 22 lidí a ČLR opět obvinila ETIM. Ujgurové ze zahraničí ale spojení skupiny ETIM s útoky zpochybnilo a obvinilo z útoků vládu ČLR.\n\nVe jménu boje proti terorismu ČLR formou propagandy šíří nenávist vůči etnické menšině Ujgurů a drtivou většinu ujgurských organizací a uskupení obviňuje ze separatistických tendencí a případného terorismu, či vazeb na teroristické skupiny. V roce 2014 začala vláda ČLR pod záminkou tzv. „Lidové války proti teroru“ realizovat rozsáhlou kampaň k zostření kontroly nad ujgurskou společností a k potlačení náboženské a etnické identity Ujgurů. V roce 2016 byl do pozice místního komunistického předáka dosazen Čchen Čchüan-kuo, který má bohaté zkušenosti s předešlým zaváděním vlády pevné ruky v Tibetu. V Sin-ťiangu vytvořil Čchen policejní stát, využívající nejmodernější technologie ke kontrole „závadného“ obyvatelstva. Čchen Čchüan-kuovo působení úzce souvisí se Si Ťin-pchingovým projektem Nová hedvábná stezka, která má probíhat právě přes Sin-ťiang.\n\nAutonomní oblast Sin-ťiang se stala laboratoři „digitálního leninismu“, kde jsou tyto technologie užívány ke špehování obyvatelstva a spyware je součástí policejní praxe. Sami Ujgurové byli nuceni nahrát do svých mobilních telefonů špehovací aplikaci Čistá síť (Ťing-wang). Také návštěvníci Sin-ťiangu byli při bezpečnostní kontrole na hranicích nuceni nahrát si do svých počítačů a chytrých zařízení aplikaci Fengcai (Feng-cchaj), která prochází záznamy o hovorech, textové zprávy, kalendář, kontakty, fotky a hledá 73000 klíčových typů obsahu, které jsou označeny jako závadné. Pokud program něco takového zjistí, policie může během chvíle konat. V oblasti se také testují chytré kamery s rozpoznáváním obličejů, na jejichž instalaci se podílejí firmy CITIC a Huawei.\n\nPodle odhadů a na základě satelitních snímků se uvádí, že více než jeden milion Ujgurů (10% populace) žije internováno v \"převýchovných táborech\", kde jsou drženi bez možnosti komunikace a není jasné, zda se někdy vrátí. Absolvují zde ideologickou převýchovu a jsou zde také nuceni k otrocké práci, na které vydělávají čínské firmy. Na místních vysokých školách byla provedena rozsáhlá čistka a některým internovaným intelektuálům hrozí poprava. Vláda ČLR poslala do autonomní oblasti od roku 2014 více než milion úředníků přímo do domácností Ujgurů. Tito “příbuzní” tráví dlouhá období v ujgurských domovech, pokládají otázky a zapisují si poznámky. Zkoušejí své hostitele také pobízením k pití alkoholu a požívání jídla, které jim uvařili a které není halal. Na citlivé otázky se ptají také dětí. Ujguři nesou tyto zásahy do svých domovů velmi nelibě.\n\nDochází k masovým zatýkáním a výraznému omezení svobodného náboženského a kulturního vyznání. ČLR se snaží zlikvidovat kulturu a jazyk Ujgurů a ve jménu boje proti této etnické menšině zatkla a tajně popravila tisíce Ujgurů. Byly zavedeny asimilační politiky, které nutí Ujgury učit se a používat čínštinu místo svých rodných jazyků. Dále jsou pak velmi přísně kontrolovány a trestány jakékoliv náboženské a kulturní praktiky, které jsou považovány za „antisocialistické“.\n\nPlatí přísný zákaz dodržování půstu pro děti v průběhu měsíce Ramadánu, který čínská strana odůvodňuje tím, že je pro děti nezdravý. Stejně tak platí zákaz, aby rodiče učili nebo předčítali dětem z Koránu, či navštěvovali mešity. Ujgurové mohou číst a vlastnit pouze verzi Koránu, která je schválena Komunistickou stranou Číny. Ujgurové také přišli o právo vykonávat náboženské cesty, jako je cesta do Mekky, stejně tak ve velkém množství případů nedostanou povolení cestovat do zahraničí za příbuznými či přáteli.\n\nVelké množství zatýkání, odsouzení a provedených trestů smrti, které často probíhají bez dostatečného množství důkazů a každoročně narůstající počet dárců orgánů, jejichž počet neodpovídá počtu dobrovolných dárců napovídá tomu, že je pravděpodobné, že jsou ujgurští političtí vězni používáni jako nedobrovolní dárci orgánů. Přímé svědectví o krutém mučení vězňů v čínských koncentračních táborech, které je často horší než metody StB v 50. letech v Československu, nebo o etnické genocidě Ujgurů, poskytl bývalý vězeň, kazašský Ujgur Omir Bekali při návštěvě Knihovny Václava Havla roku 2019.\n\nV současné době také vyšlo najevo, že utlačování a snaha o kontrolu Ujgurů neplatí pouze pro ty, kteří jsou občany ČLR. V březnu 2018 vyšlo najevo, že čínská policie používá telefonní aplikaci Wechat, či přímo kontaktuje Ujgury v zahraničí a žádá jejich osobní informace. V případě jejich nepředání jsou často postiženi příbuzní těchto osob žijící v Xinjiangu.\nZe satelitních snímků i z očitého svědectví reportérů agentury AFP je patrné, že čínské úřady systematicky ničí hřbitovy Ujgurů. Japonský deník The Japan Times uvádí, že od roku 2014 bylo srovnáno se zemí minimálně 45 hřbitovů, z toho 30 v období 2018-2019. Některá místa byla vyklizena a začalo se na nich s novou výstavbou, na jiných reportéři našli lidské kosti nebo kusy náhrobků. Nebyla ušetřena ani posvátná místa a hroby významných osobností. Jeden z velkých hřbitovů, kde byl pohřben slavný ujgurský básník Lutpulla Mutellip, byl přeměněn na zábavný park s dětským hřištěm, umělými pandami a jezírkem. Zničen byl i historický hřbitov z 18. století v Shayaru se 7 500 hroby. Ničení hřbitovů je součástí snahy čínské vlády vymazat kulturu a historickou paměť Ujgurů, rodinné vazby i mezilidské vztahy a převychovat mladou populaci na \"číňany\". Vláda ničení hřbitovů označuje jako \"rekonstrukci\", \"standardizaci\", \"úsporu místa\", \"ochranu ekosystému\" nebo \"zušlechtění\".\n\nPodobný osud potkal i mešity a náboženské stavby významné pro ujgurskou menšinu. Úřady srovnaly se zemí například poutní místo Imam Asim, ke kterému do pouště Taklamakan putovaly každé jaro tisíce věřících. Satelitní snímky ukazují, že mezi lety 2016 a 2018 čínská samospráva nechala zbořit dalších patnáct mešit, zbytek byl zničen jen částečně a z budov dělníci odstranili minarety a kopule.\n\n"}
{"id": "1379380", "url": "https://cs.wikipedia.org/wiki?curid=1379380", "title": "Antonín Ivanský", "text": "Antonín Ivanský\n\nAntonín Ivanský (Ivánski, 4. července 1910 Přívoz – 8. ledna 2000 Ostrava) byl sochař působící v Ostravě a představitel socialistického realismu.\n\nNarodil se v rodině železničního zřízence Antonína Ivanského z Haliče. V letech 1926–1929 studoval řezbářství na Státní odborné škole pro zpracování dřeva v Chrudimi. V letech 1929–1931 a 1933–1936 studoval Uměleckoprůmyslovou školu v Praze u profesora Josefa Mařatky. Po ukončení studií se vrátil do Moravské Ostravy. Jeho pracemi byly postavy dělníků, horníků a koksařů. V roce 1937 vyhotovil sochu horníka v nadživotní velikosti pro Vítkovické doly. Socha stála před budovou bývalého ředitelství OKD. Dalšími plastikami byly busty T. G .Masaryka, které byly umístěny v Petřkovicích a ve Slezských Rudolticích. V roce 1939 byl zatčen gestapem za účast na odbojové činnosti. Vězněn byl v Olomouci, Brně v Kounicových kolejích a v říjnu 1940 byl deportován do koncentračního tábora Mauthausen. Po ukončení druhé světové války se vrátil do Ostravy. Jeho tvorba byla podřízena společenské objednávce té doby. V letech 1973–1977 učil externě na katedře výtvarné výchovy PF Ostrava. Od roku 1945 byl předsedou Sdružení politických vězňů, v roce 1949 byl předsedou Moravskoslezského sdružení výtvarných umělců a následně Svazu čs. výtvarných umělců. V roce 1975 obdržel titul zasloužilý umělec a v roce 1980 Řád práce.\n\nVýstavy jeho prací byly uskutečněny nejen v Ostravě, ale i v Praze, Brně nebo v Drážďanech, Katovicích, Varšavě atd. Seznam díla podle\n\n"}
{"id": "1379381", "url": "https://cs.wikipedia.org/wiki?curid=1379381", "title": "Občanský telegram", "text": "Občanský telegram\n\nTelegram byl expresní komunikační nástroj na bázi telegrafu, který se začal hojně využívat ve druhé polovině 19. století a upadat v 90. letech 20. století, kdy ho vytlačilo masové rozšíření telefonů a posléze internetu. Neplést s telexem (dálnopisem).\n\nTelegram byl ve své době nejrychlejším prostředkem k předání zprávy na velkou vzdálenost. Používal se hlavně do míst, kde nebyl zaveden telefon. Avšak i pokud telefon zaveden byl, čekalo se na meziměstská spojení často i hodiny, takže při potřebě rychlého sdělení se využil raději telegraf, který měl vlastní vedení.\n\nZprávy byly adresátovi předávány v tištěné podobě, někdy šlo o text vytištěný na proužkách papíru nalepených na blanket. Telegram se doručoval někdy ihned, někdy se donesl při roznášení pošty, často si musel adresát pro tuto zprávu dojít na místní poštovní úřad. Pokud měl adresát telefon, přečetla mu pošta telegram do telefonu. S ohledem na vysoké ceny telegramů byl tento způsob komunikace využíván spíše výjimečně, pro důležité informace jako například svatba, pohřeb nebo hospitalizace; u blahopřání mohl být telegram vytištěn na ozdobný blanket.\n\nCharakteristické bylo použití slova „STOP“ v obsahu telegramů – do telegramu nebylo možné vložit interpunkci, a tak, aby nedocházelo ke špatným výkladům vět, tečku v interpunkci zastoupilo slovo „STOP“. Na konci telegramu již slovo „STOP“ nebylo nutné.\n\nČeská pošta zrušila službu zasílání telegramů po 160 letech k 1. dubnu 2010.\n\n"}
{"id": "1379383", "url": "https://cs.wikipedia.org/wiki?curid=1379383", "title": "Marek Hnila", "text": "Marek Hnila\n\nMarek Hnila (* 31. května 1995, Šternberk, Česká republika) je český spisovatel, fotograf a performer.\n\nZakladatel kulturního sdružení autorů tvořících tzv. čistou kulturu. Mezi jeho díla patří knihy \"Správná věc\", \"Bratříček\" a \"Mezi dobrem a zlem\".\n\nObor střední a později vysoké školy si vybral především kvůli vizi snazšího pracovního uplatnění. Nikdy totiž nebyl vychováván k víře, že kulturou se dá uživit. Už během studia psal krátké povídky. Jednou z jeho prvních povídek byla povídka s názvem Cena, která byla později vydána jako elektronická kniha. Cena se během jednoho měsíce dostala mezi 10 nejoblíbenějších titulů, které byly v roce 2014 v Městské knihovně v Praze nabízeny.\n\nV roce 2015 napsal povídku \"Kdo Velí Mimo Záznam\". Tuto filozoficko-politickou alegorii si přečetl spisovatel a nakladatelský redaktor Vladimír Páral a napsal na ni osobně pozitivní kritiku.\n\nNavzdory své samotářské povaze pořádal koncerty, výstavy, performance. Když pak jako obchodník začal rozlišovat mezi komerčním a uměleckým světem, ukončil studium, podal výpověď v zaměstnání a v roce 2017 založil nakladatelství, kde vydal svou první tištěnou knihu \"Bratříček\".\n\n"}
{"id": "1379385", "url": "https://cs.wikipedia.org/wiki?curid=1379385", "title": "Boulder (Colorado)", "text": "Boulder (Colorado)\n\nBoulder je americké město a správní centrum stejnojmenného okresu ve státě Colorado.\n\nNachází se tu státní univerzita University of Colorado at Boulder založená v roce 1876, která má přes 28 000 studentů.\n\n\n"}
{"id": "1379404", "url": "https://cs.wikipedia.org/wiki?curid=1379404", "title": "Chrám v Garni", "text": "Chrám v Garni\n\nChrám v Garni (arménsky Գառնու տաճար, Gaṙnu tačar, [ˈgɑrnu ˈtɑtʃɑʁ]) je antická stavba v iónském stylu v arménské vesnici Garni. Jde o jedinou stojící antickou budovu se sloupořadím na území Arménie i bývalého Sovětského svazu. Pravděpodobně ji roku 77 našeho letopočtu vybudoval král Tiridates I. jako chrám slunečního boha Mihira; jiná hypotéza má za to, že šlo o hrobku, a proto unikla ničení pohanských chrámů po pokřesťanštění Arménie. Budova se zřítila 4. června 1679 následkem zemětřesení, v letech 1969 až 1975 byla zrekonstruována.\n<br>\n"}
{"id": "1379409", "url": "https://cs.wikipedia.org/wiki?curid=1379409", "title": "Thrácké náboženství", "text": "Thrácké náboženství\n\nThrácké náboženství označuje soubor věrských představ a praktik starověkého národa Thráků, zahrnujícího též Geto-Dáky, kteří obývali východní Balkán a část Malé Asie. V důsledku neexistence písemných zpráv Thráků o jejich náboženství jsme odkázáni především na řecké a římské zdroje. Podle Hérodotových \"Dějin\" z 5. století př. n. l. uctívali Thrákové tato božstva, která v rámci \"interpratio graeca\" pojmenoval řeckými jmény:\n\nZ jiných zdrojů jsou známa božstva jako je Bendis, Kotys a Sabazios, jejich funkce a význam jsou však nejasné, náboženský význam pravděpodobně také měla postava Thráckého jezdce. Řekové též připisovali thrácký původ Dionýsovi a Orfeovi. Je zmiňován také zvyk pohřbívat či spalovat vdovy po boku mrtvého manžela podobný indickému satí. U thráckého kmene Mýsijců obývajícího Malou Asii jsou zmiňováni v celibátu a na bezmasé stravě žijící \"ktistais\" a \"kapnobátai\".\n\nZ Dácie je znám kult Zalmoxise, náboženského reformátora a boha, podobný pythagorejství, s kterým byl již ve starověku spojován. Později Zalmoxis splynul s hromovládným bohem Gebeleizisem.\n"}
{"id": "1379424", "url": "https://cs.wikipedia.org/wiki?curid=1379424", "title": "Mistrovství Československa jednotlivců na klasické ploché dráze 1965", "text": "Mistrovství Československa jednotlivců na klasické ploché dráze 1965\n\nMistrovství Československa jednotlivců na klasické ploché dráze 1965 se skládalo ze 3 závodů.\n\n\n"}
{"id": "1379433", "url": "https://cs.wikipedia.org/wiki?curid=1379433", "title": "Libor Dušánek", "text": "Libor Dušánek\n\nLibor Dušánek (17. září 1928, Týnišťko – 20. srpna 1961, Pardubice) byl český motocyklový závodník, reprezentant v ploché dráze. Tragicky zemřel po pádu v kvalifikaci 13. ročníku Zlaté přilby v Pardubicích, když za Popkovickou zatáčkou prasknul rám motocyklu JAP německého závodníka Ericha Stieglmeiera a Dušánek do Stieglmeiera narazil. Na následky zranění oba zemřeli. \n\nV Mistrovství Československa na klasické ploché dráze skončil v roce 1957 na 6. místě, v roce 1958 na 7. místě a v roce 1961 na 8. místě. V Mistrovství světa jednotlivců skončil v roce 1961 na 12. místě v kontinentálním polofinále. V Mistrovství světa družstev skončil v roce 1961 na 4. místě. V Mistrovství světa jednotlivců na dlouhé ploché dráze skončil v roce 1961 na 13. místě. \n\n"}
{"id": "1379438", "url": "https://cs.wikipedia.org/wiki?curid=1379438", "title": "CzechToll", "text": "CzechToll\n\nCzechToll s.r.o. je česká firma. Byla vyhlášena společně se slovenskou společností SkyToll a.s. vítězem soutěže na vybudování a provoz systému pro výběr elektronického mýta v České republice v letech 2020 až 2030. Společnost patří do skupiny PPF, jejím stoprocentním akcionářem je PPF a.s.\n\nV tendru Ministerstva dopravy ČR zvítězilo konsorcium s nabídkou nákladů na vybudování a desetiletý provoz systému od roku 2020 ve výši 10,75 miliardy korun, což bylo o 2,7 miliardy méně, než druhá nejvýhodnější nabídka od společnosti Kapsch, která provozuje mýtný systém v ČR od roku 2006.\n\nSmlouva na výstavbu systému elektronického mýtného a jeho desetiletý provoz od roku 2020 byla podepsána Ministerstvem dopravy 20. 9. 2018. Garantem výstavby a provozu systému je v rámci konsorcia společnost SkyToll. CzechToll má mít roli strategického partnera, včetně financování projektu.\n\nSoutěž na nový mýtný systém byla několikrát napadnuta provozovatelem původního mýtného systému, společností Kapsch. Definitivní rozhodnutí a potvrzení platnosti uzavřené smlouvy přinesl rozsudek Nejvyššího správního soudu 5. listopadu 2019.\n\nNový satelitní mýtný systém byl společností CzechToll spuštěn v neděli 1. prosince 2019. První poplatek v systému zaplatil kamion na dálnici D52 u Rajhradu sekundu po půlnoci. Do 13:00, od kdy mají v neděli kamiony zákaz jízdy, se vybraly na mýtném čtyři miliony korun.\n\nSatelitní mýtný systém vybudovaný společností CzechToll je kompletně ve vlastnictví České republiky. Ředitelství sinic a dálnic jej od CzechToll převzalo 21. listopadu 2019. Satelitní systém nahradil od 1. prosince 2019 mikrovlnnou technologii společnosti Kapsch.\n\nOd 1. ledna 2020 se mýto rozšíří na dalších 860 kilometrů silnic první třídy. Ministerstvo dopravy odhaduje, že se vybere o 2,5 miliardy korun více. Podle ŘSD ČR jsou provozní náklady na tento systém třikrát nižší, než za systém provozovaný firmou Kapsch.\n"}
{"id": "1379439", "url": "https://cs.wikipedia.org/wiki?curid=1379439", "title": "Shuangmiaosaurus", "text": "Shuangmiaosaurus\n\nShuangmiaosaurus (\"ještěr od vsi Shuangmiao\") byl rod velkého ornitopodního dinosaura, který žil před asi 113 až 90 miliony let (věk alb až turon, období rané křídy) na území současné provincie Liao-ning v severovýchodní Číně.\n\nHolotyp tohoto dinosaura (kat. ozn. \"LPM 0165\") byl objeven v sedimentech souvrství Sunjiawan a má podobu částečně zachované lebky. Formálně byl tento druh popsán roku 2003 trojicí čínských paleontologů. Druhové jméno \"gilmorei\" je poctou americkému paleontologovi Charlesi Whitneymu Gilmoreovi, který se mimo jiné proslavil výzkumem mongolských dinosaurů.\n\nŠlo o středně velkého až velkého hadrosauromorfa s délkou zhruba 7,5 metru a hmotností kolem 2500 kilogramů. Vědci se původně domnívali, že šlo o zástupce skupiny Hadrosauroidea, novější výzkum však naznačuje, že šlo spíše o vývojově primitivního zástupce kladu Iguanodontia.\n\n\n"}
{"id": "1379446", "url": "https://cs.wikipedia.org/wiki?curid=1379446", "title": "Equijubus", "text": "Equijubus\n\nEquijubus („koňská hříva“; podle čínského názvu oblasti, ve které byl objeven) byl rod velkého ornitopodního hadrosauroidního dinosaura, který žil před asi 125 až 113 miliony let (věk apt, období rané křídy) na území současné provincie Kan-su na severu Číny.\n\nHolotyp tohoto dinosaura (kat. ozn. \"IVPP V12534\") byl objeven v létě roku 2000 spojenou čínsko-americkou paleontologickou expedicí. Nález jediného známého exempláře pochází ze sedimentů souvrství Xinminpu Group a má podobu částečně zachované lebky a několika obratlů. Již roku 2002 byl neoficiálně popsán v dizertaci jednoho z čínských paleontologů. Formálně pak byl tento druh popsán roku 2003 mezinárodním týmem paleontologů. Druhové jméno \"normani\" je poctou britskému paleontologovi Davidu B. Normanovi, který se dlouhodobě zabýval zejména výzkumem iguanodontních ornitopodů.\n\n\"Equijubus\" byl středně velký až velký hadrosauroid s délkou zhruba 6 až 7 metrů a hmotností kolem 2500 kilogramů. Zatím není zcela jisté, zda šlo skutečně již o hadrosauroida nebo spíše ještě o ne-hadrosauroidního iguanodonta.\n\nPrávě u fosilní čelisti tohoto dinosaura byla v roce 2017 zjištěna přítomnost mikrofosilií travin (čeleď lipnicovitých), jedná se tedy možná o nejstarší dosud známý doklad existence této skupiny rostlin.\n\n\n"}
{"id": "1379451", "url": "https://cs.wikipedia.org/wiki?curid=1379451", "title": "Clodia Pulchra", "text": "Clodia Pulchra\n\nClodia Pulchra (narozena 57 př. n. l.) se narodila jako dcera Fulvie a jejího prvního manžela Publia Clodia Pulchera. Byla nevlastní dcerou Marka Antonia a polorodou sestrou Marka Antonia Antylla a Iulla Antonia.\n\nMarcus Antonius byl třetím manželem její matky. Antonius měl radost z Fulviiných peněz, které mu pomohly k lepší kariéře. Po zavraždění Julia Caesara 15. března 44 př. n. l. zformoval Antonius s Octavianem a Lepidem druhý triumvirát. K utužení politické aliance nabídla Fulvia Clodiu za manželku mladému Octavianovi, zatímco Lepidovi neteř Serviliu. Octavian se s Clodií oženil.\n\nO jejich manželství toho není mnoho známo, a i o Clodii je jen málo informací. Toto jednání způsobilo politické a sociální nepokoje, ale když Octavian požádal o rozvod s Clodií, Fulvia se rozhodla podniknout kroky. Společně se svým švagrem Luciem Antoniem získala osm italských legií, aby bojovaly za Marka Antonia proti Octavianovi. Armáda nakrátko obsadila Řím, poté se však vzdálila do Perusie. Octavian v zimě 41–40 př. n. l. obléhal Fulvii a Lucia Antonia, hladověním je přiměl ke kapitulaci. Fulvia byla vyhnána do Sicyonu, kde zemřela.\n\nOctavian se s Clodií rozvedl a oženil se se Scribonií, s níž měl své jediné dítě, dceru Julii starší. Jeho manželství s Clodií nebylo nikdy naplněno.\n\nO dalším Clodiinu osudu není nic známo.\n"}
{"id": "1379452", "url": "https://cs.wikipedia.org/wiki?curid=1379452", "title": "Hugo Freund", "text": "Hugo Freund\n\nHugo Freund (2. ledna 1879 – 25. května 1942) byl český obchodník s diamanty a klenotník. V roce 1908 založil společnost „Hugo Freund & Co“. Stal se jedním z prvních, kdo využil služby gemologie z Velké Británie.\n\nV roce 1908 byla založena klenotnická společnost „Hugo Freund & Co“ v Praze na Ovocném trhu č. 15. Zakladatelem se stal Hugo Freund, který závod v roce 1920 rozšířil zavedením prodeje kapesních hodin, čímž získal pro Československo právo zastoupení továrny na kapesní hodinky „Zenith“ v Le Roche a dalších švýcarských továren, jakými byly International Watch Company, Schaffhausen, Doxa, Landorf, Medana.\n\nV roce 1942 byl Hugo Freund, který byl židovského původu, zatčen nacisty a deportován do Terezína, v němž nacisté vytvořili koncentrační tábor. V rámci jedné ze skupin se se stal jedním z pěti přeživších. Brzy nato došlo k jeho deportaci do koncentračního tábora Majdanek v Lublinu. Věznění v tomto táboře nepřežil a brzy po svém příjezdu na místo zemřel.\n\n"}
{"id": "1379453", "url": "https://cs.wikipedia.org/wiki?curid=1379453", "title": "Ravelry", "text": "Ravelry\n\nRavelry (odvozeno z anglického: \"to unravel\" – rozuzlit, oddělit) je sociální síť založená v roce 2007 manžely Casseyem a Jessikou Forbesovými v Bostonu, USA. \n\nRavelry především dává k dispozici nástroje k organizaci ručních prací jako je pletení, háčkování a tkaní. \n\nUživatelé registrovaní na této síti se mohou vzájemně informovat o nových vzorech, nápadech a inspiracích. O své činnosti mohou vést vlastní zápisník (ve formátu srovnatelném s databankou – viz \"snímek\"). V databance Ravelry se např. do roku 2014 nacházelo kolem 500 000 návodů na ruční práce. \n\nRavelry také usnadňuje uživatelům prodej jejich návodů na ruční práce a amatérských výrobků tím, že mohou inserovat na internetových stránkách organizace. \n\nK činnosti Ravelry patří i nákup originálních návrhů a některých výrobků od svých členů a nabídka k prodeji (např. v prvních dvou letech existence s obratem přes 1 milion USD), kurzy, semináře aj. \nDo roku 2018 se na sociální síti Ravelry registrovalo cca 8 milionů uživatelů (abonentů). \n"}
{"id": "1379461", "url": "https://cs.wikipedia.org/wiki?curid=1379461", "title": "Budova České pojišťovny (Pankrác)", "text": "Budova České pojišťovny (Pankrác)\n\nBudova České pojišťovny je kancelářská budova na Pankráci v Praze 4-Nuslích, mezi ulicemi Na Pankráci a 5. května. Kromě České pojišťovny a Generali Pojišťovny zde sídlí ještě Penzijní společnost České pojišťovny, a.s., Česká pojišťovna ZDRAVÍ, a.s., Generali Investments CEE, investiční společnost, a.s., Europ Assistance s.r.o. a další subjekty.<br>\n\nBudova byla postavena v letech 2007–2008 dle návrhu studia AHK architekti s.r.o. (Ing.arch. Zdeněk Hölzel, Akad.arch. Jan Kerel), dodavatelem byla firma Metrostav a.s.\nBudova má železobetonový skelet, 3 podzemní a 7 nadzemních podlaží. Architektonicky zajímavé jsou čtyři dvoupodlažní střešní nástavby zaobleného tvaru připomínajícího vzducholoď. Hlavní nosnou konstrukcí je prostorový skelet z lepeného dřeva sestavený z příčných nosných rámů (žeber) a propojovacího páteřního průvlaku ve vrcholu. Konečný vzhled nástaveb určuje plášť z titan-zinkového plechu (Rheinzink) s množstvím atypických detailů; dodavatelem byla firma Taros Nova s.r.o.\n\n"}
{"id": "1379463", "url": "https://cs.wikipedia.org/wiki?curid=1379463", "title": "Walter 0", "text": "Walter 0\n\nWalter typ 0 (závodní vůz), někdy též označovaný jako Walter Super Sport, byl závodní speciál továrny Walter, (Akciová továrna automobilů Josef Walter a spol., Praha-Jinonice), českého výrobce osobních automobilů. Úspěchy sériových nebo podle dnešních hledisek upravených sériových vozů vedly konstruktéry továrny Walter ke stavbě závodního automobilu. \n\nOd roku 1922 byly Jinonice u Prahy připojeny k \"velké\" Praze jako Praha XVII. V roce 1924 nasazuje továrna Walter závodní vůz typ 0 na speciálním podvozku a s aerodynamickou, dvoumístnou karoserií. Zprvu se říkalo, že nemá předchůdce ani nástupce, avšak motoricky mu byl nejblíže (od roku 1925) vyráběný typ Walter P-II (rozvod OHV), alespoň co se objemu válců a podvozku týče. \n\nZpravidla vítězná účast tohoto speciálu v závodech měla však i své stinné stránky. Továrna musela především prodávat to, co si zákazník může koupit. Proto byl zájem potencionálních zákazníkům více určen k běžným, cestovním vozům, které si mohli případně koupit, což Walter 0 pochopitelně nebyl. Obchod potřeboval reklamu a reklama je úspěch, ale tento závodní vůz byl spíše jen \"image\". Na straně druhé je pravdou, že mezi československými závodními vozy neměl konkurenci. Závodní Walter 0 vévodil tovární expozici na XVI. mezinárodní výstavě automobilů v Praze (19.-27. dubna 1924). Národní listy ve svém komentáři připomínají, že na tomto prvém čs. poválečném \"raceru\" docílil Knapp Československého rekordu v závodu zbraslavském. O rok později Knapp svůj čas ve Zbraslavi ještě vylepšil. Byl to vůz, který se směle mohl postavit domácím jezdcům na zahraničních vozech, jako byli Čeněk Junek a Eliška Junková na Bugatti, Ulrich F. Kinsky a Leo Karger na Steyeru atd. Jeho velmi volným, sériovým pokračovatelem byl dvoumístný Walter Super Sport 9/36 HP (36 k/26,8 kW) s motorem 2368 cm³ (vrtání 80 x zdvih 117,8 mm) představený v roce 1927 společně s modelem Walter P IV.\nMotor z roku \"1924\" byl vodou chlazený, čtyřdobý řadový čtyřválec (R4) s rozvodem OHC, objem válců 1945 cm³ (vrtání 72,5 x zdvih 117,8 mm), který při stupni komprese 8,5:1 dával výkon až 58 kW (80 k) při 5000 ot/min. Jako paliva se používalo leteckého benzínu s obsahem asi 30 % benzolu. Vůz dosahoval rychlosti 140 km/h, podle jiných pramenů až 165 km/h.\n\nNa konstrukci motoru stojí za pozornost svislý hřídel, který poháněl vačkový hřídel v hlavě válců. Pohon vačkového hřídele byl zcela netradičně zajištěn šnekovým soukolím od klikového hřídele na straně setrvačníku. Šnekovým převodem bylo poháněno také zapalovací magneto, umístěné vzadu napříč nad předním koncem klikového hřídele. Zapalování magnetem Bosch bylo řešeno v každém válci dvěma protilehlými svíčkami v horizontální poloze. Na pravé straně hlavy válců bylo sací potrubí, které mělo čtyři samostatné větve vedoucí k vertikálnímu karburátoru Zenith. Na levé straně hlavy válců bylo výfukové potrubí s kuželovým sběračem. Výfuk měl kuželový sběrač a byl vyveden z motorového prostoru svislou štěrbinou sloužící k odsávání teplého vzduchu za chladičem a k ochlazení výfuku.\n\nMazání tlakové, oběžné. Převodovka byla čtyřstupňová s kulisovým řazením (4+Z). Spojka kotoučová, litinová. Chladič (objem kapaliny ca. 18 l) měl podle tehdejší módy masku s úzkou svislou štěrbinou. U o rok pozdějšího modelu označovaného jako Super Sport měl chladič již standardnější tvar. V zátce chladiče byl vsazen teploměr Boyce-Meter. Pera byla listová, půleliptická. Vůz měl snadno snímatelná, centrální maticí uchycená drátová kola Rudge-Whitworth. Přední i zadní brzdy mechanické bubnové Perrot. Nouzová brzda byla převodová, ruční. Přední náprava měla za polotovar tuhý výkovek, zadní byla rovněž tuhá, typu Banjo. Rozměr pneumatik 765x105 mm.\n\nKaroserie byla, jak se sluší u závodního speciálu, doutníková. I závody do vrchu se jezdily se spolujezdcem, proto byla karoserie dvoumístná. Na zapouzdření zadních per i úplném zaplechování spodku vozu v celé délce byl již patrný vliv znalostí aerodynamiky plynoucí z úzkých vztahů výrobce k leteckým konstrukcím. Aerodynamická karoserie byla z hliníkové slitiny. V té době to spíše bylo k vidění u vozů stavěných k překonání rychlostního rekordu a dá se říci, že toto řešení závodního vozu o mnoho let předběhlo svou dobu.\n\nPro rok \"1925\" prošel vůz úpravami. Měl nový, převrtaný motor, který byl předurčen pro model Walter P IV, který byl ve výrobě až od roku 1927. Jednalo se o vodou chlazený, čtyřdobý řadový čtyřválec (R4) s rozvodem OHV, objem válců 2368 cm³ (vrtání 80 x zdvih 117,8 mm). I karoserie doznala mírných změn, především v části masky chladiče, kde již nebyla použita specifická, neširoká štěrbina.\n\nV dubnu 1924 byl při příležitosti XVI. mezinárodního autosalónu v Praze uspořádán VIII. ročník (20. dubna) mezinárodního závodu do vrchu Zbraslav - Jíloviště. Jindřich Knapp obsadil 3. místo v kategorii závodních vozů i v třídě do 2000 cm³, když lepšího času než 3:33,6 min. dosáhly jen dva závodní, tovární Mercedesy s kompresorem (1. Otto Salzer a 2. Otto Merz). Mercedes s Otto Salzerem za volantem zvítězil v kategorii II. závodních vozů s časem 3:13,4 min., čímž vytvořil traťový rekord a překonal tím rekord Hörnerův z roku 1914. Knapp však také vytvořil traťový rekord, a to na československém automobilu a překonal tím rekord vytvořený 14. dubna 1911 ing. Otto Hieronimem (Laurin & Klement FCR). Knapp získal Cenu Ministerstva národní obrany určenou nejrychlejšímu vozu čs. výroby.\n\nNordbömischer Kraft Fahrer Bund (Severočeský svaz automobilistů) z České Lípy uspořádal IV. ročník (6. července) závodu do vrchu Stožec (Schöber/Schöberbergrennen). Jindřich Knapp na voze Walter 0 zvítězil ve třídě závodních vozů do 2000 cm³ v čase 2:25,8 min. a zvítězil i v absolutním pořadí závodu. Současně i vytvořil rekord trati.\n\nV září 1924 (8.září) skončil Jindřich Knapp v závodě Lochotín - Třemošná na 2. místě za vítězným Čeňkem Junkem na Bugatti T30 a o 2 týdny později (21. září) se Jindřich Knapp se spolujezdcem Vojířem zúčastnili 4.ročníku závodu do vrchu Ecce Homo u Šternberka, ale Knapp nebyl spokojen s výkonem vozu. Trať měřila obvyklých 7,75 km a absolutním vítězem se stal Otto Salzer na Mercedesu v čase 6:02,7 min. Účast si zopakovali o rok později 20. září 1925 v 5.ročníku, kdy zvítězil Ulrich Ferdinand Kinsky na voze Steyr v čase 5:46,2 min. Výsledková listina těchto závodů Knappa s Vojířem v pořadí jezdců uvádí jako neklasifikované.\n\nI v roce 1925 (13. dubna, IX. ročník) se Walter zúčastnil již s objemově a výkonově upraveným vozem závodu Zbraslav - Jíloviště. Vůz opět řídil Jindřich Knapp a zvítězil v kategorii závodních vozů 2000-3000 cm. Zlepšil svůj loňský čas o 14 sekund na 3:19,8 min. a opět se stal nejrychlejším závodníkem na stroji československé výroby. Zařazení vozu do třídy 2000-3000 cm³ potvrzuje, že byl použit nový, silnější motor s vyšším objemem 2368 cm³, což dokládají Národní listy sdělením, že Knapp se pátečního tréninku před závodem nezúčastnil, protože jeho závodní vůz dostává teprve nový motor. \n\nVěhlas získával i závod do vrchu Brno - Soběšice (z Králova Pole, 3,5 km). Pořadatelem šesti předválečných ročníků byl ČAMS (Československý automobilový klub pro Moravu a Slezsko). Už první ročník měl ve startovní listině 54 domácích i zahraničních účastníků. Až do roku 1929 se do Králova Pole každoročně sjížděli jezdci představující tehdejší evropskou špičku. V květnu 1925, přesněji 10. května, ve II. ročníku závodu v kategorii závodních vozů přes 2000 cm zvítězil J. Knapp (Walter 0), čas: 3:03,7 min. (vytvořil nový rekord třídy). V absolutním pořadí skončil Knapp 2., za Čeňkem Junkem na Bugatti..\n\nO 2 měsíce později (12. července) se stává Jindřich Knapp na \"dvouapůllitrovém\" Waltru absolutním vítězem a vítězem závodních vozů do 3000 cm ve III. ročníku závodu do vrchu Panorama u Karlových Varů. Projel trať ve skvělém stylu v čase pod 2 minuty a porazil Čeňka Junka na Bugatti. Pořadatelem závodů byl Egerländer Automobil-Club z Karlových Varů. Trať měřila 2,2 km a Knapp dosáhl času 1:59,5 min.\n\nPro rok 1926 byl motor tohoto vozu osazen kompresorem a max. rychlost vozu se zvýšila přes 160 km/h, avšak při testování se ukázalo, že motor ve stávajícím konstrukčním provedení v důsledku zvýšeného namáhání, teplot a tlaků již nestačí a bude nutné jej překonstruovat. Z tohoto důvodu k nasazení vozu Walter 0 s kompresorem do závodů již nedošlo. Další, ryze závodní vůz představila továrna Walter až v roce 1930 (Walter Super 6B). \n\nTento ryze závodní automobil si v roce 1927 Antonín Kumpera, čerstvě jmenovaný do funkce vrchního ředitele továrny Walter, nechal v jinonické karosárně přestavět na sportovní vůz doplněný blatníky se zástěrkami, světlomety a s úřední poznávací značkou N XIII 571 využíval Walter Super - Sports pro soukromou potřebu.\n\n"}
{"id": "1379467", "url": "https://cs.wikipedia.org/wiki?curid=1379467", "title": "Scribonia", "text": "Scribonia\n\nScribonia (68 př. n. l. – 16 n. l.) byla druhou manželkou římského císaře Augusta a matkou jeho jediného vlastního dítěte, dcery Julie starší. Byla tchyní císaře Tiberia, prababičkou císaře Caliguly a císařovny Agrippiny mladší a praprababičkou císaře Nera.\n\nScribonia se narodila jako dcera praetora Lucia Scribonia Liba a jeho manželky Sentie. Scribonia se třikrát vdala. Jejím prvním manželem byl zřejmě Gnaeus Cornelius Lentulus Marcellinus, s nímž měla syna Cornelia Marcellina. Druhým manželem byl Publius Cornelius Scipio, stoupenec Pompeia. Spolu měli dceru Cornelii Scipio, která se provdala za cenzora Lucia Aemilia Paulla. Zřejmě též mohla být matkou konzula Publia Cornelia Scipia.\n\nV roce 40 př. n. l. byla Scribonia donucena k rozvodu a ke sňatku s Octavianem, který byl o několik let mladší než ona. Octavian se rozvedl s Clodií Pulchrou a k utužení politické aliance s Sextem Pompeiem se oženil se Scribonií, protože Sextus Pompeius byl manželem její neteře Scribonie. Dcera Octaviana a Scribonie, Julie starší, se narodila v roce 39 př. n. l., pravděpodobně v říjnu. V ten samý den se Octavian se Scribonií rozvedl. Jejich manželství nebylo šťastné: Octavian cítil, že ho Scribonia nemá ráda. Scribonia se již nikdy neprovdala. Cassius Dio a Velleius Paterculus říkají, že když byla její nejmladší dcera Julie poslána za cizoložství do vyhnanství a uvězněna, požádala o svolení ji doprovázet.\n\nKdyž se dostal císař Tiberius k moci, oddělil Scribonii od dcery a údajně Julii vyhladověl k smrti. Sama Scribonia zemřela dva roky po ní, v roce 16 n. l.\n\n\nJejí prapravnuk Marcus Junius Silanus se narodil ještě za jejího života.\n\n\n"}
{"id": "1379469", "url": "https://cs.wikipedia.org/wiki?curid=1379469", "title": "Cornelia Scipio", "text": "Cornelia Scipio\n\nCornelia Scipio (54 př. n. l. – 16 př. n. l.) se narodila jako dcera Scribonie a jejího druhého manžela Publia Cornelia Scipia. Provdala se za konzula Lucia Aemilia Lepida Paulla, s nímž měla tři děti. Jejich nejstarší syn Lucius Aemilius Paullus, narozený v roce 37 př. n. l., se oženil se svou sestřenicí Julií Minor, dcerou Julie starší, a jejich druhý syn Marcus Aemilius Lepidus se stal v roce 6 konzulem. Cornelia měla také dceru.\n\nCornelia byla sestrou konzula Publia Cornelia Scipia a polorodou sestrou Julie starší. Cornelia zemřela v roce bratrova konzulátu. Císaře Augusta její smrt velice zarmoutila. Básník Propertius napsal na Corneliin pohřeb žalozpěv, v němž vychvaloval její počestnost a rodinu, včetně Scipia a Scribonie.\n"}
{"id": "1379471", "url": "https://cs.wikipedia.org/wiki?curid=1379471", "title": "Mezi dobrem a zlem (kniha)", "text": "Mezi dobrem a zlem (kniha)\n\nMezi dobrem a zlem je povídková kniha Marka Hnily z roku 2018, kterou vydalo nakladatelství Bratříček.\n\nHlavním tématem celé knihy je rozporuplné jednání hlavních i vedlejších postav na pomezí dobra a zla. Kniha obsahuje celkem čtyři povídky. Cena, Kdo velí mimo záznam, Generace první a Na první dojem. \n\nPrvní povídka s názvem Cena vypráví příběh muže, který se po automobilové nehodě probouzí v léčebně. Nepamatuje si svoji minulost a každou noc se mu zdají sny ve kterých nalézá jen bolest, utrpení a nakonec i smrt. Podle diagnózy jsou jeho sny vyvolávány úrazem hlavy, postupem času se ale dozví, jaká je skutečná cena jeho života.\n\nDruhou kontroverzní povídkou je politická alegorie, Kdo velí mimo záznam. Třetí povídka Generace první pojednává například o dnešní RYCHLÉ době a o vztazích mezi rodiči a dětmi. Čtvrtá povídka s názvem Na první dojem poukazuje na to jak lidé chybně posuzují ostatní podle vzhledu.\n\n"}
{"id": "1379472", "url": "https://cs.wikipedia.org/wiki?curid=1379472", "title": "Nové Čívice", "text": "Nové Čívice\n\nNové Čívice jsou zaniklou osadou na území města Pardubice.\n\nOsada Nové Čívice se nacházela na dnešním katastrálním území Starých Čívic. Ty původně nesly pouze jednoduchý název \"Čívice\" a rozkládaly se v okolí dnešní ulice \"Na Návsi\". Jižně od vesnice stával panský dvůr. Ten byl v roce 1849 zrušen a rozparcelován čímž vznikla nová ves nazvaná \"Nové Čívice\". Pro původní vesnici se v reakci na to vžil název \"Staré Čívice\". Pozdější rozrůstání zástavby zapříčinilo pohlcení Nových Čívic Starými. Jméno osady se do dnešních dob nedochovalo ani jako pomístní název. Prostor původní osady dnes tvoří výběžek Starých Čívic v jižním zakončení ulice \"V Chaloupkách\".\n\n\n"}
{"id": "1379478", "url": "https://cs.wikipedia.org/wiki?curid=1379478", "title": "Julia Minor", "text": "Julia Minor\n\nJulia Minor (19 př. n. l. – 29 n. l.) byla římskou aristokratkou z Julsko-klaudijské dynastie. Narodila se jako nejstarší dcera Marka Vipsania Agrippy a Julie starší. Spolu se svou sestrou Agrippinou Major vyrůstala u svého dědečka z matčiny strany, císaře Augusta a nevlastní babičky Livie Drusilly.\n\nJulia Minor byla vnučkou císaře Augusta, nevlastní dcerou císaře Tiberia, tetou císaře Caliguly a císařovny Agrippiny mladší, sestřenicí císaře Claudia a pratetou císaře Nera.\n\nKolem roku 5 nebo 6 př. n. l. ji Augustus provdal za Lucia Aemilia Paulla. Paullus byl její polorodý bratranec, protože babička obou byla Scribonia. Juliina matka byla dcerou Scribonie a Augusta, zatímco Paullova matka Cornelia Scipio byla dcerou Scribonie a Publia Cornelia Scipia.\n\nPullus a Julia měli dceru Aemilii Lepidu a syna Marka Aemilia Lepida.\n\nV roce 8 byla Julia vyhoštěna za poměr s římským senátorem Decimem Juniem Silanem. Byla poslána na Tremirus, malý italský ostrov, kde porodila dítě. Augustus dítě odmítl a nařídil, aby bylo odvrženo nebo ponecháno na horském úbočí zemřít. Silanus odešel do dobrovolného exilu, ale za Tiberiovy vlády se vrátil.\n\nNěkdy mezi rokem 1 a 14 byl její manžel popraven za účast v povstání. Moderní historikové mají teorii, že Julia nebyla v exilu za cizoložství, ale za manželovu účast v revoltě. Julia zemřela v roce 29 na tom samém ostrově, kam byla před lety vyhoštěna. Císař Augustus ve své poslední vůli vyjádřil, že Julia Minor nesmí být pohřbena v Římě.\n"}
{"id": "1379484", "url": "https://cs.wikipedia.org/wiki?curid=1379484", "title": "Bohumil Kosour", "text": "Bohumil Kosour\n\nBohumil Kosour (5. března 1913, Radňovice – 24. dubna 1997, Vsetín) byl československý voják, lyžař a atlet.\n\nNa V. ZOH ve Svatém Mořici 1948 skončil v severské kombinaci na 32. místě a v běhu na lyžích na 18 km skončil na 58. místě. Na IV. ZOH v Garmisch-Partenkirchenu 1936 skončil na 8. místě v závodu vojenských hlídek. Na mistrovství světa v klasickém lyžování v roce 1938 v Lahti skončil v běhu na 18 km na 144. místě. Je rekordmanem Zlaté lyže, v závodě zvítězil pětkrát v letech 1939–1942 a po válce v roce 1949. V roce 1947 vyhrála štafeta z Nového Města na šampionátu ve Špindlerově Mlýně ve složení František Balvín, Bohumil Kosour, Karel Dvořák a František Zajíček. Závodil za SK Nové Město na Moravě.\n\nV atletice závodil za SK Moravská Slavia Brno na vytrvaleckých tratích. Byl šestinásobným mistrem republiky – v přespolním běhu (1941 a 1942), v běhu na 3000 m překážek (1943 a 1945), v běhu na 5000 m (1943) a v lesním běhu (1945).\n\n"}
{"id": "1379485", "url": "https://cs.wikipedia.org/wiki?curid=1379485", "title": "Aemilia Lepida", "text": "Aemilia Lepida\n\nAemilia Lepida (5 př. n. l. – 43 n. l.) byla římská aristokratka a matróna. Narodila se jako nejstarší dcera Julie Minor (vnučka císaře Augusta) a konzula Lucia Aemilia Paulla z význačné patricijské rodiny starověkého Říma. Byla pravnučkou císaře Augusta a jeho druhé manželky Scribonie. Její bratr Marcus Aemilius Lepidus se oženil s oblíbenou sestrou císaře Caliguly Drusillou a za Caligulovy vlády byl popraven.\n\nV mládí byla Aemilia zasnoubena s Claudiem, ale její rodiče upadli v nemilost císaře Augusta a zasnoubení bylo zrušeno. V roce 8 byla její matka odeslána do vyhnanství za cizoložství, stejně jako před lety její matka Julie starší. V roce 14 byl její otec popraven za účast ve spiknutí proti Augustovi.\n\nV roce 13 se Aemilia provdala za Marka Junia Silana Torquata, člena patricijské větve starověkého rodu Juniů. Měli spolu několik dětíː\n\n"}
{"id": "1379486", "url": "https://cs.wikipedia.org/wiki?curid=1379486", "title": "Istočno Sarajevo", "text": "Istočno Sarajevo\n\nIstočno Sarajevo (Východní Sarajevo) je město v Bosně a Hercegovině, které patří k Republice srbské. Žije v něm 61 516 obyvatel a zaujímá plochu 1426 km², je jedním z šestnácti bosenských měst, která mají status \"službeni grad\". Město je tvořeno šesti opštinami: Istočno Novo Sarajevo, Istočna Ilidža, Pale, Istočni Stari Grad, Trnovo a Sokolac. Srbové tvoří podle sčítání lidu v roce 2013 více než 94 % obyvatel, většina z nich se hlásí k srbské pravoslavné církvi.\n\nMěsto vzniklo počátkem devadesátých let, kdy se v důsledku války v Bosně a Hercegovině od hlavního města Sarajeva odtrhla východní předměstí, v nichž žili převážně Srbové, a spolu s okolními osadami, z nichž nejvýznamnější bylo sídlo separatistické bosenskosrbské vlády Pale, vytvořila nové město \"Srpsko Sarajevo\". V roce 2004 nařídil Ústavní soud Bosny a Hercegoviny přijetí nového názvu, který není diskriminující vůči žádnému etniku. Vzhledem ke své genezi Istočno Sarajevo nemá historické centrum a je tvořeno moderními sídlišti nebo příměstskými satelity. Radnice sídlí ve čtvrtí Lukavica.\n\nVýchodním Sarajevem protékají řeky Željeznica a Miljacka, přítoky Bosny. Terén je převážně hornatý, nejvyšším vrcholem je Treskavica (2088 m n. m.). Na území města se nachází středisko zimních sportů Jahorina, které hostilo Zimní olympijské hry 1984. Sídlí zde fotbalový klub FK Slavija Sarajevo. Největším zaměstnavatelem je firma Famos vyrábějící automobilové motory, v roce 1992 vyčleněním z Univerzity v Sarajevu vznikla v Pale Univerzita ve Východním Sarajevu.\n\n"}
{"id": "1379489", "url": "https://cs.wikipedia.org/wiki?curid=1379489", "title": "Miloslav Zapletal", "text": "Miloslav Zapletal\n\nMiloslav Zapletal (* 1. května 1942 Praha), někdy se píše Miloš Zapletal je český farmář, spisovatel, redaktor, manažer, scenárista, dramaturg, ředitel produkční agentury, producent a prezident Miss České republiky. \n\nAbsolvoval Báňskou a energetickou průmyslovou školu v Handlové na Slovensku a několik semestrů Fakulta osvěty a novinářství Univerzity Karlovy. V letech 1966–69 pracoval jako redaktor Československého rozhlasu v Ostravě, poté dva roky ve vydavatelství Puls (Rychlé šípy, Foglarovy knihy). Od roku 1970 byl postupně manažerem Karla Kryla, kterého jako recitátora a básníka objevil v roce 1962 v Teplicích, poté jako zpěváka protestsongů v roce 1967 v Olomouci, Marie Rottrové, Olympicu, Lenky Filipové a Pražského Výběru.\n\nV letech 1987–90 byl externím dramaturgem Paláce kultury a sportu Vítkovice. Tam založil novodobou Miss Československa, jejímž prezidentem byl do roku 2008. V roce 1990 založil společně s Michaelem Kocábem agenturu Art Production K, která zastupovala řadu umělců (Lucie Bílá, Hana Hegerová, Bolek Polívka, Marta Kubišová a další), produkovala programy Miss Československo, Tutovka, Vánoční koncert Placido Dominga, Český slavík, Ceny Thálie, Manéž Bolka Polívky, Bolkoviny, Lucie na bílo, EXPO 2000 a zároveň byl scenáristou a producentem některých těchto pořadů.\n\nV roce 2008 prodal práva na pořad Miss České republiky a začal podnikat na \"Farmě Blaník\". Napsal několik knih o Miss České republiky, je spoluautorem knížky \"Zapomenuté divadlo Ateliér\". V současnosti píše další knihy, které budou vydány ve vydavatelství Mladá fronta. Je jednatelem a spolumajitelem Farmy Blaník. Je počtvrté ženatý, žije s manželkou Hanou Zapletalovou (roz. Hotovou), která byla produkční, nyní je manažerkou Farmy Blaník. Má čtyři syny, Petra, Roberta, Petra a Miloslava.\n\n\n\n"}
{"id": "1379492", "url": "https://cs.wikipedia.org/wiki?curid=1379492", "title": "Kučín (okres Vranov nad Topľou)", "text": "Kučín (okres Vranov nad Topľou)\n\nKučín je obec na Slovensku v okrese Vranov nad Topľou ležící na levém břehu řeky Ondava.\n\nPrvní písemná zmínka o obci pochází z roku 1335. Nachází se zde římskokatolický kostel Navštívení Panny Marie.\n\n"}
{"id": "1379497", "url": "https://cs.wikipedia.org/wiki?curid=1379497", "title": "Walter P", "text": "Walter P\n\nWalter P byl osobní automobil továrny Walter (Akciová továrna automobilů Josef Walter a spol., Praha-Jinonice), českého výrobce osobních automobilů. Písmeno P znamená, že jejich konstruktérem byl ing. Josef Plocek. Jednotná řada typů WZ (1919–1927) automobilů Walter našla své volné pokračování typové řadě P. Automobily řady Walter P se vyráběly v letech 1924–1928. \n\nVozy jednotných řad „WZ“ a „P“ se vyráběly od roku 1919 až do roku 1928. V té době už nebyl ve firmě její zakladatel Josef Walter. Začátkem roku 1922 byl z vedení vytlačen, z podniku odešel a vedení akciové společnosti se postupně dostalo do rukou rodiny Kumperů. Vrchním ředitelem továrny se stal ing. Jan Novák, který přišel z kopřivnické Tatry. Otěže však přebírají Kumperové. Otec Vítězslav Kumpera st. (1876–1952) prezident firmy a spoluzakladatel původní společnosti J. Walter a spol., jeho starší syn, čerstvě dostudovaný ing. Antonín „Teny“ Kumpera (1901–1990), jenž se stal po odchodu ing. Jana Nováka do Škodovky vrchním ředitelem (od září 1927), a jeho mladší bratr JUDr. Vítězslav Kumpera (1904–1987) byl v pozdějších letech (od r. 1929) obchodním ředitelem. Od roku 1923 začala továrna Walter souběžně vyrábět letecké motory. Tato výroba počala postupně převažovat nad výrobou automobilů.\nHlavním a důležitým znakem je přechod na motory s rozvodem OHV. V roce 1923 překonstruoval Ing. Josef Plocek motor WIZ s objemem válců 1 544 cm³ a dochází tak k zásadní změně, kdy je změněn rozvod SV na OHV, a proto je tento typ nejbližším příbuzným prvního modelu Walter P I (6/20 HP). K představení tohoto vozu nedošlo překvapivě v dubnu 1924 na pražském autosalonu (tam byly vystaveny ještě WIZ a WIZI, motocykl Walter M922 a závodní vůz Walter 0), ale později – v průběhu roku. Model Walter P I je vystaven až na XVII. pražském autosalonu v dubnu 1925, společně s novým modelem Walter P II. V roce 1926 byl představen aerodynamicky řešený, sportovní, dvoumístný vůz \"Walter Super Sport\" (Walter P III SS) s karoserií Grand Sport (roadster), který měl podvozek a motor z modelu Walter P III (1925). Jednalo se o první sportovní vůz, který byl továrnou Walter nabízen komerčně. Tento dvoumístný automobil byl odvozen od závodního vozu Walter 0, který jezdil v letech 1924–1925 (v roce 1924 s upraveným motorem pozdějšího P II/1945 cm, v roce 1925 s upraveným motorem pozdějšího P IV/2368 cm). Poslední model řady P, typ Walter P IV (9/36) byl představen na pražském autosalonu v roce 1927. \nModel P I měl motor s objemem válců 1 544 cm³, P II a P III měly motor o objemu válců 1 945 cm³, u poslední verze označované P IV byl objem motoru zvýšen převrtáním válců na 2 368 cm³. Tento motor byl používán i pro dvoutunový nákladní automobil a pro autobus s kapacitou 16 osob Walter PN 9/36 HP (Plocek Nákladní, IV-VI. série), jehož výroba byla zahájena v roce 1926. Základní parametry automobilů řady P jsou uvedeny v tabulce. \nMotor P I byl konstrukčně identický s motorem vozu WIZ, avšak měl sníženou spotřebu k 7,5 l/100 km. Konstrukčně nové motory P II a P III byly objemově stejné, lišily se však výkonem. Jednalo se o zážehový, kapalinou chlazený řadový čtyřválec (R4), s válci v jednom bloku, dva ventily/válec, bez přeplňování. Rozvod OHV obstarával vačkový hřídel vzpěrnými, zakrytými tyčinkami s kulovými konci a vahadélky na válečkových ložiscích. Zvedáky a tyčinky byly chráněny před znečištěním krytem, který přiléhal k bloku motoru. Motorová skříň byla z hliníkové slitiny o vysoké pevnosti. Snímatelná hlava válců a písty byly z lehké Al-slitiny. Kovaný klikový hřídel z chromniklové slitiny byl uložen ve 3 hlavních, bronzových ložiskách vylitých ložiskovým kovem. Na předním konci zalomeného hřídele byla řemenice pro pohon větráku. Zadní konec klikového hřídele končil přírubou pro připevnění setrvačníku. Na klikových čepech zalomeného hřídele pracovaly ojnice. Ojnice byly rovněž z chromniklové slitiny a byly připojeny k pístu povrchově kalenými čepy. Veškerá použitá ocel byla prvotřídním výrobkem Poldiny huti, všechny odlitky z hliníku či litiny vyráběl Walter ve vlastní slévárně. \n\nZapalování dynamobateriové pravotočivou elektromagnetkou Bosch FF 4 s elektrickým startérem, který se uváděl v činnost stisknutím tlačítka na přístrojové desce. Vůz měl elektrickou výbavu Bosch pracující s napětím 12 V, včetně reflektorů s dvouvláknovými žárovkami (dálkové a městské osvětlení), zadní signální svítilny, vnitřního osvětlení a houkačky. Mazání tlakové, cirkulační s olejovým šnekovým čerpadlem s integrovaným plnoprůtokovým olejovým filtrem. Rozvod k mazacím místům byl podélnými kanálky v bloku, kde byl přiváděn na ložiska zalomeného a vačkového hřídele. Vyvrtaným zalomeným hřídelem byl pak veden od hlavních ložisek k ložiskům ojnic. Odtud odstřikoval olej až na třecí plochy válců a současně mazal písty. Motor měl termosifonové kapalinové chlazení, podporované ventilátorem, který byl poháněn plochým řemenem. Palivo bylo z nádrže dopravováno ke karburátoru Zenith 26 TD (P I, II) resp. HAK 30 TD (P III, IV) „vakuovým nasávačem“ z nádrže umístěné mezi zadními konci rámu. Karburátory Zenith měly dvojitý difuzér. \n\nPřevodovka bez synchronizace byla původně třístupňová, později byla čtyřstupňová 4+Z, čtvrtá rychlost v přímém záběru, ovládaná spojkou originální, původní konstrukce s litými lamelami ze šedé litiny. Hřídel spojky byla spojena s rychlostní skříní pryžovou Hardyho spojkou. Třecí spojka byla jednokotoučová a byla uložena v setrvačníku. Všechny hřídele převodové skříně byly uloženy v kuličkových ložiscích, což ve 20.letech nebylo až tak běžné. Řadicí páka a páka ruční brzdy byly netypicky umístěny u pravých dveří a ne ve středu vozu. Jiné typy Walter už tuto „zvláštnost“ neměly. Spotřeba benzínu na 100 km: P I 7,5 l, P II 11 l, P III 12 l, P IV 14 l benzinu a 0,3–0,5 l motorového oleje na 100 km dle modelu. Nádrž paliva byla umístěna vzadu nad zadní nápravou s objemem u P I na 50 l, P II na 65 l, P III na 70 l, u P IV na 85 litrů.\n\nMotor vpředu a pohon zadních kol. Rám vozu byl nýtovaný z ocelových nosníků, klasický žebřinový. Pérování na obou nápravách bylo zajištěno plochými, listovými půleliptickými péry. Přední, tuhá náprava I-profilu z chrom-niklové oceli byla ovládána šnekovým soukolím, řízení pravostranné. Přenos síly do rozvodovky s diferenciálem, uložené uprostřed zadní tuhé nápravy, zajišťoval vyvážený kloubový hřídel, připojený zapouzdřenými křížovými klouby s jehlovými ložisky. Převod byl realizován bezhlučným ozubeným konickým soukolím se spirálovými zuby Gleason, typ Banjo. Walter P I měl nožní brzdu za převodovou skříní (servobrzda Poulet, která působila na přední kola), ruční brzdu na zadních kolech (bubnové, mechanické). \n\nOd verze P II nožní brzda působila na všechna kola a ruční působila na převodový hřídel. Přední bubnové brzdy byly systému Perrot Servo Frein. Kola byla Rudge-Whitworth s drátěným výpletem nebo disková Sankey. Po stranách vozu byly připevněny 2 rezervy. Jednotlivé typy byly vybaveny pneumatikami: P I (730 × 130), P II-III (765 × 105) a P IV (775 × 145) popř. SS 30 × 5,25\", SS 30 × 5,77\" (Straight Side Ballon) dle tehdejšího značení. Výrobce doporučoval použití pneumatik Michelin Comfort. Dobrou stabilitu v zatáčkách mu zajišťuje na tehdejší dobu široký rozchod 1 400 mm (model P IV), otevřené auto má navíc nižší těžiště než limuzína. Hmotnost podvozku byla u P I 750 kg, u P II 820 kg, u P III 900 kg a u P IV 1 080 kg. \n\nTyp P byl karosován jako čtyřdveřový čtyř až šestimístný sedan/limuzína (2 sklopná sedadla), dvou až pětimístný kabriolet, otevřený faeton, luxusní coach či jako dodávka/valník. Snaha sjednotit montáž jednotlivých druhů karoserie podle přání zákazníka na společný podvozek byla řešena tak, že všechny karoserie byly k rámu uchyceny šesti šrouby v předem daných montážních bodech. Tento úsporný systém byl použit už i u typové řady Walter WZ. Hmotnost uzavřeného vozu byla u P I-II 1 400 kg, u větších P III-IV 1 600 kg.\n\nK základnímu vybavení přístrojové desky patřil tachometr s denním i celkovým počítadlem km, měřič paliva Pantoff, elektrická houkačka a hodiny. Do vybavení náleželo i nářadí a náhradní díly. Na přání bylo možné instalovat topná tělesa pro ohřívání nohou, chladiče, hledací reflektor a signalizační směrovky (blinkry). Luxusní karoserie měly v zadní části i zapalovač doutníků, telefon k řidiči, osvětlení uvnitř stropní i boční, stahovací okno k řidiči a postranní okna na kličku systému Haarnagell. Karoserie byla přepažena a vyztužena dělicí stěnou, zadními dveřmi se nastupuje buď na sklopná sedátka (ve směru jízdy) anebo na mnohem pohodlnější lavici. Sklopná sedadla bylo možno ve složeném stavu zcela skrýt v přední, dělící stěně. Panstvo si pak pohodlně natáhlo nohy. Bytelná podnožka tu nebyla pro parádu, při jízdě po dlažbě byla plně doceněna. Walter postrádal účinné tlumiče pérování a pohupoval se sice pozoruhodně měkce, nicméně s velkou amplitudou. Tento elegantní vůz si „zahrál“ i v seriálu České televize První republika. Vozidlo má karoserii landaulet v šestimístném provedení s mezistěnou oddělující prostor řidiče od prostoru pro přepravu cestujících. Karoserie je v anglickém stylu. Zavazadlový prostor na sklopném nosiči – odnímatelná truhla a nebo pevný kufr. \n\nINa pražském XVIII. autosalonu v roce 1926 byl vystaven otevřený vůz 8/30 HP (touring) s leštěnými deskami z mahagonu Sapelli, které byly vroubeny americkým ořechem. Motorový kryt a náběh k ochrannému sklu byl z „mdlého“ hliníku. Stupačky byly z hlazeného dřeva, drátěná kola a všechny lišty na voze byly niklovány. Současně byl na tomto autosalonu představeni sportovní automobil Walter P III SS (Super Sport) měl velmi pohlednou štíhlou karoserii s pozvolně se svažující zakulacenou zádí a dobré dynamické jízdní vlastnosti. Představoval pro soukromé jezdce výhodné a trvanlivé sportovní nářadí jak pro tehdy obvyklé, dlouhé okruhové závody, tak pro různé soutěže. V roce 1927 byl tento vůz v expozici továrny Walter na autosalonu označen jako sportovní \"Walter Super Sport\" s karoserií Grand Sport (roadster). \n\nPočátkem roku 1927 zakoupila uzavřený vůz Walter P III (8/30 HP) se šesti bočními okny prezidentská kancelář „pro osobní potřebu pana prezidenta republiky“, jak uvedl 2.března 1927 časopis Pestrý týden. Vůz se zřejmě osvědčil, neboť v roce 1928 si limuzínu Conduite Intérieure Walter P IV (9/36 HP) objednal pro svou potřebu přímo prezident republiky T. G. Masaryk. Před dodáním zákazníkovi byl vůz vystaven v září 1928 na pražském autosalonu. \n\nTovárna se oficiálně sportovních a závodních podniků s vozem Walter P nezúčastňovala. Výjimku tvořily podvozkově a motorově příbuzný, závodní Walter 0 (1924–1925) a „dobíhající“ řada WZ (1924). Pokud tedy ve výsledkových listinách 1925–1928 nalezneme vůz Walter je to díky amatérským, soukromým jezdcům. Důvody tohoto kroku lze spatřovat v „odluce“ rodiny Kumperů od aktivit Autoklubu Republiky Československé (AKRČs), který postupně nastal od roku 1925. Triumvirát Vítězslav Kumpera st., ing. Antonín Kumpera a JUC. Vítězslav Kumpera ml. postupně rezignuje v AKRČs na funkce v představenstvu a v jednotlivých výborech a komisích. Zakládají konkurenční klub Liga čs. motoristů, který stojí mimo společenství AKRČs a přidružených klubů. Toto společenství se sice v roce 1926 mění z \"elitářského\" klubu na v Kartel čs. autoklubů, který tvoří AKRČs s postupně přibývajícími kluby (celkem 30 klubů), ale Liga stojí mimo toto uskupení. Vítězslav Kumpera mimo nižších členských příspěvků vyjednal pro členy Ligy levnější tankování pohonných hmot u \"modrých\" pump, distribuční sítě pohonných hmot a motorových olejů Sphinx. V krátké době měla Liga přes 20 tisíc členů, tj. více než celý Kartel s 30 kluby. Továrna Walter a Liga čs. motoristů v podstatě bojkotují veškeré sportovní akce pořádané tímto Kartelem. Jedinou výjimku tvoří účast na všech autosalonech pořádaných AKRČs. K jistému uvolnění vztahů s Ligou československých motoristů dochází až v roce 1929, kdy se ing. Antonín Kumpera opětovně stává členem výkonného výboru AKRČs.\n\nVe výsledkových listinách 1925–1927 se sporadicky objevují i účastníci na vozech Walter, ale je to díky aktivitám amatérských, soukromých jezdců. Například v III. ročníku závodu do vrchu Brno-Soběšice (6. června 1926) obsadili jezdci Jabůrek a Divíšek 2. a 3. místo v kategorii cestovních automobilů 1 500 cm³ a na rychlostním, letmém Slánském kilometru (29. srpna 1926) obsadil jezdec Uhlíř 2.místo v kategorii cestovních automobilů do 2 000 cm³. Na závodu do vrchu Hřebenka z Košíř na Sokolské sletiště (28. září) v cestovních vozech do 2 000 cm³ obsazuje J. Brandejs 3. místo a Josef Vejtruba 2. místo do 2 500 cm³. \n\nV roce 1927 jezdec V. Kynzl obsadil 3. místo v třídě do 2 000 cm³ cestovních automobilů v závodu do vrchu Zbraslav-Jíloviště (8. května, XI. ročník). Tuto třídu a celou kategorii cestovních automobilů vyhrál Miloš Havel na Bugatti před Milošem Bondym na Tatře. Autoklub Leitmeritz uspořádal 24. července v rámci oslav 700 let od založení Litoměřic (Leitmeritz) hvězdicovou jízdu, ve které na 2. místě v třídě nad 1 100 cm³ skončil na Waltru Vilém Löhner z Jablonce. V tomtéž roce vyhrál jezdec Líman závod do vrchu Mělník-Pšovka (21. srpna), který uspořádal Klub automobilistů a mototuristů pro severozápadní Čechy, v kategorii sportovních automobilů do 3 000 cm³.\n\nV roce 1927 při příležitosti XIX. pražského autosalonu, kde byly v tovární expozici vystaveny modely P III (8/30 HP), starší WIZ (6/20 HP), sportovní \"Walter Super Sport\" s karoserií Grand Sport (roadster) a také nákladní vůz a autobus Walter PN (9/36 HP), vyhlásilo vedení firmy pokus o rekordní vytrvalostní jízdu s vozem Walter P III. Pro vytrvalostní jízdu byl vybrán vůz s otevřenou karoserií ve žluté barvě. Byl doplněn o některé maličkosti běžné u vozů určených k podobným účelům: přídavná nádrž na palivo, přídavné světlomety atp. Trasy, po nichž se jezdilo déle než týden, paprskovitě vybíhaly z Prahy a tam se také vracely. Start a cíl všech 4 okruhů byl na výstavišti, kde měli jezdci zásobovací stanici. Vůz byl stále na cestě, vždy přijel na výstaviště, načerpal pohonné a mazací látky a hned pokračoval na svých okruzích. Kontrolu během jízdy prováděli komisaři schválení sportovní komisí Autoklubu republiky Československé (AKRČs).\n\nV den zahájení autosalonu, v sobotu 3. září 1927, byla jízda přesně ve 12 h za přítomnosti mnoha oficiálních hostí (mj. ministři vlády PhDr. Spina a prof. JUDr. Engliš) slavnostně odstartována. Za volantem se střídali tovární jezdci Knapp, Němota, Traube a Havlíček. Průběhu tohoto pokusu se velmi podrobně věnovaly Lidové noviny a téměř každý den přinášely detaily o průběhu jízdy. Mimo jiné poukázaly na získanou zkušenost: „Téměř všechny závory železniční byly uzavřeny a otevřeny teprve tehdy, až když posádka auta probudila hlídače závor ze spánku.“ \n\nVytrvalostní jízda byla ukončena v neděli 11. září v 16 h 20 min. Tovární jezdci ji absolvovali za necelých 200 hodin a ujetá vzdálenost činila 10 017 km při průměrné rychlosti 52,6 km/h. „Výkon jistě krásný, uvážíme-li po jakých silnicích bylo nutno jeti a také podávající důkaz o způsobilosti a vytrvalosti, neboť trať byla ujeta téměř bez zastávky a jediného defektu za 8 dní 4 hodiny a 20 minut“, připomínají Lidové noviny v komentáři. Celková spotřeba benzínu činila 1 485 l a oleje 84,5 l. Samotná jízda proběhla, jak uvádí odborný měsíčník Auto (vycházel od r. 1913 jako magazín Autoklubu Republiky Československé), bez komplikací, nepočítáme-li ovšem několik kolizí s drobným domácím zvířectvem. \n\nJindřich Knapp, který urazil více než polovinu ujeté vzdálenosti, získal za jeho rekordní, vytrvalostní jízdu zlatou medaili Sportovní komise AKRČs. Vedení továrny si lepší propagaci - díky obšírnému zpravodajství Viléma Heinze v Lidových novinách a článku ing. Jana Šusty v respektovaném magazínu Auto nemohlo přát.\n\n"}
{"id": "1379503", "url": "https://cs.wikipedia.org/wiki?curid=1379503", "title": "Chaos Walking (film)", "text": "Chaos Walking (film)\n\n\n"}
{"id": "1379507", "url": "https://cs.wikipedia.org/wiki?curid=1379507", "title": "Petr Zeman (manažer)", "text": "Petr Zeman (manažer)\n\nPetr Zeman (* 1969 Praha) je vedoucí správy provozu v Institutu plánování a rozvoje Prahy (IPR) a zakladatel portálu na záchranu chátrajících budov Prázdné domy. V říjnu 2018 byl zvolen zastupitelem hlavního města Prahy.\n\nPod jeho vedením od března 2015 tým dobrovolníků mapuje neobydlené a nepoužívané domy v Praze a dalších městech a obcích České republiky.\nVytvořil mobilní aplikaci \"Databáze prázdných domů v ČR\", která v únoru 2018 získala 3. místo v 5. ročníku soutěže \"Společně otevíráme data\". Umožňuje doplňovat data o prázdných domech, nahrávat fotografie atd.\n\nJe aktivní i v dalších veřejně prospěšných projektech:\n\nV komunálních volbách v roce 2018 byl zvolen jako nestraník za sdružení Praha sobě zastupitelem hlavního města Prahy. Figuroval na třetím místě kandidátky a získal 70 880 preferenčních hlasů.\n\n"}
{"id": "1379514", "url": "https://cs.wikipedia.org/wiki?curid=1379514", "title": "Soupisky hokejových reprezentací na MS 2018 (skupina A)", "text": "Soupisky hokejových reprezentací na MS 2018 (skupina A)\n\nMistrovství světa v ledním hokeji 2018 elit se zúčastnilo celkem 16 národních týmů. Každý tým musel mít na soupisce nejméně 15 bruslařů (útočníků a obránců) a 2 brankáře. Soupiska ale nesměla přesahovat počet 22 bruslařů a 3 brankářů. Šampionát se odehrál v Dánsku, konkrétně v Kodani a Herningu. Skupina A se odehrála v Kodani.\n\n\n"}
{"id": "1379515", "url": "https://cs.wikipedia.org/wiki?curid=1379515", "title": "Soupisky hokejových reprezentací na MS 2018 (skupina B)", "text": "Soupisky hokejových reprezentací na MS 2018 (skupina B)\n\nMistrovství světa v ledním hokeji 2018 elit se zúčastnilo celkem 16 národních týmů. Každý tým musí mít na soupisce nejméně 15 bruslařů (útočníků a obránců) a dva brankáře, a nanejvýš 22 bruslařů a tři brankáře.\nTato základní skupina se odehrála v Herningu.\n"}
{"id": "1379516", "url": "https://cs.wikipedia.org/wiki?curid=1379516", "title": "Oklahomské závody o půdu", "text": "Oklahomské závody o půdu\n\nOklahomské závody o půdu (anglicky \"Land runs\", v jednotném čísle \"Land run\" nebo \"Land rush\") byly Spojenými státy americkými organizované zábory půdy odkoupené vládou USA od indiánů mnoha různých kmenů (například to byli Čerokézové, Čejeni, Čikasavové, Čoktavové, Kikapové, Kríkové, Čejeni, Komančové a Apači) ve státě Oklahoma. Probíhaly v zásadě na principu, že ten, kdo si první půdu vyznačil, ji směl poté zaregistrovat a stal se jejím vlastníkem. Zábory začínaly po daném znamení, a potenciální vlastníci se potom rozběhli zabírat pozemky. \n\n"}
{"id": "1379518", "url": "https://cs.wikipedia.org/wiki?curid=1379518", "title": "Don Hutson", "text": "Don Hutson\n\nDonald Montgomery Hutson (31. ledna 1913 Pine Bluff, Arkansas – 26. června 1997 Rancho Mirage, Kalifornie) byl profesionální hráč amerického fotbalu na pozici \"wide receiver\". Jako student se věnoval také atletice a basketbalu, v roce 1934 vyhrál univerzitní šampionát s týmem Alabama Crimson Tide a v letech 1935–1945 hrál National Football League, celou kariéru strávil v klubu Green Bay Packers. V letech 1936, 1939 a 1944 získal ligový titul, v letech 1941 a 1942 obdržel Joe F. Carr Trophy pro nejužitečnějšího hráče a osmkrát v řadě byl zařazen do ideální ligové sestavy All-Pro. V kariéře dosáhl 99 touchdownů, v osmi sezónách vyhrál statistiku úspěšně převzatých přihrávek, což je stále platný rekord ligy. V roce 1963 byl zařazen do Pro Football Hall of Fame a v roce 1994 byl vybrán do nejlepšího týmu historie, sestaveného k 75. výročí založení NFL. Tréninková hala Packers nese na jeho počest jméno Don Hutson Centre, jeho číslo 14 bylo v týmu vyřazeno. \n\n"}
{"id": "1379519", "url": "https://cs.wikipedia.org/wiki?curid=1379519", "title": "Boulder (rozcestník)", "text": "Boulder (rozcestník)\n\nBoulder (angl. balvan) může mít více významů:\n\n\n"}
{"id": "1379526", "url": "https://cs.wikipedia.org/wiki?curid=1379526", "title": "Emily Harrington", "text": "Emily Harrington\n\nEmily Harrington (* 17. srpna 1986 Boulder, Colorado) je americká sportovní lezkyně, vicemistryně světa, mistryně Severní Ameriky a mistryně USA v lezení na obtížnost.\n\n"}
{"id": "1379528", "url": "https://cs.wikipedia.org/wiki?curid=1379528", "title": "Festool", "text": "Festool\n\nFestool GmbH je německý výrobce elektro a pneumatického nářadí. Společnost sídlící ve Wendlingenu založili v roce 1925 Gottlieb Stoll a Albert Fezer pod názvem Fezer & Stoll. Festool GmbH stále vlastní rodina zakladatele Gottlieba Stolla.\n\nFestool vyrábí kompletní sortiment elektro a pneumatické nářadí pro opracování dřeva a další řemesla: od akušroubováků, přímočarých, kotoučových a pokosových pil po hoblíky, frézky, brusky a leštičky po speciální a průmyslové vysavače.\n\nSpolečnost vyváží 76 % procent produkce mimo Německo, do 68 zemí světa, dceřiné společnosti měla v roce 2010 v 25 zemích. Koncem roku 2017 vznikla také první asijská dceřiná společnost – v Jižní Koreji. Výroba strojů Festool probíhá především v Neidlingenu a Illertissenu v Německu a České Lípě v České republice. V červenci 2017 otevřela firma první severoamerickou továrnu v Lebanonu v Indianě, kde jsou vyráběny především vodící lišty pro pily a systémové příslušenství.\n\nSpolečně s firmami \"Tanos\" (vyrábějící pro skladování a transport nářadí modulární systémové kontejnery \"Systainer\"), Narex a dalšími je součástí koncernu TTS Tooltechnic Systems AG & Co. KG. V roce 2017 zaměstnávala firma více než 2700 lidí, celkový obrat v roce 2016 činil 580 milionů Euro.\n\nPůvodní firmu Festo založil Albert Fezer a Gottlieb Stoll v roce 1925 v Esslingenu. Specializovala se na výrobu dřevoobráběcích strojů. Na trh uvedla několik „revolučních“ strojů: v roce 1927 první přenosnou řetězovou pilu, v roce 1930 mobilní okružní pily a v roce 1932 řetězovou dlabačku. Tyto stroje umožňovaly řemeslníkům pracovat se stroji a opracovávat dřevo přímo na stavbě, což předtím nebylo možné. Gottlieb Stoll převzal v roce 1933 celou firmu od Alberta Fezera a firma v podnikání pokračovala pod názvem „Festo Maschinenfabrik Gottlieb Stoll“. \n\nV roce 1951 vyvinulo Festo první vibrační brusku, která zjednodušila opracování povrchů. V 50. letech 20. století vznikla v Neidlingenu nová továrna. V roce 1966 byla na trh uvedena první vibrační bruska s přípojkou na odsávání prachu, které redukovalo zdravotní rizika při broušení materiálů na bázi epoxidové pryskyřice. \n\nV roce 1971 Gottlieb Stoll zemřel a vedení firmy převzali jeho synové Kurt a Wilfried. Bratři se rozhodli opustit produkci stacionárních strojů a zaměřili se výhradně na vývoj a výrobu elektrického a pneumatického nářadí. Společnost také v 70. letech 20. století expandovala do zemí západní Evropy i světa. Pokračoval vývoj odsávacích zařízení a systémů, čímž výrobky firmy zvýšily standard bezpečnosti a ochrany zdraví při práci.\n\nDivize nástrojů společnosti Festo byla v roce 1992 převedena do firmy Festo Tooltechnic GmbH & Co. Ze skupiny byla 1. ledna 2000 vyčleněna a převzala ji společnost Festool GmbH, součást holdingu TTS Tooltechnic Systems. Vedení společnosti Festool GmbH a nové společnosti TTS Tooltechnic Systems se přestěhovalo z Esslingenu do Wendlingenu, do prostor společnosti Giddings & Lewis, která zanikla v roce 1998. V závodě v Neidlingenu vyrábí stroje Festool přibližně 300 zaměstnanců.\n\nTovárna společnosti stojící od roku 1952 v Neidlingenu získala třikrát titul „továrna roku“ (\"„Fabrik des Jahres“\", 2002, 2005 a 2008) a „nejlepší továrna“ (\"„Beste Fabrik“\", 2011). \n\n"}
{"id": "1379531", "url": "https://cs.wikipedia.org/wiki?curid=1379531", "title": "Zákeřnicovití", "text": "Zákeřnicovití\n\nZákeřnicovití (Reduviidae Latreille, 1807) jsou čeleď polokřídlého hmyzu, patřící do podřádu ploštice. Má přes 7000 zástupců. Většinou se jedná o dravý hmyz. Někteří zákeřnicovití (podčeleď Triatominae) sají krev a jsou člověku nebezpeční jako přenašeči parazita \"Trypanosoma cruzi\".\n\n"}
{"id": "1379533", "url": "https://cs.wikipedia.org/wiki?curid=1379533", "title": "Stock Spirits", "text": "Stock Spirits\n\nStock Spirits Group je producent a distributor destilátů působící v Polsku, České republice, Itálii, Slovensku a dalších zemích. Akcie společnosti jsou kótované na Londýnské burze cenných papírů, Burze cenných papírů Praha a RM-SYSTÉMu.\n\nTradice společnosti sahá až do roku 1884, kdy Lionello Stock se svým partnerem Carlem Camisim založili v slovinském přístavu Trst společnost Camis & Stock. Ta v roce 1920 koupila lihovar v plzeňském Božkově, kde se od roku 1927 vyrábí Fernet Stock. Tradici mají také některé polské značky společnosti, např. značka Żołądkowa Gorzka vznikla v roce 1950 dle receptu z 19. století.\n\nNovodobá historie společnosti začíná v roce 2007, kdy investiční společnost Oaktree Capital Management koupila a sfúzovala společnosti Eckes a Stock s polskou společností Polmos Lublin. V roce 2009 společnost začala distribuovat importované značky v Chorvatsku, Bosně a Hercegovině. V roce 2012 koupila slovenskou společnost Imperator a německou destilérku Novel Ferm.\n\nVýznamný byl pro společnost také rok 2013, kdy vstoupila na londýnskou burzu. V roce 2015 otevřela nové logistické centrum v polském Lublinu.\n\nV roce 2017 dosáhla tržeb 274,6 mil. EUR a čistého zisku 11,3 mil. EUR. 54 % tržeb získala v Polsku, 25 % v ČR, 10 % v Itálii. Zbylých 11 % tržeb pochází ze segmentu zahrnujícího Slovensko a exportní trhy.\n\nTržby v roce 2017 vzrostly o 5 %. Nejvyšších tržeb však společnost dosáhla v roce 2013, kdy činily 340,54 mil. EUR. Od té doby se však společnost potýká se slabým hospodářstvím Itálie a propadem v Polsku. Ten odstartovalo zvýšení spotřební daně 2014 a agresivní cenová politika konkurenční společnosti Roust, která tak Stock Spirits připravila o pozici jedničky na polském trhu.\n\nCílem společnosti je stát se předním producentem destilátů ve střední a východní Evropě, čehož chce dosáhnout růstem prodejů svých i distribuovaných značek, vývojem nových produktů, expanzí na další trhy a akvizicemi menších společností.\n\nSpolečnost očekává, že bude v budoucnosti těžit z trendu tzv. premiumizace, kdy se spotřebitelé díky příjmům konvergujícím k západní Evropě přesouvají k dražším značkám, u kterých má likérka obvykle vyšší marži.\n\nV České republice působí dceřiná společnost Stock Plzeň-Božkov. Mezi její známé produkty patří např. Božkov Tuzemský, bylinný likér Fernet Stock, vodka Amundsen, rum Republica. V roce 2016 společnost koupila značky Pražská vodka, Nordic Ice a Dynybyl od Bohemia Sektu. Celkově v ČR nabízí asi 70 značek, z toho přes 40 zahraničních. Distribuuje zde 20 značek společnosti Diageo (Johnie Walker, Captain Morgan, Smirnoff, Gordon's, Baileys a další) a od ledna 2018 převzala distribuci 22 značek Beam Suntory (např. Jim Beam).\n\nV Polsku společnost prodává především vodku.\n\nV Itálii tvoří významnou část prodejů ochucené vodky Keglevich a likéry.\n\nV roce 2017 společnost oznámila akvizici 25% podílu ve společnosti Quintessential Brands Ireland Whiskey, která má značky The Dubliber a The Dublin Liberties Distillery.\n\nSpolu s výsledky za rok 2017 oznámila progresivní dividendovou politiku s ohledem na možnosti cash flow, tedy postupný růst absolutní výše dividendy. Při vstupu na burzu v roce 2013 deklarovala záměr vyplácet alespoň 35 % očištěných čistých volných hotovostních toků.\n\nSpolečnost vyplácí dividendu dvakrát ročně. Poprvé ji vyplatila v roce 2014.\n\nV roce 2016 vyplatila také mimořádnou dividendu.\n\nSpolečnost má roztříštěnou akcionářskou strukturu. Největší, 10% podíl, v dubnu drželi dva akcionáři M&G Investment Management a společnost Western Gate Private Investments, kterou ovládá Louis Amaral. Ten se ve společnosti angažoval jako aktivistický akcionář. Podíly v řádu jednotek procent má také řada britských akciových fondů.\n"}
{"id": "1379537", "url": "https://cs.wikipedia.org/wiki?curid=1379537", "title": "Královopolský klášter", "text": "Královopolský klášter\n\nKrálovopolský klášter je bývalý klášter kartuziánského řádu (kartuziánů), nacházející se v Brně, ve čtvrti Královo Pole, v Božetěchově ulici č. 2. Součástí komplexu je také kostel Nejsvětější Trojice. Areál bývalého kláštera je chráněn jako kulturní památka České republiky a vyjma farního chrámu Nejsvětější Trojice je součástí Fakulty informačních technologií Vysokého učení technického v Brně.\n\nKartuziány přivedl na Moravu markrabě Jan Jindřich v roce 1369, kdy z kláštera z Gamingu povolal do Brna Gottfrieda z Anasu. Zakládací listina nové kartouzy v Králově Poli, první na Moravě a teprve druhé v českých zemích, byla markabětem vydána v srpnu 1375. Klášter zvaný Cella Trnitas byl podporován i syny Jana Jindřicha, jenž ještě téhož roku zemřel. V roce 1387 byly dokončeny cely mnichů, ke klášteru také přiléhala hospodářská stavení.\n\nKlášterní kostel Nejsvětější Trojice (oratorium), nacházející se v západní části areálu, byl dle řádových zvyklostí velmi strohý. Jádro kartuziánského komplexu si i v dalších staletích zachovalo původní středověký půdorys s jednotlivými domky mnichů rozmístěnými kolem malé a velké křížové chodby.\n\nNa místě hospodářských budov jižně od kartouzy byla okolo roku 1688 postavena barokní budova prefektury s polygonálními nárožními věžičkami.\n\nPočátkem 18. století vznikl, snad podle projektu Mořice Grimma, nový refektář s knihovnou a v malé křížové chodbě kaple Nejsvětějšího Kříže (později zbořena). V 60. letech 18. století došlo zásluhou převora Athanasia Gottfrieda k výzdobě areálu kláštera i kostela, včetně realizace nového barokního kostelního průčelí. Roku 1775 získaly mnišské domky první patro.\n\nV roce 1782 byl klášter během církevních reforem císaře Josefa II. zrušen. Klášterní kostel Nejsvětější Trojice se stal filiálním a později farním (nahradil zbořený kostel svatého Víta) a klášterní komplex začal být využíván jako kasárna a kadetní škola. Od druhé poloviny 60. let 20. století je areál, s výjimkou kostela a přilehlé farní budovy, v majetku Vysokého učení technického v Brně. V dalších desetiletích zde měla sídlo katedra samočinných počítačů Fakulty elektrotechnické. Z té vznikla v roce 2002 nová Fakulta informačních technologií, která v bývalém kartuziánském komplexu, jejž začátkem 21. století zrekonstruovala a doplnila moderními stavbami, sídlí.\n"}
{"id": "1379545", "url": "https://cs.wikipedia.org/wiki?curid=1379545", "title": "Mistrovství Evropy v judu 2018", "text": "Mistrovství Evropy v judu 2018\n\nMistrovství Evropy ve váhových kategoriích v judu v roce 2018 proběhlo v hlavním městě Izraele v Tel Avivu v areálu výstaviště Convention Center ve dnech 26. až 28. dubna 2018.\n\n\n\n\"podrobně zde\"\n\n\"podrobné výsledky\"\n\"podrobné výsledky\"\n\n\n\n"}
{"id": "1379547", "url": "https://cs.wikipedia.org/wiki?curid=1379547", "title": "Separ", "text": "Separ\n\nMichael Kmeť, známý pod uměleckým jménem Separ a nebo Monsignor Separ, je slovenský raper a člen bratislavské hip-hopové skupiny \"DMS\" a bývalý člen nezávislého labelu Gramo Rokkaz. Přibližně od roku 2011 se víceméně aktivně věnoval malování grafitů a začal s tím dříve než s rapem. Se skupinou DMS vydal jedno EP (Teraz už naozaj) a čtyři alba (Čo sa stalo?! , MMXV, Prepáčte a MDMS) a jako sólový interpret vydal v říjnu roku 2012 debutové album Buldozér. V březnu 2014 vyšlo jeho sólové album s názvem Pirát a v roce 2017 vydal nové album s názvem PANCIER. Sám sebe pokládá za jednoho z nejvulgárnějších a nejpřímočařejších raperů na slovenské hip-hopové scéně. \n\nJeho manželkou je zpěvačka Tina, rozená \"Csillaghová\".\n\nKe jménu Separ se Michal dostal přes graffiti, z počátku se podepisoval jako Sort, avšak v blízkosti Žiliny existovala skupina \"Sorta\" a tak si za pomocí přátel začal měnit jméno. Podmínka byla, aby počáteční nebo koncové písmena byla R, K a nebo S. Postupně dospěli k závěru, že na začátek dají písmeno S a na konec dali nejprve K, které později změnili na R a doprostřed si vybral písmeno P, protože podle něj je to dost úzké a vysoké. Dosazením samohlásek vzniklo Separ. Tato přezdívka mu seděla, protože se často separoval od ostatních a nebo podle jeho slov nezapadal. \n\nSepar začal být na hudební scéně aktivní okolo roku 2001, kdy s Damem doma nahrávali napsané texty na kazety. Mezi lidmi vystupovali jako skupina 2kusy, která měla původně reprezentovat bratislavskou městskou část Dúbravka. Později vznikla skupina DWS (Dame, Wrana, Separ), která se velmi rychle dostala na scénu. Toto seskupení odehrálo přes 50 koncertů v rámci Slovenska a užívalo si vzrůstající popularitu. Po menších neshodách se ale skupina rozpadla. Tento rozpad způsobil roční pauzu raperů a na scénu přišli až s prvním oficiálním albem \"Teraz už naozaj\", který nepodléhal kritice, ba naopak. Na EP má podíl i producent Smart, proto se skupina nazvala DMS (Dame, Metys, Separ). Potom ze skupiny odešel DJ Metys a přidal se Smart (Dame, Monsignor Separ, Smart). Potom, co v roce 2007 postupně vzniká hudební vydavatelství a zároveň skupina Gramo Rokkaz v roce 2009 se stává skupina DMS spolu se Separem jejími členy. Kromě skupiny DMS patřili do Grama i skupina Mater, rapeři Decko a Danosť, producenti a DJové Dekan, Deryck, Analytik, DJ Lkama, DJ Metys a DJ Miko. V roce 2010 tato sestava vydává první sampler na Slovensku s názvem \"2010:Manifest\", který obsahuje 16 skladeb. Separ se objevuje na šesti z nich. Po tomto díle už skupina koncertuje v rámci GR. \n\nPozději vydávají DMS debutové album s názvem \"Čo sa stalo?!\", které vyšlo v roce 2011. Tento projekt má 16 zvukových stop, z toho Separ účinkuje ve všech. Album bylo nahrané ve studiích BMT a Anapol, pod dohledem Separa, G-Boda a Danosťa. Objevují se tu hosté jako Čistychov, DNA nebo Momo a samozřejmě kluci z Gramo Rokkaz. Nejzajímavější je ale mezinárodní spolupráce s Termanologym z amerického Bostonu. Tento feat začal v roce 2009, kdy se na jednom z kempů dali do řeči právě zmiňovaný Termanology s Tonom S. a dohodli se na nějakém společném projektu Grama Rokkaz s tímto americkým raperem. Separ si s ním vyměnil mail a do roku 2011 vznikla právě tato nahrávka \"Žijem svoj sen\", na který je natočený i klip. Na albu se objevili i vokály, o které se postaraly Mona a Beri. \n\nDebutové sólo album Buldozér vyšlo 31. října 2012 pod vydavatelství Gramo Rokkaz, s. r. o. jako CD album. Album i proto nazval Buldozér, protože mu to připomíná něco co převálcuje ostatní a prezentuje myšlenku \"Buldozér v hube\", která vyjadřuje, že si rapuje dost vulgárně a ostře - před ústa si servítku nedává. K vytvoření sólo alba přispěl nejen fakt, že Gramo Rokkaz jako hudební skupina obsahuje hodně členů, ale na svém kontě mají málo alb, tak asi tři čtvrtě roku před vydáním začal s přípravou a s psaním textů na album a v říjnu se dostalo do prodeje. Na albu se nachází 18 skladebs více hosty, mezi kterými byli například členové \"Gramo Rokkaz\", Čistychov, Momo, Strapo, Rest (raper), Mišo Biely, Tomáš Botló anebo Layla. O hudební podklady se postarala stejně pestrá sestava, mezi jinými i Smat, Deryck, Lkhama, DJ Wich, DJ Fatte, Emeres anebo G-Bod. Na albu převažují hlavně sociální témata o světě okolo Separa.\n\nPotom, co Separ vydal v říjnu 2012 své debutové album, začal měnit postup styl rapování z klasické hudby rapu (90 bpm) do trapu. Tento styl začali podporovat i jeho kolegové ze skupiny DMS, avšak ostatní členové z Gramo Rokkaz chtěli zůstal při boombapu a nebo klasické 90bmp hudbě. Tím pádem v Gramo Rokkaz setrvávaly 2 názory. Kluci se dohodli, že se rozejdou v dobrém a že se teda skupina DMS odloučí od skupiny Gramo Rokkaz. Stalo se tak 14. října 2013, když to Separ potvrdil na svém oficiálním facebookovém profilu. O pár dní později (27. října 2013) Separ s Damem vydali trapovou skladbu produkovanou Smartem \"Vitaj vo finále\", v které vyjadřují svůj postoj k oddělení od Gramo Rokkaz. Tato skladba se objevila i v dalším Separově albu \"Pirát\". Po tomto se Gramo Rokkaz přestalo nazývat skupinou, ale už figurovalo jako hudební vydavatelství. Ostatní členové, kteří zůstali po oddělení od skupiny DMS si založili rapové uskupení GR Team, do kterého patří Decko, Tono S., Danosť a Rebel. Zatímco Separ pracoval na svém albu i GR Team pracovalo na svém vlastním albu. 26. února 2014 vydali album s názvem \"1\", na kterém Separ hostuje na jedné věci, kterou udělali ještě před rozpadem společně. Na této skladbě se podílela celá bývalá sestava Gramo Rokkaz. \n\nV roce 2013 odehrál Separ více koncertů, nahrál nějaké videoklipy a nasbíral mnoho fanoušků hlavně díky hostování na dvou skladbách od Rytmuse. První skladba \"Škola rapu\" je odpovědí na Rakbyho diss na Rytmuse \"Čau Paťo\". Druhá spolupráce s Rytmusem \"V mojom svetě\", je zahrnutá v albu \"Navždy\" od Kontrafaktu. Kromě Rytmuse, Ega a Separa je na skladbě i český zástupce Ektor. Tyto fakta zpopularizovali Separa a on se přičinil vydáním v pořadí druhého sólového alba \"Pirát.\" \n\nDruhé sólo album Separa se dostalo do prodeje 11. března 2014 pod vydavatelstvím DMS Records. Na albu se nachází taktéž 18 skladeb - tak jako na předešlém albu Buldozér. Mezi hosty patří kromě jiných i Strapo, Momo, Čistychov či Vladimir 518 z české skupiny PSH a slohem dokonce přispěl i Rakaa Iriscience ze známé skupiny americké hip-hopové formace Dilated Peoples. Po hudební stránce se na albu objevili známé jména jako DJ Wich, Grimaso, Smart, Lkama či Eremes. Album navazuje na přšedcházející album, když se tu nachází skladby \"Hejtklub 3\" a \"Hejtklub 4,\" které jsou pokračováním skladeb \"Hejtklub rýchlo\" a \"Hejtklub pomaly.\" Většina písniček nese svou určitou tématiku, avšak nachází se tu i skladby jako Intro a Outro, kde téma není. Je tu možné najít i g-funkově stylizovanou věc \"Jemiedno\" s Tomášem Botlem. Ve skladbě \"Psí život\" si Separ přidal pár autobiografických veršů, které popisují jeho sídliště a chlapce ze sídliště tu přirovnává ke psovi. Tina pomáhá Separovi se skladbou \"Bublina\", kde se mluví o obtěžování scény novináři. Cover obsahuje Separovu tvář, která se směrem dolů od nosu stává kostrou. Lesklý potisk vytváří dojem zlaté kostry. K albu pirát si Separ udělal tour, na které navštívil 28 měst (resp. klubů). Tour nesla název \"Pirát Tour\" a začal v květnu 2014 v Piešťanském klubu Coolturak. Poslední zastávka byla v Bratislavě na Zlatých Pieskoch. \n\nAlbum vyšlo 14. prosince 2015. Bylo avizované asi rok před vydáním. Obsahuje 20 skladeb. Na první \"Intro\" skladbu je vytvořený i exotický videoklip, v kterém účinkuje například Sajfa nebo Majster N. O produkci se postaral Michal Nemtuda. Album zdobí hosté jako Pil C, Vladimir 518, Tina, Minimo, Lúza a Strapo. \n"}
{"id": "1379561", "url": "https://cs.wikipedia.org/wiki?curid=1379561", "title": "Islam Jašujev", "text": "Islam Jašujev\n\nIslam Jašujev (* 23. ledna 1993) je ruský zápasník–judista čečenské národnosti.\n\nSe sambem/judem začínal v Argunu pod vedením Ramzana Achmarova. Ve výběru ruské judistické reprezentace se pohybuje od roku 2014 v superlehké váze do 60 kg.\n\n\n\n"}
{"id": "1379564", "url": "https://cs.wikipedia.org/wiki?curid=1379564", "title": "Guš Adumim", "text": "Guš Adumim\n\nGuš Adumim (hebrejsky גוש אדומים, doslova „\"Červený blok\"“ nebo „\"Blok Adumim\"“, podle zdejšího města Ma'ale Adumim) je blok izraelských osad na Západním břehu Jordánu (v distriktu Judea a Samaří), východně od Jeruzaléma s početnou židovskou populací v řádu desítek tisíc lidí.\n\nIzraelské osady v bloku Guš Adumim vznikaly od konce 70. let v aridní krajině na okraji Judské pouště. Šlo do té doby o prakticky neosídlenou oblast, pouze se sporadickou populací kočovných arabských beduínů. Díky blízkosti k Jeruzalému i cílené podpoře izraelských vlád se zde rozvinulo husté židovské osídlení, které spojuje aglomeraci Jeruzaléma s regionem u Mrtvého moře podél silnice číslo 1. Kromě jednotlivých obytných celků zde od 90. let 20. století vyrostla rovněž rozsáhlá průmyslová zóna Mišor Adumim a nacházejí se tu rozsáhlé areály vojenských základen izraelské armády. Výrazným krajinným prvkem je hluboký kaňon Vádí Kelt, probíhající od západu k východu. Ve vesnických židovských osadách poblíž kaňonu se rozvíjí turistický ruch. \n\nPodle plánů z počátku 21. století měl být celý blok osad okolo města Ma'ale Adumim zahrnut do Izraelské bezpečnostní bariéry a oddělen tak od okolních arabských vesnic. Podle stavu z roku 2018 ale nebyla tato bariéra v tomto úseku dosud postavena a ani její trasa nebyla oficiálně stanovena. Izrael si hodlá tuto část Západního břehu Jordánu ponechat i po případné mírové smlouvě s Palestinci. Palestinská samospráva ovšem takový krok vylučuje, protože podle ní naopak osady okolo Ma'ale Adumim narušují územní kontinuitu mezi severní a jižní částí Západního břehu Jordánu a fakticky by její anexe Izraelem znamenala i izolaci arabských částí aglomerace Jeruzaléma. Jednou z nejspornějších teritoriálních otázek v rámci Guš Adumim je plocha označovaná jako E1 (též Mevaseret Adumim), nacházející se na severním okraji města Ma'ale Adumim. Její stavební využití pro rozšíření Ma'ale Adumim by přineslo nárůst zdejší izraelské populace o desítky tisíc obyvatel, ale zároveň by dovršilo židovské sídelní kontinuum od Jeruzaléma až po okraj Mrtvého moře. Výstavba v E1 proto naráží na nesouhlas většiny velmocí.\n\nIzrael naopak kriticky vnímá růst neregulované zástavby beduínských osad na volných plochách v Guš Adumim jako projev skrytých snah (navíc finančně podporovaných Evropskou unií) o demografické ovládnutí regionu Araby a omezení potenciálů růstu zdejších izraelských osad. Beduínské osídlení v této oblasti čelí opakovaným demoličním výměrům.\n\nOblast Guš Adumim je formálně územím pod vojenskou správou Izraele (oblast C Západního břehu Jordánu pod plnou kontrolou Izraele), které ale nebylo nikdy oficiálně anektováno (na rozdíl od Východního Jeruzaléma nebo Golanských výšin). V roce 2017 se ovšem v Knesetu začala řešit zákonná předloha, která by zahrnula město Ma'ale Adumim a další židovské osady v okolí Jeruzaléma pod jeruzalémskou municipální správu.\n\n"}
{"id": "1379573", "url": "https://cs.wikipedia.org/wiki?curid=1379573", "title": "Nico Hischier", "text": "Nico Hischier\n\nNico Hischier (* 4. ledna 1999 Brig, Švýcarsko) je švýcarský hokejový útočník hrající v týmu New Jersey Devils v kanadsko-americké soutěži National Hockey League (NHL).\nVe vstupním draftu NHL 2017, byl 23. června 2017 draftován v prvním kole jako 1. celkově týmem New Jersey Devils. Stal se tak prvním Švýcarem draftovaným jako číslo 1 v historii NHL.\n"}
{"id": "1379576", "url": "https://cs.wikipedia.org/wiki?curid=1379576", "title": "Heřman (pražský biskup)", "text": "Heřman (pražský biskup)\n\nHeřman ( \" Hermann\", † 17. září 1122) byl pražský biskup.\n\nJeho původ ani přesné datum narození nejsou známy. Po smrti pražského biskupa Kosmy byl Heřman v roce 1099 zvolen jako jeho nástupce.\n\nV témže roce jej doprovázel tehdejší pražský kanovník a pozdější kronikář Kosmas k ostřihomskému arcibiskupovi Serafínovi.\n\nRoku 1107 musel dát Heřman do zástavy u řezenských Židů zlato a biskupské pallium.\n"}
{"id": "1379596", "url": "https://cs.wikipedia.org/wiki?curid=1379596", "title": "USB-C", "text": "USB-C\n\nUSB-C byl 3. prosince 2013 znám jako konkrétní návrh standardu a konektoru (nazývaného typ C). Ten se má rozměry blížit variantě microUSB, svými vlastnostmi konektoru Lightning od Applu. Stejně jako ten lze typ C USB 3.1 zasunout oběma směry navíc i vzhůru nohama. První zařízení s novým USB-C se začala objevovat v polovině roku 2014.. Tento konektor nedisponuje pouze datovou prostupností 10 Gb/s, ale může být použit i k napájení. Maximem je 5 A při 20 V, tedy 100 W (v porovnání se starší verzí je to až 40x více), což dostačuje i pro napájení většiny notebooků. Tento konektor je kompatibilní s: Linux, Windows 10, Windows 8.1, OS X, Android 6 a Chrome OS. USB typu C má na obou stranách stejný konektor skládající se z 24 kontaktů (12 shora, 12 zespoda). \n\nPříklady využití: nabíjení zařízení, jako datový kabel, k přenosu obrazu (jako DisplayPort nebo HDMI).\n"}
{"id": "1379598", "url": "https://cs.wikipedia.org/wiki?curid=1379598", "title": "Menhart (pražský biskup)", "text": "Menhart (pražský biskup)\n\nMeinhard pocházel z Bamberku a byl přítelem biskupa Oty Bamberského, později svatořečeného. Byl zpovědníkem knížete Vladislava I., kanovníkem pražské metropolitní kapituly a proboštem ve Staré Boleslavi.\n\nPo smrti pražského biskupa Heřmana byl Menhart roku 1122 zvolen jeho nástupcem. V témže roce byl uzavřen Wormský konkordát, který ukončil boj o investituru v Německé říši, což mělo vliv také na České knížectví, kde byla zavedena nová pravidla pro volbu biskupa. Ke zvolení biskupa byl oprávněn pouze vysoký klérus, tzn. členové metropolitní kapituly a probošti kolegiátních klášterů.\n\nV roce 1122 se Menhart připojil ke křížové výpravě proti nevěřícím do Jeruzaléma. Po jeho návratu již nebyl kníže Vladislav I. naživu a na českém knížecím stolci již byl jeho bratr Soběslav I., coby jeho nástupce. Ten obvinil Menhart ze spiknutí, po němž se Menhartovi podařilo prokázat svou nevinu, Soběslav se s ním usmířil.\n\nBěhem Menhartova úřadování bylo založeno pět nových kanonií pro metropolitní kapitulu. V roce 1134 byl ve službách knížete v Uhrách. Zemřel při zpáteční cestě na Moravě 2. července 1134.\n\n"}
{"id": "1379602", "url": "https://cs.wikipedia.org/wiki?curid=1379602", "title": "Bratříček (kniha)", "text": "Bratříček (kniha)\n\nBratříček je kniha Marka Hnily z roku 2017, kterou vydalo nakladatelství Bratříček. \n\nPříběh obsahuje prvky dětské psychologie. \n\nAutor se rozhodl knihu vydat ve dvou verzích, které byly vizuálně stejné pouze se lišily poslední kapitolou, tedy zakončením celého příběhu. \n\n"}
{"id": "1379606", "url": "https://cs.wikipedia.org/wiki?curid=1379606", "title": "John Habberton", "text": "John Habberton\n\nJohn Habberton (1842–1921) byl americký spisovatel a literární kritik. Pracoval v novinách New York Herald. Známý je především jako autor knihy pro děti, v češtině obvykle uváděné jako \"Hýla a Batul\" nebo \"Helenina drůbež\" (anglicky \"Helen's Babies\", 1876). Kromě toho psal příběhy ze života v Kalifornii, sebrané později v knize \"Romance of California Life: Illustrated by Pacific Slope Stories, Thrilling, Pathetic and Humorous\" (1880).\n"}
{"id": "1379607", "url": "https://cs.wikipedia.org/wiki?curid=1379607", "title": "Škoda Kamiq", "text": "Škoda Kamiq\n\nŠkoda Kamiq je městský crossover a v pořadí čtvrté SUV značky Škoda. Vůz je menší než Škoda Karoq a Škoda Kodiaq. Poprvé byl představen v dubnu 2018 na autosalonu Auto China 2018 v Pekingu, kde bylo uvedeno, že vůz je určený výhradně pro čínský trh. V lednu 2019 společnost Škoda Auto oznámila, že uvede pro evropský trh podobné SUV stejného jména; jeho představení se konalo na únorovém autosalonu v Ženevě roku 2019 a jeho výroba pak byla zahájena v Mladé Boleslavi 9. července 2019.\n\nSlovo kamiq je původem z inuktitutštiny, jazyka Inuitů, a do češtiny lze dle automobilky přeložit jako výraz pro něco, co „padne jako ulité“.\n\nŠkoda Kamiq vychází z konceptu Vision X, který Škodováci poprvé veřejnosti představili v roce 2018 na autosalonu v Ženevě. Závěrem téhož roku pak v Jižní Americe začalo testování sériové verze, jejíž název byl poprvé veřejnosti představen v lednu roku 2019. Premiéra vozu proběhla na ženevském autosalonu v únoru 2019. Dodán prvním zákazníkům bude v září 2019.\n\nVůz je postavený na platformě MQB ve verzi A0 od koncernu Volkswagen. Jde tedy o menší automobil o délce 4,2 metrů s náhonem na přední kola, podobný například Volkswagenu T-Cross nebo Škodě Scala. Právě s posledním zmíněným automobilem má Kamiq společný technický základ, některé designové prvky a interiér. Objem kufru má být rovných 400 litrů, při sklopených zadních sedadel pak jde zavazadlový prostor rozšířit na 1 395 litrů.\n\nVůz se prodává s motory 1,0 TSI (70 nebo 85 kW) a 1,6 TDI (85 kW). Později do nabídky přibude bude motor 1,0 G-Tec (66 kW), který kombinuje spalování benzínu a zemního plynu a také silnější benzínový čtyřválec 1,5 TSI (110 kW).\n\nŠkoda Kamiq pro čínský trh byla odhalena v dubnu roku 2018 na české ambasádě v Pekingu. Tato verze je oproti později představené evropské Škodě Kamiq o něco větší, na délku měří téměř 4,4 metru. V Číně se tento vůz nabízí v jedné motorové variantě, a to jako 1,5 TSI s výkonem 81 kW a automatickou šestistupňovou převodovkou.\n\n\n"}
{"id": "1379609", "url": "https://cs.wikipedia.org/wiki?curid=1379609", "title": "Tõnu Lepik", "text": "Tõnu Lepik\n\nTõnu Lepik (* 1. května 1946) je bývalý sovětský atlet estonské národnosti, halový mistr Evropy ve skoku do dálky.\n\nNa přelomu 60. a 70. let 20. století patřil do evropské dálkařské špičky. Na evropských halových hrách v roce 1968 skončil druhý, na olympiádě v Mexiku ve stejné sezóně obsadil páté místo v osobním rekordu 809 cm. V roce 1969 vybojoval na evropském šampionátu pod širým nebem bronzovou medaili a v roce 1970 se stal premiérovým halovým mistrem Evropy. Při dalších evropských šampionátech v letech 1971 a 1974 se dostal do dálkařského finále, skončil sedmý, resp. osmý. Jeho poslední mezinárodní start byl na olympiádě v roce 1976, kde však do finále nepostoupil.\n\n"}
{"id": "1379615", "url": "https://cs.wikipedia.org/wiki?curid=1379615", "title": "Gelón", "text": "Gelón\n\nGelón (řec. \"Γέλων\", lat. \"Gelo\", † 478 př. n. l.) byl tyran v Gele a Syrákúsách na Sicílii.\n\nGelón sloužil jako vojevůdce u tyrana Hippokrata z Gely, který ve spojenectví s Akragantem rozšiřoval vládu na Sicílii a dobyl města včetně Zanklé a Katánie. Po jeho smrti se na úkor jeho synů vlády chopil Gelón.\n\nGelónovi se na rozdíl od svého předchůdce v roce 485 př. n. l. podařilo dobýt Syrákúsy, kam přesídlil a vládou v Gele pověřil svého bratra Hieróna. Dobyl také sousední Megaru Hyblaiu a posílil postavení Řeků na ostrově na úkor původních Sikanů a Sikelů. Výbojnému spojenectví s Thérónem z Akragantu se postavili tyran z Hímery a vládce Rhégionu, kteří na pomoc povolali Kartágince. V tzv. první řecko-kartaginské válce zvítězil Gelón s Thérónem v bitvě u Hímery roku 480 př. n. l. Po Gelónově smrti převzal vládu jeho bratr Hierón.\n\nSyrákúský Hierón II. v 3. století př. n. l. po něm pojmenoval svého syna, kterému Archimédés věnoval svůj spis \"Psammítés\" o počtu zrnek písku, které by zaplnily vesmír.\n"}
{"id": "1379617", "url": "https://cs.wikipedia.org/wiki?curid=1379617", "title": "Na krásném modrém Dunaji", "text": "Na krásném modrém Dunaji\n\nNa krásném modrém Dunaji (německy \"An der schönen blauen Donau\" nebo krátce \"Donauwalzer\") je valčík od Johanna Strausse mladšího s opusovým číslem 314. Byl zkomponován na přelomu let 1866 a 1867, premiéru vykonal 15. února 1867 sbor Wiener Männergesang-Verein a koncertní verze byla poprvé uvedena 10. března 1867 ve vídeňských Lidových sadech. Jde o jeden z nejznámějších valčíků vůbec, stal se rychle „tajnou hymnou Rakouska“ a ve Vídni se uvádí vždy jako součást slavnostního novoročního koncertu Vídeňských filharmoniků.\n"}
{"id": "1379620", "url": "https://cs.wikipedia.org/wiki?curid=1379620", "title": "Jean-Francois Bonhęme", "text": "Jean-Francois Bonhęme\n\nJean-Francois Bonhęme (* 12. července 1949) je bývalý francouzský atlet, halový mistr Evropy ve skoku do dálky.\n\nV roce 1973 obsadil druhé místo na univerziádě v Moskvě. Jeho největším úspěchem je titul halového mistra Evropy z roku 1974.Zvítězil ve svém osobním rekordu 817 cm.\n"}
{"id": "1379626", "url": "https://cs.wikipedia.org/wiki?curid=1379626", "title": "Guš Šilo", "text": "Guš Šilo\n\nGuš Šilo (hebrejsky גוש שילה, doslova „\"Blok Šilo\"“, podle zdejší hlavní osady Šilo) je blok izraelských osad v severní části Západního břehu Jordánu (v distriktu Judea a Samaří a Oblastní radě Mate Binjamin), mezi Jeruzalémem a Náblusem, s židovskou populací necelých deset tisíc osob.\n\nIzraelské osady v bloku Guš Šilo vznikaly od konce 70. let díky iniciativě organizace Guš emunim, která prosazovala masivní židovské osidlování i v centrálních oblastech Západního břehu Jordánu s početnou arabskou populací. K prvotním osadám Šilo, Eli a Ma'ale Levona postupně od 90. let 20. století přibývaly i další satelitní obytné soubory (tzv. outposty), které se často nacházejí i několik kilometrů od mateřské osady. Od počátku 21. století pak v nich probíhá proces růstu a zahušťování zástavby, čímž se vytvořil souvislý blok židovského osídlení sahající od centrálního hřbetu vrchoviny Samařska v délce cca 10 kilometrů až na okraj příkopové propadliny Jordánského údolí. Jednotlivé zdejší osady propojuje lokální silnice, která na západním okraji bloku ústí do silnice číslo 60, jež je hlavní dopravní tepnou Západního břehu Jordánu, na východě pak do silnice číslo 458 (takzvaná Alonova silnice). Toto sídelní kontinuum židovských osad má tak na východě napojení na řídce zalidněnou aridní oblast údolí řeky Jordán, kde demograficky dominují malé židovské osady.\n\nGuš Šilo je kvůli své poloze poblíž hlavních populačních center Palestinců předmětem vypjatého teritoriálního sporu. Podle plánů z počátku 21. století neměl být tento blok zahrnut do Izraelské bezpečnostní bariéry. Jeho budoucnost závisí na parametrech případné mírové smlouvy s Palestinci. Ani v rámci Izraele ale není Šilo a okolní osady považováno za blok, který by v každém případě měl zůstat i po případné dohodě s Palestinci pod izraelskou suverenitou. Obyvatelé zdejších židovských osad ovšem patří většinou mezi stoupence náboženského sionismu, který odůvodňuje židovské osidlování těchto regionů náboženskými i národoveckými pohnutkami. Odmítají koncept palestinského státu a vyklizení svých domovů. Argumentují tím, že jejich osady se nacházejí na pozemcích, které předtím neměly soukromé palestinské majitele a nebyly využívány ani pro zemědělské účely. Šlo tedy podle nich o tzv. státní půdu, která byla využitím pro výstavbu židovských osad zhodnocena. Majetková historie zdejších pozemků bývá často předmětem soudních sporů a v okolí dochází občas i k fyzickým konfliktům mezi Izraelci a Palestinci. Například v srpnu 2015 proběhly takové potyčky u vesnice Eš Kodeš kvůli sporům o vlastnictví okolních zemědělských parcel. Krátce předtím došlo k žhářskému útoku proti arabské rodině v nedaleké palestinské vesnici Duma, který byl přičítán židovským extrémistům. Izraelská stanice Aruc 2 uvedla, že útočníci měli přijít do Dumy ve směru od Eš Kodeš, ovšem ne přímo z Eš Kodeš. \n\nOblast Guš Šilo je formálně územím pod vojenskou správou Izraele (oblast C Západního břehu Jordánu pod plnou kontrolou Izraele), které ale nebylo nikdy oficiálně anektováno (na rozdíl od Východního Jeruzaléma nebo Golanských výšin). Izraelské vlády nicméně podporují pokračující výstavbu ve zdejších osadách a zčásti tolerují i takovou výstavbu, která probíhá neregulovaně (zpětně bývá legalizována). I v satelitních osadách, vzniklých živelně teprve počátkem 21. století, tak prvotní mobilní buňky jsou postupně doplňovány zděnými rodinnými domy. Například v osadě Kida mají svá obydlí i důstojníci izraelské armády. Ovšem od samotných obyvatel osad v bloku okolo Šila často zaznívá kritika na adresu izraelské vlády kvůli nízkému počtu vydávaných stavebních povolení. Například osada Eli byla při svém založení koncipována jako budoucí sídlo městského, střediskového charakteru, ale podle stavu z roku 2018 je její zástavba stále značně mezerovitá a tamní populace činí jen něco přes 4000 osob. Navíc některé neautorizované domy izraelské úřady odstraňují. To byl příklad osady Ge'ulat Cijon (גאולת ציון) na pahorku východně od Švut Rachel, kde se opakovaně osadníci pokoušeli o vznik trvalého osídlení, které ale bylo několikrát zlikvidováno. V roce 2017 byla ovšem v prostoru zrušené Ge'ulat Cijon založena nová židovská vesnice Amichaj, v níž své domovy našli osadníci vystěhovaní předtím z osady Amona, která ležela v jiné části Západního břehu Jordánu a která byla rovněž odstraněna izraelskými úřady po rozhodnutí soudu. Vznikem osady Amichaj, založené zcela plánovitě, s oficiálním souhlasem izraelské vlády, byla sídelní struktura Guš Šilo dále zahuštěna.\n\nV regionu se rozvíjí i turistický ruch, založený jednak na biblické tradici (izraelitské město Šílo), jednak na ekoturistice (zejména v malých osadách na východním okraji bloku, které disponují scenérií polopouštní krajiny na terénním zlomu nad údolím Jordánu).\n"}
{"id": "1379627", "url": "https://cs.wikipedia.org/wiki?curid=1379627", "title": "Andreas Sigismund Marggraf", "text": "Andreas Sigismund Marggraf\n\nAndreas Sigismund Marggraf (3. března 1709 Berlín – 7. srpna 1782 Berlín) byl německý experimentální a anorganický chemik, známý především pro svůj objev obsahu cukru v cukrové řepě, který vedl ke vzniku cukrovarnického průmyslu na počátku 19. století.\n\nNarodil se v Berlíně v tehdejším Braniborském markrabství. Jeho otcem byl majitel jedné z berlínských lékáren a pedagog Henning Christian Marggraf (1680–1754). Studoval v Berlíně, Frankfurtu nad Mohanem, Štrasburku a navštěvoval přednášky na univerzitě v Halle.\n\nNejdříve pracoval v otcově lékárně a zdokonaloval se v chemii, posléze dosáhl významných výsledků v oblasti experimentální chemie, (využití berlínské modře při detekci železa) a anorganické chemie (zdokonalení metody extrakce fosforu z moči). V roce 1746 izoloval čistý zinek metodou zahřívání směsi kalaminu a uhlíku, ačkoli tento proces byl objeven (a patentován) už dříve v Anglii a Švédsku.\n\nV roce 1747 Margraff oznámil svůj objev přítomnosti cukru v cukrové řepě a současně vynalezl metodu jeho extrakce s využitím alkoholu. Protože cukr se do té doby získával pouze z cukrové třtiny, tato skutečnost představovala klíčový moment pro rozšíření cukru ze šlechtických dvorů mezi běžné obyvatelstvo a budoucí vznik cukrovarnického průmyslu. Práci na objevu dokončil Margraffův student Franz Karl Achard, který vyšlechtil řepu s potřebnou cukernatostí (5–6 %), vyvinul ekonomicky efektivní postup průmyslové výroby čistého řepného cukru (Marggraffova metoda byla mimořádně složitá a nákladná) a v roce 1802, dvacet let po Margraffově smrti, otevřel první řepný cukrovar na světě.\n\nV roce 1760 se stal ředitelem fyzikální sekce Pruské akademie věd. Ve své práci v akademii pokračoval i po mrtvici, jež ho postihla v roce 1774, a to až do odchodu do důchodu v roce 1781. Zemřel v roce 1782 v Berlíně.\n"}
{"id": "1379631", "url": "https://cs.wikipedia.org/wiki?curid=1379631", "title": "William Hunter (anatom)", "text": "William Hunter (anatom)\n\nWilliam Hunter FRS (23. května 1718 – 30. března 1783) byl skotský anatom a porodník, jeden z nejuznávanějších anatomů a porodníků a učitelů v těchto oborech své doby. \n\nZa jeho nejvýznamnější práce jsou považovány \"On the structure and diseases of articulating cartilages\" a především \"Anatomia uteri umani gravidi\", kterou ilustroval i známý holandský rytec Jan van Rymsdyk. Mezi žáky Williama Huntera patřil i jeho mladší bratr, slavný chirurg John Hunter (1728-1793).\n"}
{"id": "1379634", "url": "https://cs.wikipedia.org/wiki?curid=1379634", "title": "Kirovsk (Murmanská oblast)", "text": "Kirovsk (Murmanská oblast)\n\nKirovsk (, v letech 1929–1934 – \"Chibinogorsk\") je město v Murmanské oblasti v Ruské federaci. Při sčítání lidu v roce 2010 měl přes šestadvacet tisíc obyvatel.\n\nKirovsk leží v podhůří Chibin na poloostrově Kola, přesněji na jihovýchodním břehu jezera Bolšoj Vudjavr, z kterého vytéká řeka Belaja, přítok jezera Imandra. Od Murmansku, správního střediska oblasti, je vzdálen přibližně 175 kilometrů jižním směrem.\n\nMěsto bylo založeno v roce 1929 s jménem \"Chibinogorsk\" () za účelem těžby apatitu a nefelínu, které zde objevila výprava geochemika Alexandra Jevgeňjeviče Fersmana.\n\nStatus města získalo už v roce 1931 a v roce 1934 bylo přejmenováno k poctě Sergeje Mironoviče Kirova, který se věnoval plánování zdejší těžby a v tomto roce byl zavražděn.\n"}
{"id": "1379636", "url": "https://cs.wikipedia.org/wiki?curid=1379636", "title": "Kai Lightner", "text": "Kai Lightner\n\nKai Lightner (21. srpna 1999) je americký reprezentant ve sportovním lezení, mistr USA, juniorský mistr světa a Severní Ameriky v lezení na obtížnost.\n\n\n\n\n"}
{"id": "1379637", "url": "https://cs.wikipedia.org/wiki?curid=1379637", "title": "Hlavní hřeben Alp", "text": "Hlavní hřeben Alp\n\nHlavní hřeben Alp, nazývaný také Hlavní alpské rozvodí, je centrální linie hor, která tvoří vodní předěl tohoto horského pásma. Postupně podél této linie hor se jedná o rozvodí čtyř řek, Rýna, Dunaje, Rhôny a Pádu resp. moří, Severního, Černého, Středozemního a Jaderského, do kterých se tyto řeky vlévají. Celková délka hlavního hřebene od Ligurského moře po Vídeňskou pánev činí zhruba 1600 km. Hřeben je v mnoha průsmycích protínán silnicemi pro automobilovou dopravu.\n\nHlavní hřebeny rozličných pohoří jsou tradičně určovány tímto způsobem a obvykle se v nich nacházejí nejvyšší vrcholy daného pohoří. Alpy jsou poněkud neobvyklým případem, ve kterém několik významných horských skupin s vysokými vrcholy leží až ve značné vzdálenosti od hlavního hřebene. Těmito skupinami jsou Dauphineské Alpy, Východní a Západní Grajské Alpy, Bernské Alpy, skupiny Glarner, Albula, Adamello-Presanella, Silvretta, Ortles, Dolomity a rovněž alpské oblasti ve Vorarlbersku, Bavorsku a Salzbursku.\n\nAlpy jsou obecně rozdělovány na dvě základní části a to na Západní Alpy a Východní Alpy. Tyto části jsou pomyslně odděleny linií mezi Bodamským jezerem na severu a jezerem Como na jihu, přičemž tato linie je převážně určována tokem řeky Rýna. Do roku 1919 bylo však rozhraní mezi nimi vedeno podle politických hranic, takže určující linií tehdy byly hranice Švýcarska s Rakouskem a Itálií.\n\nZápadní Alpy jsou výrazně vyšší, ale jejich centrální hřeben je kratší a více zakřivený. Jsou situovány na území Francie, Itálie a Švýcarska. Jejich nejvyšším vrcholkem je Mont Blanc (4810 m n. m.), přičemž se v nich nachází 81 z celkových 82 samostatných alpských čtyřtisícovek. Vyznačují se vysokým zaledněním.\n\nVýchodní Alpy, jejichž hlavní hřeben je protáhlý a víceméně přímočarý ve směru západ - východ, se nacházejí ve Švýcarsku, Rakousku, Německu, Itálii a Slovinsku. Nejvyšším vrcholem ve Východních Alpách a jedinou jejich čtyřtisícovkou je Piz Bernina (4049 m n. m.). Plošně jsou oproti Západním Alpám rozsáhlejší, činí asi 60 % celkové rozlohy Alp.\n\nHlavní hřeben začíná na sedle Colle di Cadibona (jiným názvem Bocchetta di Altare, 436 m), severozápadně od italského města Savona, ležícího na pobřeží Janovského zálivu. Toto sedlo je považováno za předěl mezi Alpami a Apeninami. Hřeben odtud zprvu směřuje jihozápadním směrem, poté se stáčí na západ k vrcholu Punta Marguareis (2651 m) a sedlu Col di Tenda (1871 m), přičemž až na konci tohoto úseku se zdvihá výrazněji nad pásmo jehličnatých lesů. Z Col di Tenda vede zhruba směrem na západ a poté severozápadně k vrcholu Rocca dei Tre Vescovi (2840 m), nacházejím se přímo na jih od vrcholu Enciastraia (2955 m). Po cestě se přímo na rozvodí zvedá několik vrcholů do výše okolo 3000 m, avšak nejvyšší z nich, Monte Argentera (3297 m), leží několik kilometrů na sever od hlavního hřebene. Od vrcholu Rocca dei Tre Vescovi (francouzsky Rocher des Trois Évêques, 2867 m) rozvodí běží po dlouhou dobu severním směrem, přičemž dva nejimpozantnější vrcholy této části Alp leží kousek na západ (Aiguille de Chambeyron, 3412 m) resp. na východ (Monviso, 3841 m) od rozvodí. Od závěru italského údolí Val Pellice hlavní hřeben směřuje k severozápadu a poněkud se snižuje jeho průměrná výška, až dosáhne výrazného vrcholu Mont Thabor (3178 m). Nedaleko od tohoto vrcholu se hřeben láme směrem na severovýchod resp. východ a tvoří tak zde špičku, ve které hlavní hřeben vybíhá nejvíce směrem na západ. Následná část hřebene směřuje k východu a kulminuje na vrcholu Aiguille de Scolette (3505 m), poté klesá a po nějaké době dělá velký obrat k severozápadu. Přichází do sedla Col du Mont Cenis (2083 m) a za ním směřuje k jihovýchodu, až vystoupá na mohutnou horu Rocciamelone (3509 m). Odtud běží hřeben směrem na sever až po východní vrchol Levanny (3555 m), oblastí řady zasněžených vrcholů, přičemž nejimpozantnější z nich, Pointe de Charbonnel (3760 m), leží poněkud na západ od něj. Zde se hřeben ještě jednou ohýbá k severozápadu a zvedá se do několika impozantních vrcholů (nejvyšším z nich je Aiguille de la Grande Sassiére, 3751 m), předtím než dospěje do výrazné sníženiny sedla Col du Petit St Bernard (2188 m).\n\nPoté hřeben krátce směřuje na severozápad k sedlu Col de la Soigne (2516 m), odtud na sever a poté na východ řetězem hor masivu Mont Blancu, až kulminuje na samotném vrcholu Mont Blancu (4810 m), nejvyšší hoře Alp. Odtud vede hřeben přes několik vrcholů s výškou přes 4000 m směrem k uzlovému vrcholu  Mont Dolent (3823 m). Odtud, po krátkém směrování na jihovýchod, se hlavní hřeben poblíž sedla Col du Grand St Bernard (2469 m) stáčí východním směrem, který udržuje až k Monte Rose. V tomto masivu, zahrnujícím několik samostatných čtyřtisícových vrcholů, se hřeben stáčí severním směrem a posléze, znovu východním směrem, postupně klesá do sedla Simplon Pass (2005 m). V úseku mezi sedly Grand St Bernard a Simplon si hlavní hřeben udržuje vyšší průměrnou výšku než v kterékoliv jiné své části. Avšak, ačkoliv na něm leží mnoho významných štítů, jako jsou Mont Vélan (3727 m), Matterhorn (4478 m), Lyskamm (4527 m), Nordend v Monte Rose (4609 m) a Weissmies (4023 m), řada vysokých štítů této alpské oblasti, jako Grand Combin (4314), Dent Blanche (4357), Weisshorn (4505), nejvyšší vrchol Monte Rosy - Dufourspitze (4634) a Dom (4545), se nachází v severních odvětveních a nikoliv v hlavním hřebeni. Hřeben mezi Grand St Bernard a Simplon klesá pouze na několika místech pod úroveň 3000 m n. m.\n\nOd Simplon Pass k sedlu Gotthard Pass probíhá vodní předěl severovýchodním směrem a všechny zdejší vyšší vrcholy, včetně Monte Leone (3533 m) a Pizzo Rotondo (3192 m) se nacházejí na něm. To je kontrastem k dlouhé předcházející části hřebene, kde tomu tak není, jak je výše zmíněno. Od sedla Gotthard Pass do sedla Lukmanier Pass vede hřeben jednoznačně východním směrem. Odtud pak směrem na severovýchod, avšak zanedlouho se prudce stáčí k jihu až k Vogelsbergu (3220 m), kde opět nabývá východního směru až do sedla Splügen Pass (2155 m). V tomto úseku všechny nejvýraznější vrcholy, Scopi (3200 m), Piz Mendel (3210 m), Rheinwaldhorn (3402 m), Pizzo Tambo (3279 m), leží v hlavním hřebeni. Splügen Pass je na hlavním hřebeni rozhraním mezi Západními a Východními Alpami.\n\nOd Splügen Pass  dělá hřeben ve svém v zásadě východním směru další odskok jižním směrem až do blízkosti Piz Gallaguin (3107 m), odkud se vydává východním směrem do sedla Maloja Pass (1815 m). V tomto úseku je pozoruhodným místem sedlo Pass Lunghin (2644 m) které je označováno jako rozvodí tří moří – Černého, Jaderského a Severního. Z Maloja Passu hlavní rozvodí na krátkém úseku míří k jihovýchodu a pak probíhá východním směrem na kótu La Spedla, která je předvrcholem nejvyššího bodu skupiny Bernina i celých Východních Alp, vrcholu Piz Bernina (4049 m) a odtud dále na sedlo Bernina Pass (2328 m).\n\nDalší průběh hlavního hřebene směrem k sedlu Reschen Pass je zde poněkud neurčitý. Zvedá se k vrcholu Corno di Campo (3232 m), za kterým směřuje lehce k severovýchodu, prochází okolo pramenů Addy a sedlem Fraèle Pass (1955 m) a pokračuje na sedlo Ofen Pass (2149 m), odkud míří na sever, zdvihá se znovu k Piz Sesvenna (3204 m) a dále klesá na Reschen Pass (1504 m).\n\nVýchodně od tohoto sedla hlavní hřeben pokračuje na východ a severovýchod k sedlu Brenner Pass po sněhových hřebenech Ötztalských a Stubaiských Alp, kde nejvýraznějším jeho vrcholem je Weiβkugel (3739 m) v Ötztalských Alpách. Nejvyšší vrcholy obou skupin, Wildspitze (3774 m) a Zuckerhütl (3505 m), leží poněkud severně od hřebene.\n\nBrenner Pass (1374 m) je nejnižším ze všech zásadních silničních sedel v hlavním hřebeni.  Byl vždy a je hlavním pojítkem silniční dopravy mezi Německem a Itálií. Odtud po nějakou dobu běží hlavní rozvodí východním směrem přes nejvyšší hřebeny Zillertalských Alp, které dosahují úrovně 3510 m n. m. vrcholem Hochfeileru. Nedaleko potom, na vrcholu Dreiherrnspitze (3499 m), již ve skupině Venediger, se hřeben štěpí na dvě výrazné větve. Většina pramenů považuje za hlavní větev směřující k východu a severovýchodu, nicméně významná je i jižní větev, směřující do Slovinska.\n\nHlavní hřeben probíhá dále východním směrem přes Vysoké Taury včetně jejich nejvyšších vrcholů Groβvenedigeru (3666 m) a Groβglockneru (3798 m) a na ně navazující Nízké Taury, které končí v sedle Schober Pass (849 m). Hřeben pak dále probíhá jednoznačně severovýchodním směrem, avšak jeho linie ztrácí na výšce i na zřetelnosti a povětšinou je již porostlá lesní vegetací. V konečné části ztrácí hřeben funkci rozvodí, neboť toky z obou jeho stran se vlévají do Dunaje před resp. za Vídní. Posledním výběžkem Alp na jejich východním konci a ukončením hlavního hřebene bývá označován vrch Leopoldsberg (425 m), strmě se tyčící nad Dunajem, v jehož těsné blízkosti se nachází. Za Dunajem navazují na Alpy Karpaty, které byly vyzdviženy stejně jako Alpy v rámci alpinského vrásnění.\n\nJižní větev směřuje z Dreiherrnspitze zprvu krátce na jihozápad, poté na jih a v okolí vrcholu Hochgall (3436 m) se stáčí na jihovýchod. Krátce prochází severním okrajem Dolomit v podskupině Sextenských Dolomit a dále pokračuje jednoznačně východním směrem po dlouhém hlavním hřebeni skupiny Karnské Alpy, včetně nejvyššího vrcholu této skupiny, Hohe Warte (2780 m). V tomtéž směru pak navazují Karavanky, taktéž tvořené jasně patrnou hřebenovou linií, a východně od nich Kamnické Alpy. Nejvyšší skupina této jihovýchodní alpské oblasti, Julské Alpy, zůstávají kompletně mimo tento hřeben. Jižní větev končí západně od Mariboru ve skupině Pohorje. Tato jižní větev je rozvodím mezi Středozemním a Černým mořem.\n\nZ 82 alpských čtyřtisícovek, které jsou vedeny v oficiálním seznamu Mezinárodní horolezecké federace (UIAA) jich leží přímo v hlavním hřebeni jen 30. Jsou to, ve směru výše uvedeného popisu, tyto:\n\n\nZ deseti nejvyšších alpských hor jich leží na hlavním hřebeni pět.\n\nLedovce se vyskytují převážně v Západních Alpách, ve kterých se nacházejí, zejména v jejich severní části, značně vysoké a zároveň plošně rozlehlé oblasti. Tyto oblasti, bohaté na srážky, jsou po většinu roku prochlazené, k tání sněhu zde dochází jen omezeně a sníh se postupně přetváří v led. Tak se v okolí nejvyšších vrcholů vytvářejí rozsáhlé, avšak většinou nesouvislé, ledovcové pokryvy. V souvislosti s globálním oteplováním se v současné době objem ledu v ledovcích postupně zmenšuje a ledovce ztrácejí jak na mocnosti tak na délce. V Alpách jako celku se vyskytuje několik tisíc ledovců, většinou se však jedná o ledovce malého rozsahu.\n\nRozsáhlejší trvalé zalednění se vyskytuje v Dauphinských a Grajských Alpách, skupinách Vanoise a Mont Blanc, Walliských, Bernských a Tessinských Alpách, Urnských a Glarnských Alpách, skupinách Bernina, Ortles, Silvretta, Adamello-Presanella, Ötztalských a Stubaiských Alpách a ve Vysokých Taurách. Jen menší částí těchto skupin prochází hlavní alpský hřeben.\n\nV blízkosti hlavního hřebene v Západních Alpách největšími ledovci jsou Bossons, Géant, Mer de Glace, Argentiére a Miagi, všechny v okolí Mont Blancu, dále ledovce Otemma, Arolla, Mont Miné a Ferpécle v západní části Walliských Alp a ledovce Grenzgletscher, Gornergletscher a Findelgletscher ve východní části Waliských Alp. Ledovce Mer de Glace a Gornergletscher jsou v současné době podle délky (oba shodně asi 15 km) druhým a třetím nejdelším údolním ledovcem v Evropě, když nejdelší Aletschgletscher se nachází poměrně daleko od hlavního hřebene.\n\nVe Východních Alpách lze rozsáhlejší zalednění okolo hlavního hřebene najít ve skupině Bernina (ledovce Roseg, Tschierva, Scerscen Inferiore a Superiore, Morteratsch a Palü), v Ötztalských Alpách (ledovce Gepatschferner, Marzellferner, a Guglerferner) a Stubaiských Alpách (ledovce Sulzenauferner a Übeltalferner). Nejdále na východ je rozšířeno zalednění v okolí Groβvenedigeru (ledovce Obersulzbachkees a Schlatenkees) a Groβglockneru (ledovce Teischnitzkes, Pasterze a Bockkarkees). Mohutné ubývání ledovců je dokumentováno pro veřejnost např. u ledovce Pasterze pod Groβglocknerem v expozici na vyhlídce Franz Josef Höhe, nacházející se nad tímto ledovcem.\n\n\n\n"}
{"id": "1379638", "url": "https://cs.wikipedia.org/wiki?curid=1379638", "title": "Mistrovství Československa jednotlivců na klasické ploché dráze 1966", "text": "Mistrovství Československa jednotlivců na klasické ploché dráze 1966\n\nMistrovství Československa jednotlivců na klasické ploché dráze 1966 se skládalo ze 4 závodů.\n\n\n\nZapočítávaly se 3 nejlepší výsledky ze 4.\n\n"}
{"id": "1379641", "url": "https://cs.wikipedia.org/wiki?curid=1379641", "title": "Matteo Medves", "text": "Matteo Medves\n\nMatteo Medves (* 20. června 1994) je italský zápasník-judista.\n\nPřipravuje se v policejním vrcholovém sportovním středisku Fiamme Oro v Římě. V italské reprezentaci se pohybuje od roku 2015 v pololehké váze do 66 kg.\n\n\n"}
{"id": "1379651", "url": "https://cs.wikipedia.org/wiki?curid=1379651", "title": "Dirty Computer", "text": "Dirty Computer\n\nDirty Computer je třetí studiové album americké zpěvačky Janelle Monáe, které vyšlo v dubnu 2018, čtyři a půl roku po zpěvaččině předchozí desce \"The Electric Lady\". Na albu se podíleli například Pharrell Williams, Brian Wilson, Grimes či Zoë Kravitzová. Předtím, než v roce 2016, na albu pracoval také hudebník Prince.\n\n"}
{"id": "1379655", "url": "https://cs.wikipedia.org/wiki?curid=1379655", "title": "Velemyš obláčková", "text": "Velemyš obláčková\n\nVelemyš obláčková (\"Phloeomys pallidus\"), dříve zvaná také jako krysa obláčková, je druh hlodavce žijící na Filipínách, konkrétně pouze na ostrově Luzon. Podle kategorizace IUCN patří zatím mezi málo dotčené druhy.\n\nJedná se o největší myš na světě. Nabývá hmotnosti 2 kg, popř. až 2,6 kg. Dosahuje délky 60 až 90 cm, z toho do půl metru připadá na vlastní tělo a zbytek na dlouhý ocas (20 až 35 cm).\n\nJedná se o zvířata aktivní převážně v noci, kdy se aktivně pohybují v korunách stromů. Pro denní odpočinek si staví hnízda v dutinách stromů. Živí se tamními listy a plody. Mládě se rodí po 60 až 65 dnech březosti a to téměř výhradně jen jedno, maximálně dvakrát do roka. Hned od narození jsou mláďata plně vyvinutá a osrstěná. Ale zpočátku se pevně drží na břiše přisáté k matčinu struku.\n\nVelemyši ohrožuje ztráta přirozeného prostředí – tj. kácení tropických pralesů, a vzhledem k jejich robustní stavbě těla také jejich lov na maso.\n\nTento druh velemyši byl v roce 2018 chován v necelých třiceti evropských zoo. Historicky byl úspěšný chov v londýnské zoo (v 80. letech 20. století). Nejvýznamnějšími chovateli jsou české zoologické zahrady, díky nimž se v posledních letech evropský chov výrazně rozšířil:\n\n\nV počtu odchovů jsou zoo v Jihlavě, Ostravě a Praze nejúspěšnější v Evropě. Jen za rok 2017 se ve všech českých zoo narodilo 15 velemyší obláčkových. V roce 2018 to bylo dalších 13 odchovů. Zoo Praha vede od roku 2008 evropskou plemennou knihu.\n\nNa počátku roku 2018 byla velemyš obláčková chována v těchto pěti českých zoo v celkovém počtu 43 jedinců:\n\n\nHistoricky první zvířata (dva páry) tohoto druhu byla do Zoo Praha přivezena v roce 2007 (3. 10.) z odchovu přímo filipínské farmy. První úspěšný odchov se podařil již roku 2008, a jednalo se tak o prvoodchov v rámci českých zoo. Úspěch byl o to zajímavější, že nikdo narození mláděte neočekával. Od té doby se do počátku roku 2018 již podařilo odchovat 26 mláďat, a tak zoo patří mezi nejúspěšnější světové chovatele. V roce 2018 se podařilo odchovat další tři mláďata. Ke konci roku 2018 bylo chováno 5 jedinců.\n\nNávštěvníci mohou vidět tento druh v pavilonu Indonéská džungle. Jejich původní expozice byla otevřena v roce 2009 v horní části pavilonu. Dnes zde sídlí dikobrazi palawanští. Velemyši se přestěhovaly do noční části pavilonu.\n\n"}
{"id": "1379657", "url": "https://cs.wikipedia.org/wiki?curid=1379657", "title": "Karnosin", "text": "Karnosin\n\nKarnosin je dipeptid tvořený dvěma aminokyselinami, beta-alaninem a histidinem. Vyskytuje se v lidském organismu, nejvíce v kosterních svalech, srdci, játrech a některých čásátech mozku. Karnosin lze vstřebávat jednak ze stravy, prodává se také jako potravinový doplněk. Hlavními zdroji karnosinu ve stravě jsou maso, ryby, vejce a v menší míře i mléko. Karnosin byl objeven ruským vědcem Vladimirem S. Gulevičem na počátku 20. století. \n\nKarnosin je především pufr (látka udržující stabilní pH uvnitř buněk). Může hrát roli také v regulaci vstupu vápenatých iontů do buněk, svalového stahu, ochraně před kyslíkovými radikály a nechtěnou glykací v buňkách.\n\nKarnosin je podáván jako potravní doplněk. Skutečná účinnost v jednotlivých indikacích však mnohdy není dostatečně prokázána. Udává se jeho pozitivní vliv na hybnost kosterní svaloviny, zejména u starších osob, na zpomalování stárnutí a kognitivní funkce. Chybí však dostatečně relevantní data. Používání karnosinu u autistických pacientů je podpořeno jednou studií z roku 2002; dvě studie z roku 2018 významné zlepšení stavu autistických pacientů nepozorují.\n"}
{"id": "1379658", "url": "https://cs.wikipedia.org/wiki?curid=1379658", "title": "Seznam dílů seriálu Krypton", "text": "Seznam dílů seriálu Krypton\n\nToto je seznam dílů seriálu \"Krypton\". Americký dramatický televizní seriál \"Krypton\" byl vysílán v letech 2018–2019 na stanici Syfy. Celkem vzniklo ve dvou řadách 20 dílů.\n\n<onlyinclude></onlyinclude>\n\n"}
{"id": "1379659", "url": "https://cs.wikipedia.org/wiki?curid=1379659", "title": "Daniel Mayer", "text": "Daniel Mayer\n\nDaniel Mayer (* 12. srpna 1957, Městec Králové je bývalý pražský vrchní rabín.\n\nNarodil se ve smíšené rodině, jeho otec byl žid, účastník bojů u Tobrúku a Dunkerque, po válce vězněn komunistickým režimem. Matka byla katolička ze Slovenska a k judaismu konvertovala krátce před narozením Daniela. \n\nV roce 1977 nastoupil studium na Rabínském semináři v Budapešti. Zde se dostal do konfliktu se studentem ze Sovětského svazu, a aby mohl studium dokončit byl nucen spolupracovat s StB (krycí jména Student, Pavel, Jan).\n\nPo úspěšném dokončení studia v roce 1984 byl v květnu jmenován rabínem v Praze. V červnu 1990 na funkci rabína rezignoval a v roce 1991 odešel s rodinou do Izraele. Od roku 1992 pracoval v izraelském Ministerstvu školství – Odbor vzdělávání dospělých. Byl lektorem judaismu a židovských dějin v ulpanech pro nové přistěhovalce v Haifě a na severu Izraele. Od roku 1996 také vyučoval judaismus v přípravných kursech pro zájemce o konverzi. Studoval na Filosofické fakultě Univerzity Karlovy v Praze, kde roku 2012 získal titul Ph.D.\n\nPublikoval ve Věstníku Židovských náboženských obcí (1978–1991), v Židovské ročence a v Judaica Bohemiae. Nyní publikuje v časopisech Maskil, Křesťanská revue, M&B časopis o mincích, bankovkách a medailích.\n\nKnihy:\n\n\n"}
{"id": "1379660", "url": "https://cs.wikipedia.org/wiki?curid=1379660", "title": "Saša Klimt", "text": "Saša Klimt\n\nSaša Klimt, správně Alexandr Klimt, (4. února 1928 – 22. dubna 2018) byl český motocyklový závodník. Po skončení závodní kariéry připravoval závodní automobily pro Vladimíra Hubáčka a měl pověst jednoho z nejuznávanějších mechaniků. V roce 2009 se stal prvním laureátem Ceny Františka Šťastného v rámci ankety Zlatý volant. Své trofeje v roce 2011 věnoval Národnímu technickému muzeu v Praze. Patřil mezi zakladatele motoristické Dukly Praha.\n\nV letech 1954-1959 byl čtyřnásobným vítězem Mezinárodní motocyklové šestidenní v Trophy týmu, celkem startoval v patnácti ročnících, z toho jedenáctkrát dojel bez trestných bodů na zlatou medaili. Poprvé startoval v roce 1947 ve Zlíně jako soukromý jezdec, soutěž po technické závadě v poslední etapě nedokončil. Jako soukromý jezdec startoval i další rok v San Remu, kdy se dvěma trestými body dojel na stříbrnou medaili. Naposledy startoval v Šestidenní v roce 1965 na ostrově Man.\n\nZúčastňoval se i motokrosových a silničních motocyklových závodů. Dokázal s Oldřichem Hamršmídem na dvouválcové Jawě 350 cm³ zvítězit ve vytrvalostním silničním čtyřiadvacetihodinovém závodě Bol d'Or ve Francii. Všechny úspěchy sbíral s motocykly Jawa.\n\n"}
{"id": "1379663", "url": "https://cs.wikipedia.org/wiki?curid=1379663", "title": "Amy Helm", "text": "Amy Helm\n\nAmy Helm (* 3. prosince 1970 Woodstock) je americká zpěvačka. Pochází z hudební rodiny, jak její otec Levon Helm, tak i matka Libby Titus byli zpěváci. Jejím nevlastním otcem je Donald Fagen. Studovala psychologii na Wisconsinské univerzitě v Madisonu. Byla členkou několika kapel, včetně Dirt Farmer Band, Midnight Ramble Ban a Ollabelle. Své první sólové album nazvané \"Didn't It Rain\" vydala v roce 2015. Během své kariéry spolupracovala s mnoha hudebníky, mezi něž patří například Mercury Rev (album \"Deserter's Songs\", 1998), John Cale (\"5 Tracks\", 2003) a Linda Thompson (\"Won't Be Long Now\", 2013). V roce 2017 přispěla coververzí písně „“ od Leonarda Cohena na koncertní album \"\".\n\n"}
{"id": "1379666", "url": "https://cs.wikipedia.org/wiki?curid=1379666", "title": "Doplňovací volby do Senátu Parlamentu České republiky (květen 2018)", "text": "Doplňovací volby do Senátu Parlamentu České republiky (květen 2018)\n\nDoplňovací volby do Senátu Parlamentu České republiky 2018 se uskutečnily v květnu 2018. Doplňovací volby do Senátu PČR se uskutečnily pouze na území České republiky, a to ve volebním obvodě č. 78 – Zlín. Zdejší senátor František Čuba (SPO), jehož mandát měl trvat mezi lety 2014 a 2020, rezignoval na konci února 2018.\n\nPrvní kolo se konalo v pátek 18. května a v sobotu 19. května 2018, vyhrála v něm Michaela Blahová za KDU-ČSL. Spolu s ní do druhého kola konaného o týden později, v pátek 25. května a sobotu 26. května 2018, postoupil Tomáš Goláň jako nestraník za hnutí SENÁTOR 21. Ve druhém kole uspěl Tomáš Goláň se ziskem 53,78 % hlasů. Volební účast v prvním kole činila 15,95 %, ve druhém kole 10,40 %.\n\n"}
{"id": "1379667", "url": "https://cs.wikipedia.org/wiki?curid=1379667", "title": "EchoPrime", "text": "EchoPrime\n\n\"EchoPrime\" je zpoplatněný internetový deník postavený na autorech časopisu Týdeník Echo a serveru Echo24.cz. Za projektem stojí Dalibor Balšínek. \n\nVznik projektu provázela kampaň na crowdfundingovém portálu Hithit.com, kde se během tří dnů podařilo získat požadovaných 750 tisíc korun. Kampaň však nakonec vybrala 1 572 677 Kč a EchoPrime se tak zapsal jako projekt, který nejrychleji získal částku 1 000 000 Kč na portálu Hithit.com a doposud patří mezi nejúspěšnější projekty této platformy. Podle samotného zakladatele Dalibora Balšínka je EchoPrime reakcí na současnou stupiditu klikání a informačního balastu v podobě reklam.\n\n"}
{"id": "1379671", "url": "https://cs.wikipedia.org/wiki?curid=1379671", "title": "Progresivní hudba", "text": "Progresivní hudba\n\nProgresivní hudba je druh hudby, který rozšiřuje hranice jednotlivých žánrů. Termín pochází ze slova „progress“ (pokrok, vývoj), jímž jsou rovněž označovány jednotlivé žánry, jako progresivní rock, progresivní metal či progresivní country. Používá se rovněž v moderní elektronické hudbě, například elektronický house či elektronický trance. V marketingu je slovo „progresivní“ užíváno pro odlišení od komerční populární hudby. Progresivní hudba je často spojena s alternativní kulturou a často je spojována s konceptuálními alby.\n\n"}
{"id": "1379673", "url": "https://cs.wikipedia.org/wiki?curid=1379673", "title": "Bedřich (pražský biskup)", "text": "Bedřich (pražský biskup)\n\nBedřich I. (původně Bedřich z Puttendorfu, \"Friedrich I.\", * kolem roku 1117 - 31. ledna 1179) byl 14. pražský biskup.\n\nBedřich byl syn falckraběte Fridricha IV. a snad byl též příbuzensky spjat s českou královnou Jitky (Judity) Durynské. Byl řeholním kanovníkem premonstrátského řádu v Magdeburku a později přesídlil do Strahovského kláštera.\n\nPo smrti zvoleného, avšak nevysvěceného pražského biskupa Gotpolda byl Bedřich za podpory královny Jitky roku 1169 zvolen za jeho nástupce. Není známo, kým a kde byl vysvěcen na biskupa.\n\nDoba Bedřichova episkopátu byla politicky neklidná. V roce 1172 se kníže Vladislav II., (od roku 1158 také král), vzdal trůnu ve prospěch svého syna Bedřicha. Jelikož si však k tomuto aktu neobstaral souhlas císaře Fridricha Barbarossy, musel kníže Bedřich odstoupit. Nový kníže Soběslav II., jemuž císař udělil pouze knížecí titul, knížete Bedřicha vyhnal.\n\nJelikož byl biskup Bedřich stoupencem krále Vladislava a jeho syna Bedřicha, stal se u nového knížecího dvora neoblíbeným a jelikož biskup neovládal místní jazyk, nebyl příliš oblíbený ani u českého lidu. Vztahy mezi biskupem a panujícím knížetem Soběslavem se ještě zhoršily poté, co papež Alexandr v roce 1177 knížete exkomunikoval, neboť při svém válečném tažení v Dolních Rakousích pustošil kostely. \n\nNávratu vyhnaného knížete Bedřicha a udělení mu císařského léna se však již nedočkal, neboť zemřel o několik měsíců dříve, 31. ledna roku 1179.\n\n"}
{"id": "1379674", "url": "https://cs.wikipedia.org/wiki?curid=1379674", "title": "Po stopách opatů a rabínů", "text": "Po stopách opatů a rabínů\n\nPo stopách opatů a rabínů je naučná stezka v Třebíči. Naučná stezka propojuje tři památky, které jsou uvedeny na seznam Světového kulturního a přírodního dědictví UNESCO, tj. Baziliku svatého Prokopa, židovskou čtvrť a židovský hřbitov. Součástí je i sběratelská hra, kdy lze získat razítka v třebíčských informačních centrech. Stezka byla otevřena v květnu 2013.\n\n\n"}
{"id": "1379677", "url": "https://cs.wikipedia.org/wiki?curid=1379677", "title": "Man on the Moon", "text": "Man on the Moon\n\n„Man on the Moon“ je píseň americké rockové skupiny R.E.M. Vydána byla 21. listopadu 1992 jako druhý singl z její osmé desky \"Automatic for the People\". Píseň je poctou komikovi Andymu Kaufmanovi a byl podle ní pojmenován stejnojmenný film, který natočil Miloš Forman právě na motivy Kaufmanova života. Píseň rovněž ve filmu zazněla. V písni se nachází různé odkazy na Kaufmanův život. Singl se umístil na třicáté příčce hitparády Billboard Hot 100. K písni byl natočen videoklip, jehož režisérem byl Peter Care.\n"}
{"id": "1379680", "url": "https://cs.wikipedia.org/wiki?curid=1379680", "title": "Zdeněk Julina", "text": "Zdeněk Julina\n\nZdeněk Julina (* 28. července 1965 Gottwaldov, nyní Zlín) je český herec, od roku 1994 člen souboru Městského divadla Zlín.\n\nNemá herecké vzdělání, vyučil se prodavačem smíšeného zboží. Začínal v divadle Malá Scéna Zlín, později působil rok v divadle v Českém Těšíně. Následně absolvoval dvouletou vojenskou službu v Kralovicích u Rakovníka. Po vojně působil šest let v divadle v Chebu. Od roku 1994 je členem souboru Městského divadla Zlín.\n\nCo se týká filmové a televizní tvorby, tak ztvárnil role v řadě studentských filmů a dále například ve snímcích \"Šmankote, babičko, čaruj!\" (1998), \"Díra u Hanušovic\" (2014) či \"Kvarteto\" (2017).\n\nJeho manželkou je taktéž herečka Městského divadla Zlín Romana Julinová. Mají spolu dvě děti – dceru Adinu a syna Jakuba.\n"}
{"id": "1379682", "url": "https://cs.wikipedia.org/wiki?curid=1379682", "title": "Falcarius", "text": "Falcarius\n\nFalcarius (\"Srp\"; podle tvaru drápů) byl poměrně malý, vývojově primitivní terizinosauroidní teropodní dinosaurus. Žil v období rané křídy (věk barrem, asi před 126 miliony let) na území dnešního Utahu v USA.\n\nFosilie tohoto teropoda byly poprvé objeveny v sedimentech souvrství Cedar Mountain roku 1999 komerčním sběratelem zkamenělin. Od té doby bylo odkryto velké množství dalších exemplářů, které se dnes již počítají na víc než tři tisíce. Poprvé byl tento dinosaurus představen v odborné literatuře v roce 2004, formálně popsán byl pak roku 2005.\nZatímco nejmenší mláďata dosahovala délky přibližně 50 centimetrů, dospělí jedinci byli dlouzí kolem 4 metrů a dosahovali hmotnosti asi 100 kilogramů.\n\n"}
{"id": "1379685", "url": "https://cs.wikipedia.org/wiki?curid=1379685", "title": "František Balvín", "text": "František Balvín\n\nFrantišek Balvín (7. listopadu 1915, Nové Město na Moravě – 20. října 2003) byl československý lyžař, běžec na lyžích.\n\nNa V. ZOH ve Svatém Mořici 1948 v běhu na lyžích na 50 km skončil na 11. místě a ve štafetě na 4x10 km na 8. místě. Na VI. ZOH v Oslo 1952 skončil na 21. místě v běhu na lyžích na 50 km. V roce 1947 vyhrála štafeta z Nového Města na šampionátu ve Špindlerově Mlýně ve složení František Balvín, Bohumil Kosour, Karel Dvořák a František Zajíček. Závodil za SK Nové Město na Moravě.\n\n"}
{"id": "1379686", "url": "https://cs.wikipedia.org/wiki?curid=1379686", "title": "Zbruč (rozcestník)", "text": "Zbruč (rozcestník)\n\nZbruč může být:\n\n"}
{"id": "1379690", "url": "https://cs.wikipedia.org/wiki?curid=1379690", "title": "Oldřich Peč", "text": "Oldřich Peč\n\nOldřich Peč (12. září 1922 Střelítov – 7. května 1965 Olomouc) byl český sochař.\n\nPocházel z herecké rodiny, ale měl výtvarné nadání, kterému se nicméně mohl věnovat až po druhé světové válce, kdy se vrátil z nuceného nasazení v Německu. Vystudoval na pražské Akademii u prof. Otakara Španiela a poté se vrátil do Olomouce a později se usadil v Prostějově.\n\nVynikal v portrétní tvorbě, medailérství, reliéfech, ale s úspěchem realizoval i monumentální díla. Pracoval s nejrůznějšími druhy materiálů (sádra, beton a zejména svařovaná ocel).\n\nZemřel po těžké nemoci v roce 1965 ve věku nedožitých 43 let.\n\n"}
{"id": "1379693", "url": "https://cs.wikipedia.org/wiki?curid=1379693", "title": "Zbruč (noviny)", "text": "Zbruč (noviny)\n\nZbruč jsou ukrajinské internetové noviny. Vydává je společnost ЛМГО \"Західна аналітична група\" (Lviv). \"Zbruč\" vyšly poprvé 11. února 2013. Šéfredaktorem je Orest Druľ (Орест Друль), redaktorem — Andrij Kvjatkovs’kyj (Андрій Квятковський). \n\nPřispívají známí ukrajinští spisovatelé jako Jurij Andruchovyč, Sofija Andruchovyč, Andrij Bodnar, Andrij Ljubka, Ivan Lučuk, Vasyl Machno, Taras Prochas’ko, Mykola Rjabčuk, Jurij Vynnyčuk.\n\n"}
{"id": "1379696", "url": "https://cs.wikipedia.org/wiki?curid=1379696", "title": "Pavel Mareš (motocyklový závodník)", "text": "Pavel Mareš (motocyklový závodník)\n\nPavel Mareš (* 20. ledna 1943) je bývalý motocyklový závodník, reprezentant v ploché dráze. \n\nZávodit na ploché dráze začal v roce 1959 v Ústí nad Labem pod vedením Jaroslava Volfa staršího. V Mistrovství Československa na klasické ploché dráze startoval mezi léty 1963-1971, nejlépe skončil v roce 1965 na 2. místě. V Mistrovství světa jednotlivců se čtyřikrát kvalifikoval do kontinentálního finále, nejlépe skončil na 9. místě v roce 1965 ve Wroclawi. Ve finále mistrovství světa dvojic 1971 skončili s Václavem Vernerem na 4. místě. V Mistrovství světa družstev skončil na 3. místě v kontinentálním finále v letech 1964, 1965, 1966 a 1971. Od roku 1966 závodil za AMK Slaný, se kterým získal v roce 1969 mistrovský titul. Na ledové ploché dráze skončil v roce 1967 ve finále mistrovství světa na 9. místě\n\n"}
{"id": "1379702", "url": "https://cs.wikipedia.org/wiki?curid=1379702", "title": "André Lefèbvre", "text": "André Lefèbvre\n\nAndré Lefèbvre (19. srpna 1894 – 4. května 1964) byl francouzský automobilový konstruktér a závodník. Po dokončení studií na Supaéro pracoval v oboru letectví (u Gabriela Voisina). Později přešel do automobilového průmyslu. Počátkem třicátých let pracoval pro automobilku Renault a následně jej najal André Citroën, aby se podílel na návrhu vozu Citroën Traction Avant. U firmy Citroën zůstal i po Citroënově smrti. Později se podílel také na modelech 2CV, DS a H (HY). Sám byl také závodníkem a roku 1927 zvítězil v závodu Rallye Monte Carlo.\n\n"}
{"id": "1379706", "url": "https://cs.wikipedia.org/wiki?curid=1379706", "title": "Markéta Vaňková", "text": "Markéta Vaňková\n\nMarkéta Vaňková (* 15. července 1977 Brno) je česká politička a advokátka, od roku 2016 zastupitelka Jihomoravského kraje, od roku 2018 primátorka města Brna (v letech 2006 až 2010 již byla zastupitelka města), od roku 2002 zastupitelka městské části Brno-střed, členka ODS.\nVystudovala právo na Právnické fakultě Masarykovy univerzity (promovala v roce 2000 a získala titul Mgr.). V roce 2002 úspěšně složila na téže fakultě rigorózní zkoušku v oboru právo (se specializací na občanské právo) a získala tak titul JUDr.\nV roce 2003 splnila advokátní zkoušky a od té doby se věnuje výkonu advokacie se zaměřením na občanské, obchodní a správní právo. Má vlastní advokátní kancelář.\n\nV rozmezí let 2007 až 2011 zastupovala ve vymáhání pohledávek britskou offshorovou společnost \"Brandson Enterprises Ltd.\", jež sídlí v Karibiku. Majitel této firmy není do této doby (říjen 2018) znám širokou veřejností. V době zastupování Vaňkovou došlo k zatčení a pozdějšímu odsouzení ředitele této společnosti za praní špinavých peněz a podvody. Vaňková odmítá jakoukoli svou trestnou činnost v této kauze.\nMarkéta Vaňková pochází z brněnské právnické rodiny, je dcerou pedagogů a právníků Petra Průchy a Ivany Průchové. Žije v Brně, městské části Brno-střed. Od roku 2012 je vdaná, má dva syny.\n\nV roce 2002 vstoupila do ODS a v tomtéž roce byla v komunálních volbách zvolena zastupitelkou Městské části Brno-střed. Mandát zastupitelky městské části pak obhájila ve volbách v letech 2006, 2010 i 2014. V letech 2006 až 2010 byla členkou rady městské části a mezi lety 2010 až 2014 působila jako uvolněná zastupitelka městské části pro oblast legislativy a životního prostředí. Také ve volbách v roce 2018 obhájila mandát zastupitelky městské části.\nV komunálních volbách v roce 2006 byla zvolena také zastupitelkou města Brna. Ve volbách v roce 2010 se jí však nepodařilo mandát obhájit. Neuspěla ani ve volbách v roce 2014.\nV krajských volbách v roce 2016 byla za ODS zvolena zastupitelkou Jihomoravského kraje. Působí jako členka Výboru kontrolního a členka Výboru pro výchovu, vzdělávání a zaměstnanost.\n\nV komunálních volbách v roce 2018 do Zastupitelstva města Brna byla z pozice členky ODS lídryní společné kandidátky ODS, Svobodných a spolku Brno autem a tudíž i kandidátkou tohoto uskupení na post primátorky města. Ve volbách získala post zastupitelky města, obdržela 23 652 preferenčních hlasů. Koalici následně uzavřely právě druhá \"\"ODS s podporou Svobodných\"\", třetí KDU-ČSL, čtvrtí Piráti a pátá ČSSD. Dne 20. listopadu 2018 se stala Vaňková novou primátorkou města Brna, nahradila tak Petra Vokřála z hnutí ANO 2011.\n \n \n"}
{"id": "1379707", "url": "https://cs.wikipedia.org/wiki?curid=1379707", "title": "Panamerický turnaj v ledním hokeji 2015", "text": "Panamerický turnaj v ledním hokeji 2015\n\nPanamerický turnaj v ledním hokeji 2015 byl druhý ročník turnaje v ledním hokeji, který je určen pro týmy z amerického kontinentu. Kanada ani USA se neúčastnili, zatímco ostatní země poslaly nejsilnější výběry a navíc Mexiko tým do 17 let a Argentina B-tým. Turnaj se hrál v jedné skupině od 3. do 7. června 2015 v hale Icedome v Ciudad de México v Mexiku. Turnaje se zúčastnilo šest mužstev, která spolu hrála v jedné skupině každé s každým. Vítězství si připsali hráči Kolumbie před hráči Mexika a hráči Brazílie.\n"}
{"id": "1379714", "url": "https://cs.wikipedia.org/wiki?curid=1379714", "title": "Afrika (rozcestník)", "text": "Afrika (rozcestník)\n\nAfrika může označovat:\n\n"}
{"id": "1379724", "url": "https://cs.wikipedia.org/wiki?curid=1379724", "title": "Tomáš Koláčný", "text": "Tomáš Koláčný\n\nTomáš Koláčný (* 27. června 1992 Brno) je český politik, od roku 2014 zastupitel města Brna (v letech 2016 až 2018 též radní města a od roku 2018 náměstek primátorky), od roku 2018 zastupitel městské části Brno-Židenice, člen Pirátů.\n\nVystudoval technické lyceum SPŠ Sokolská, Brno a silnoproudou elektrotechniku na Vysokém učení technickém v Brně (získal titul Bc.). Ve studiu elektroenergetiky pokračoval na VUT v Brně i na navazujícím magisterském stupni, ovšem po zvolení do brněnského zastupitelstva v roce 2014 studium přerušil, aby se mohl naplno věnovat výkonu mandátu.\n\nTomáš Koláčný žije ve městě Brno, a to na území městské části Brno-Židenice.\n\nOd roku 2012 je členem Pirátů. V komunálních volbách v roce 2014 kandidoval jako člen Pirátů na kandidátce subjektu \"\"Strana zelených s podporou nezávislých kandidátů\"\" do Zastupitelstva Městské části Brno-Židenice, ale neuspěl.\n\nVe stejných volbách, tj. komunálních volby 2014, byl však zvolen zastupitelem města Brna, když jako člen Pirátů kandidoval za subjekt \"\"Žít Brno s podporou Pirátů\"\". Dne 21. června 2016 byl zvolen uvolněným radním města pro oblast otevřenosti města a participace obyvatel. \n\nV krajských volbách v roce 2016 kandidoval jako člen Pirátů do Zastupitelstva Jihomoravského kraje na kandidátce subjektu \"\"Zelení a Piráti\"\", ale neuspěl. Stejně tak neuspěl ve volbách do Poslanecké sněmovny PČR v roce 2017, když kandidoval za Piráty v Jihomoravském kraji.\n\nV komunálních volbách v roce 2018 do Zastupitelstva města Brna byl lídrem kandidátky Pirátů a tudíž kandidátem této strany na post primátora města. Předem po volbách odmítal spolupracovat s extremistickými stranami, za které označil hnutí Slušní lidé, buňku SPD a do jisté míry i KSČM. Ve volbách získala post zastupitele města, obdržel 12 131 preferenčních hlasů. V rámci nové koalice \"\"ODS s podporou Svobodných\"\", KDU-ČSL, Piráti a ČSSD se stal dne 20. listopadu 2018 druhým náměstkem primátorky pro oblast majetku, kultury, participace veřejnosti, informačních technologií, strategie a analýzy dat.\n\nZároveň byl zvolen zastupitelem městské části Brno-Židenice, když jako člen Pirátů kandidoval za subjekt \"\"Šťastné Židenice\"\" (tj. Zelení a nezávislí kandidáti).\n"}
{"id": "1379725", "url": "https://cs.wikipedia.org/wiki?curid=1379725", "title": "Melkart", "text": "Melkart\n\nMelkart byl hlavní bůh foinického města Týru, který byl ctěn ve foinických koloniích v celém Středomoří.\n\nJeho jméno se vysvětluje od slov \"malk\" (král) a \"qart\" (město). Jako ochránce mořeplavby byl zobrazován jak jede na mořském koníčku. Původně však byl vegetačním božstvem jarní obrody. Byly mu obětovány zápalné oběti jako dalšímu kanaánskému bohu Baalovi.\n\nPozději byl ztotožněn s řeckým Héraklem. Podle Eudoxa z Knidu jej v Libyi zabila nestvůra Týfón, ale byl oživen (Héraklovým) synovcem a společníkem Ioláem vůní pečených křepelek.\n"}
{"id": "1379726", "url": "https://cs.wikipedia.org/wiki?curid=1379726", "title": "Renault 9 a 11", "text": "Renault 9 a 11\n\nRenault 9 a 11 jsou automobily, které v letech 1981 až 1988 vyráběla francouzská automobilka Renault. Model 9 se vyráběl jako sedan (čtyřdveřový), zatímco 11 coby hatchback (třídveřový a pětidveřový). Konstruktérem obou modelů byl Robert Opron. Model 9 byl roku 1982 oceněn jako Evropské auto roku. Pro severoamerický trh byly automobily vyráběny společností American Motors a distribuovány pod názvy Renault Alliance a Renault Encore. Ve Spojených státech byly sedany vyráběny také jako dvoudveřové (na rozdíl od Evropy, kde byly dostupné pouze čtyř), a to jak s pevnou střechou, tak i kabriolety. V Turecku se vozy vyráběly až do roku 2000.\n"}
{"id": "1379735", "url": "https://cs.wikipedia.org/wiki?curid=1379735", "title": "Pavel Leicman", "text": "Pavel Leicman\n\nPavel Leicman (* 28. července 1942 Deblín) je český herec, v letech 1970 až 1982 a opět od roku 1993 člen souboru Městského divadla Zlín.\n\nVystudoval průmyslovou školu elektrotechnickou a následně Janáčkovu akademii múzických umění v Brně. Začínal ve svých 18 letech s ochotníky v domovské vsi Chudčice, pokračoval s ochotníky v divadle \"Svatoboj\", souborem \"Závodního klubu Závodů Jana Švermy Brno\" a se znojemskými ochotníky v době výkonu vojenské služby.\n\nPo skončení studia na JAMU v Brně působil rok v Divadle Petra Bezruče v Ostravě, následně 12 let v Divadle pracujících Gottwaldov a 10 let v Mahenově činohře Národního divadla Brno (tehdy Státní a Zemské divadlo). Rok a půl byl hlasatelem Českého rozhlasu Brno a od ledna 1993 je členem souboru Městského divadla Zlín.\n\nPedagogicky spolupracuje se Zlínskou soukromou vyšší odbornou školou umění, z toho 10 let ve funkci vedoucího oboru Hudebně dramatické umění. Co se týká filmové a televizní tvorby, tak ztvárnil role v řadě studentských filmů a dále například ve snímcích \"Znamení koně\" (2011), \"Domácí péče\" (2015) či \"Mrazivá tajemství\" (2018).\n"}
{"id": "1379737", "url": "https://cs.wikipedia.org/wiki?curid=1379737", "title": "Walter 4-B", "text": "Walter 4-B\n\nWalter 4B (1928 - 1930) byl osobní automobil továrny Walter (Akciová továrna automobilů Josef Walter a spol., Praha-Jinonice), českého výrobce osobních automobilů. Walter 4B z roku 1928 měl motor o objemu 1664 cm s výkonem 22,4 kW/30 k. Od roku 1929 byl motor převrtán na objem 1908 cm s výkonem 25,7 kW/35 k. Silnější motor z tohoto automobilu se využíval i při zástavbě do nákladního automobilu (o nosnosti 1,5 t) a do menšího autobusu (pro 12-20 cestujících) Walter Comercial, které byly ve výrobě od roku 1930. Písmeno \"B\" - používané v označení vozů znamená, že jejich konstruktérem byl ing. František Adolf Barvitius.\n\nRokem 1928 nastává příznivý obrat ve vývoji a výrobě automobilů původní konstrukce Walter. Je opuštěna jednotná řada Walter WZ resp. její pokračování řada Walter P, které byly ve výrobě od roku 1919, resp. od roku 1924. Walter přichází s novou řadou čtyřválcových (4B) a šestiválcových motorů (6B). Jejich konstruktérem byl ing. F. A. Barvitius, proto to označení \"B\" v názvu vozu. Dostalo se mu cti, že byla po něm pojmenována jedna z ulic v Rezidenci Waltrovka. Barvitiova ulice příznačně vede na Walterovo náměstí.\n\nNové osobní vozy Waltrovy továrny při návrzích karoserie sledovaly především cíl docílit dojmu velikosti a nádheru linie. Vystavené karoserie přepychových typů na pražských autosalonech předurčují tyto vozy automobilistům, kteří milují luxusní vzhled a nechtějí neobvyklosti. Tyto automobily mají svou klientelu, je zde výtečná tradice tovární ještě z dob předcházejících a nově získaná sláva z výroby motorů leteckých. Zkušenosti takové továrny musí býti zárukou věci dobré.\n\nRokem 1928 nastává pro továrnu Walter nejúspěšnější období, které trvá až do roku 1934. Na trh jsou uváděni - mimo typu 4B a 6B - skvělí následovníci původní konstrukce Walter Standard 6 (1930), Walter Super 6 (1930), Walter Royal (1931) a Walter Regent (1932). Období vrcholí v roce 1934 vítězným typem z 1000 mil Československých Walter Standard S.\n\nV původní verzi z roku 1928 byl tento typ označen jako HP 6/30. Měl zážehový, kapalinou chlazený čtyřdobý řadový čtyřválec (R4), se snímatelnou hlavou původně o objemu 1664 cm (vrtání 70, zdvih 108 mm) a měl výkon byl 22,4 kW/30 k. Při představení tohoto automobilu bylo zdůrazněno, že vystavované šasi je přímo odvozeno od šasi šestiválcového typu tím způsobem, že prostě, pokud se motoru týče, je přesně identického konstrukčního pro vedení jako motor šestiválcový, jenž je toliko o 2 válce delší. Pochopitelně nebylo opomenutu upozornit (oproti typu 6B) na poměrně nízkou silniční daň. \n\nPo úpravě v roce 1929 označen jako HP 8/35 měl objem 1908 cm (vrtání 75, zdvih 108 mm), dva ventily/válec, rozvod OHV a po uvedené úpravě měl výkon 25,7 kW/35 k při otáčkách 2500 ot./min. Motor s blokem ze slitiny hliníku tvořil s převodovkou jeden celek. Čistě řešený blok, spojený v celek s převodovou skříni dodává podvozku náležité hladkosti. Písty z hliníkové slitiny konstrukce Nelson-Bohnalite (slitina ze dvou kovů) účinně čelily poměrně rychlému opotřebení hliníkových pístů. Klikový hřídel spočíval ve třech ložiskách. Po pravé straně měl motor dynamo, po levé karburátor Zenith HAK 30. Magnetové zapalovací dynamo typu Vertex dodávala švýcarská firma Scintilla. Původní verze z roku 1928 měla max. rychlost 90-95 km/h, průměrná spotřeba paliva 9-12 l benzínu na 100 km dle typu karoserie. Vůz se silnějším motorem z roku 1929 dosahoval maximální rychlosti 100 km/h.\n\nOběžné mazání s čerpadlem s ozubením doplňoval již čistič oleje. Termosifonové chlazení podporovaly voštinový chladič a ventilátor. Funkce chladiče byla posílena regulačními žaluziemi v přední masce vozu. Jednokotoučová, lamelová suchá spojka přenášela hnací sílu na čtyřstupňovou převodovku se zpátečkou (4+Z). Řadící páka byla umístěna na víku převodovky uprostřed kabiny vozu. Samosvorné šnekové řízení bylo ještě vpravo. Hnací sílu přenášel od převodovky spojovací hřídel na rozvodovou skříň s ozubením Gleason. \n\nŘízení vpravo, motor vpředu, pohon zadních kol. Obě nápravy byly tuhé, lisované. Přední z I-profilu, zadní byla typu banjo. Pérování obou náprav obvyklými podélnými, půleliptickými pery s výkyvnými závěsy, které doplňovaly tlumiče. Na bubnech předních kol byly bubnové, hydraulické brzdy Poulet, na zadních kolech byly expanzivní hydraulické brzdy. Ruční, mechanická působila na zadní kola. Od roku 1929 došlo ke změně v řešení brzd, jejichž servomotorický účinek (Dewandre) byl výtečně rozdělován na čtyři kola naprosto vyrovnanou akcí tlakového rozvodu Lockheadova. Rozchod kol 1380 mm, rozvor 2800 mm, rozměr pneumatik Bibendum 757x145 popř. 876x171 mm. Hmotnost podvozku 900 kg, hmotnost s otevřenou pětimístnou karoserií 1150 kg, limuzína či sedan 1300 kg. Počet sedadel 4-6 dle typu karoserie. Palivová nádrž na 60-65 l.\n\nRychlostní skříň, zadní osa, pérování, chladič, brzdy a vše ostatní jest obdobné konstrukce jako u podvozku šestiválcového, přirozeně však v příslušném poměru měřítkovém. Vůz se vyznačoval nízkým rámem a širokým rozchodem kol. Rám vozu byl obdélníkový z U-profilů.\n\nPodstatným rysem, kterým se konstrukce typu 4B lišila od předcházejících typů, bylo provedení karoserie. Z karosovaných vozů 4B předvedla továrna Walter všechny varianty svých standardních celoplechových karoserií. V maximální míře bylo totiž dřevo nahrazeno materiály z kovu a karoserie získala elegantní linie nejmodernějších vozů světově proslulých značek. Jak bylo zvykem, typů karoserií bylo více. \n\nNa zářijovém autosalonu v roce 1928 firma vystavovala Walter 4B (HP 6/30) jako dvousedadlový kabriolet se dvěma nouzovými sedadly, jako sportovní vůz s americkou střechou a s plátěnými postranicemi, jako dvoudveřový coach a jako čtyřdveřový čtyřsedadlový Faux-Cabriolet (\"falešný\" kabriolet) v luxusní výbavě. Dále to byl Walter 4B se zavřenou karoserií sedan s pěti sedadly, bez nouzových sedátek, který si v ničem nezadal ladností tvaru, volbou barev a luxusní výpravou s vozy šestiválcovými. Konečně pak byl vystaven ještě jeden čtyřválcový Walter 4B s dvousedadlovou karoserií typu roadster, kde se velmi krásně uplatňuje kombinace barvy černé a červené. \n\nNa XXI. mezinárodním automobilová výstava v Praze (1929) byly v tovární expozici vystaveny 2 vylepšené vozy typu Walter 4B a to nejenom motoricky (HP 8/35). Vylepšením karoserií luxusnějších modelů od roku 1929 byl přechod na celokovové karoserie, perfektní chromování nárazníků, světlometů, mřížky chladiče a dalších dílů, které nahradilo dříve používané niklování. Na stánku byly pětisedadlová limuzína Sedan (bez nouzových sedátek) a dvousedadlový elegantní červeno-černý roadster s výklopným sedadlem v zavazadlovém prostoru. Dalším vylepšením karoserií luxusnějších modelů od roku 1929 byl přechod na celokovové karoserie, perfektní chromování nárazníků, světlometů, mřížky chladiče a dalších dílů, které nahradilo dříve používané niklování. O rok později (XXII. mezinárodní automobilové výstava 1930) opět 2 vozy: limuzína ve světlých barvách a elegantní, sportovní kabriolet. Oproti dosavadní obvyklé černi byly karoserie typu 4 B nabízeny v pestré paletě barev.\n\nNadstandardní výbavou byly: 2 rezervní kola, nosič zavazadel, hodiny, denní měřič kilometrů, montážní lampička a tlumič nárazů Thermobug. \nTyp Walter 4B měl tu smůlu, že přišel do výroby současně se silnějším Walter 6B. Proto továrna do nejrůznějších okruhových závodů, závodů do vrchu, dálkových jízd a soutěží elegance nasazovala především Walter 6B a v pozdějších letech Walter Standard S, Walter Super 6 a závodní Walter Super 6B. Přesto lze vysledovat alespoň dvě zmínky. V I. národní soutěži spolehlivosti a spotřeby, konané 3. srpna 1930 v okolí Slaného, obsadil 5. místo v kategorii automobilů do 2000 cm ing. Vladimír Balcar (pracovník konstrukce karoserií Walter) na Waltru 4B. Soutěž se jela jako okruhový závod na 6 kol o délce okruhu 23,2 km tzn. na 140 km. Ve vlastní soutěži spolehlivosti dojel V. Balcar bez trestných bodů a o konečném pořadí rozhodla spotřeba počítaná dle zvláštní formule. Ve IV. hvězdicové jízdě do Luhačovic a v následném Concours d´Elegance, konaném 22.-23. srpna 1931 byl opět uveden ing. Vladimír Balcar na Waltru 4B. Ve hvězdicové jízdě dojel bez trestných bodů a v soutěži elegance s 20 body obsadil 5.-7. místo. Zejména soutěž elegance, která soustředila 27 automobilů, se těšila velkému zájmu obecenstva.\n\nKdyž v roce 1936 končila výroba automobilů Walter, odešel ing. Vladimír Balcar téměř po 10 letech, dlouholetý člen konstrukce karoserií Walter, do služeb automobilního oddělení továrny Aero.\n"}
{"id": "1379741", "url": "https://cs.wikipedia.org/wiki?curid=1379741", "title": "Hladěnka hajní", "text": "Hladěnka hajní\n\nHladěnka hajní (\"Anthocoris nemorum\") je druh ploštice z čeledi hladěnkovitých.\n\nVelikost této ploštice je 3,5–4,5 mm. Tělo je nahoře zploštělé a podlouhle vejčité. Tykadla jsou segmentovaná do čtyř článků, které jsou všechny stejně silné. Má na předním okraji límečkovitě zaškrcený a dopředu značně zúžený štít, jenž je dvakrát širší než dlouhý. Štítek je přibližně stejně dlouhý jako štít, na konci je mírně vtisklý. Polokrovky jsou dlouhé, celé lesklé, korium je rovnoběžné, kuneus oddělen neúplně, klavus je vzadu rozšířen. Na membráně má čtyři žilky. Nohy jsou krátké, chodidla tříčlenná, délka třetího článku je stejná jako prvních dvou dohromady.\n\nHladěnka hajní se rozmnožuje na podzim, samička klade vajíčka ne spodní stranu okrajů čepele listů. Je dravá, živí se drobným hmyzem, vajíčky hmyzu a sviluškami, z toho důvodu je všestranně užitečná. Vyskytuje se od nížin do hor.\n"}
{"id": "1379745", "url": "https://cs.wikipedia.org/wiki?curid=1379745", "title": "John Brosler", "text": "John Brosler\n\nJohn Brosler (* 1997 Plano, Texas) je americký sportovní lezec, mistr USA, juniorský vicemistr světa a juniorský mistr Severní Ameriky v lezení na rychlost.\n\nPochází z Texasu, od roku 2015 studuje na University of Colorado at Boulder.\n\n"}
{"id": "1379747", "url": "https://cs.wikipedia.org/wiki?curid=1379747", "title": "Nachal Cafit", "text": "Nachal Cafit\n\nNachal Cafit ( נחל צפית) je turisticky navštěvované vádí o délce přes 20 kilometrů v severovýchodní části Negevské pouště v Izraeli.\n\nZačíná v nadmořské výšce okolo 500 metrů na svazích vrchu Har Chacera, který tvoří severní okraj od kráteru (respektive machteše) Machteš Katan. Vádí pak směřuje mělkým údolím k severu. U silnice číslo 25 se koryto stáčí ostře k jihovýchodu a rychle se zařezává do okolního terénu. Odtud je vádí turisticky navštěvované. Rychle klesá hlubokým kaňonem s četnými terénními stupni (které v období dešťů vytvářejí dočasné vodopády) do příkopové propadliny Vádí al-Araba, kde podchází severojižní silnici číslo 90 a pak ústí do širokého údolí vádí Nachal Cin, které jeho vody odvádí po několika kilometrech do jihozápadního koutu Mrtvého moře (v posledním úseku společně s Nachal Tamar).\n\nKoncem dubna 2018 došlo při náhlé a pro tento čas v roce neobvyklé vlně deštivého počasí na Nachal Cafit k prudkému nárůstu vodního stavu. Zemřelo zde 10 mladých lidí, kteří byli součástí studentské turistické výpravy z telavivské vojenské přípravky Bnej Cijon. Očitý svědek popisoval náhlou vlnu o výšce 3 metrů, která se prohnala korytem vádí a která odnesla účastníky výpravy. Vůči vedení školy bylo zahájeno vyšetřování pro podezření ze zanedbání bezpečnostních pravidel, protože studenti vyráželi na výlet již v době, kdy v jižním Izraeli byly hlášeny extrémní dešťové srážky.\n"}
{"id": "1379749", "url": "https://cs.wikipedia.org/wiki?curid=1379749", "title": "Josef Suchý (básník)", "text": "Josef Suchý (básník)\n\nJosef Suchý (1. března 1923, Lesní Jakubov – 30. května 2003, Brno) byl český básník, prozaik, redaktor a překladatel.\n\nPocházel z rolnické rodiny. Po maturitě na klasickém gymnáziu v Brně roku 1942 pracoval až do roku 1945 ve svém rodišti jako zemědělský a lesní dělník. Po skončení války začal studovat češtinu a filozofii na Filozofické fakultě Masarykovy univerzity v Brně. Roku 1947 se stal členem skupiny katolicky orientovaných básníků seskupených kolem \"Velikonočního almanachu poezie\", který uspořádal Zdeněk Rotrekl. Roku 1948 bylo zničeno vydání jeho první básnické sbírky \"Žernov\".\n\nStudium na univerzitě úspěšně ukončil roku 1949 a stal se středoškolským učitelem na Státní dopravní škole ve Valticích. Ještě téhož roku byl však zatčen za údajnou pomoc při ilegálním přechodu státní hranice a odsouzen k trestu odnětí svobody. Z vězení byl propuštěn roku 1952 a pak do roku 1954 vykonával vojenskou službu u Pomocného technického praporu. Poté pracoval jako soustružník v továrně ZKL Brno-Líšeň. Teprve roku 1968 mohl nastoupit jako redaktor do brněnského nakladatelství Blok, kde pracoval až do svého odchodu do důchodu roku 1983.\nPublikovat začal roku 1945 v katolicky orientovaném měsíčníku \"Akord\" ovlivněn básníkem Janem Skácelem. Velký vliv na něj mělo také přátelství s Jakubem Demlem a Janem Zahradníčkem. Knižně debutoval z politických důvodů až roku 1966 básnickou sbírkou \"Jitřenka v uchu jehly\". Jeho meditativní lyrika je metaforicky neokázalá, objevují se v křesťanské motivy a je pevně spjatá s jeho láskou k rodnému kraji. Projevují se v ní jeho selské kořeny a prožitek dětství. Je rovněž autorem lyrizovaných próz (\"Eliášovo světlo\", \"Dům u jitřního proutí\") a mírně didaktických próz pro dívky (\"Katka má starosti\", \"Starosti s Katkou\". Jako překladatel se věnoval jednak německé a rakouské poezii, jednak lužickosrbské poezii a próze. Svým jménem kryl překlad dramatu Frederika Garcíi Lorky \"Mariana Pinedová\" od Jana Skácela z roku 1973.\n\n"}
{"id": "1379752", "url": "https://cs.wikipedia.org/wiki?curid=1379752", "title": "Ferdinand Karapeťan", "text": "Ferdinand Karapeťan\n\nFerdinand Karapeťan (* 19. prosince 1992 Vardenis) je ruský zápasník–judista a sambista arménské národnosti, který od roku 2015 reprezentuje rodnou Arménii.\n\nOd svých 6 let vyrůstal ve Vladikavkazu v Severní Osetii. Začínal se zápasem, ke kterému postupně přidával další zápasnické styly. V roce 2014 se probojoval do finále ruského mistrovství v judu a od roku 2015 byl členem širšího reprezentačního výberu Ruské federace v judu v pololehké váze do 66 kg. Před olympijskou sezonou 2016 využil možnost reprezentovat rodnou Arménii. Na olympijské hry v Riu se však nekvalifikoval. Od roku 2017 startuje v lehké váze do 73 kg.\n\n\n"}
{"id": "1379758", "url": "https://cs.wikipedia.org/wiki?curid=1379758", "title": "Dixova brusírna dřeva", "text": "Dixova brusírna dřeva\n\nDixova brusírna dřeva je stavba nacházející se břehu Úpy v Horním Maršově. Jedná se o kulturní památku. Název Dixova je od jejího zakladatele Ignáce Dixe, který ji založil v roce 1874. Na kamenných kolech se zde brousily smrkové špalky, ze kterých se oddělovala dřevěná vlákna, která v papírnách sloužila výrobě papíru. Stavba je kamenná, s cihlovými šambránami a původním dochovaným komínem.\n\n"}
{"id": "1379762", "url": "https://cs.wikipedia.org/wiki?curid=1379762", "title": "Juan Jesús Posadas Ocampo", "text": "Juan Jesús Posadas Ocampo\n\nJuan Jesús kardinál Posadas Ocampo (10. listopadu 1926 Salvatierra, Guanajuato – 24. května 1993, Guadalajara, Jalisco) byl mexický římskokatolický biskup, 2. biskup tijuanský (1970–1982), 8. biskup cuernavacský (1982–1987) a 8. arcibiskup a metropolita guadalajarský (1987–1993). Mimo to byl též místopředsedou mexické biskupské konference a místopředsedou Rady latinskoamerických biskupských konferencí (1991–1993). Kardinálem jej učinil papež sv. Jan Pavel II. v roce 1991.\n\n24. května 1993 byl kardinál Posadas Ocampo společně s dalšími šesti lidmi zavražděn, když se jeho vůz stal na parkovišti u guadalajarského letiště terčem útoku většího počtu útočníků vyzbrojených automatickými zbraněmi. Jeho zavraždění vyvolalo velikou pozornost v Mexiku i ve světě. \n\nMexická vláda obvinila z jeho smrti mexické drogové kartely, proti nimž kardinál opakovaně kázal, mezi lidem a v opozičních kruzích ovšem získala velkou popularitu i teorie, že arcibiskupovo zavraždění zosnovala sama mexická vláda, s níž měl četné spory, mimo jiné díky připomínání památky mučedníků z doby povstání kristerů a kritice její sociální politiky. \n\nTeorii o kartelové stopě podpořily později i úřady USA a několik lidí bylo odsouzeno za podíl na kardinálově zavraždění, ovšem spekulace o podílu vlády to nezastavilo. V roce 2000 případ nechal znovuotevřít prezident Vicente Fox. \n\nPohřben byl ve své katedrále.\n\n"}
{"id": "1379763", "url": "https://cs.wikipedia.org/wiki?curid=1379763", "title": "Hornický skanzen Žacléř", "text": "Hornický skanzen Žacléř\n\nHornický skanzen Žacléř je muzeum hornictví se skanzenem budov, historickou a geologickou expozicí. Skanzen se nachází v bývalém Dole Jan Šverma v Žacléři, kde se dříve těžilo černé uhlí. V současné době areál \n\nvlastní firma GEMEC – UNION a.s., která je de facto zakladatelem obecně prospěšné společnosti Důl Jan Šverma, která spravuje skanzen v Žacléři.\n\nDůl Jan Šverma o.p.s. (DJŠ) byla založena 30. prosince 2003. Hlavním posláním je:\n\n\nDJŠ o.p.s. kromě skanzenu spravuje i Měděný Důl Bohumír v Jívce.\n\nNávštěvníci v rámci prohlídky navštíví špinavé šatny (řetízkárnu), kde horníci započali svou směnu a vydají se přes cáchovnu do šachetní budovy jámy Jan, ve které je možnost se z vozíkového oběhu vydat na 52 metrů vysokou těžní věž Jan. Z věže se naskytne panoramatický výhled na Krkonoše včele se Sněžkou a Vraní hory se Špičákem, ale i pohled na celý areál. Poté návštěvníci zamíří do nově přístupné štoly Jitřenky, která je dlouhá zhruba 100 m a je zde k vidění i nádherná uhelná sloj. Prohlídku návštěvníci ukončí ve strojovně jámy Jan, ve které se nachází původní těžní stroj, ale je zde i expozice věnovaná důlnímu vybavení, či paleontologické nálezy.\n\nDne 2. ledna 2017 byla obecně prospěšné společnosti Důl Jan Šverma přidělena dotace na rekonstrukci úpravny uhlí, která se nacházela ve velmi havarijním stavu. Rekonstruoval se i spojovací most z úpravny do šachetní budovy jámy Jan, či bylo provedeno restaurování zařízení v úpravně. Na zimu 2017 bylo provedeno osvětlení těžní věže Jan. V úpravně na návštěvníky čeká nově vytvořená expozice o historii technologie úpravy uhlí, ale i digitalizace a vizualizace hornického skanzenu. Došlo také k instalaci nového zabezpečovacího systému. Součástí bylo i zpřístupnění úpravny a části šachetní budovy – konkrétně vozíkového oběhu – imobilním osobám.\n\nProjekt „Obnova památkových objektů úpravny uhlí (st. parcela č. 259 v k. ú. Lampertice), spojovacího mostu ze šachetní budovy do úpravny uhlí a osvětlení těžní věže (st. parcela č. 318 v k. ú. Lampertice) hlubinného dolu Jan“, který je registrován pod registračním číslem CZ.06.3.33/0.0/0.0/15_015/0000305, byl spolufinancován Evropskou unií. \n\n"}
{"id": "1379767", "url": "https://cs.wikipedia.org/wiki?curid=1379767", "title": "Muzeum vápenka", "text": "Muzeum vápenka\n\nMuzeum vápenka je malá expozice věnovaná historii údolí. Nachází se v Horních Albeřicích na památkově chráněné vápence na břehu Albeřického potoka. Jedná se o osmibokou dřevěnou nástavbu kopírující přesně původní kamenný tvar vápenky. Ta pochází z 19. století. Muzeum spravuje informační centrum Veselý výlet v Horním Maršově, které návštěvníkům zapůjčuje klíče. V muzeu jsou fotografie a popisky dokumentující historii regionu.\n"}
{"id": "1379774", "url": "https://cs.wikipedia.org/wiki?curid=1379774", "title": "Příběh služebnice", "text": "Příběh služebnice\n\nPříběh služebnice (v americkém originále The Handmaid's Tale) je americký antiutopický dramatický seriál. Předlohou k seriálu se stala stejnojmenná kniha od Margaret Atwood z roku 1985. Seriál si objednala americká streamovací společnost Hulu. Natáčení první série s deseti díly proběhlo na konci roku 2016. Seriál se odehrává v dystopické budoucnosti po druhé americké občanské válce, kdy Ameriku sužuje neplodnost, a proto zbylé plodné ženy, kterým se říká „služebnice“, jsou násilně nuceny k početí a rození dětí. \n\nPrvní tři díly seriálu měly premiéru 26. dubna 2017 a následujících sedm vycházelo pravidelně každou další středu. V květnu 2017 byla objednána druhá série, která měla premiéru 25. dubna 2018. V květnu 2018 stanice objednala třetí řadu, která měla premiéru 5. června 2019. V červenci roku 2019 byla objednána čtvrtá řada.\n\nSeriál získal příznivé ohlasy u kritiků a získal osm cen Emmy ze třinácti nominací, včetně kategorie nejlepší dramatický seriál, čímž se stal prvním seriálem vysílaným na streamovací platformě, který získal cenu Emmy v této kategorii. Seriál též vyhrál Zlatý glóbus v kategoriích nejlepší dramatický televizní seriál a nejlepší herečka (Elisabeth Moss).\n\nV blízké budoucnosti se míra porodnosti zhroutí v důsledku sexuálně přenosných nemocí a znečištění životního prostředí. V prostředí chaosu vznikne totalitní teokratická vláda, která se nazývá „Gilead“ a působí na území bývalých Spojených států, které byly zničeny během občanské války. Společnost, řízená veliteli hladovějícími po moci, sestává z nového militarizovaného a fanatizovaného režimu. Vytvoří se nové společenské uspořádání, v němž jsou ženy podřízeny mužům a ze zákona nemají právo pracovat, vlastnit majetek, manipulovat s penězi nebo číst. Celosvětová neplodnost vyústila v Gileadu v zatčení několika zbývajících plodných žen, které nazvali „služebnice“, podle extremistické interpretace Starého zákona. Tyto ženy jsou přiděleny do domácností vládnoucí elity, kde musí podstoupit rituální znásilnění od svých pánů, aby mohly otěhotnět a později porodit dítě pro muže a jejich ženy.\n\nJune Osborne, přejmenovaná na Offred (Elisabeth Moss), je služebnicí v domě velitele Freda Waterforda (Joseph Fiennes) a jeho ženy Sereny Joy (Yvonne Strahovski). Offred podléhá přísným pravidlům a neustálému dohledu, nesprávné slovo nebo čin z její strany mohou vést k brutálnímu trestu. Offred, která je pojmenována po svém pánovi stejně jako všechny ostatní služebné, si vzpomíná na svou minulost, kdy byla vdaná, měla dceru, práci, bankovní účet, své vlastní jméno a identitu. Teď ji však nezbývá nic jiného, než se řídit pravidly Gileadu s nadějí, že jednoho dne bude snad žít opět svobodně a shledá se se svou dcerou.\n\n"}
{"id": "1379775", "url": "https://cs.wikipedia.org/wiki?curid=1379775", "title": "Národní park Tortuguero", "text": "Národní park Tortuguero\n\nNárodní park Tortuguero ( \"Parque nacional Tortuguero\") je národní park na karibském pobřeží Kostariky. Má rozlohu 312 km² a zahrnuje tropický deštný les, bažiny, mangrovy i písečné pláže. Park byl na území provincie Limón vyhlášen v roce 1975 a spravuje ho Národní systém chráněných území (Sistema Nacional de Áreas de Conservación, SINAC), vztahuje se na něj také Ramsarská úmluva. Je tvořen bývalým sopečným souostrovím, které nánosy půdy postupně spojily s pevninou. Dešťové srážky zde dosahují až 6400 mm ročně. Oblast postrádá silniční spojení se zbytkem země a je dostupná pouze lodí nebo letadlem.\n\nNázev pochází ze španělského výrazu „tortuga“ (želva). Na zdejším mořském pobřeží klade vejce kareta pravá, kareta obecná, kareta obrovská a kožatka velká. Žije zde také kajman brýlový, bazilišek hřebenatý, kostlín mexický, kapustňák širokonosý, jaguár americký, ocelot stromový, tapír středoamerický, vřešťan pláštíkový, chápan středoamerický, lenochod hnědokrký, bukač středoamerický, kondor havranovitý a další druhy. Vegetaci tvoří pachira vodní, kokosovník ořechoplodý, hrnečník srdcolistý, karapa, manikara a \"Pentaclethra\".\n"}
{"id": "1379779", "url": "https://cs.wikipedia.org/wiki?curid=1379779", "title": "Walter 6-B", "text": "Walter 6-B\n\nWalter 6 B (1928–1931) byl osobní automobil továrny Walter (Akciová továrna automobilů Josef Walter a spol., Praha-Jinonice), českého výrobce osobních automobilů. Automobil Walter 6 B (2496 cm) byl představen veřejnosti na XX. mezinárodním autosalonu v Praze, který se konal ve dnech 2.-9. září 1928. Zásadní \"facelift\" motoru byl uskutečněn v roce 1929 a vůz byl představen veřejnosti 23.-31. října 1929 na XXI. mezinárodním autosalonu v Praze. Tento motor měl objem válců 2863 cm a při kompresním poměru 5,2:1 dával výkon 44,1 kW/60 k.\nŠestiválcovým typem Walter 6 B označovaným tehdy 9/50 HP (a původně názvem Walter Six) a o rok později 12/60 HP po zvýšení objemu válců a výkonu se začíná naplňovat hojně používaný reklamní slogan z 30.let 20. století, který oznamoval, že Walter je králem ve vzduchu i na silnici. \"B\" - použité v označení vozů znamená, že jejich konstruktérem byl ing. František Adolf Barvitius. Dostalo se mu cti, že byla po něm pojmenována jedna z hlavních ulic v Rezidenci Waltrovka. Barvitiova ulice vede příznačně na Walterovo náměstí a je to jediná komunikace, která v rezidenci zůstala z původního areálu Walter z valné části beze změny.\nTovárna Walter měla v českém automobilovém průmyslu - na rozdíl od ostatních automobilek - odlišné postavení a postupovala cestami, které se značně odchylovaly od obvyklého standardu. Příčina byla v tom, že továrna Walter byla stejnou měrou továrnou leteckých motorů a také továrnou automobilů. Obě výrobní odvětví byla úzce spjata a každé z nich mělo velký vliv na druhé. Celková tovární plocha v Jinonicích obnášela 40 000 m. O velikosti továrny v tom čase svědčí počet zaměstnanců, kterých bylo 1320, z toho 1200 výrobních dělníků. Kapacitně to stačilo na výrobu až 600 automobilů ročně. Za velmi výhodnou pro plynulou výrobu byla spatřována standardizace, protože valná část součástí byla společná jak pro Walter 6 B, tak pro jeho menšího bratra Walter 4 B (v roce 1928 původně nazvaného jako Walter Four).\n\nŘadový čtyřtaktní šestiválec R6 (1928) se shora řízenými, visutými ventily (OHV) o objemu válců 2496 cm (vrtání 70, zdvih 108 mm) byl v roce 1929 nahrazen motorem s \"převrtanými\" válci o objemu válců 2863 cm (vrtání 75, zdvih 108 mm) a měl při kompresním poměru 5,2:1 výkon 44,1 kW/60 k při otáčkách 2600 ot./min. Uložení motoru bylo tříbodové v pružných podložkách. Hlava válců byla snímatelná, což umožňovalo dobrý přístup při čištění válců a pístů. Měla plně opracované kompresní prostory. Litinový blok válců spočíval na hliníkové klikové skříni, v níž byl ve 4 ložiskách z bronzu a vylitých kompozicí, uložen staticky a dynamicky vyvážený klikový hřídel, soustružený z jednoho ingotu z chromniklové oceli – z téhož materiálu byly i ojnice s profilem H, které byly kovány v zápustkách. Horizontálně dělená kliková skříň byla odlita z elektronu. V přední části byl klikový hřídel opatřen tlumičem torzních kmitů vlastní konstrukce, který podporoval tichý a pravidelný chod motoru. Písty válců byly Nelson-Bohnalite. Motor v bloku s převodovkou byl v rámu pevně uložen ve třech místech a suvná síla se přenášela kulovou pánví na zádi převodovky.\n\nVentily (2 na každý válec) byly vedeny svisle a navzájem rovnoběžně. Vačková hřídel byla uložena v 7 bronzových ložiskách a byla společně s magnetdynamem poháněna bezhlučnými mikartovými koly se šikmým ozubením. Všechna ložiska, vahadla a pohyblivé části motoru byla ošetřena tlakovým oběžným mazáním v okruhu s čističem oleje. Regulovaný tlak v mazací soustavě vyvozovalo zubové čerpadlo.\n\nDvanáctivoltové elektrické zařízení napájely 2 akumulátory 6V Varta 3Bf6. Zapalování magnetdynamem bylo od švýcarské firmy Scintilla AG – typ 100W 1/2 MN 6S. Spouštění motoru elektrickým startérem. Dva karburátory Zenith-Lyon HAK 30 byly zásobovány z benzinové nádrže (90 l) za zadní nápravou čerpadlem Espero. Byly umístěny, spolu se sacím potrubím, na pravé straně motoru. Na téže straně byly horizontálně polohované zapalovací svíčky. Z levé strany motoru vycházelo výfukové potrubí. Chlazení motoru s cirkulací, kterou podporovalo odstředivé čerpadlo umístěné v přední části ventilové hlavy, ovládal termostat Thermoburg (Mecano-Calorstat H70). Ovládání žaluzií v masce před chladičem mohl provádět řidič tahem na spirálové péro z přístrojové desky u volantu a nebo nechat pracovat samočinný termostat, který chladicí kapalinu udržoval na optimální provozní teplotě. Ventilátor kombinovaný s vodní pumpou byl poháněn klínovým řemenem.\n\nJednolamelová suchá spojka měla obložení přinýtované na setrvačníku a na přítlačném kotouči, což zmenšilo její hmotnost a bylo jednou z příčin snadného řazení 4 rychlostí vpřed a jedné vzad, byť bez synchronizace. Řadicí páka byla u řidiče, uprostřed na podlaze vozu.\n\nLisovaný rám podvozku z ocelového plechu měl 2 příčky (přední a zadní) a uprostřed jednu centrální příčku, což však tuhost rámu příliš nezvýšilo. U následných verzí byla tato slabina odstraněna střední příčkou ve tvaru X. Kovaná přední náprava I-profilu nesla rozvidlené otočné čepy šnekového řízení. Tyto rejdové čepy a všechna mazací místa podvozku byla opatřena maznicemi Técalémit. Řízení bylo pravostranné. Zadní náprava typu „banjo“ byla lisována z ocelových plechů. Rozvodovka měla kuželové soukolí s ozubením Gleason. Náhon těchto kol se děl pomocí kardanového hřídele uloženého v kardanovém potrubí a kulové hlavě. Díky tomuto uspořádání je možná demontáž kompletního diferenciálu s kardanem bez demontáže zadní nápravy.\n\nNápadně působilo pérování neobyčejně dlouhými listovými, půleliptickými pery s výkyvnými závěsy, které bylo tlumeno třecími tlumiči Lincoln 3 vpředu a Lincoln 4 vzadu. Vůz byl brzděn na všech čtyřech kolech kapalinovými brzdami Lockheed s podtlakovým posilovačem Bosch-Dewandre SL12 5/2 8G. Ruční brzda působila pomocí předlohy a ocelových lanek na zadní kola. Ocelové ráfky SS 30x5“ nesly pneumatiky rozměru 876x171, popřípadě byla použitá kola Rudge-Whithworth s centrálními maticemi a drátěným výpletem 32x6,00“, později 32x6,50“ a pneumatikami Good Year nebo a pneumatikami Michelin Comfort Bibendum 18x60 resp. SS 32,600\" později 32x6,50\". Podvozek měl rozvor 3300 mm, rozchod 1400 mm, výška rámu (světlost) byla 345 mm. Celkové rozměry automobilu 4423 x 1740 x 1520 mm.\n\nVůz dosahoval rychlosti 110 km/h ve standardní úpravě a 125 km/h ve sportovní. Průměrná spotřeba paliva byla v rozmezí 14-18 l/100 km dle typu použité karoserie. Hmotnost samotného podvozku byla 1150 kg, otevřeného vozu 1500 kg a limuzíny 1650 kg. Spotřeba oleje byla 0,8 kg/100 km.\n\nNa autosalonu v září 1928 vystavovala firma Walter typ 6 B ve čtyřech provedeních: především jako čtyřdveřový sportovní model Royal Faux-Cabriolet s palisandrovou karoserií kombinovanou s hliníkem, s bílou plátěnou střechou, postříbřenými vnitřními i vnějšími částmi karoserie. Dále vystavovala sportovní otevřenou karoserii z palisandru a africké kůže, kombinovanou s hliníkem. Třetí typ představovala šestisedadlová limuzína conduite interiére s mezistěnou, potažená fabrikoidem. Největší pozornosti se těšila limuzína určená pro prezidenta republiky v černé barvě, s luxusní výbavou.\n\nMimo továrních konstruktérů a karosářů se hojně začalo využívat služeb specializovaných karosářských firem jako byli Sodomka z Vysokého Mýta, Patera z Vrchlabí, Brožík z Plzně nebo Uhlík z Prahy. Probíhalo to tak, že se část karosérií dělala v sériích na objednávku značek jako Walter, Praga, Aero nebo Tatra, ale stovky dalších byly vlastně co kus, to originál. Výrobci dodali pouze rám podvozku s kapotou a motorem, zbytek už se dotvářel v jednotlivých karosárnách. Takových kousků vyrobil například zmíněný Sodomka zhruba dvě stovky, pražský Uhlík pak dvakrát tolik. Sodomkovy kreace dvoudveřového sedanu a kabrioletu získaly mj. vítěznou trofej na Concourse d'Elegance v Brně.\n\nNa autosalonu v říjnu 1929 vystavovala firma Walter 6 B rovněž ve čtyřech provedeních, jako sedan-limuzína (pro 7 osob, se 6 okny), club-sedan (4-sedadlový, 4 okna), otevřený touring a limuzínu se zakázkovou karoserií Brožík. V komentářích bylo vyzdviženo elegantní chromované kování, které působí daleko příznivěji než dřívější niklování. Vnitřní výpravě luxusních limuzín byla věnována továrnou neobyčejná péče, zvláště sedačkám, které připomínají spíše salonní klubovky.\n\nPřístrojová deska byla standardně vybavena tachometrem, měřičem tlaku oleje, ukazatelem stavu v nádrži a hodinami. Osvětlení obstarávaly dvoužárovkové světlomety Scintilla 230/270 (s dvouvláknovými žárovkami Billux 50W/20W a jednovláknovou obrysovou žárovkou), na přední blatníky se montovaly elektrické ukazatele směru Scintilla LU 17844. Osvětlení vozu doplňovaly 2 přídavné reflektory umístěné po stranách vozu v úrovni řidiče a u vozů s pevnou střechou vnitřní osvětlení stropní lampou. Standardní byl i klakson Bosch FK12A. Vůz byl vybaven 2 rezervními koly, upevněnými u motorového krytu za předními blatníky a nebo na zádi vozu. Sada náhradní dílů čítala 35 položek a sada nářadí 56 položek. Garanční podmínky byly stručně jednoduché. Platily pouze 6 měsíců pro prvního majitele vozidla a pouze na součásti vyráběné továrnou. Neplatily tedy pro veškeré příslušenství jako nosná péra, kuličková ložiska, osvětlovací a zapalovací soupravy, měřící přístroje, pneumatiky atp. Stejně tak se záruka nevztahovala na součásti podléhající běžnému opotřebení jako brzdové obložení, žárovky, skla reflektorů a oken atd.\n\nZvýšením stupně komprese na 6 až 7 a dalšími drobnými úpravami bylo možné výkon motoru poměrně snadno zvýšit až na 51,5 kW/70 k a maximální rychlost na 135 km/h, což byl pro závody do vrchu a soutěže spolehlivosti výkon zcela postačující na přední umístění. Jeden z prvních vozů tohoto typu se úspěšně zúčastnil XII. ročníku závodu do vrchu Zbraslav-Jíloviště konaném dne 28. dubna 1929. V tomto roce byl závod konán již na novém povrchu vozovky a přihlíželo mu až 100 000 diváků. I tento rok přinesl nové rekordy závodu. Už při tréninkových jízdách bylo dosahováno značných rychlostí ale také i nehod. Například jezdec hrabě Lobkowicz (Jiří Kristián Lobkovicz, 1907 Turnov - 1932 Berlín/AVUS) při tréninkové jízdě nezvládl svůj stroj a výsledkem byl poražený telegrafní sloup. Mnoho diváku netušilo, že uvidí souboj dvou jezdců, Caraccioly a Stucka, jenž by byl v Německu nebo ve Francii senzací přímo světovou. Vítězem celého závodu se stal Hans-Joachim Stuck na závodním voze Austro-Daimler (objem 3,3 l bez kompresoru) v rekordním traťovém čase 2:45,8. Rudolf Caracciola s vozem Mercedes-Benz (objem 7,2 l s kompresorem) se umístil na celkovém druhém místě s krásným časem 2:49,2 min. Tovární jezdec Jindřich Knapp zvítězil v kategorii cestovních automobilů do 3000 cm v čase 3:42,7 min a celkově v cestovních automobilech obsadil 2. místo. Otevřený vůz typu touring byl - mimo již zmíněných úprav motoru - jen skromně odlehčen – neměl pouze oba nárazníky, čelní sklo, blinkry a přídavné světlomety.\n\nNa konci května 1930 (30.-31.5.) byla vykonána propagačně-zkušební jízda Waltrem 6 B z Prahy na horské sedlo Katschberg (1738 m n. m.) na hranicích Salcburska a Korutan a zpět přes Gaisberg u Salzburgu (1287 m n. m.) do Prahy. Jízda byla vykonána šestimístným předváděcím vozem z pražské prodejní filiálky v Platnéřské ulici 11, který už měl před jízdou najeto svých 40 000 km. Limuzínu hlavně řídil Jindřich Knapp, ale za volantem se vystřídali i bratři Kumperové (generální ředitel ing. Antonín \"Teny\" Kumpera a obchodní ředitel JUDr. Vítězslav Kumpera). Nejdůležitějším pasažérem asi byl redaktor Vilém Heinz z Národních listů, který o této \"weekendové\" jízdě podal podrobný referát. Tým doplňovali hlavní konstruktér ing. Barvitius a ředitel ing. Benák. Šestisedlový vůz byl zcela obsazen. Při cestě dlouhé přes 1100 km dosáhl vůz průměrné rychlosti 52,7 km/h a průměrně spotřeboval 21,1 l benzínu na 100 km. Přestože to byla \"horská\" jízda z dosažené průměrné rychlosti však vyplývá, že to nebyl žádný \"výlet\".\n\nV roce 1931 se závodu Zbraslav-Jíloviště, zařazeného do mistrovství Evropy v závodech do vrchu (31. května, XIV. ročník, 100 000 diváků), nemohl zúčastnit Jindřich Knapp, protože v tu dobu \"brázdil\" kontinent v Jízdě AvD na 10 000 km Evropou s továrním Waltrem Super 6. S Waltrem 6 B ve sportovnější úpravě se závodu zúčastnil jezdec \"Míla\" (pseudonym) a obsadil 3. místo v čase 3:45,56 min. v třídě sportovních vozů do 3000 cm a v kategorii sportovních vozů byl 9. Získal tímto výkonem stříbrnou medaili. Čas Knappa z roku 1929 však nepřekonal. Na odlehčeném, sportovním Mercedes-Benzu SSKL zvítězil Rudolf Caracciola v čase 2:42,73 min s průměrnou rychlostí 123,48 km/h. Tento čas již nebyl nikdy překonán a je vlastně do dnešních dnů rekordem trati. Druhý skončil Hans-Joachim Stuck (2:43,84 min.), rovněž na Mercedes-Benz SSKL, avšak v závodní úpravě, a třetí, vítěz brněnského Masarykova okruhu 1930, Heinrich-Joachim von Morgen na závodním Bugatti (2:43,86 min.). První tři jezdce v cíli dělilo pouhých 1,13 vteřiny. Roku 1931 se jel závod na trati ze Zbraslavi k Jílovišti naposledy. Pořadatelem tohoto závodu byl Autoklub Republiky Československé (AKRČs), který se \"přetahoval\" o prestiž a o účast v Mistrovství Evropy se závodem Ecce Homo ve Šternberku, který pořádal konkurenční Moravskoslezský automobilový klub MSAC. Výsledkem těchto tahanic bylo, že se v Československu žádný závod \"evropského mistrovství\" dlouhá léta nekonal. Až po 50 letech se konal v tuzemsku podnik Mistrovství Evropy v závodech do vrchu. Bylo to na trati Ecce Homo ve Šternberku v roce 1981.\n\nV neděli 5. července 1931 se uskutečnila Velká šumavská soutěž spolehlivosti (III. ročník) na 385 km za pořadatelství Západočeského Autoklubu. Soutěž startovala v Plzni v 7 hodin ráno za pěkného počasí a za účasti 74 soutěžících. Vedla nejkrásnějšími partiemi Pošumaví, ze kterých však účastníci mnoho neměli, protože akci nepřálo počasí. Už do prvé kontroly v Strakonicích vjížděli konkurenti v dešti, jenž sice ustal u Vimperka, ale vracel se téměř po celý den. Silnice tím byly proměněny v moře bláta, na nichž i řízení vozů v žádaném tempu vyžadovalo pevných nervů a umění. Není divu, že za těchto okolností dobrá třetina konkurentů dojela sice v předepsané době od 17.-19. hod. zpět do Plzně, ale s nabouranými \"vehikly\". Mezi \"bezvadnými\" vozy dorazil k cíli na Waltru 6 B i Ing. Jan Šusta, syn historika Josefa Šusty a významný příslušník konstrukční kanceláře Walter.\n\nNa závěr domácí vrchařské sezóny (13. září 1931) se jel III. ročník národního závodu do vrchu s mezinárodní účastí na trati Ploskovice - Horní Řepčice u Litoměřic. Ke trati dlouhé 4 km se stoupáním 94 m, maximálním 9% a s 10 zatáčkami se sjelo rekordních 40000 diváků a 70 strojů. V třídě sportovních vozů do 3000 cm si po Zbraslavi spravil chuť jezdec \"Míla\" na Waltru 6 B a jednoznačně zvítězil v čase 2:49,5 min. V kategorii sportovních vozů obsadil 7. místo. Celkovým vítězem závodu se stal Heinrich-Joachim von Morgen na závodním Bugatti Typo 35B.\n\n"}
{"id": "1379781", "url": "https://cs.wikipedia.org/wiki?curid=1379781", "title": "Vojtěch Uharček", "text": "Vojtěch Uharček\n\nVojtěch Uharček (6. května 1935 – ?) byl český fotbalový brankář.\n\nV československé lize chytal za Dynamo Praha (dobový název Slavie).\n\n"}
{"id": "1379784", "url": "https://cs.wikipedia.org/wiki?curid=1379784", "title": "141. rezervní divize (Wehrmacht)", "text": "141. rezervní divize (Wehrmacht)\n\n141. rezervní divize (německy \"141. Reserve-Division\") byla divize německé armády (Wehrmacht) za druhé světové války.\n\nDivize byla založena 26. září 1942. 19. února 1944 byla ve městě Stoubcy divize zrušena a její části byly použity k doplnění 68. pěší divize.\n\n"}
{"id": "1379790", "url": "https://cs.wikipedia.org/wiki?curid=1379790", "title": "Pteropus", "text": "Pteropus\n\nPteropus, česky spolu s dalšími příbuznými rody označovaný kaloň, je rod velkých létajících savců starého světa z podřádu kaloni (\"Megachiroptera\"). Patří k němu asi 60 druhů, mezi nimi vůbec největší recentní aktivně létající savec, kaloň malajský (\"Pteropus vampyrus\"). Příslušníci rodu Pteropus jsou většinou býložravci, živí se nejčastěji ovocem. Postrádají schopnost echolokace, obvyklou u netopýrů, a místo toho se orientují po zraku a čichu.\n"}
{"id": "1379793", "url": "https://cs.wikipedia.org/wiki?curid=1379793", "title": "Vicky Leandros", "text": "Vicky Leandros\n\nVicky Leandros, vlastním jménem Vassiliki Papathanassiou, provdaná von Ruffin (* 23. srpna 1952 Paleokastritsa) je zpěvačka řeckého původu.\n\nNarodila se na ostrově Korfu v roce 1952 jejím otcem byl hudební skladatel Leo Leandros. Od roku 1958 žila rodina v Německu, kde se Vicky věnovala hudbě a tanci, v roce 1965 debutovala singlem „Messer, Gabel, Schere, Licht“ a o rok později vydala první album \"Songs und Folklore\". V roce 1967 reprezentovala Lucembursko na Eurovision Song Contest se skladbou „L'amour est bleu“ a obsadila čtvrté místo, v roce 1972 soutěž vyhrála s písní „Après toi“. V letech 1968 a 1974 získala německou televizní cenu Goldene Europa, v roce 1971 jí byla udělena bronzová růže na festivalu v Montreux. Zpívá řecky, německy, anglicky, francouzsky, nizozemsky a španělsky, úspěšně koncertovala v Evropě, USA i Japonsku, spolupracovala s Mikisem Theodorakisem, Johnny Hallydayem nebo skupinou Scooter. Ve své kariéře prodala 55 milionů nahrávek.\n\nV roce 2006 byla zvolena do městské rady v Pireu za Panhelénské socialistické hnutí. Zastávala funkci místostarostky do roku 2008, kdy rezignovala, jako důvod uvedla obtížné časové skloubení pěvecké a politické kariéry. Za charitativní činnost byla v Řecku zvolena Ženou roku, v roce 2011 jí byl udělen Záslužný řád Lucemburského velkovévodství. \n\n"}
{"id": "1379803", "url": "https://cs.wikipedia.org/wiki?curid=1379803", "title": "Josef Kopečný", "text": "Josef Kopečný\n\nJosef Kopečný (* 10. března 1943) je český učitel a bývalý fotbalový brankář. Žije v Andělské Hoře.\n\nV československé lize odchytal za Dynamo Praha (dobový název Slavie) šest celých utkání na jaře 1961. Do Dynama Praha přišel z Dynama Karlovy Vary a tamtéž se poté vrátil.\n\n"}
{"id": "1379805", "url": "https://cs.wikipedia.org/wiki?curid=1379805", "title": "Přádelna bavlny Ferdinand Přibyl a synové", "text": "Přádelna bavlny Ferdinand Přibyl a synové\n\nPřádelna bavlny Ferdinand Přibyl a synové ve Slaném (dříve Honoré de Liser, přádelna bavlněné příze) je průmyslový objekt přádelny bavlny ve slánské místní části Kvíček, v ulici K. H. Borovského, čp. 36 (na pozemku parcelní číslo st. 73/1 v katastrálním území Kvíc). V areálu továrny se nachází i vila původního majitele a rozsáhlý park.\n\nPrvní přádelna bavlny vznikla ve Slaném v roce 1842. W. Sandter ji zbudoval v Ouvalově ulici. Sedmipodlažní přádelna měla 7 000 vřeten a byla poháněna parním strojem o výkonu 59 HP. V roce 1874 přešla přádelna do majetku francouzské firmy Basch a de Liser z Havru. Koncem 19. století zde pracovalo asi 350 dělníků, a objem výroby byl přes milion liber bavlněné příze ročně. Přádelna v prosinci roku 1900 do základů vyhořela.\n\nHonoré de Liser nechal postavit novou přádelnu v místní části Kvíček. Projekt nové přádelny vypracovala švýcarská projekční kancelář Séquin & Knobel v roce 1902. Nosnou ocelovou nýtovanou konstrukci provedla kladenská Poldina huť. Stavbu provedla firma slánského stavitele Václava Havránka. Čtyřpodlažní továrna je doplněna schodišťovým objektem, dominantou objektu, který je zakončen stylizovaným cimbuřím. Zde byl původně umístěn vodojem pro hasicí systém, který měl zabránit opakování požární katastrofy. Vedle hlavní budovy stojí v blízkosti strojovna a tovární komín.\n\nHonoré de Liser zemřel v roce 1914 a jeho syn Carlo v roce 1918 prodal podnik firmě Ferdinand Přibyl a synové. Továrna v té době měla 20 000 instalovaných vřeten. Rodina Ferdinanda Přibyla provozovala továrnu až do znárodnění v roce 1945. Poté byla přádelna začleněna do Sdružení bavlnářských závodů Praha. Později se stala součástí n. p. Benar v Benešově nad Ploučnicí. Po roce 1990 byla továrna vrácena potomkům původních majitelů. Ti stavbu prodali v roce 2002. V roce 2005 provozovala přádelnu firma Vecco.\n\nDokumentace přádelny (obchodní korespondence, účetní doklady) je uložena ve Státním oblastním archivu v Praze.\n\nV roce 2017 proběhla demolice některých objektů v areálu. Původní tovární budova se má stát základem bytového objektu Fabrika Verde, kde má vzniknout 209 bytů.\n\n"}
{"id": "1379806", "url": "https://cs.wikipedia.org/wiki?curid=1379806", "title": "Sigala", "text": "Sigala\n\nBruce Fielder, uměleckým jménem znám jako Sigala (* 1. listopadu 1992, Norwich) je britský hudební producent a DJ. Je známý především svými songy \"Easy Love\", \"Sweet Lovin\" , \"Say You Do\" a \"Give Me Your Love\", přičemž první mu zajistil obchodní úspěch na mezinárodních trzích a zisk platinových desek ve více než 10 různých zemí\n\nBruce Fielder se narodil v anglickém městě Norwich. Hudbě se už věnoval jako dítě, a to když v 8 letech začal hrát na klavír. Když navštěvoval Reepham High School, byl členem několik jazzových a rockových kapel jako klávesista. Studoval na City College Norwich a na počátku roku 2010 se přestěhoval do Londýna, kde vystudoval na University of Westminster obor komerční hudby.\n\nPo absolvování vysoké školy, začal pracovat jako skladatel pro různé umělce. Například pro Ella Eyre napsal a produkoval píseň „Good Times“, která byla velmi populární ve Velké Británii, kde vstoupila mezi prvních 40 pozic v seznamu hudebních úspěchů. V té době založil vlastní nahrávací studio Tileyard Studios v oblasti Kings Cross v Londýně a podepsal smlouvu Ministry of Sound a Columbia Records.\n\nJeho debutový singl \"Easy Love\" byl napsán v neděli večer, z touhy vytvářet si hudbu jen pro sebe. Než ho složil, vypil krabici Desperadosu, což je pivo ochucené tequily, a v naprosté únavě a frustraci poté, co byl požádán, aby provedl třicátý sedmý mix od populárních Jackson 5 písně \" ABC \". Byl vydán dne 4. září 2015 jako digitální download ve Velké Británii přes Ministry of Sound. Vstoupil do UK Singles Chart s číslem 71 a následující týden dosáhl čísla jedna.\n\nDruhá píseň se nazývá \"Sweet Lovin\", jehož vokálu se ujal Bryn Christopher. Vydal jí dne 4. prosince 2015 a dosáhla čísla 3 v UK Singles Chart.\n\nSigala vydal svůj třetí singl \"Say You Do\" na YouTube dne 23. ledna 2016 a byl oficiálně vydán 18. března 2016. Skladba obsahuje vzorek \"Always Be My Baby\" od Mariah Carey a DJ Freshe s vokály od zpěváka Imaniho. Krátce poté vyšel 8. dubna 2016 další singl \"Give Me Your Love\" s vokálem od Johna Newmana a s produkční práie od Nile Rodgerse.\n\nDne 9. června 2017 vydal píseň \"Came Here for Love\", jehož vokál byl od Ella Eyre.\n\nDne 23. února 2018 vydal píseň s Palomou Faith s názvem \"Lullaby\". Dne 13. března 2018 potvrdil prostřednictvím svého účtu na Twitteru, že téměř dokončil své debutové album. Dne 24. května 2018 oznámil Sigala své nadcházející debutové album Brighter Days, které vyšlo 28. září 2018. Mini-koncertní turné na podporu alba se uskuteční ve Velké Británii a Irsku.\n\n\n"}
{"id": "1379809", "url": "https://cs.wikipedia.org/wiki?curid=1379809", "title": "Pomněnka úzkolistá", "text": "Pomněnka úzkolistá\n\nPomněnka úzkolistá (\"Myosotis stenophylla\") je vytrvalá, nevysoká bylina suchých, kamenitých, dobře osluněných strání vykvétající koncem jara drobnými, azurově modrými květy. Tato v české přírodě původní rostlina je ze všech, asi deseti druhů rodu pomněnka co v ČR rostou, nejvzácnější a zákonem chráněná, neboť je silně ohrožena vymizením.\n\nDruh je ostrůvkovitě rozšířen ve střední (Česko, Rakousko, Slovensko, Maďarsko, Polsko) a jihovýchodní Evropě (Rumunsko, Ukrajina, Krym, jih evropského Ruska).\n\nV České republice roste velice vzácně v mezofytiku středních Čech v Českém středohoří, Českém krasu, Doupovských horách a na Dolnokralovických hadcích. Na Moravě je známa z okolí Mohelna, Moravského Krumlova, Kuřimě a Mikulova. Její populace jsou málo početné, ale relativně stabilní.\n\nJe domovem na světlých stanovištích s nezapojenou vegetací, jako jsou skalnaté nebo jen řídce zatravněné stráně, sečené i spásané louky a pastviny. Vyskytuje se též v prosvětlených borových lesích s kamenitou půdou a ve skalních puklinách kaňonovitých údolích. Nejčastěji vyrůstá na světlých, sušších, skeletových, vysýchavých, mělkých a minerálně bohatých půdách, obvykle na vápencích a hadcích. Je hemikryptofyt vyskytující se převážně v teplejších oblastech v pásmu od nížin po pahorkatiny. Fenologické optimum kvetení má v dubnu a květnu, někdy se posouvá až do června. Ploidie druhu je 2n = 48.\n\nVytrvalá bylina, vysoká 20 až 30 cm, vyrůstající v trsu z krátkého oddenku. Má přízemní listovou růžici, která je plně dorostlá až v období po odkvětu. Tvoří ji listy se 7 cm řapíkem, s eliptickou čepelí dlouhou 3 až 4 cm a širokou 1 až 1,5 cm, na bázi sbíhavou a na vrcholu špičatou. Z růžice vyrůstá vystoupavá až přímá, větvená lodyha s přisedlými, vzpřímenými, téměř přitisklými listy, které bývají úzce kopinaté, dlouhé 2 až 4 cm, široké 0,5 až 1,5 cm a na vrcholu špičaté. Lodyha i všechny listy jsou oboustranně chlupaté.\n\nDrobné, pravidelné, vonné, oboupohlavné, pětičetné květy vytvářejí volné, mnohokvěté, rozvětvené vijany bez listenů. Květní stopky delší než kalich směřují šikmo vzhůru a po odkvětu se prodlužují až na 12 mm. Zvonkovitý kalich má kališní cípy úzce trojúhelníkovité a dlouhé 3 mm, které se při zrání plodů prodlužují na dvojnásobnou délku a neopadávají ani po vypadnutí tvrdek. Koruna je kolovitá, mívá 6 až 10 mm v průměru, její azurově modrá trubka je dlouhá jako kalich a v ústí má bělavé nebo světle žluté šupinky pakorunky. Nitky tyčinek jsou ve spodní části přirostlé ke korunní trubce a prašníky na ně nasedají střední části. U báze čtyřpouzdrého semeníku je prstenčitý val vylučující nektar, krátká čnělka nese hlavičkovitou bliznu nevyčnívající z koruny.\n\nPlody jsou černé, vejcovité až elipsoidní tvrdky, 2 mm dlouhé a 1 mm široké, s úzkým lemem po celém obvodu.\n\nV minulosti byla pomněnka úzkolistá ztotožňována s pomněnkou vysokohorskou (\"Myosotis alpestris\"), od čehož bylo upuštěno až na podkladě nových fytogeografických poznatků. Od pomněnky vysokohorské se odlišuje hustým pokrytím spodních i lodyžních listů odstávajícími chlupy, úzkými lodyžními listy přitisklými k lodyze, stopkou plodu delší než kalich a voňavými, světle modrými korunami květů. Pomněnka úzkolistá je poměrně dost variabilní ve výšce a rozvětvení lodyh, ve velikosti a ochlupení listů i kalichů, stejně jako v délce stopek plodů.\n\nOd snadno zaměnitelné pomněnky lesní (\"Myosotis sylvatica\") rostoucích i na podobných stanovištích se liší většími tvrdkami, za plodu neopadavým kalichem a dlouze řapíkatými listy v přízemní růžici.\n\nPomněnka úzkolistá se v české krajině objevuje jen řídce a je ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\", stejně jako v \"Červeném seznamu cévnatých rostlin České republiky\" z roku 2012, začleněna mezi kriticky ohrožené druhy (§1, C1b). Část lokalit na kterých se vyskytuje je zařazena mezi maloplošně chráněná území, ve kterých se omezuje postupné zarůstání vegetací, případně i zasypávání skalních štěrbin ve kterých roste.\n\n"}
{"id": "1379811", "url": "https://cs.wikipedia.org/wiki?curid=1379811", "title": "Adolf Mayerl", "text": "Adolf Mayerl\n\nJohann Adolf Mayerl (28. srpna 1884 Cheb – 23. září 1954 Schrobenhausen, Horní Bavorsko) byl německý sochař a keramik, činný převážně v Chebu a Františkových Lázních.\n\nNarodil se v Chebu jako syn hrnčířského mistra a keramika Karla Mayerla, u kterého se vyučil v letech 1899–1900. Poté absolvoval keramickou školu v Teplicích a studoval sochařství na Akademii výtvarných umění v Praze u Josefa Myslbeka. Od roku 1905 působil jako nezávislý umělec v Chebu a po roce 1924 ve Františkových Lázních. Po roce 1945 byl na základě Benešových dekretů vyhnán z Československa a do své smrti žil v Schrobenhausenu.\n\nJohann Adolf Mayerl je považován za nejvýznamnější uměleckou osobnost Chebu. Po studiu u Josefa Václava Myslbeka později navázal na monumentalizující heroismus Franze Metznera. Známá je jeho robustní plastika, znázorňující postavu kovářského dělníka, která představuje pokračování francouzské bourdelovské tradice. Jako dvoumetrová pískovcová socha byla vystavena ve dvacátých letech minulého století v Metznerově sále pražské Moderní galerie.\n\nV Praze se Mayerl podílel na sochařské výzdobě budov postavených architektem Fritzem Lehmannem.\n\n\n"}
{"id": "1379812", "url": "https://cs.wikipedia.org/wiki?curid=1379812", "title": "143. rezervní divize (Wehrmacht)", "text": "143. rezervní divize (Wehrmacht)\n\n143. rezervní divize (německy \"143. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 18. září 1942. 18. února 1944 byla divize ve městě Dubno na západní Ukrajině zrušena.\n\n"}
{"id": "1379813", "url": "https://cs.wikipedia.org/wiki?curid=1379813", "title": "147. rezervní divize (Wehrmacht)", "text": "147. rezervní divize (Wehrmacht)\n\n147. rezervní divize (německy \"147. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 1. října 1942 v Augsburgu. Divize byla v lednu 1944 obklíčena u města Novohrad-Volynskyj a po probití se z kotle byla přeložena do vojenského prostoru Jih u města Dębica v jižním Polsku. Zde byla 147. rezervní divize použita k vytvoření 363. pěší divize.\n\n"}
{"id": "1379814", "url": "https://cs.wikipedia.org/wiki?curid=1379814", "title": "Bilal Çiloğlu", "text": "Bilal Çiloğlu\n\nBilal Çiloğlu (* 16. června 1998) je turecký zápasník-judista.\n\nS judem začínal ve 12 letech v Konyi, kam se přistěhoval s rodiči ze Sivase. Připravuje se v klubu Konya BBSK. V turecké reprezentaci se prosazuje od roku 2018 v lehké váze do 73 kg.\n\n\n"}
{"id": "1379815", "url": "https://cs.wikipedia.org/wiki?curid=1379815", "title": "148. rezervní divize (Wehrmacht)", "text": "148. rezervní divize (Wehrmacht)\n\n148. rezervní divize (německy \"148. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 1. října 1942 v Metách. Následně se 148. rezervní divize nacházela ve Slezsku a později ve Francii. 18. září 1944 byla divize ve Francii přejmenována na 148. pěší divizi.\n\n"}
{"id": "1379816", "url": "https://cs.wikipedia.org/wiki?curid=1379816", "title": "151. rezervní divize (Wehrmacht)", "text": "151. rezervní divize (Wehrmacht)\n\n151. rezervní divize (německy \"151. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 25. září 1942 ve Vilniusu. 9. února 1944 byla divize zrušena ve vojenském prostoru Sever ve Východním Prusku a její části byly použity k sestavení pěší divize Mielau.\n\n"}
{"id": "1379817", "url": "https://cs.wikipedia.org/wiki?curid=1379817", "title": "153. rezervní divize (Wehrmacht)", "text": "153. rezervní divize (Wehrmacht)\n\n153. rezervní divize (německy \"153. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 11. září 1942 a přeložena na Ukrajinu. 10. prosince 1942 byla 153. rezervní divize přejmenována na 153. (polní výcvikovou) divizi.\n\n"}
{"id": "1379820", "url": "https://cs.wikipedia.org/wiki?curid=1379820", "title": "God of War", "text": "God of War\n\nGod of War je americká série hack-and-slash videoher, původně vytvořených Davidem Jaffem pro konzoli PlayStation 2. \n\nPrvní díl byl vydán v roce 2005 vývojářským studiem \"SIE Santa Monica Studio\", přičemž se stal vlajkovou lodí exkluzivních videoher vydávaných pod značkou PlayStation. Středem příběhu byl spartský válečník Kratos, který byl svým pánem Áreem podveden a zmanipulován, aby zavraždil svou vlastní ženu Lysandru a dceru Calliope. Kratos se proto vydává na cestu pomsty proti svému bývalému pánovi. Tento příběh se postupem času rozvíjí a graduje, přičemž Kratos svého bývalého pána porazí, je sám jmenován bohem války (z čehož vychází také název série) a se svou osobní válkou proti bohů nepřestává, dokud nespustí další válku, která může skončit zničením světa. \n\n\n\n\n\n\n\n\n\n"}
{"id": "1379821", "url": "https://cs.wikipedia.org/wiki?curid=1379821", "title": "Miroslav Mařenec (fotbalista)", "text": "Miroslav Mařenec (fotbalista)\n\nMiroslav Mařenec (* 30. září 1938 Dolní Počernice) je bývalý český fotbalový brankář.\n\nV československé lize odchytal za Dynamo Praha (dobový název Slavie) čtyři celá utkání na jaře 1961. Začínal v Dolních Počernicích, po odchodu ze Slavie byl u vzestupu hornopočernické kopané v 60. letech 20. století.\n\n"}
{"id": "1379822", "url": "https://cs.wikipedia.org/wiki?curid=1379822", "title": "154. rezervní divize (Wehrmacht)", "text": "154. rezervní divize (Wehrmacht)\n\n154. rezervní divize (německy \"154. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 15. září 1942 ve městě Landshut a přeložena do jižního Polska. V létě 1944 byla 154. rezervní divize nasazena na Ukrajině, kde při těžkých bojích utrpěla vysoké ztráty. 1. října 1944 byla 154. rezervní divize přejmenována na 154. polní výcvikovou divizi.\n\n"}
{"id": "1379823", "url": "https://cs.wikipedia.org/wiki?curid=1379823", "title": "Kopečný", "text": "Kopečný\n\nPříjmení Kopečný, přechýleně Kopečná, nosí více osobností:\n\n\n"}
{"id": "1379827", "url": "https://cs.wikipedia.org/wiki?curid=1379827", "title": "Slapany", "text": "Slapany\n\nSlapany () jsou malá vesnice, základní sídelní jednotka města Cheb, v okrese Cheb, kraji Karlovarském. V roce 2011 zde bylo evidováno 15 adres a trvale zde žilo 54 obyvatel.\nOsada leží v katastrálním území Háje u Chebu o rozloze 13,96 km.\n\nOsada leží při jižním okraji Chebské pánve, na levém břehu Odravy, jež zde vytváří poměrně hluboce zařízlé údolí. Ves se nachází přibližně 6 km jižně od centra Chebu, asi 0,5 km od státní hranice se spolkovou zemí Bavorsko. Východně od Slapan se nachází kamenolom kde se těží kvalitní čedič, ze kterého vyrábí firma Eutit ve Staré Vodě u Mariánských Lázní odlévané čedičové výrobky.\n\nSlapany se původně jmenovaly Schloppenhof, což nejpravděpodobněji znamenalo dvůr lidí, bydlících u pastí na ryby či u rybářských sítí. V roce 1869 byly osada obce Gehaag (dnes Háje, v letech 1880–1910 rovněž osada obce Gehaag, od 1.1.1976 do 29.2.1980 část obce Cheb, od 1.3.1980 jsou základní sídelní jednotka města Cheb.\n\nPrvní písemná zmínka o Slapanech pochází z počátku 20. let 14. století. Roku 1320 se píše o \"nových Slapanech\", roku 1322 jsou zmiňovány \"Slapaný na Odravě\". Předpokládá se, že ves byla založena nejspíš na přelomu 13. a 14. století klášterem ve Waldsassenu, který ves držel spolu s chebskými měšťany do druhé poloviny 14. století. Během druhé poloviny 14. století připadla k panství hradu Kinsberg v Hrozňatově, k němuž patřila až do roku 1629. Roku 1629 odkoupil Slapany Adam Schmiedl ze Seebergu. Od roku 1703 patřila ves Filipovi Martini, jehož dcera se provdala za člena rodu pánů ze Schönstetteru a majetek přešel jako její věno na ně. Od roku 1745 ves držel Jan Kryštof Werner. Od něho koupil Slapany v roce 1786 Michael Wohlrab. Od roku 1802 patřil statek jeho synovi Onřejovi, který ho však roku 1809 prodal Tomášovi a Magdaléně Hafenrichtrům. Později se v držení Slapan majitelé střídali. Roku 1870 je koupili bratři Opitzové ze Saska. Mladší z nich Karel Gottfried, žil na Podhradu, jeho bratr Klemens spravoval Slapany. Po jeho smrti roku 1888 je koupil Emil Schmidt, po první světové válce patřily rodině jeho zetě Kirsche. Po roce 1945 přešel jejich majetek do vlastnictví státu.\n\nBěhem historického vývoje vznikla ve Slapanech zřejmě dvě panská sídla. První bylo založeno nejspíš během 14. nebo 15. století, neznámo kým. Zpráva z popisu Josefského vojenského mapování z doby po roce 1764 uvádí, že poplužní dvůr v tomto místě je vystavěn převážně ze dřeva, ale tamtéž se nacházející malý zámek je vystavěn z kamene a obklopen vodním příkopem. Lze odvodit, že zmíněný zámek musel stát poblíž Odravy. Jediným možným místem, kde mohl být založen, je poloha při jihozápadním okraji vesnice. Ještě roku 1990 se v těchto místech nalézaly zbytky zdivá staré budovy. Mladší panské sídlo stávalo přímo v poplužním dvoře, ležícím vysoko nad údolím Odravy. Jeho velká obdélníková budova tvořila jihozápadní křídlo dvora. Poplužní dvůr vznikl snad již v 17. století. Poplužní dvůr, v němž mladší panské sídlo vzniklo, byl několikrát upravován, naposledy výrazně po roce 1811 za Tomáše Hafenrichtra. Po roce 1945 došlo k jeho částečné demolici, kdy severozápadní a severovýchodní křídla byla zbořena. Bývalá obytná budova dvora se zbytky zámku však dosud stojí. Jedná se o patrové stavení, kryté valbovou střechou. Z mladšího slapanského panského sídla se dochovala část obvodového zdiva a několik místností ve střední části přízemí, zaklenutých valenou křížovou klenbou, resp. valenou klenbou s lunetami. Zanikla však parková úprava s přístupovou alejí před jihozápadním průčelím objektu.\n\nVýznam vsi vzrostl po vybudování železniční trati z Chebu do Waldsassenu v roce 1865. V roce 1893 byla uvedena do provozu železniční zastávka a celnice ve Slapanech. Po trati jezdily dokonce i rychlíky, a to až do roku 1914. Po roce 1945 došlo k odsunu německého obyvatelstva a provoz na železniční trati byl zastaven. Později byla ve Slapanech umístěna rota Pohraniční stráže. Při severním okraji vsi je patrný prostor bývalého nádraží, ovšem nádražní budovy byly strženy a koleje vytrhány.\nZměny nastaly až po roce 1989, kdy se bývalé zakázané hraniční pásmo otevřelo veřejnosti. Na konci devadesátých let 20. století vznikl návrh na propojení Slapan s německým Waldsassenem formou cyklistické a turistické stezky. Nejprve byl vybudován turistický přechod, slavnostní otevření první části cyklostezky proběhlo 13. května 2006.\n"}
{"id": "1379832", "url": "https://cs.wikipedia.org/wiki?curid=1379832", "title": "Gyula Pálóczi", "text": "Gyula Pálóczi\n\nGyula Pálóczi (* 13. září 1962 - 28. ledna 2009) byl maďarský atlet, halový mistr Evropy ve skoku do dálky.\n\nSvých největších úspěchů dosáhl v polovině 80. let 20. století na evropských halových šampionátech. V roce 1983 získal stříbrnou medaili, o dva roky později se stal halovým mistrem Evropy. V roce 1985 také vybojoval stříbrnou medaili na halovém mistrovství světa. V této sezóně si vytvořil své osobní rekordy, 815 cm v hale a 825 cm pod širým nebem.\n"}
{"id": "1379835", "url": "https://cs.wikipedia.org/wiki?curid=1379835", "title": "Stefanos Tsitsipas", "text": "Stefanos Tsitsipas\n\nStefanos Tsitsipas, řecky: Στέφανος Τσιτσιπάς, (* 12. srpna 1998 Athény) je řecký profesionální tenista, vítěz juniorské čtyřhry ve Wimbledonu 2016 a bývalá juniorská světová jednička. Ve své dosavadní kariéře na okruhu ATP World Tour vyhrál pět singlových turnajů, když na prvním z nich triumfoval během Stockholm Open 2018. Stal se tak vůbec prvním Řekem, který vyhrál turnaj ATP. Na challengerech ATP a okruhu Futures získal šest titulů ve dvouhře a šest ve čtyřhře.\n\nNa žebříčku ATP byl ve dvouhře nejvýše klasifikován v srpnu 2019 na 5. místě a ve čtyřhře pak v témže měsíci na 68. místě. Během října 2017 se stal prvním Řekem od zavedení žebříčku ATP v roce 1973, který pronikl do elitní světové stovky tenistů. Trénuje ho otec Apostolos Tsitsipas.\n\nV řeckém daviscupovém týmu neodehrál do roku 2019 žádné utkání.\n\nŘecko reprezentoval s Marií Sakkariovou na Hopman Cupu 2019. Historicky první start Řeků v hlavním perthském turnaji skončil druhým místem v základní skupině. Jako jediní přitom porazili vítězné Švýcarsko.\n\nV juniorské kategorie se probojoval do semifinále dvouhry ve Wimbledonu 2016 a US Open 2016. S Estoncem Kennethem Raismou vyhráli juniorskou čtyřhru ve Wimbledonu 2016 po finálovém vítězství nad nejvýše nasazenými Kanaďany Félixem Augerem-Aliassimem a Denisem Shapovalovem ve třech setech. Na juniorském kombinovaném žebříčku ITF se stal v květnu 2016 světovou jedničkou a jeho celková zápasová bilance činila 112–47.\n\nVe dvouhře okruhu Futures debutoval v říjnu 2013, když se do hlavní soutěže v Marathónu probojoval z kvalifikace. V úvodním kole podlehl krajanu Alexandrosi Jakupovicovi. Premiérový singlový titul v této úrovni si odvezl z kyperské Nikósie, kde během listopadu 2015 přehrál ve finále belgického hráče Alexandra Folieho. Debutový turnajový triumf na challengerech si připsal během janovského AON Open 2017. V bitvě o titul zvládl duel proti Španělu Guillermu Garcíovi-Lópezovi.\n\nVe dvouhře okruhu ATP World Tour debutoval na únorovém ABN AMRO World Tennis Tournament 2017 v Rotterdamu, kde od organizátorů obdržel divokou kartu. V úvodním kole vypadl s pozdějším šampionem turnaje Jo-Wilfriedem Tsongou. Navazující týden nestačil na marseillském Open 13 Provence 2017 na Rusa Michaila Južného.\n\nPremiérový kariérní vyhraný zápas na túře ATP dosáhl po sérii osmi vyřazení v prvních kolech na říjnovém Shanghai Rolex Masters 2017, kde jako kvalifikant v úvodní fázi dvouhry přehrál Rusa Karena Chačanova. Ve druhém kole jej zastavil dvanáctý nasazený Američan John Isner. Další týden přijel na antverpský European Open 2017. Zlepšení formy se projevilo postupem z kvalifikační soutěže až do prvního kariérního semifinále. Na jeho raketě postupně dohráli turnajová šestka Pablo Cuevas, Ivo Karlović a desátý hráč žebříčku David Goffin, čímž zaznamenal debutovou výhru nad členem elitní světové desítky. V semifinále jej zdolal Argentinec Diego Schwartzman. Stal se tak prvním řeckým semifinalistou turnaje ATP od roku 1973 a Nicholase Kalogeropoulose, jenž do této fáze pronikl v iowském Des Moines. Bodový zisk jej jako prvního Řeka v historii posunul mezi sto nejlepších tenistů žebříčku ATP, když 23. října 2017 figuroval na 95. příčce. Premiérové čtvrtfinále v kategorii ATP 500 si zahrál během únorového Dubai Tennis Championships 2018, na němž podlehl Tunisanu Maleku Džazírímu. Do semifinále v této kategorii prošel na dubnovém Barcelona Open Banco Sabadell 2018 po vyřazení světové sedmičky Dominica Thiema. V něm zvládl duel proti jedenáctému hráči žebříčku Pablu Carreñovi Bustovi ze Španělska a postoupil do prvního kariérního finále na okruhu ATP Tour. Jako první řecký finalista dvouhry turnaje na okruzích Grand Prix a ATP Tour od Kalogeropulose a roku 1973 uhrál v závěrečeném duelu na světovou jedničku Rafaela Nadala jen tři gamy. Bodový zisk jej však poprvé posunul do elitní padesátky žebříčku ATP, když mu patřila 44. příčka.\n\nDebut v hlavní soutěži nejvyšší grandslamové kategorie zaznamenal v mužském singlu French Open 2017 po zvládnuté tříkolové kvalifikaci, v níž na jeho raketě zůstali Ital Thomas Fabbiano, Francouz Gleb Sakharov a Němec Oscar Otte. V prvním kole singlové soutěže však nenašel recept na Chorvat Iva Karloviće po třísetovém průběhu. První grandslamovou kvalifikaci odehrál již na lednovém Australian Open 2017, kde jej ve druhé fázi vyřadil Američan Bjorn Fratangelo.\nNa torontském Rogers Cupu 2018 prošel až do finále, kde nestačil na světovou jedničku Rafaela Nadala ve dvou setech. Finálový duel odehrál v den 20. narozenin a stal se nejmladším hráčem historie, který na jediném turnaji ATP vyřadil čtyři tenisty elitní světové desítky. Bodový zisk jej následně katapultoval na 15. místo žebříčku. Přitom ve čtvrtfinále odvrátil dva mečboly světové trojce Alexandru Zverevovi a v semifinále jednu mečbolovou příležitost šestého v pořadí Kevina Andersona.\n\nPremiérovou trofej na ATP Tour si odvezl ze Stockholm Open 2018. Ve finále zdolal lotyšského kvalifikanta z druhé světové stovky Ernestse Gulbise po dvousetovém průběhu. Turnaj odehrál ve 20 letech jako nejmladší člen aktuální elitní světové dvacítky. Stal se tak vůbec prvním řeckým vítězem turnaje ATP v historii. Na závěrečné akci Next Generation ATP Finals 2018 v Milánu pro nejlépe postavené hráče do 21 let nenašel přemožitele a všech pět zápasů vyhrál. Ve finálovém souboji zdolal australskou turnajovou dvojku, 19letého Alexe de Minaura, po čtyřsetovém průběhu.\n\nDo prvního čtvrtfinále i semifinále grandslamu postoupil na Australian Open 2019, kam přijel jako patnáctý hráč žebříčku. Úvodní výhrou nad Italem Matteem Berrettinim se stal prvním reprezentantem Řecka, který na Australian Open zvítězil v utkání mužské dvouhry. Ve čtvrtém kole překvapivě přehrál dvojnásobného obhájce titulu a světovou trojku Rogera Federera po čtyřsetovém průběhu. Tři sady rozhodla až zkrácená hra. V zápase odvrátil všech dvanáct brejkbolů Švýcara a v Melbourne ukončil jeho sedmnáctizápasovou neporazitelnost. Oplatil mu tím těsnou porážku z lednového Hopman Cupu 2019. Po čtvrtfinálovém vítězství nad Španělem Robertem Bautistou Agutem ve čtyřech setech prošel mezi poslední čtveřici hráčů. Grandslam opustil hladkou porážkou od světové dvojky Rafaela Nadala, na níž uhrál jen šest gamů.\n\nNa antukovém Mutua Madrid Open 2019 postoupil do finále po výhrách nad světovou čtyřkou Alexandrem Zverevem a druhým hráčem žebříčku Rafaelem Nadalem. V boji o titul mu porážku z Rogers Cupu 2018 oplatila světová jednička Novak Djoković, jemuž podlehl ve dvou setech. Během zápasu si proti Srbovi nevypracoval žádnou brejkovou příležitost a sám dvakrát ztratil podání. Bodový zisk jej poprvé posunul na 7. místo žebříčku ATP.\n\nStefanos Tsitsipas se narodil roku 1998 v řecké metropoli Athénách do rodiny Řeka Apostolose Tsitsipase a ruské tenistky Julie Apostoliové, rozené Salnikovové, která byla členkou sovětského fedcupového týmu. Má sestru Jelizavetu a bratry Petrose a Pavlose Tsitsipasovi.\n\nK tenisu jej ve třech letech přivedli rodiče, kteří působili jako trenéři v řeckém turistickém letovisku. Otec se následně stal jeho hlavním koučem. Za preferovaný povrch uvedl trávu a jako silný úder forhend. Vyjma athénského klubu se připravuje také ve francouzské tenisové akademii Mouratogloua, trenéra Sereny Williamsové.\n\n"}
{"id": "1379840", "url": "https://cs.wikipedia.org/wiki?curid=1379840", "title": "Assembly (rozcestník)", "text": "Assembly (rozcestník)\n\nSlovo assembly má více významů:\n"}
{"id": "1379844", "url": "https://cs.wikipedia.org/wiki?curid=1379844", "title": "156. rezervní divize (Wehrmacht)", "text": "156. rezervní divize (Wehrmacht)\n\n156. rezervní divize (německy \"156. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 5. října 1942. Od 12. února 1943 byla divize umístěna u města Ardres. 1. října 1944 byla 156. rezervní divize přeskupena a přejmenována na 47. pěší divizi.\n\n"}
{"id": "1379849", "url": "https://cs.wikipedia.org/wiki?curid=1379849", "title": "158. rezervní divize (Wehrmacht)", "text": "158. rezervní divize (Wehrmacht)\n\n158. rezervní divize (německy \"158. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 1. října 1942 a přeložena do Slezska. 1. ledna 1943 byla divize rozdělena na dvě části; první sídlila v Paříži a druhá ve Štrasburku, ale ještě v průběhu ledna 1943 byla přesunuta do La Rochelle. 2. července 1944 byla 158. rezervní divize přeskupena a přejmenována na 16. pěší divizi.\n\n"}
{"id": "1379851", "url": "https://cs.wikipedia.org/wiki?curid=1379851", "title": "159. rezervní divize (Wehrmacht)", "text": "159. rezervní divize (Wehrmacht)\n\n159. rezervní divize (německy \"159. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 1. října 1942 a umístěna do města Bourg v okupované Francii. 8. ledna 1944 byla divize přeložena na jihofrancouzské antlantské pobřeží. Po vylodění Spojenců v jižní Francii divize ustoupila po těžkých ztrátách do města Belfort. 29. září 1944 byla 159. rezervní divize přeskupena a přejmenována na 159. pěší divizi.\n\n"}
{"id": "1379853", "url": "https://cs.wikipedia.org/wiki?curid=1379853", "title": "160. rezervní divize (Wehrmacht)", "text": "160. rezervní divize (Wehrmacht)\n\n160. rezervní divize (německy \"160. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 7. listopadu 1943. 9. března 1944 byla 160. rezervní divize přejmenována na 160. pěší divizi.\n\n"}
{"id": "1379854", "url": "https://cs.wikipedia.org/wiki?curid=1379854", "title": "Lords of Black", "text": "Lords of Black\n\nLords of Black je španělská heavymetalová hudební skupina založená v roce 2014 zpěvákem Ronnie Romerem, kytaristou Tonym Hernandem a bubeníkem Andym C. Ještě ten samý rok skupina vydala eponymní debutové album a následně ho podpořila také koncertními vystoupeními. Během dalšího roku byl Romero oznámen jako nový zpěvák populární skupiny Rainbow, což k Lords of Black obrátilo určité množství mediální pozornosti. Skupina následně přešla k vydavatelství Frontiers Records, pod nímž roku 2016 vydala své druhé album, \"II\". Během roku 2018 bylo uvedeno třetí album \"Icons of the New Days\". O rok později bylo oznámeno, že se Romero rozhodl skupinu opustit. Na postu zpěváka ho nahradil Diego Valdez.\n\n\n\n"}
{"id": "1379855", "url": "https://cs.wikipedia.org/wiki?curid=1379855", "title": "165. rezervní divize (Wehrmacht)", "text": "165. rezervní divize (Wehrmacht)\n\n165. rezervní divize (německy \"165. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 4. října 1942 a umístěna ve Francii. Od 4. ledna 1944 byla divize umístěna na poloostrově Walcheren v Nizozemí. 1. srpna 1944 byla 165. rezervní divize přejmenována na 70. pěší divizi.\n\n"}
{"id": "1379858", "url": "https://cs.wikipedia.org/wiki?curid=1379858", "title": "Libverdský potok", "text": "Libverdský potok\n\nLibverdský potok (číslo hydrologického pořadí 2-04-10-006) je vodní tok na severu České republiky, ve Frýdlantském výběžku Libereckého kraje. Povodí potoka zaujímá plochu o rozloze 5,3 kilometrů čtverečních a samotný tok má délku 3,9 kilometrů. V celé své délce teče potok po území Chráněné krajinné oblasti Jizerské hory.\n\nPotok pramení severovýchodně od obce Lázně Libverda, v místech s nadmořskou výškou 495 metrů. Následně se na jeho toku nachází někdejší betonové koupaliště a poté vodoteč vstupuje do východních partií Lázní Libverdy. Prvním domem, kolem kterého protéká, je objekt číslo popisné 133. V obci postupně z jihu obtéká budovu základní školy, ze severu místní hasičskou zbrojnici a posléze též místní informační centrum s pobočkou pošty. Východně od budovy obecního úřadu začíná zatrubnění potoka, které následně podchází pod centrem obce i pod lázeňskou kolonádou. Jižně od libverdského zámečku zatrubnění končí a vodní tok je veden otevřeným korytem. Posléze vody potoka ze severu obtékají místní Lázeňský rybník, který bočním přívodem též napájejí a za jeho hrází přepadávající vodu opět odvádějí. Následně míjí na levém břehu vybudovanou čistírnu odpadních vod, pak podtéká pod železniční tratí číslo 038 spojující Raspenavu s Bílým Potokem pod Smrkem, vtéká do města Raspenava, v níž opět zatrubněn podchází dům číslo popisné 385 v Hejnické ulici spolu se silnicí II/290, vedoucí po nábřeží řeky Smědé, a následně se v nadmořské výšce 360 metrů pravostranně vlévá do řeky Smědé.\n\nKdyž Českou republiku během května 2013 postihly povodně, nezpůsobily vody potoka v Lázních Libverdě ve srovnání se spodní vodou a vodou stékající ze sousedních kopců výraznější škody. Škody zaviněné povodní obec vyčíslila na 10 milionů korun českých.\n\nNa potoce je instalován limnigraf východně od objektu obecního úřadu v Lázních Libverdě. Stanoviště je vybaveno vodočetnou latí i dálkovým přenosem naměřených dat, takže aktuální stavy průtoků je možné sledovat pomocí webové aplikace. Průměrný průtok u ústí Libverdského potoka do Smědé činí 0,10 kubických metrů za sekundu.\n\n"}
{"id": "1379861", "url": "https://cs.wikipedia.org/wiki?curid=1379861", "title": "166. rezervní divize (Wehrmacht)", "text": "166. rezervní divize (Wehrmacht)\n\n166. rezervní divize (německy \"166. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 26. října 1943 v okupovaném Dánsku a umístěna ve Francii. Od 4. ledna 1944 byla divize umístěna na poloostrově Walcheren v Nizozemí. 9. března 1945 byla 166. rezervní divize přejmenována na 166. pěší divizi.\n\n"}
{"id": "1379863", "url": "https://cs.wikipedia.org/wiki?curid=1379863", "title": "171. rezervní divize (Wehrmacht)", "text": "171. rezervní divize (Wehrmacht)\n\n171. rezervní divize (německy \"171. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 1. října 1942 v okupovaném Nizozemí a umístěna v Arnhemu. Od února 1943 byla divize přeložena do města Diksmuide v Belgii. 23. listopadu 1943 byla 171. rezervní divize přejmenována na 48. pěší divizi.\n\n"}
{"id": "1379865", "url": "https://cs.wikipedia.org/wiki?curid=1379865", "title": "172. rezervní divize (Wehrmacht)", "text": "172. rezervní divize (Wehrmacht)\n\n172. rezervní divize (německy \"172. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 23. listopadu 1944 a nasazena na Siegfriedově linii u města Zweibrücken. Divize nikdy nebojovala jako celek, části divize byly podřízeny jiným divizím a později do nich začleněny.\n\n"}
{"id": "1379868", "url": "https://cs.wikipedia.org/wiki?curid=1379868", "title": "Sami Chouchi", "text": "Sami Chouchi\n\nSami Chouchi [Sámi Chauchí] (* 22. března 1993 Brusel) je belgický zápasník–judista tuniského-marockého původu.\n\nNarodil se v Bruselu do rodiny přistěhovalců ze severní Afriky – otec Tunisan, matka Maročanka. S judem začínal v Uccle v klubu La Chênaie pod vedením Alexandre Lespineuxe. V belgické reprezentaci se pohybuje od roku 2014 v lehké váze do 73 kg. V roce 2016 se na olympijské hry v Riu nekvalifikoval. Od roku 2017 startuje ve vyšší polostřední váze do 81 kg.\n\n\n\n"}
{"id": "1379869", "url": "https://cs.wikipedia.org/wiki?curid=1379869", "title": "173. rezervní divize (Wehrmacht)", "text": "173. rezervní divize (Wehrmacht)\n\n173. rezervní divize (německy \"173. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 17. července 1942 a umístěna do Chorvatska. 9. března 1944 byla divize přesunuta do Protektorátu Čechy a Morava. Její části byly umístěny na vojenský výcvikový prostor Milovice - Mladá, kde byla 11. března 173. rezervní divize 1944 použita pro sestavení pěší divize Milovice.\n\n"}
{"id": "1379870", "url": "https://cs.wikipedia.org/wiki?curid=1379870", "title": "Juris Grustiņš", "text": "Juris Grustiņš\n\nJuris Grustiņš (* 22. července 1947) je bývalý sovětský atlet, běžec na dlouhé tratě, halový mistr Evropy v běhu na 3 000 metrů.\nNejvětším úspěchem pro něj byl titul halového mistra Evropy v běhu na 3000 metrů v roce 1972. Jeho osobní rekord v běhu na 5000 metrů 13:34,2 je k dubnu 2018 stále lotyšským rekordem.\n"}
{"id": "1379872", "url": "https://cs.wikipedia.org/wiki?curid=1379872", "title": "174. rezervní divize (Wehrmacht)", "text": "174. rezervní divize (Wehrmacht)\n\n174. rezervní divize (německy \"174. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 15. září 1942 v Lublinu. V červenci 1944 byla 26. pěší divize posílena částmi 174. rezervní divize.\n\n"}
{"id": "1379876", "url": "https://cs.wikipedia.org/wiki?curid=1379876", "title": "182. rezervní divize (Wehrmacht)", "text": "182. rezervní divize (Wehrmacht)\n\n182. rezervní divize (německy \"182. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 26. listopadu 1942 v okupované Francii. Při vylodění Spojenců v Normandii v létě 1944 byla divize kompletně zničena.\n\nV říjnu 1944 vznikla na Slovensku nová 182. rezervní divize. 1. dubna 1945 byla 182. rezervní divize přeskupena a přejmenována na 182. pěší divizi.\n\n"}
{"id": "1379877", "url": "https://cs.wikipedia.org/wiki?curid=1379877", "title": "Josef Sýkora (rozcestník)", "text": "Josef Sýkora (rozcestník)\n\nJméno a příjmení Josef Sýkora má více nositelů:\n\n"}
{"id": "1379878", "url": "https://cs.wikipedia.org/wiki?curid=1379878", "title": "Antonio Esposito", "text": "Antonio Esposito\n\nAntonio Esposito (* 18. listopadu 1994 Neapol) je italský zápasník-judista.\n\nS judem začínal v Neapoli v klubu Nippon. Připravuje se ve vrcholovém sportovním středisku vězeňské policie Fiamme Azzurre. V italské reprezentaci se pohybuje od roku 2015 v pololehké váze do 66 kg.\n\n\n"}
{"id": "1379879", "url": "https://cs.wikipedia.org/wiki?curid=1379879", "title": "191. rezervní divize (Wehrmacht)", "text": "191. rezervní divize (Wehrmacht)\n\n191. rezervní divize (německy \"191. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 1. října 1942 a umístěna do okupované Francie. Ve Francii byla 191. rezervní divize 1. února 1944 přeskupena a přejmenována na 49. pěší divizi.\n\n"}
{"id": "1379880", "url": "https://cs.wikipedia.org/wiki?curid=1379880", "title": "526. rezervní divize (Wehrmacht)", "text": "526. rezervní divize (Wehrmacht)\n\n526. rezervní divize (německy \"526. Reserve-Division\") byla pěší divize německé armády (Wehrmacht) za druhé světové války.\n\nDivize byla založena v září roku 1944. Kvůli obtížné situaci na frontě byl sestavovací proces divize přerušen. Již sestavenými částmi divize byly doplňovány již existující divize.\n\n"}
{"id": "1379881", "url": "https://cs.wikipedia.org/wiki?curid=1379881", "title": "Sloupský potok (přítok Smědé)", "text": "Sloupský potok (přítok Smědé)\n\nSloupský potok (číslo hydrologického pořadí 2-04-10-009) je vodní tok ve Frýdlantském výběžku na severu Libereckého kraje České republiky. Pramení v nadmořské výšce 970 metrů na severovýchodním svahu Holubníku a po celkem 8,5 kilometru dlouhém toku se v Raspenavě ve výšce 334 m n. m. levostranně vlévá do řeky Smědé. Povodí potoka má rozlohu 20 kilometrů čtverečních a u ústí dosahuje průměrný průtok 0,48 kubický metrů za sekundu.\n\nPotok se řadí mezi vodohospodářsky významné toky. V celé své délce je označován za pstruhovou vodu. Po svém toku kompletně leží na území Chráněné krajinné oblasti Jizerské hory a protéká též areálem někdejší národní přírodní rezervace Štolpichy. Na horním toku až po osadu Ferdinandov lze na Sloupském potoce najít četné peřeje a vodopády, z nichž nejvyšší dosahuje výšky 30 metrů.\n"}
{"id": "1379883", "url": "https://cs.wikipedia.org/wiki?curid=1379883", "title": "189. rezervní divize (Wehrmacht)", "text": "189. rezervní divize (Wehrmacht)\n\n189. rezervní divize (německy \"189. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 26. září 1942 ve Friedbergu a umístěna do střední Francie. 6. prosince 1942 byla divize přejmenována na 89. pěší divizi (B). 20. března 1943 byla 89. pěší divize (B) přeskupena a přejmenována zpět na 189. rezervní divizi. Po vylodění Spojenců v Normandii v létě 1944 divize utrpěla těžké ztráty. 8. října 1944 byla na horním Rýně 189. rezervní divize přejmenována na 189. pěší divizi a přeskupena. V únoru 1945 byla 189. pěší divize rozbita při bojích v Alsasku.\n\nPlánované obnovení 189. pěší divize bylo 24. března 1945 přerušeno.\n\n"}
{"id": "1379884", "url": "https://cs.wikipedia.org/wiki?curid=1379884", "title": "Laurence Guyon", "text": "Laurence Guyon\n\nLaurence Guyon (* 1970 Clermont-Ferrand) je bývalá francouzská reprezentantka ve sportovním lezení, vítězka Rock Masteru, vicemistryně světa a Evropy v lezení na obtížnost.\n\n\n\n"}
{"id": "1379888", "url": "https://cs.wikipedia.org/wiki?curid=1379888", "title": "187. rezervní divize (Wehrmacht)", "text": "187. rezervní divize (Wehrmacht)\n\n187. rezervní divize (německy \"187. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 1. října 1942 v Linci. Vzhledem k narůstajícím bojům v Chorvatsku a Srbsku byla poslána do Chorvatska. Mimo ochranu institucí bylo úkolem divize také výcvik chorvatských vojáků. 4. prosince 1943 byla ze 187. rezervní divize vytvořena 42. myslivecká divize.\n\n"}
{"id": "1379889", "url": "https://cs.wikipedia.org/wiki?curid=1379889", "title": "157. rezervní divize (Wehrmacht)", "text": "157. rezervní divize (Wehrmacht)\n\n157. rezervní divize (německy \"157. Reserve-Division\") byla pěší divize německé armády (Wehrmacht) za druhé světové války.\n\nDivize byla založena 1. října 1942 v Mnichově a umístěna do města Besançon v okupované Francii. Po kapitulaci Itálie se divize přesunula do Grenoblu. 1. září 1944 byla 157. rezervní divize přeskupena a přejmenována na 157. horskou divizi.\n\n"}
{"id": "1379891", "url": "https://cs.wikipedia.org/wiki?curid=1379891", "title": "Walter Standard", "text": "Walter Standard\n\nWalter Standard 6 (též označovaný jako Standard Six) byl osobní automobil továrny Walter (Akciová továrna automobilů Josef Walter a spol., Praha-Jinonice), českého výrobce osobních automobilů. Walter Standard 6 byl zástupcem klasické konstrukční školy ing. Barvitiuse. Walter Standard 6 byl vyráběn v letech 1930 - 1933. Kabriolet Walter Standard 6 z roku 1931 je vystaven v Národním technickém muzeu v Praze.\n\nPokračovatelem šestiválcového typu Walter 6 B (1928–1930) byly vozy Walter Standard 6 a Super 6. Oba tyto vozy byly představeny na XXII. mezinárodním autosalonu v Praze, který se konal ve dnech 22.-29. října 1930. Pro „širší“ veřejnost byl předurčen menší, levnější, jednodušší, lehčí a kompaktnější Standard 6, vyráběný v letech 1930–1933. Byl to osobní automobil s kapalinou chlazeným čtyřdobým šestiválcovým motorem OHV umístěným podél za přední nápravou a s pohonem zadních kol. Vůz se vyznačoval buldočí vytrvalostí, neboť ani při velkých stoupáních nebylo třeba měnit rychlostní převod. Tento typ se vyznačoval úžasnou výkonností a tím jinonická továrna dopřála náročné klientele vozidlo, které mělo předčít i nejvýkonnější zahraniční stroje. U typu Standard 6 bylo zdůrazňováno, že ač se jedná o šestiválec s výkonem motoru 60 HP (při 3000 ot/min), patří do nízké daňové třídy. Po celý rok 1930 byla společnost plně vytížena a prodej automobilů i leteckých motorů proti roku 1929 vzrostl, jak bylo oznámeno na valné hromadě J. Walter a spol. konané v Jinonicích 29. dubna 1931 za předsednictví presidenta Vítězslava Kumpery a za účasti 19 akcionářů. Zisk za rok 1930 byl vykázán ve výši 1 702 492 Kč a valnou hromadou byla odsouhlasena dividenda 15%.\n\nMotor byl stejného objemu jako u typu Walter 6 B tj. 2883 cm (vrtání 75, zdvih 108 mm). Zážehový, kapalinou chlazený řadový šestiválec (R6), rozvod OHV, dva ventily/válec, bez přeplňování, maximálního výkonu 44 kW/60 k dosahoval při 3000 ot./min a stupni komprese 5,2:1. Motor byl umístěn podél za přední nápravou. Maximální rychlost byla 115 km/h, sportovní roadster zvládl i 125 km/h. Průměrná spotřeba paliva byla udávána 13 l/100 km a spotřeba oleje 0,3 kg/100 km. \n\nMotorová skříň byla sešroubována ze dvou částí a její dělící rovina procházela osou hřídele. Byla uložena na rámu podvozku třemi silnými patkami. Kmity od podvozku byly navíc tlumeny gumovými podložkami na dosedacích plochách patek. Toto tříbodové zavěšení zamezilo přenosu nežádoucích vibrací na rám a naopak do skříně motoru. \n\nŠestkrát zalomený klikový hřídel z chromniklové oceli byl uložen v šesti ložiscích, jejichž pánve byly vylity kompozicí. Hřídel byl dále vybaven i setrvačníkovým tlumičem vibrací, vloženým mezi přední ložisko a první rameno. Od předního konce hřídele byl poháněn čelným soukolím se šikmými zuby vačkový hřídel, ventilátor chlazení a také zapalování, od zadního konce hřídele bylo poháněno olejové čerpadlo. Písty válců Nelson Bohnalite z hliníkové slitiny s invarovými vložkami měly volné čepy se segerovými pojistnými kroužky. Ojnice I-profilu byly z chromniklové oceli.\n\nV mazací soustavě motoru byl olej tlačen zubovým čerpadlem s regulačním ventilem přes filtr oleje do vyvrtaného klikového hřídele a do rozvodového mechanismu, jakož i samostatným přívodem do čepů vahadel. Vodní chlazení s odstředivým čerpadlem bylo účinně podporováno čtyřlistým ventilátorem nasazeným na hřídeli pumpy. Teplota chladicího média byla udržována na patřičné výši regulací průtoku vzduchu žaluziemi před chladičem, které ovládal termostat umístěný v horní komoře chladiče. Míra otevření žaluzií mohla být regulována i ručně z místa řidiče. Zapalování Bosch 12V, v pozdějších letech Scintilla. Elektromagnetickému zapalování 12 V dodávaly proud 2 baterie Varta 3BF6, za chodu pak magdynamo. Startér byl umístěn na převodové skříni. \n\nPalivo bylo dopravováno od nádrže ke karburátoru Zenith UH 36 podtlakovým čerpadlem. Benzínová nádrž o objemu 65 l byla zavěšena za zadní nápravou. Motor byl oddělen od převodovky (4+Z) jednolamelovou spojkou. Pracovní moment byl přenášen od převodovky na zadní hnanou nápravu kardanovým hřídelem s kloubem a kuželovým soukolím s ozubením Gleason. Na přání zákazníka mohl dodán i volnoběh Walter-Maybach, který továrna montovala do silnější typů Super 6 a Regent již v základním provedení. Pracovní moment byl přenášen od převodovky na zadní hnanou nápravu kardanovým hřídelem s kloubem a kuželovým soukolím s ozubením Gleason. \nNýtovaný rám byl tvořen dvěma podélnými nosníky a třemi příčkami z U-profilů, lisovanými z ocelového plechu. Toto byla nejpodstatnější změna v konstrukci podvozku oproti typu Walter 6 B. Řízení pravostranné, pohon zadních kol. Pérování půleliptickými plochými péry s tlumiči Lincoln. Hydraulické brzdy Lockheed s posilovačem Bosch-Dewandre působily na všechna kola, ruční mechanická pouze na zadní. Přední náprava tuhá z I-profilů, zadní tuhá, typu \"Banjo\". Disková kola Hering s poloprohloubeným ráfkem 14x15“ nesla pneumatiky Bibendum SS. Zajímavé bylo, že disky kol byly připevňovány na příruby nábojů kol na pravé straně šrouby s pravým závitem a na levé straně s levým.\n\nRozměry podvozku: rozchod 1360/1370 mm, rozvor 2800 mm pro sportovně střižené karoserie a pro limuzíny 3000 mm. Rozměry automobilu: délka 3780, šířka 1600 mm, maximální výška 1560–1700 mm, světlá výška 210 mm.\n\nStandard 6 byl značně odlehčen, hmotnost podvozku byla 980 kg (téměř o 200 kg méně než u typu Walter 6 B), hmotnost karosované limuzíny 1200–1400 kg dle šíře vybavení. Vůz měl i některé novinky oproti starším typům. Na přístrojové desce byly hodiny, měřič Maximal paliva v nádrži a měřič tlaku oleje. K základnímu vybavení patřila rezerva, souprava náhradních dílů a nářadí.\n\nPři prvním představení na autosalonu v roce 1930 byly vystaveny na stánku Walter luxusní limuzína (club-sedan), standardní limuzína (sedan) a dvousedadlový roadster. Mimo těchto \"výstavních\" modelů se Standard 6 prodával i s karoseriemi: touring, coach a kabriolet. Podle provedení karoserie byla jeho kapacita 4-6 cestujících. Pozornost každého sportovce upoutal na výstavě v roce 1930 roadster ve vkusně volených červených barvách s karoserií elegantní a distingované formy. Rovněž obě vystavené limuzíny dokazovaly, že podvozek Standardu 6 je vhodný i pro pohodlný, uzavřený městský vůz, zvláště jsou-li voleny vkusné barvy, takže velmi pěkně kontrastovaly vedle sebe vystavené modrozelená a černomodrá Iimuzína. Vůz svým provedením jak po stránce technické i po stránce karosářské byl předurčen k tomu, aby se stal oblíbeným a rozšířeným typem automobilistů, kteří nebudou nuceni kupovati zahraniční výrobky. V roce 1931 byly na autosalónu v Praze velké šestiválce Standard 6 a Super 6 vystavovány v novém, ještě značně zdokonaleném provedení. Změny bylo možné pozorovat zvláště na typu Standard 6, který nikterak nezůstával pozadu za typem Super 6, od něhož se lišil pouze kratší délkou. Oba vozy měly tehdy velmi dobrou pověst jako rychlé, silné a pružné stroje cestovní i reprezentační.\n\nKromě sériových, továrních karosérií bylo možné, jak se ostatně u Waltera stávalo dobrým zvykem, objednat speciální provedení od karosářů jako byli Sodomka z Vysokého Mýta, Theodor Petera a synové z Vrchlabí, Uhlík z Prahy anebo Leitner či Brožík z Plzně. V roce 1931 bylo v karosárně Petera realizováno 28 zakázek na podvozcích Walter a z toho 6 na podvozku Walter Standard 6. Jeden z nich - se zakázkovou karosérií kabriolet - je vystaven v Národním technickém muzeu v Praze.\n\nSamotný podvozek Standard 6 po snížení cen v červenci 1932 stál 66 000 Kč, čtyřdveřová uzavřená limuzína (provedení se šesti bočními okny) se prodávala za 89 800 Kč a dvoudveřový kabriolet za 98 000 Kč, což jsou ceny zhruba o 15 % nižší než u silnějšího „bratra“ Super.\n\nStandard 6 byl označován jako ideální vůz pro řidiče - gentlemana, který požaduje rychlý a silný, pružný vůz pro daleké cesty. Úspěšně se zúčastňoval autosalonů a soutěží elegance, avšak sportovní úspěchy stručně řečeno žádné nebyly, protože do sportovních a závodních polí byly předurčeny Super 6 a zvláště Super 6B. Podvozek tohoto typu se však stal základem pro stavbu vítězného automobilu Standard S (1934) do II. ročníku 1000 mil československých. Do podvozku s nápravami z typu Walter Lord byl vložen upravený motor z typu Walter Super 6 a karoserie designově \"zkopírovala\" typ Walter Junior SS. Takto stavěl závodní auta automobilový závodník, skvělý mechanik a všeuměl Jindřich Knapp.\n\n"}
{"id": "1379895", "url": "https://cs.wikipedia.org/wiki?curid=1379895", "title": "Sikanové", "text": "Sikanové\n\nSikanové (řec. \"Σικανοί\", lat. \"Sicani\") byli starověké etnikum, nejstarší známí obyvatelé ostrova Sicílie.\n\nJejich původ je nejistý, podle Diodóra Sicilského a Timaia byli autochtonním (původním) obyvatelstvem, podle Filista a Thúkydida byli iberského původu. Posledně jmenovaný také uvádí, že se podle nich ostrov nazýval \"Sikania\", zatímco původní jméno bylo \"Triankria\" („Třírohá“ podle tvaru). O Sikánii (zemi Sikanů) bez jasného geografického určení se zmiňuje i Homér.\n\nPozději je začaly vytlačovat další kmeny: od západu Elymové, podle Thúkydida původem Trójané uprchlí po dobytí Tróji, a od východu Sikelové (Sikulové), kteří sem přišli přes Messinskou úžinu z jižní Itálie, odkud byli sami vypuzeni dalšími kmeny.\n\nOd 8. století př. n. l. se na Sicílii začali usazovat na východě řečtí kolonisté (Messina, Syrákúsy) a na západě Féničané (dnešní Palermo). Prvním dominantním hegemonem byl syrákúský tyran Gelón na začátku 5. století, který začal s fénickými Kártáginci dlouhý zápas o nadvládu na ostrově. Důsledkem působení těchto mocných sousedů byla marginalizace starších obyvatel včetně Sikanů a jejich vytlačení do vnitrozemí a méně příznivých částí ostrova.\n"}
{"id": "1379897", "url": "https://cs.wikipedia.org/wiki?curid=1379897", "title": "188. rezervní horská divize (Wehrmacht)", "text": "188. rezervní horská divize (Wehrmacht)\n\n188. rezervní horská divize (německy \"188. Reserve-Gebirgs-Division\") byla horská pěší divize německé armády (Wehrmacht) za druhé světové války.\n\nDivize byla založena 8. října 1943 v Augsburgu a umístěna v severní Itálii, zde se nacházela v prostoru Belluno - Tarvisio - Gorizia. 1. března 1944 byla 188. rezervní horská divize přejmenována na 188. horskou divizi.\n\n"}
{"id": "1379899", "url": "https://cs.wikipedia.org/wiki?curid=1379899", "title": "Joan Jonas", "text": "Joan Jonas\n\nJoan Jonas (* 1936 New York) je americká umělkyně, který se zabývá performančním a videouměním. Mezi její vzory patřili například John Cage a Claes Oldenburg. Studovala historii umění na Mount Holyoke College v massachusettském městě South Hadley a později sochařství a kresbu v Bostonu a později rovněž na Kolumbijské univerzitě. Dále rovněž studovala u choreografky Trishy Brown. Svou kariéru zahájila jako sochařka, později se začala zabývat performančním uměním. V roce 1970 odjela do Japonska, kde si zakoupila svou první videokameru. Také se věnovala pedagogické činnosti. V roce 2014 byla oceněn newyorským kulturním zařízením The Kitchen.\n\n"}
{"id": "1379904", "url": "https://cs.wikipedia.org/wiki?curid=1379904", "title": "Albert Grossman", "text": "Albert Grossman\n\nAlbert Grossman (21. května 1926 – 25. ledna 1986) byl americký hudební manažer. V roce 1956 spoluzaložil hudební klub Gate of Horn v rodném Chicagu, v němž svou kariéru zahájil například hudebník Roger McGuinn. Grossman se postupem času stal manažerem několika hudebníků, kteří v klubu vystupovali. V roce 1959 se podílel na vzniku Newportského folkového festivalu. V roce 1961 dal dohromady tři zpěváky, kteří začali vystupovat jako Peter, Paul and Mary a již s prvním albem se jim dostalo úspěchu v podobě umístění na první příčce hitparády Billboard 200. Mezi další hudebníky, jimž dělal manažera, patří například Bob Dylan, Gordon Lightfoot, Richie Havens a Janis Joplin. V roce 1969 otevřel nahrávací studio nazvané Bearsville Studios a nedlouho poté založil vlastní hudební vydavatelství pojmenované Bearsville Records. Zemřel na infarkt myokardu ve věku 59 let na palubě letadla, ve kterém cestoval z USA do Evropy.\n"}
{"id": "1379909", "url": "https://cs.wikipedia.org/wiki?curid=1379909", "title": "Thaïs (opera)", "text": "Thaïs (opera)\n\nThaïs je opera o třech dějstvích a sedmi obrazech, kterou vytvořil francouzský skladatel Jules Massenet. Autorem libreta byl Louis Gallet, jenž vycházel ze stejnojmenného románu spisovatele Anatola France. \n\nOpera měla premiéru v Opéra Garnier v Paříži dne 16. března 1894. V hlavní roli se tehdy představila americká sopranistka Sibyla Sanderson, režie se ujal Alexandre Lapissida, kostýmy navrhl Charles Bianchini a scénu Marcel Jambon (1. dějství, scéna 1; 3. dějství) a Eugène Carpezat (1. dějství, scéna 2; 2. dějství). Opera byla později skladatelem revidována, přičemž byla znovu uvedena na témže místě dne 13. dubna 1898.\n"}
{"id": "1379910", "url": "https://cs.wikipedia.org/wiki?curid=1379910", "title": "Megara Hyblaia", "text": "Megara Hyblaia\n\nMegara nebo Megara Hyblaia (řec. Μέγαρα Ὑβλαία, mn. číslo stř. rodu) byla řecká kolonie na Sicílii založená dórskými obyvateli z attické Megary. Její pozůstatky se nalézají asi 21 km severně od Syrakus a 10 km jižně od města Augusta. Při vykopávkách, které vede od roku 1949 \"École française de Rome\", se objevily pozůstatky hradby, chrámů a množství domů, drobnější nálezy jsou v muzeu v Syrakusách.\n\nKolonie byla založena kolem roku 728 před n. l. na počátku řecké kolonizace Sicílie. Její obyvatelé později společně s dalšími osadníky založili další sicilské město Selínús. Roku 483 př. n. l. město zničil Gelón ze Syrakus, kolem 340 př. n. l. je Timoleón obnovil a 213 př. n. l. je Římané definitivně zpustošili. \n\nZ Megary pocházel dramatik Epicharmos.\n"}
{"id": "1379911", "url": "https://cs.wikipedia.org/wiki?curid=1379911", "title": "Registr práv a povinností", "text": "Registr práv a povinností\n\nRegistr práv a povinností (dále jen RPP) je jeden ze čtyř základních registrů České republiky. Jde o evidenci (ISVS) podle zákona 111/2009 Sb. RPP je autorita pro řízení přístupu uživatelů k údajům v registrech a agendových informačních systémech.\n\nRPP obsahuje referenční údaje \n\n\"Soukromoprávní uživatel údajů\" je typicky komerční firma, která je podle nějakého právního předpisu oprávněna využívat vybrané údaje ze základního registru nebo z agendového IS.\n\nV tendru na RPP zvítězila společnost Asseco Central Europe, a. s. za cenu 500 mil. Kč včetně DPH.\nRPP byl spuštěn 1. 7. 2012.\nSprávcem registru práv a povinností je Ministerstvo vnitra, registr provozuje Správa základních registrů.\n\n\nRežim vkládání dat je společný pro všechny základní registry. Editorem některých údajů je Ministerstvo vnitra, u dalších údajů ohlašovatel agendy, což je některý ústřední správní úřad. \n\nEditační aplikace se označují jako AIS Působnostní, AIS RPP editační, AIS RPP speciální. Aby mohl editovat, orgán veřejné moci oznámí Ministerstvu vnitra vykonávání agendy a vnitro provede jeho registraci.\n\nDatový obsah registru specifikuje přímo zákon 111/2009 Sb.\n\nÚdaje z RPP jsou přístupné všem typům orgánů veřejné moci, které tak mohou využít i napojení na Registr obyvatel, agendový IS evidence obyvatel a agendový IS cizinců. \n\nSubjekt údajů může o poskytnutí \"svých\" údajů z RPP požádat na kontaktním místě veřejné správy. Na žádost subjektu údajů mohou být z registru práv a povinností poskytnuty určené údaje i jiné fyzické nebo právnické osobě. Osoby, které mají zřízenou datovou schránku, dostanou automaticky jednou ročně výpis oznamující kdo, kdy a za jakým účelem data o nich vedená v ZR měnil nebo upravoval (digitální stopa).\n\nSoukromoprávní uživatel údajů má, podle své definice, přístup k údajům jiných osob v rozsahu podle svého oprávnění.\n\nReferenční údaje o orgánu veřejné moci, o agendě a o soukromoprávním uživateli údajů (zde všechny evidované údaje) jsou veřejně přístupné způsobem umožňujícím dálkový přístup.\n\nV registru nejsou vedeny utajované informace. \n\nKdykoliv se někdo pokusí získat ze základních registrů nějaký údaj, nebo ho dokonce změnit, bude RPP posuzovat, zda to je dovolené a zda na to dotyčný má právo ze zákona. \n\nV listopadu 2015 provedlo Ministerstvo financí na žádost EU audit RPP. Bylo zjištěno, že výběrové řízení mělo diskriminačně nastavené technické požadavky. Musela být vrácena dotace 25 mil. Kč.\n\n"}
{"id": "1379914", "url": "https://cs.wikipedia.org/wiki?curid=1379914", "title": "Ruský státní vojenský archiv", "text": "Ruský státní vojenský archiv\n\nRuský státní vojenský archiv (RGVA, rusky , РГВА) je ruský federální archiv specializovaný na vojenskou historii Ruské federace. Sídlí ve dvou sousedících budovách v Moskvě na ulicích Admirala Makarova a Vyborgskaja. Vznikl roku 1920 po první světové válce pro sledování historie Rudé armády (1918–1940) podobně jako vojsk NKVD a ruského ministerstva vnitra (1917–2001). Archiv je přístupný veřejnosti od roku 1990.\n\nNa adrese Admirala Makarova 29 se nachází hlavní budova, kde jsou uloženy zejména materiály dokumentující činnost sovětských vojsk. \n\nNa adrese Vyborgskaja 3, korpus 1 se nachází dříve samostatný Zvláštní archiv (Особый архив) SSSR založený roku 1946 a do Ruského státního vojenského archivu začleněný roku 1999. Vznikl pro potřeby skladování materiálu přivezeného sovětskými vojsky ze zahraničí během druhé světové války (vesměs jako kořisti a trofeje). Jsou zde uloženy jako oficiální dokumenty Třetí říše, dokumenty dalších evropských států (Polsko, Belgie, Rakousko, Francie a další), které byly před tím ukořistěny nacisty.\n\n\n"}
{"id": "1379919", "url": "https://cs.wikipedia.org/wiki?curid=1379919", "title": "Halid Hrasnica", "text": "Halid Hrasnica\n\nHalid-beg Hrasnica (25. května 1874 Sarajevo, Osmanská říše – 25. listopadu 1942 Sarajevo, Nezávislý stát Chorvatsko) byl bosenskohercegovský právník a politik bosňáckého původu.\n\nRodina Hrasnica patřila k zámožným muslimským rodinám s nemalým pozemkovým vlastnictvím ve východní Bosně. Jejím zakladatelem byl Sulejman, zvornický mutasarrif (okresní hejtman) v druhé polovině 17. století. Podle rodinné tradice Sulejman měl syna Fejzi-bega, který se oženil s dcerou Omer-bega ze vsi Hrasnica, kam se přestěhoval, kterému se pak narodil syn Ahmed-beg. Ahmed-beg měl šest synů (Ahmed-beg, Mustaj-beg, Muhamed-beg, Abduselam-beg, Mahmud-beg a Halid-beg, 1874–1942) a a čtyři dcery (Fata vd. Abadžić, Atifa vd. Svrzo, Ajiša vd. Zečević, Zulejha vd. Šahimagić).\n\nV rodném Sarajevu navštěvoval ruždii, muslimskou základní školu se světskými předměty (1880–1884), a pak vyšší gymnázium (do 1892). Ve studiu pokračoval na právnické fakultě Vídeňské univerzity, kterou absolvoval roku 1896 a kde následně obhájil i doktorát (1899). Mezi lety 1896 a 1905 pracoval v Sarajevu jako justiční čekatel, nato si otevřel samostatnou advokátní kancelář. Roku 1905 byl zvolen do sarajevského městského zastupitelstva, a to coby nevolený kandidát Zemské vlády v Sarajevu, a působil v něm až do konce první světové války (zvolen byl nato i v letech 1908, 1910). \n\nPo rakousko-uherské anexi Bosny a Hercegoviny roku 1908 se zapojil do politického života. Aktivně působil v marginální Muslimské pokrokové straně (MNS), následně roku 1910 přejmenované na Muslimskou samostatnou stranu (MSS), která podporovala činnost Zemské vlády v Sarajevu a chorvatskou nacionální ideologii. Roku 1911 odmítl spojení dvou stávajících muslimských stran, tj. Muslimské národní organizace a Muslimské samostatné strany, do Sjednocené muslimské strany a pokračoval v činnosti MSS coby její předseda. Roku 1911 byl v doplňujících volbách do bosenského zemského sněmu, Saboru, zvolen poslancem, ale krátce nato rezignoval. V prosinci 1913 byl zvolen do sarajevského městského zastupitelstva.\n\nZa první světové války působil jako vojenský soudce v srbském Kragujevci, který okupovala rakousko-uherská armáda. Koncem války se zapojil do diskuze ohledně budoucího státoprávního postavení Bosny a Hercegoviny, když společně s Mehmedem Spahou navrhoval její integraci do formujícího se jihoslovanského státu. Jako bývalý člen zemského sněmu byl vybrán za delegáta v Národní radě Státu Slovinců, Chorvatů a Srbů se sídlem v Záhřebu. Byl též členem delegace, kterou Národní rada vyslala do Bělehradu za účelem sjednocení se Srbským královstvím.\n\nNárodní rada SHS pro Bosnu a Hercegovinu jej roku 1919 delegovala do Prozatímního národního zastupitelství (\"Privremeno narodno predstavništvo SHS\"), načež byl roku 1921 ve volbách zvolen za Jihoslovanskou muslimskou organizaci (od jejího založení roku 1919 byl jedním ze dvou místopředsedů) do Ústavodárného shmromáždění (\"Ustavotvorna skupština\"). Poslanecký mandát obhájil i v řádných volbách roku 1923, 1925 a 1927. Krátce působil jako ministr spravedlnosti ve vládě Ljubomira Davidoviće roku 1924. Téhož roku se stal místopředsedou Jihoslovanské muslimské organizace, roku 1925 a 1927 byl předsedou jejího poslaneckého klubu v bělehradském parlamentu.\n\nPo vyhlášení královské diktatury roku 1929 se společně s Mehmedem Spahou stáhl do ústraní a odmítl se politicky exponovat. V lednu 1933 se podílel na přípravě tzv. Spahových punktací, které odsoudily královskou diktaturu, následkem toho byl společně se Spahou odosuzen k dvaceti dnům vězení. Teprve až roku 1935, kdy se muslimové znovu zapojili do činnosti jugoslávské vlády, se stal členem Senátu (zřízen 1931). Roku 1942 těžce onemocněl a krátce před smrtí byl jmenován zmocněným ministrem ve vládě fašistiského Nezávislého státu Chorvatsko.\n\nHalid-beg Hrasnica se oženil s Nazifou Hafizadićovou, členkou bohatého rodu původem z Travniku, s níž přivedl na svět syna Fahrudina (1907–1971) a dceru Mevhibu. V druhém manželství s Munirou Mutevelićovou se mu narodil syn Esad a dcery Emina, Halida a Fahrija.\n"}
{"id": "1379920", "url": "https://cs.wikipedia.org/wiki?curid=1379920", "title": "Fabio Wibmer", "text": "Fabio Wibmer\n\nFabio Wibmer (* 30. června 1995, Oberpeischlach, okres Lienz) je rakouský horský cyklista, trialista a youtuber. Jako cyklista je aktivní primárně jako cyklotrialista, jezdí také downhill. V oblasti závodů horských kol je známý jako \"multitalent\" nebo \"všeuměl\".\n\nFabio Wibmer byl od dvanácti let jezdcem motokrosových závodů. V roce 2009 se prostřednictvím YouTube videí skotského trialisty Dannyho MacAskilla začal specializovat na biketrial. První reálný kontakt s tímto sportem nastal v zimě roku 2010 s prvním trialovým kolem. V roce 2012 byl ve věku 16 let přijat do Red Bull Wings Academy nedaleko Mnichova. Od roku 2014 je spolu s dalšími trialisty stálým členem \"Drop & Roll Street Trial Show\", kterou založil MacAskill.\n\nOd poloviny roku 2017 je Fabio Wibmer oficiálním sportovcem s podporou společnosti Red Bull.\n\nDne 9. srpna 2017 byl Fabio Wibmer hostem v pořadu RTL stern TV.\n\nMezi jeho největší sportovní úspěchy patří vítězství rakouské soutěže Whip-Off-Contest v roce 2015, tutéž soutěž vyhrál také v roce 2016, v témže roce vyhrál státní mistrovství v Downhill závodech a soutěž Downhill Cup Innsbruck. V letech 2016 a 2017 dosáhl prvního místa v \"Whip-Off-Contest\" na Dirtmasters festivalu ve Winterbergu.\n\nJako videoproducent na svém YouTube kanálu natáčí kreativní videa s jízdou na horském kole. Jeho video kanál se stal známým pro veřejnost tím, že má více než 1 milion odběratelů a více než 120 milionů zhlédnutí jednotlivých videí. V roce 2018 je kanál Fabio Wibmera na 9. místě v počtu odběratelů v Rakousku a na 112. místě z nejvíce odebíraných sportovních kanálů na světě.\n\nV roce 2015 společnost aepic.tv produkovala video Fabia Wibmera s názvem \"Paris Is My Playground\", za toto video získali ocenění Webvideopreis Deutschland (cena za webové video v Německu) v kategorii \"Sport\".\n\nÚspěšně bylo video \"Urban Freerides lives\" z dubna 2017. Během prvního roku od vydání získalo více než 22 milionů zhlédnutí a získalo mezinárodní publikum.\n\nK dosažení jednoho milionu odběratelů vydal speciální výroční video s názvem \"Fabiolous Escape 2\", video bylo natočeno na jaře 2018. Celkově se video natáčelo 24 dní a byl to tak největší a nejdražší video projekt Fabia Wibmera.\n\nJako kontroverzní bylo vnímáno jeho video \"Riding down the Dolomites\". Ve videu Fabio Wibmer sjíždí na horském kole svahy pohoří Dolomity. V komunitě jezdců na horských kolech a na bike diskuzních fórech byl projekt společnosti Red Bull a Fabia Wibmera podporován. Sporným bodem bylo použití dvou vrtulníků pro účely dopravy a natáčení ve vysokých horách a na druhé straně právo na \"rustikální\" způsob jízdy Wibmera, který projel v alpským terénem.\n"}
{"id": "1379921", "url": "https://cs.wikipedia.org/wiki?curid=1379921", "title": "Peter Stewart", "text": "Peter Stewart\n\nPeter Stewart (* 8. srpna 1947) je bývalý britský atlet, běžec na dlouhé tratě.\n\nV roce 1971 se stal halovým mistrem Evropy v běhu na 3000 metrů. Na evropském šampionátu pod širým nebem v létě stejného roku v Helsinkách obsadil v běhu na 1500 metrů sedmé místo. Jeho bratrem je běžec Ian Stewart.\n"}
{"id": "1379922", "url": "https://cs.wikipedia.org/wiki?curid=1379922", "title": "Klešťanka velká", "text": "Klešťanka velká\n\nKlešťanka velká (\"Corixa punctata\") je druh ploštice z čeledi klešťankovitých. Vyskytuje se ve vodním prostředí – ve stojatých vodách s porostem, kde se živí vysáváním buněk z vodních řas.\n\nTělo je podlouhlé bez postranních vyniklých rohů na štítu, na hřbetě málo klenuté, bodec má krátký. Jednotlivé páry nohou jsou uzpůsobeny k různým funkcím (mají jiný tvar): první využívá klešťanka k zachycení kořisti, na chodidlech nejsou drápky; druhý pár slouží k přidržování pod vodou, je tenký a dlouhý s chodidla jsou opatřena drápky; třetí pár je veslovací s koncovým drápkem na chodidle. Na štítu se nachází 15 až 20 nepravidelných žlutých příčných linek, které na některých místech splývají. Střední holeně nejsou na konci vykrojené. Délka je mezi 13 a 15 mm.\n\nPáří se po přezimování a vajíčka klade na vodní rostliny.\n"}
{"id": "1379923", "url": "https://cs.wikipedia.org/wiki?curid=1379923", "title": "Paranormal Activity 2: Tokyo Night", "text": "Paranormal Activity 2: Tokyo Night\n\nParanormal Activity 2: Tokyo Night ( , \"Paranômaru akutibiti Dai-2-shou: Tokyo Night\")je japonský horor z roku 2010. Jedná se o samostatný díl, nemá tedy oficiální návaznost na sérii Paranormal Activity. \n\nMladá studentka Haruka Jamano se vrátila z výměnného pobytu ze San Diega z USA do rodného Tokia. Měla autonehodu a tak má obě nohy zlomené. Po pár dnech odjíždí otec Šidejuki Jamano na služební cestu do Singapuru a nechává ji doma společně s jejím 19letým bratrem Koičim. Brzy si však všimne spolu s bratrem podivných jevů, které nemají logické vysvětlení. Proto se Koiči rozhodne, že v pokoji své sestry nasype hrstku soli a přes noc ji natáčí bez jejího vědomí. Ráno zkoumá záběry a zděšeně zjišťuje, že kupka soli se sama od sebe rozprášila. Brzy je navštíví i trojice kamarádů. Mladá dívka, která je spirituálním médiem, po chvíli zpanikaří a opustí bezdůvodně dům. Koiči se rozhodne zavolat šintoistického kněze, který vyžene zlou sílu. Po několika dnech klidu se opět začínají věci sami od sebe pohybovat.\n\nParanormální aktivita se stupňuje. V nocích se Haruka budí s křikem a Koiči si neví rady, jak se zbavit zlé síly. Haruka se jednoho večer probudí s křikem na terase a má na ruce má nevysvětlitelný kousanec. Vysvětlení na to Koiči nenachází. Haruka si vzpomíná na Katie a na její souvislost s autonehodou. Během poslední noci se Haruka probudí a dojde do bratrova pokoje, kde celé 2 hodiny stojí nad jeho postelí. Poté odejde a Koičiho probudí strašlivý křik. Jde hledat sestru, ale nemůže ji najít. Když vidí, jak ze skříňky vidí lidské nohy a brek, jde opatrně k ní. Ale za sebou uslyší zvuky, otočí se a posedlá Haruka ho bouchne. Poté ho hodí ho na kameru v jeho pokoji. Koiči se rychle probere a běží ven, kde si chytne taxi. Jenomže se před autem objeví zničehonic Haruka a stane se autonehoda.\n\nNa posledním záběru je Koiči vyzván doktorem, aby identifikoval mrtvolu. Myslí si, že je to jeho setra. Když odkryje plachtu, najde pod ní mrtvého taxikáře. Následně je vtáhnut do tmy a tam je slyšet jenom děsivý křik. Poté se objeví Haruka, kde je posedlá. Obrazovka zčerná. V epilogu se objeví, že Koiči byl nalezen mrtev v domě společně s otcem Šigejukim. Poloha Haruky je neznámá.\n"}
{"id": "1379925", "url": "https://cs.wikipedia.org/wiki?curid=1379925", "title": "Abde &amp; Sharlota", "text": "Abde &amp; Sharlota\n\nAbde & Sharlota je český hiphopový projekt, kombinující ve své tvorbě taneční hudbu a rap. Jeho členy jsou rappeři Jakub Abdeslam (* 17. listopadu 1994 Ostrava), Šarlota Frantinová (* 17. září 1996 Praha) a Denis Neubauer (* 26. prosince 1991 Ostrava). Skupina tvoří především jako duo prvních dvou jmenovaných, přičemž nejvýraznější osobností projektu je bez pochyby zpěvačka Sharlota, považována za jednu z mála žen výrazně figurujících na české hiphopové scéně, která sólově spolupracuje také s hudebním vydavatelstvím \"Blakkwood Records\", jenž vydalo její desky \"Vdova EP\" (4. listopadu 2015) a \"Blakkout\" (8. listopadu 2016) a připravuje album \"Sextape\", přičemž projekt samostatně nevydal jediné album a zaměřil se spíše na koncerty a digitálně distribuované singly, z nichž mezi nejznámější patří \"„Do rána“\", \"„Maximum“\" a \"„Poslední“\".\n\n"}
{"id": "1379926", "url": "https://cs.wikipedia.org/wiki?curid=1379926", "title": "Politika zaměstnanosti", "text": "Politika zaměstnanosti\n\nPolitika zaměstnanosti zahrnuje činnosti státu, které mají za cíl optimalizovat fungování trhu práce pomocí nástrojů, které ovlivňují nabídku a poptávku práce. Politiku zaměstnanosti lze rozdělit na 2 části, aktivní politiku zaměstnanosti, která se snaží zvyšovat zaměstnanost, a pasivní politiku zaměstnanosti, která tlumí dopady nezaměstnanosti.\n\nJako jedna z nejefektivnější politik zaměstnanosti je považována tzv. „flexicurity” (z anglického flexibility a security) charakteristická nízkou ochranou pracovních míst (je tedy snadné o práci přijít/změnit ji) a zároveň velmi štědrou podporou v nezaměstnanosti (ztráta práce není pro zaměstnance velké riziko) . Tato politika je typická například pro Dánsko. \n\nAktivní politika zaměstnanosti především pomáhá nezaměstnaným najít práci. Typicky lze aktivní politiky zaměstnanosti rozdělit do 3 skupin:\n\n\nAktivní politika zaměstnanosti je výrazná především ve Skandinávských zemí, ale od 90. let její popularita roste napříč celou Evropou. \n\nV České republice je aktivní politika zaměstnanosti vymezena v Zákoně o zaměstnanosti č. 435/2004 Sb. Zajišťuje jí Ministerstvo práce a sociálních věcí České republiky a jednotlivé úřady práce.\nMezi nástroje aktivní politiky zaměstnanosti patří: \n\n\nRekvalifikací je myšleno získání nové kvalifikace nebo zvýšení, rozšíření či prohloubení dosavadní kvalifikace. Rekvalifikace se realizuje na základě písemné dohody mezi Úřadem práce a zájemcem o zaměstnání, je-li to nutné pro jeho uplatnění na trhu práce. Za účastníka úřad práce hradí veškeré náklady rekvalifikace a může mu poskytnout příspěvek na úhradu nutných nákladů spojených s rekvalifikací, které účastník prokáže.\n\nCelková finanční částka, kterou může úřad práce vynaložit na zvolenou rekvalifikaci jednoho uchazeče o zaměstnání nebo zájemce o zaměstnání, nesmí v období tří po sobě následujících kalendářních let ode dne prvního nástupu na zvolenou rekvalifikaci přesáhnout částku 50 000 Kč.\n\nInvestiční pobídka je hmotná podpora, která je vydána zaměstnavateli za účelem vytvoření nového pracovního místa nebo je určená pro rekvalifikaci či školení jeho stávajících zaměstnanců. Zaměstnavateli je poskytnuta investiční pobídka, jestliže vytvořil nová pracovní místa v územní oblasti, ve které je průměrná míra nezaměstnanosti za dvě ukončená pololetí přecházející datu předložení záměru zaměstnavatele získat investiční pobídky nejméně o 50 % vyšší než průměrná míra nezaměstnanosti v ČR. To samé platí i o rekvalifikaci či školení zaměstnanců.\n\nVeřejně prospěšné práce jsou pracovní příležitosti, které jsou pouze časově omezené. Tyto práce spočívají v údržbě veřejných prostranství, úklidu a údržbě veřejných budov a komunikací nebo jiných obdobných činnostech ve prospěch zejména obcí nebo státních či jiných obecně prospěšných institucí. Zaměstnavatel může tyto práce vytvořit na nejdéle dvanáct po sobě jdoucích kalendářních měsíců a to i opakovaně.\n\nÚřad práce může zaměstnavateli poskytnout peněžní příspěvek na tyto pracovní příležitosti. Výše příspěvku může být až do výše skutečně vynaložených prostředků na mzdy a platy na zaměstnance umístěného na tyto práce, včetně pojistného na sociální zabezpečení a pojistného na veřejné zdravotní pojištění.\nSpolečensky účelná pracovní místa\n\nSpolečensky účelná pracovní místa zřizuje nebo vyhrazuje zaměstnavatel na základě dohody s úřadem práce a obsazuje je uchazeči o zaměstnání, kterým nelze zajistit pracovní uplatnění jiným způsobem. Úřad práce může poskytnout příspěvek na společensky účelná pracovní místa. V případě, že má být zřízeno více než pět pracovních míst, musí si úřad práce zajistit odborný posudek.\n\nVýše příspěvku může být až do výše skutečně vynaložených prostředků na mzdy a platy na zaměstnance umístěného na tyto práce, včetně pojistného na sociální zabezpečení a pojistného na veřejné zdravotní pojištění. Příspěvek může být poskytován maximálně po dobu dvanácti měsíců.\n\nPřeklenovací příspěvek může úřad práce poskytnout osobě samostatně výdělečně činné na základě dohody. Toto slouží zejména na úhradu provozních nákladů, za provozní náklady se považuje nájemné, náklady na dopravu a náklady na opravu a údržbu. Příspěvek může být poskytnut nejdéle po dobu pěti měsíců a výše příspěvku je maximálně 0,25 násobku průměrné mzdy za první až třetí čtvrtletí předcházejícího kalendářního roku.\nPříspěvek na zapracování\n\nPříspěvek na zapracování může úřad práce poskytnout zaměstnavateli na základě dohody, v případě, že zaměstnavatel přijímá do pracovního poměru uchazeče, kterému musí věnovat zvýšenou pozornost. Příspěvek na zapracování se poskytuje maximálně po dobu tří měsíců a měsíční příspěvek na jednu fyzickou osobu, může činit maximálně polovinu minimální mzdy. \n\nPříspěvek při přechodu na nový podnikatelský program může poskytovat úřad práce na základě dohody, v situaci, kdy zaměstnavatel přechází na nový podnikatelský program a tudíž nemůže svým zaměstnancům zabezpečit práci v rozsahu stanovené týdenní pracovní doby. Příspěvek může sloužit jako částečná náhrada mzdy. Tento příspěvek může zaměstnavatel od úřadu práce dostávat maximálně šest měsíců a může činit nejvýše polovinu minimální mzdy. \n\nPoradenství zajišťuje Úřad práce a jedná se především o pomoc s výběrem zaměstnání.\nPodpora zaměstnávání osob se zdravotním postižením\nPodpora zaměstnávání osob se zdravotním postižením zahrnuje tvorbu chráněných pracovních míst, které jsou poskytovány pouze osobám se zdravotním postižením.\n\nTyto programy cílí na problémy obecního, okresního, krajského a celostátního charakter za účelem \nzvýšení uplatnitelnosti se na trhu práce.\n\nPasivní politika zaměstnanosti zahrnuje především podporu v nezaměstnanosti a nástroje sloužící nezaměstnaným a případně těm, kterým nezaměstnanost hrozí. Mezi výdaje na pasivní politiku zaměstnanosti se počítají i výdaje spojené s předčasným odchodem do důchodu (nikoliv však ze zdravotních důvodů). Stávající zákon o zaměstnanosti v ČR s tímto termínem nepracuje. \n\nV ČR vyplácí Úřad práce podporu uchazečům o zaměstnání, kteří splní podmínky dané MPSV. Jedna z podmínek je získat důchodového pojištění po dobu alespoň 12 měsíců v posledních 2 letech před zařazením do evidence uchazečů o zaměstnáné.\n\nPodpora se vyplácí po dobu maximálně 5-11 měsíců podle věku uchazeče. Výše podpory se počítá na základě průměrného měsíčního čistého výdělku v posledním zaměstnání. V prvních dvou měsících činí 65% této částy, dalších dvou měsících 50% a v následujících měsících 45%.\n\nZdroj: stats.oecd.org\n"}
{"id": "1379931", "url": "https://cs.wikipedia.org/wiki?curid=1379931", "title": "Theodoros Celidis", "text": "Theodoros Celidis\n\nTheodoros Celidis známější pod ruským jménem Fjodor Nikolajevič Celidi (* 5. srpna 1996) je ruský zápasník–judista a sambista řeckého původu, který od roku 2018 reprezentuje zemi svých předků Řecko.\n\nNarodil se v Severní Osetii do rodiny původem z Řecka. Začínal se zápasem, ke kterému postupně přidával další zápasnické styly. Připravuje se v tréninkové skupině Alika Bekuzarova. V roce 2017 se probojoval do finále ruského mistrovství v judu. V roce 2018 se v dubnu poprvé objevil v reprezentačním dresu Řecka na gruzínském grand prix v Tbilisi jako Theodoros Celidis.\n\n\n"}
{"id": "1379933", "url": "https://cs.wikipedia.org/wiki?curid=1379933", "title": "Bohumil Svozil", "text": "Bohumil Svozil\n\nBohumil Svozil (18. února 1935, Praha – 13.dubna 2017, tamtéž) byl český literární historik, kritik a redaktor.\n\nPocházel z dělnické rodiny. Roku 1958 ukončil studium češtiny a maďarštiny na Filozofické fakultě Univerzity Karlovy. Po absolvování základní vojenské služby nastoupil roku 1960 jako redaktor do nakladatelství Československý spisovatel a s výjimkou let 1965–1968, kdy byl na studijním pobytu v Ústavu pro českou literaturu ČSAV (ÚČL), zde pracoval až do roku 1991, kdy se stal vědeckým pracovníkem ÚČL. Roku 1968 získal titul doktora filosofie a roku 1992 kandidáta věd. Roku 1998 odešel do důchodu. \nPublikovat začal roku 1954 literární publicistikou a literárněvědnými studiemi v různých periodikách, knižně debutoval roku 1971 studií \"Vůle k intelektuální poezii\". Je autorem monografických studií o poetice významných básníků a prozaiků své doby a řady doslovů a předmluv, často ke knihám, jejichž vydání sám uspořádal (například výbory z díla Jiřího Haussmann, Jana Nerudy, J. S. Machara, Františka Gellnera, Rudolfa Těsnohlídka a dalších).\n\n"}
{"id": "1379934", "url": "https://cs.wikipedia.org/wiki?curid=1379934", "title": "Emil Nikolaus von Reznicek", "text": "Emil Nikolaus von Reznicek\n\nEmil Nikolaus von Reznicek (4. května 1860 Vídeň – 2. srpna 1945 Berlín) byl rakousko-německý dirigent a skladatel s českými kořeny. Jeho dědeček pocházel z Čech, od Berouna, odkud v roce 1819 odešel do Vídně.\n\nByl vnukem vojenského kapelníka a skladatele Josefa Resnitscheka (1787–1848) a synem polního podmaršálka rakousko-uherské armády Josefa Rezniceka (1812–1887) a jeho třetí manželky, rumunské kněžny Clarissi Ghica-Budesti (1837–1864).\nByl dvakrát žepnatý. Poprvé s Milkou von Thurn-Valsasinou (1864–1897), podruhé s Bertou Juillerat-Chasseurovou (1874–1939). Měl dvě děti, syna Emila-Ludwiga (1898–1940) a dceru Felicitas von Reznicekovou (1904–1997). Rovněž byl adoptivním otcem sportovního novináře Burgharda von Reznicka (1896–1971), který pocházel z prvního manželství jeho druhé manželky Berty Juillerat-Chasseurové.\n\nNarodil se ve Vídni. Jeho matka záhy zemřela a se svou nevlastní matkou nevycházel nejlépe. Za této situace našel brzy cestu k hudbě, která se mu stala existenční nutností. Jeho první kompozice vznikly ještě ve Vídni. Rodina se roku 1875 přestěhovala do Štyrského Hradce. Maturitu složil v roce 1878 v Mariboru.\n\nVe Štyrském Hradci studoval práva a hudbu. Studia práv nedokončil, pokračoval však ve studiu hudby (1878/1881) u Wilhelma Mayera, který mu také doporučil dokončit studia na konzervatoři v Lipsku. Tam studoval skladbu u Karla Reineckeho a Salomona Jadassohna (1881/1882) a tato studia se mu podařilo úspěšně dokončit. Následně byl dirigentem divadla ve Štýrském Hradci 1883/1884. Tam se také poprvé oženil s Milkou von Thurn-Valsasina (1864-1897). Byl dirigentem v Curychu, Štětíně, Jeně, Bochumu a Berlíně (1884/86).\n\nOd roku 1886 do roku 1894 působil v Praze, jako vojenský kapelník 88. pěšího pluku. Jeho skladatelský talent záhy rozpoznal Angelo Neumann, první ředitel Nového německého divadla v Praze. Reznicekova první opera \"Die Jungsfrau von Orleans\" (Panna Orleánská) na vlastní libreto volně podle Fridricha Schillera byla nastudována v pražském Královském německém zemském divadle (dnes Stavovské divadlo) 19. června 1887. Angelo Neumann pak u Rezniceka objednal hned tři opery, které uvedl ve světové premiéře v Novém německém divadle. Dalšího roku, 13. května 1888 měla premiéru jeho druhá opera \"Satanella,\" na skladatelovo libreto, jehož předlohou byla báseň Jaroslava Vrchlického. Premiéra jeho třetí opery \"Emerich Fortunat\" se konala dne 8. listopadu 1889. Svého rozhodujícího úspěchu se skladatel dočkal premiérou své čtvrté opery \"Donna Diana\" (16. prosince 1894 v Novém německém divadle). Následujícího roku Prahu opustil a stal se dvorním dirigentem v Mannheimu, kde strávil tři sezony. Jeho další opera \"Till Eulenspiegel\" měla premieru v Karlsruhe 1. prosince 1902. Od roku 1902 až do své smrti 2. srpna 1945 žil v Berlíně. V roce 1905 získal německé státní občanství.\n\nV létě roku 1897 ovdověl. Brzy však nalezl svou druhou ženu Bertu Juillerat-Chasseur (1874–1939).\n\nPřes počáteční úspěchy s operou \"Till Eulenspiegel\" a s premiérou \"Tragické symfonie\" uvedenou Felixem Weingartnerem měl zpočátku v Berlíně potíže prosadit se jako skladatel. To v neposlední řadě proto, že se vzdal používání svého šlechtického původu a zhudebněním textů ze sbírky písní \"Lieder aus dem Rinnstein\" se vědomě přihlásil k liberální levici. V prvních letech v Berlíně vyučoval skladbu na konzervatoři Klindworth-Scharwenka; pořádal také koncerty komorní hudby, při kterých uváděl spolu s klasickou hudbou i moderní hudbu pro smyčcový orchestr. V letech 1906-1908 byl prvním hostujícím dirigentem v Národní filharmonii a ve Varšavské opeře. V letech 1909-1911 působil jako šéfdirigent Komické opery Hanse Gregora na Weidendammer Brücke (Komische Oper des Hans Gregors) v Berlíně. Tato jeho aktivita skončila, když byl Hans Gregor v roce 1911 jmenován ředitelem vídeňské Dvorní opery. Přibližně ve stejnou dobu prodělala jeho druhá manželka Berta Juillerat-Chasseur nebezpečnou operaci a byla několik měsíců v kritickém stavu. Tuto svou zkušenost zpracoval v symfonické básni \"Der Schlemihl\". Po vypuknutí první světové války v roce 1914 se nedal nakazit tehdejším všeobecným patriotismem, ale zkomponoval nadkofesijní rekviem pro padlé ve válce, \"In memoriam\". V letech 1915/16 složil své hlavní dílo, operu \"Ritter Blaubart\" (Rytíř Modrovous), na libreto Herberta Eulenberga. Její premiéra však byla vzhledem k válečné cenzuře zakázána a byla proto uvedena až 20. ledna 1920 v Darmstadtu První provedení \"Rytíře Modrovouse\" v Čechách se konalo 30. listopadu 1922 v pražském Novém německém divadle. Z téže doby je i opera \"Holofernes\" (podle dramatu \"Judith\" Frederika Hebbela), uvedená poprvé 27. října 1923 v Berlíně. Již od roku 1917 byl členem představenstva \"Allgemeinen Deutschen Musikvereins\" a jako člen výboru pro posuzování prací hrál významnou roli při programování každoročních slavností hudebníků (Tonkünstlerfeste).\n\nV roce 1920 se stal členem, později senátorem Pruské akademie umění (Preußische Akademie der Künste). Nabídku, stát se ředitelem Vysoké školy umění (Hochschule der Künste) v Berlíně, sice odmítl, ale od roku 1920 do roku 1926 se tam stal čestným profesorem instrumentace.\n\nV roce 1926 napsal \"Slavnostní předehru\" pro osvobozený Kolín nad Rýnem (\"Festouvertüre\"). V ní oslavoval poválečné stažení spojeneckých jednotek a přijetí Německa do Společnosti národů, jak bylo stanoveno ve Smlouvách z Locarna a za které byli tehdejší ministři zahraničí poctěni Nobelovou cenou míru. Uznání nových německých hranic obsažené v těchto smlouvách však bylo v německém právu kontroverzní, takže v roce 1927 nenalezl žádného dirigenta, který by se odvážil světovou premiéru této skladby uvést. Jeho přítel Max Donisch, který byl členem NSDAP o této skladbě věděl a když se v roce 1933 stal vedoucím hudebního oddělení v německém rozhlase, přemluvil Rezniceka, aby povolil uvedení premiéry této skladby v červnu 1933 v pořadu \"Stunde der Nation\". Při tom dílo dostalo nový název \"Befreites Deutschland\". V roce 1930 dosáhl Reznicek u publika mimořádného úspěchu jednoaktovkou \"Spiel oder Ernst\", která byla považována za nejlepší krátkou operu a byla hrána na všech německých scénách.\n\nKdyž se nacistická strana v Německu dostala v roce 1933 k moci, byl již uznávaným skladatelem. Přesto se snažil vyhýbat rizikům a chránit svou rodinu. Jeho druhá manželka Berta Juillerat-Chasseur (1874–1939) byla totiž z matčiny strany židovka, nevyhovovala tedy rasovým zákonům a celé rodině tím hrozilo nebezpečí. Dcera Felicitas von Reznicek získala ve Švýcarsku v roce 1936 falešné potvrzení o křesťanském původu své (židovské) babičky. Felicitas byla také členkou odboje (Widerstandskämpferin) a od roku 1940 pracovala pro britskou Mi-6. Paradoxně jeho syn Emil-Ludwig (1898–1940) byl od roku 1930 členem NSDAP, SA a později i SS. Jeho ženu Bertu tyto události zdravotně poznamenaly, propadla depresím a zemřela roku 1939. Jeho přítel Richard Strauss mu pomohl tím, že jej přijal jako německého delegáta do Stálé rady pro mezinárodní spolupráci skladatelů. Tam se věnoval především posuzování skladeb pro hudební festivaly, které Stálá rada pořádala. Bylo jich až 600 ročně. To šlo k tíži jeho vlastní skladatelské činnosti, takže po roce 1935 už téměř nekomponoval. Vyhnul se tak nutnosti skládat oslavné kompozice pro režim a měl stále veřejné uznání. V roce 1935 získal Goethe-Medaille für Kunst und Wissenschaft, a Johannes-Brahms-Medaille města Hamburk. Dne 20. dubna 1936 byl znovu jmenován profesorem. V NSDAP však nebyl žádoucí osobou a jeho opery \"Ritter Blaubart\" a \"Holofernes\" byly zakázány. Hudební festival plánovaný Stálou radou pro mezinárodní spolupráci skladatelů na rok 1940 do Vídně, se nekonal. Jeho skladby se v rozhlase a na koncertech mohly hrát jen výjimečně. Jeho rukopisy byly zabaveny a ukryty v dolech u Kalau v Lužici (in der Lausitz). Na konci druhé světové války pak padly do rukou Rudé armády. Část se vrátila roku 1957 do Rakouské národní knihovny, ostatní jsou dodnes nezvěstné. Koncem roku 1943 prodělal první záchvat mrtvice a 2. srpna 1945 v Berlíně zemřel. Byl pohřben do rodinného hrobu na hřbitově Wilmersdorfer Waldfriedhof Stahnsdorf.\n\nV roce 1955 byla podle něj ve Vídni-Alsergrund pojmenována ulice \"Reznicekgasse.\"\n\n\n\n\n\n\n\n\nVšechna jeho tištěná díla byla zaslána do IMSLP. Poměrně početné, dosud nepublikované skladby vydává od roku 2012 Editio Reznicek (Wedemark). Také zde vznikl Archiv Reznicek, jehož cílem je shromáždit všechny dostupné dokumenty o něm a poskytovat poradenství zainteresovaným muzikologům a hudebníkům.\n\nHudební vydavatelství CPO (Classic Produktion Osnabrück) vydává nahrávky zapomenutých či méně známých skladatelů. To se týká i skladeb E.N. von Rezniceka.\n\n\n"}
