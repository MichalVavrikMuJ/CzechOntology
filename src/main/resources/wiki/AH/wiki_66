{"id": "1306479", "url": "https://cs.wikipedia.org/wiki?curid=1306479", "title": "Alexandr Pirogov", "text": "Alexandr Pirogov\n\nAlexandr Stěpanovič Pirogov ( Rjazaň – 26. června 1964, ostrov Medvěžja Golova, Rjazaňská oblast) byl ruský sovětský operní zpěvák (bas).\n\nAlexandr Pirogov se narodil v Rjazani jako pátý a nejmladší ze synů Stěpana Ivanoviče Pirogova, učitele hudby. Také tři z jeho bratrů se stali zpěváky, úspěchů dosáhl zejména Grigorij Pirogov. Stěpan Pirogov se do Rjazaně přestěhoval za výdělkem z vesnice Novosjolki.\n\nZpívat začal Alexandr v šestnácti letech. Zpěv studoval u Vasilije Ťuťunika na hudebně-dramatickém učilišti Moskevské filharmonické společnosti.\n\nVystupoval ve sboru Putovního divadla Revvojensovětu republiky (1919–1922) a byl sólistou moskevské Svobodné opery (bývalé Ziminovo operní divadlo, 1922–1924). V roce 1924 se stal sólistou Velkého divadla, kterým zůstal až do roku 1955. Za tu dobu v něm zpíval celý základní klasický ruský a světový basový repertoár a také řadu rolí v nových sovětských operách. Za vrchol Pirogovovy tvorby je považována role Borise Godunova ve stejnojmenné opeře Modesta Petroviče Musorgského.\n\nVystupoval také jako komorní zpěvák, v jeho repertoáru byly romance ruských skladatelů a lidové písně. Disponoval hlasem vzácné krásy a výrazu, širokého rozsahu a jedinečného zabarvení.\n\nNa jedno funkční období byl zvolen poslancem Nejvyššího sovětu RSFSR.\n\nPirogov zemřel 26. června 1964 na ostrově Medvěžja golova na řece Oce. Je pohřben na Novoděvičím hřbitově.\n\nByl nositelem mnoha uměleckých i společenských ocenění a vyznamenání, např.:\n\nPirogova připomíná pamětní deska na domě v Brjusovově uličce v Moskvě, kde žil, a také památník na ostrově Medvěžja Golova, kde zemřel.\n\nVe vsi Novosjolki se nachází památník a muzeum bratří Pirogovových. Hudební škola v Rjazani nese jméno jeho a bratra Grigorije.\n\n"}
{"id": "1306485", "url": "https://cs.wikipedia.org/wiki?curid=1306485", "title": "Trojáni Země", "text": "Trojáni Země\n\nTrojáni Země jsou planetky, které obíhají Slunce po stejné dráze jako Země, ale předbíhají ji o 60° nebo se za ní o 60° opožďují. Obíhají tedy kolem libračních bodů L nebo L soustavy Země-Slunce a jejich oběžná doba kolem Slunce je stejná jako u Země – jeden rok.\n\nPrvním a zatím jediným objeveným trojánem Země je 2010 TK, planetka o velikosti asi 300 m, která obíhá kolem bodu L.\n\nPodobnými tělesy jsou kvazisatelity Země. Mají také oběžnou dobu synchronizovanou se Zemí v poměru 1:1, tedy 1 rok. Oproti trojánům Země však neobíhají kolem některého z libračních bodů. \n\nNejznámějším z těchto kvazisatelitů, kterých je k roku 2017 známo devět, je planetka Cruithne.\n\n"}
{"id": "1306495", "url": "https://cs.wikipedia.org/wiki?curid=1306495", "title": "Leontine von Dötscher", "text": "Leontine von Dötscher\n\nLeontine von Dötscher (v českém prostředí též Leontina z Dötscherů, narozena asi v polovině 19. století, zemřela po roce 1912) byla německá operní zpěvačka - mezzosopranistka. \n\nV letech 1877 - 1882 zpívala na scéně Dvorního divadla ve Schwerinu (, nyní ). V roce 1882 jí byl udělen titul Komorní pěvkyně ().\n\nV letech 1895-1912 vyučovala zpěv na pražské konzervatoři. Mezi její žáky patřili například Bedřich Plaške nebo Pavel Ludikar.\n\n"}
{"id": "1306500", "url": "https://cs.wikipedia.org/wiki?curid=1306500", "title": "Jiří Ployhar", "text": "Jiří Ployhar\n\nJiří Ployhar (* 18. dubna 1976 Praha) je český herec a dabér.\n\nPo studiu konzervatoře pokračoval na DAMU, kde absolvoval na Katedře činoherního divadla. Účinkoval převážně v Městských divadlech pražských, a to například ve hrách \"Charleyova teta\", \"Poprask na laguně\", \"Veselé paničky windsorské\", \"Jak je důležité míti Filipa\", \"Tři muži ve člunu a pes\", \"Únos Sabinek\". Účinkoval také v Divadle Na Fidlovačce, Divadle U Hasičů a Divadle A. Dvořáka Příbram.\n\nHraje nejčastěji v divadle Studio DVA, kde jeho první rolí byl doktor Halíř ve hře \"Smolíkovi a jejich podivuhodné dobrodružství\", následovala postava pana Toniho v \"Poprasku na laguně\", kata v \"Šíleně smutné princezně\", Augustina Ferraillona v \"Broukovi v hlavě\" a nejnověji role Dereka v \"Odpočívej ve svém pokoji\".\n\nPoprvé se na plátně objevil v osmi letech ve filmu \"Kukačka v temném lese\". Zahrál si v televizních seriálech \"Redakce\", \"Horákovi\", \"Proč bychom se netopili\", \"Vyprávěj\", \"Ordinace v růžové zahradě\", \"Vyšehrad\" a mnoha dalších. Objevil se více než 30 filmech, např. \"Indiánském létě\", \"Rafťácích\", \"Škole princů\", \"Micimutr\", \"Škole ve mlejně\", \"Lidicích\", \"O pokladech\", v \"Příběhu kmotra\" anebo ve filmu \"Silný kafe\".\n\n\n\n"}
{"id": "1306501", "url": "https://cs.wikipedia.org/wiki?curid=1306501", "title": "Malé Hostěrádky", "text": "Malé Hostěrádky\n\nMalé Hostěrádky (německy \"Klein Hostieradek\") jsou vesnice, dnes součást obce Hostěrádky-Rešov v okrese Vyškov. Náves Malých Hostěrádek tvoří ulici, vedoucí od rešovské zvonice přes silniční nadjezd nad železniční tratí Brno – Přerov.\n\nPrvní písemná zmínka o vsi Malé Hostěrádky pochází z roku 1270. Do 15. století patřily brněnskému klášteru herburek, následně do roku 1560 hradu Špilberk a poté v rámci chrlického panství olomouckému biskupství. Ve vsi byl biskupský dvůr, který byl v rámci raabizace v 80. letech rozparcelován, čímž vznikla v těsné blízkosti Malých Hostěrádek, na jejich jihovýchodním okraji, sousední ves Rešov. Obě byly od počátku urbanisticky spojené.\n\nV roce 1869 byla náves Malých Hostěrádek protnuta železniční tratí Brno – Přerov.\n\nPředstavitelé obou sousedních obcí se v roce 1912 dohodli na spojení, čímž k 1. lednu 1913 vznikla společná obec Hostěrádky-Rešov. Katastrální území Rešova již v roce 1912 spojeno s katastrem Hostěrádek.\n"}
{"id": "1306504", "url": "https://cs.wikipedia.org/wiki?curid=1306504", "title": "Železniční trať Požega–Stalać", "text": "Železniční trať Požega–Stalać\n\nŽelezniční trať Požega–Stalać (srbsky Железничка пруга Пожега–Сталаћ/Železnička pruga Požega–Stalać) se nachází v centrálním Srbsku. V srbské železniční síti je značena pod číslem 73. \n\nTrať je dlouhá 165,5 km. Na západě se napojuje na trať Bělehrad–Bar, ve své centrální části na tratě Lapovo–Kraljevo a Kraljevo–Kosovo Polje. Na východě u města Stalać je napojena na trať Bělehrad–Niš.\n\nElektrifikován je pouze západní úsek jednokolejné trati z Kraljeva do Požegy přes město Čačak. Cestovní rychlost se na tomto úseku pohybuje okolo 100 km/h. Trať historicky sloužila a slouží k expedici aut z továrny Zastava směrem k Jaderskému moři a přístavu Bar. \n\nTrať, která by spojila města v údolí řeky Západní Moravy měla pro Srbsko strategický význam. Byla nejprve projektována a budována jako trať úzkého rozchodu (760 mm). V roce 1903 byl dokončen plán výstavby trati, která měla být vedena ve směru Stalać-Kruševac-Kraljevo-Čačak-Užice-Šargan-Vardište. Následovaly terénní práce, které však trvaly jen několik měsíců a bylo možné je dokončit do závěru roku 1903. Předpokládalo se pokračování trati na území Rakousko-Uherska (resp. Bosny a Hercegoviny až do Sarajeva. \n\nVýstavba trati se ukázala být náročnější, než předpokládaly původní plány. Západní úsek do města Požega procházel přes hluboké údolí řeky Západní Morava, v tzv. Ovčarsko-kablarské soutěsce. Bylo nezbytné prorazit řadu tunelů a vybudovat řadu mostů, což zvyšovalo náklady na trať. Nedostávalo se rovněž i pracovní síly. Některé části vybavení trati muselo Srbsko objednat v zahraničí, neboť domácí firmy je nedokázaly vyrobit. Navíc se ještě měnil i původní plán trasy a trať bylo nezbytné přeložit na levý břeh řeky. Stát si půjčil 150 milionů tehdejších dinárů ve snaze ufinancovat její dokončení.\n\nTrať byla po svém dokončení dlouhá 167 km. Provoz na celé trati byl zahájen dne 16. června 1912, jen nedlouho před vypuknutím první balkánské války.\n\nJen úsek ze Stalaće do Kruševace byl vybudován s normálním rozchodem 1435 mm a zprovozněn dne 28. června 1909. Jiný rozchod kolejí na tomto úseku si vynutila srbská armáda, která chtěla mít snadnější dopravu z továrny na vojenský materiál, který se nacházel v obci Obilićevo. \n\nV souvislosti s odstraňováním tratí úzkého rozchodu po druhé světové válce byly poté původní úzkorozchodné části tratě nahrazeny v 50. letech 20. století. Některé úseky byly překládány již před druhou světovou válkou; např. v Kruševaci byl na konci 30. let proražen tunel. Úsek z Kraljeva do Čačaku byl dokončen na den republiky 29. listopadu 1955, úsek z Kruševace do Kraljeva pak dne 1. prosince 1958. Při překládání tratí bylo nezbytné změnit poloměry oblouků, a tak bylo v některých úsecích těleso trati vedeno jinak, než tomu bylo v případě úzkorozchodné trati.\n\nTrať slouží od roku 2014 po osmileté přestávce i pro osobní dopravu.\n\n"}
{"id": "1306506", "url": "https://cs.wikipedia.org/wiki?curid=1306506", "title": "Silnice II/284", "text": "Silnice II/284\n\nSilnice II/284 je silnice druhé třídy spojující Tuhaň v okrese Semily s Lanžovem v okrese Trutnov.\n"}
{"id": "1306507", "url": "https://cs.wikipedia.org/wiki?curid=1306507", "title": "Johann Michael Rottmayr", "text": "Johann Michael Rottmayr\n\nJohann Michael Rottmayr von Rosenbrunn (11. prosinec 1656, Laufen an der Salzach, Bavorsko – 25. říjen 1730, Vídeň, Rakouské arcivévodství) byl rakouský barokní malíř, ovlivněný benátským malířským uměním 16. století.\nNarodil se jako syn varhaníka Friedricha Rottmayera a jeho ženy Margarety Magdaleny, nadané malířky, na hranicích dnešního území Německa a Rakouska. Po 13 letech, které strávil jako učedník v italských Benátkách, se vrátil v roce 1867 zpět do rakouského Salzburgu. Mezi jeho spolužáky a přátele náležel např. malíř Michael Václav Halbax. Studoval také mj. u Johanna Karla Lotha. \n\nJeho stropními freskami jsou vyzdobeny např. Klášter Melk v Dolních Rakousech, Lichtenštejnské muzeum ve Vídni, Císařský sál v zámku Weißenstein v německém Pommersfeldenu, či Státní zámek Vranov nad Dyjí na Znojemsku. Byla mu po delším hledání svěřena i výmalba vídeňského Lichtenštejnského paláce. \n"}
{"id": "1306508", "url": "https://cs.wikipedia.org/wiki?curid=1306508", "title": "Rešov (Hostěrádky-Rešov)", "text": "Rešov (Hostěrádky-Rešov)\n\nRešov (německy \"Reschow\") je vesnice, dnes součást obce Hostěrádky-Rešov v okrese Vyškov. Náves Rešova tvoří hlavní ulici obce se zvonicí.\n\nVesnice Rešov vznikla v raabizací biskupského dvora v těsné blízkosti Malých Hostěrádek, na jejich jihovýchodním okraji. Založena byla roku 1787 a své jméno získala podle posledního správce dvora Resche. Až do poloviny 19. století spadala pod chrlické panství, které bylo v majetku olomouckého arcibiskupství. V roce 1820 byla na návsi postavena zvonice.\n\nPředstavitelé obou sousedních obcí se v roce 1912 dohodli na spojení, čímž k 1. lednu 1913 vznikla společná obec Hostěrádky-Rešov. Katastrální území Rešova již v roce 1912 spojeno s katastrem Hostěrádek.\n"}
{"id": "1306509", "url": "https://cs.wikipedia.org/wiki?curid=1306509", "title": "Ukradené Vánoce šáši Krustyho", "text": "Ukradené Vánoce šáši Krustyho\n\nUkradené Vánoce šáši Krustyho (v anglickém originále The Nightmare After Krustmas) je 10. díl 28. řady amerického animovaného seriálu Simpsonovi. Jedná se o 18. vánoční díl seriálu.\n\nV tomto díle Krusty se svou dcerou Sophií bruslí, přičemž na Krustyho šlápne stroj „kráčedlo“. Krusty bude ležet v nemocnici a tam své dceři (křesťance) slíbí, že s ní oslaví Vánoce. Jenže Krusty, který je žid, neví jak Vánoce oslavit, protože je nikdy neslavil. Marge si všimne jeho problému a proto mu nabídne, aby Vánoce oslavili se Simpsonovými. Krusty Vánoce ale využije k tomu, aby natočil vánoční show, což se Sophii nelíbí a proto ho přestane mít ráda. V hospodě u Vočka se Krusty seznámí s reverendem Lovejoyem, který shání nové lidi do křesťanské církve. Krusty se do ní rozhodl vstoupit. Proto se musel na křest potopit do ledové řeky, kde zapluje pod led a začne se topit. Dostane halucinace a objeví se jeho otec jako Olaf se sobem (parodie na Ledové království). Krusty se nakonec křesťanem nestane, ale jeho dcera Sophie ho bude mít i přes to opět ráda. Sophie pak zahraje na lesní roh v jeho show. Na konci se objeví bůh křesťanů a židů a hádají se zda Krusty je žid či křesťan.\n"}
{"id": "1306511", "url": "https://cs.wikipedia.org/wiki?curid=1306511", "title": "Izotopy draslíku", "text": "Izotopy draslíku\n\nDraslík (K) má 25 známých izotopů, od K po K, a čtyři jaderné izomery. V přírodě se vyskytují stabilní K a K a také K s poločasem přeměny 1,248×10 let. Ostatní izotopy mají poločas kratší než 1 den, většinou kratší než 1 minuta. Nejméně stabilní jsou K a K s poločasy kratšími než 25 nanosekund (poločas přeměny K není znám).\n\nPřírodní radioizotop K se přeměňuje z 10,72 % záchytem elektronu nebo beta plus přeměnou na stabilní Ar (a má tak nejdelší poločas ze všech známých β zářičů) a z 89,28 % β přeměnou na Ca.\n\nDraslík-40 je největším zdrojem radioaktivity v lidském těle, významnější než uhlík-14. V těle člověka o hmotnosti 70 kg každou sekundu proběhne asi 4 400 přeměn K.\n\nPřeměna K na Ar se využívá v K-Ar datování hornin a je založená na předpokladu, že v hornině se v době jejího vzniku žádný argon nenacházel. Změřením obsahu radiogenního Ar tak lze stanovit stáří materiálu.\n"}
{"id": "1306513", "url": "https://cs.wikipedia.org/wiki?curid=1306513", "title": "Wimbledon 2017 – kvalifikace mužské dvouhry", "text": "Wimbledon 2017 – kvalifikace mužské dvouhry\n\nKvalifikace mužské dvouhry ve Wimbledonu 2017 probíhala před zahájením hlavní soutěže. Hrálo se mezi 26. až 30. červnem 2017 na travnatých dvorcích areálu Bank of England Sports Ground londýnského předměstí Roehampton. Původně plánovaný čtyřdenní program byl pro vydatný déšť během druhého hracího dne prodloužen.\n\nKvalifikace se účastnilo sto dvacet osm hráčů, z nichž v rámci tříkolové soutěže postoupilo do navazující dvouhry řádně šestnáct tenistů a 20letý Kazach Alexandr Bublik, figurující na 134. místě žebříčku, jako šťastný poražený po odstoupení uruguayského hráče Pabla Cuevase pro zranění kolene. Kazašský tenista tak otevřel celý turnaj na centrálním dvorci, kde jej v úvodním kole porazil obhájce trofeje a světová jednička Andy Murray.\n\n Alexandr Bublik\n"}
{"id": "1306515", "url": "https://cs.wikipedia.org/wiki?curid=1306515", "title": "Dymokursko - Bahenské louky", "text": "Dymokursko - Bahenské louky\n\nPřírodní památka Dymokursko - Bahenské louky se nachází v lesním komplexu mezi obcemi Dětenice, Košík a Prodašice na hranici okresů Jičín, Nymburk a Mladá Boleslav. Územím protéká Bahenský potok. Hlavním předmětem ochrany jsou ekosystémy dubohabřin, acidofilní doubravy, smíšené jasanovo-olšové lužní lesy a další typy lesních porostů. Dále přirozené eutrofní vodní nádrže, střídavě vlhké bezkolencové louky a společenstva vysokých ostřic s bohatým výskytem zvláště chráněných druhů rostlin mezi něž patří např. lilie zlatohlavá (\"Lilium martagon\"), upolín nejvyšší (\"Trollius altissimus\"), mečík střecholistý \"(Gladiolus imbricatus\"), kosatec sibiřský (\"Iris sibirica\"), prorostlík dlouholistý pravý (\"Bupleurum longifolium subsp. longifolium\"), ostřice stinná (\"Carex umbrosa)\", a živočichů jako ještěrka živorodá \"Zootoca vivipara)\", žluva hajní (\"Oriolus oriolus\"), chřástal vodní (\"Rallus aquaticus\"), vlnopásník lužní (\"Scopula nemoraria\") a lišejníkovec čtveroskvrnný (\"Lithosia quadra\"). Území je zároveň součástí rozlehlejší evropsky významné lokality Dymokursko a ptačí oblasti Rožďalovické rybníky.\n\n"}
{"id": "1306517", "url": "https://cs.wikipedia.org/wiki?curid=1306517", "title": "Gomola", "text": "Gomola\n\nPříjmení Gomola, přechýleně Gomolová, nosí více osobností:\n\n\n\n"}
{"id": "1306519", "url": "https://cs.wikipedia.org/wiki?curid=1306519", "title": "Baran", "text": "Baran\n\nPříjmení Baran, přechýleně Baranová, nosí více osobností:\n\n\n\n"}
{"id": "1306520", "url": "https://cs.wikipedia.org/wiki?curid=1306520", "title": "Helena Brabcová", "text": "Helena Brabcová\n\nHelena Brabcová (* 31. ledna 1964 Praha, Československo) je česká herečka a dabérka. Je dcerou známého herce Vladimíra Brabce. Odbornou průpravu získala Helena Brabcová studiem hudebně-dramatického oddělení pražské Státní konzervatoře. \n\n\n"}
{"id": "1306521", "url": "https://cs.wikipedia.org/wiki?curid=1306521", "title": "František Vejmelka", "text": "František Vejmelka\n\nFrantišek Vejmelka (19. ledna 1895 Kuří u Říčan – 1. března 1968 Ondřejov) byl československý voják, legionář, důstojník a brigádní generál, který bojoval za Československo v první i druhé světové válce. Během nacistické okupace se aktivně zapojoval do protiněmeckého odboje, spolupracoval se vojenskou odbojovou skupinou Bartoš na přípravě pražského povstání, kdy mu coby plukovníkovi byla svěřena vojenská oblast Praha-východ. Po jeho vypuknutí koordinoval povstalce ve Vršovicích, Pankráci, Michli a Žižkově a podílel se na obraně centra města před jednotkami Waffen SS z venkova, především před bojovou jednotkou SS Wallenstein z Benešovska.\n\nV meziválečném období působil na generálním štábu a byl profesorem taktiky pěchoty na Vysoké škole válečné v Praze. V této době též sepsal své odborné pojednání o principech zákopové války. Po komunistickém převratu v Československu se stal obětí perzekuce režimu, kdy byl degradován a vyhozen z armády. Po Sametové revoluci byl František Vejmelka rehabilitován a byl mu udělen in memoriam Kříž obrany státu za zásluhy.\n\nNarodil se dne 19. ledna 1895 v obci Kuří u Říčan svobodné matce, která pracovala jako služebná. Vystudoval obchodní akademii.\nNarukoval v březnu 1915 jako jednoroční dobrovolník k pěšímu pluku číslo 102 v Benešově, odkud byl ovšem převelen k uherskému pěšímu pluku č. 90. Dne 26. srpna 1915 byl vyslán na frontu, odkud ovšem zběhl – 7. října byl zajat srbskou armádou – a tím začala jeho legionářská kariéra. Nejprve v Oděse vstoupil do srbské armády, působil v I. dobrovolnickém pluku a vystudoval vojenskou důstojnickou školu. Poté se připojil ke 4. srbskému pluku, s nímž bojoval jako četař na dobrudžské frontě. Zúčastnil se bitev u Karasinanu, Dobromiru, Kokaradže a Amzače. Dne 2. října bojoval v bitvě u Machali a byl těžce raněn, když utrpěl průstřel krku a bodná zranění v oblasti hrudníku a břicha. \n\nZ vážných poranění se však dokázal vyléčit, a tak mohl 2. listopadu 1917 odjet transportem do Soluně, odkud byl převelen do Francie. Zde se připojil k jednotkám československých legií, působil jako velitel kulometné roty 22. československého střeleckého pluku a bojoval v bitvách u Chestres, Terronu a Vouziers. Během působení ve Francii získal hodnost kapitána. \n\nDo Československa se kapitán Vejmelka vrátil na začátku roku 1919. Vystudoval zde Vysokou školu válečnou v Praze a posléze na ní odborně působil, pracoval zde jako profesor taktiky pěchoty. Zároveň v této době publikoval odborné články na téma vojenské strategie, např. roku 1926 vydal článek o strategii a podobě zákopové války, jichž se o deset let dříve osobně účastnil na bojištích v Srbsku a ve Francii.\nV roce 1938, kdy byla podepsána Mnichovská dohoda, zastával funkci náčelníka štábu III. polní armády.\n\nBěhem okupace Československa a za Protektorátu působil v protinacistickém odboji. Mimo jiné spolupracoval s vojenskou skupinou Bartoš, kde se společně s generály Karlem Kutlvašrem a Františkem Bürgerem podílel na přípravě pražského povstání. Byl povýšen do hodnosti plukovníka a dostal k velení vojenskou oblast Praha-východ, která zahrnovala oblasti od Žižkova po Braník. Hned po vypuknutí povstání dne 5. května se chopil iniciativy a začal koordinovat povstalecké jednotky z velitelny na pražském Karlově, v budově kláštera augustiniánů kanovníků, kde v současné době sídlí Muzeum Policie České republiky. Byl fakticky jediným přímým podřízeným hlavního velitele, generála Kutlvašra.\n\nDokázal překonat nedůvěru mezi ozbrojenými civilisty a cvičenými vojáky a vytvořil z nich spolupracující síly a vtiskl spontánní akci vojenský řád. Pod jeho vedením spojené jednotky povstalců ve dnech 6. a 7. května 1945 zbrzdily a nakonec zastavily postup jednotek Waffen-SS (především SS Wallenstein) od východu. Tyto jednotky se po příchodu do města podílely na vraždění civilistů v Úsobské ulici v Krči (dnes Obětí 6. května). Postup těchto jednotek byl zastaven na jedné z nejmohutnějších barikád, která byla vybudována v oblasti Na Paloučku v Nuslích. Sám plukovník Vejmelka zajišťoval jednotkám přísun zbraní, který nejen organizoval, ale jednou dokonce osobně dovezl hlavice do pancéřových pěstí. Kromě budování barikád využil také k bojům obrněné vlaky, které stály na nádraží ve Vršovicích.\n\nV únoru roku 1947 byl František Vejmelka povýšen do hodnosti brigádního generála. Tato hodnost mu ovšem dlouho nevydržela, hned v únoru 1948 byl udán, že se nedostatečně radoval z vítězství pracujícího lidu a strávil několik týdnů ve vyšetřovací cele. Oproti jiným prezekuovaným velitelům té doby skončil celkem dobře, z rozhodnutí tehdejšího ministra národní obrany Alexeje Čepičky byl dne 13. července 1950 degradován na pozici vojína v záloze a propuštěn z armády.\n\nZbytek života žil František Vejmelka s rodinou ve středočeském Ondřejově. Kvůli komunistickým perzekucím nemohl najít vhodnou práci, v obci proto zastával funkci obecního kronikáře. František Vejmelka zemřel 1. března 1968. Rehabilitace se František Vejmelka dočkal až dlouho po své smrti po Sametové revoluci, kdy mu byla navrácena jeho hodnost. Dne 28. října 2012 mu tehdejší ministr obrany Alexandr Vondra udělil vyznamenání Kříž obrany státu.\n\n\n\nMarek, Jindřich. Publikace Ministerstva obrany ČR k povstání, Vojenský historický ústav 2015\n"}
{"id": "1306522", "url": "https://cs.wikipedia.org/wiki?curid=1306522", "title": "Ovčarsko-kablarská soutěska", "text": "Ovčarsko-kablarská soutěska\n\nOvčarsko-kablarská soutěska (srbsky Овчарско-кабларска клисура/Ovčarsko-kablarska klisura) se nachází v západním Srbsku, na horním toku řeky Západní Moravy mezi městy Čačak a Požega. Soutěska, která je dlouhá 16 km, od sebe odděluje hory Ovčar a Kablara. Nachází se v regionu Západního Pomoraví.\n\nSoutěska představuje jedinečný geomorfologický celek. Divoce meandrující řeka Západní Morava protéká údolím se strmými skalními stěnami, které dosahuje hloubky až 710 m. V současné době je soutěska chráněnou přírodní památkou I. kategorie se správou v Čačaku. Údolím je vedena železniční trať a hlavní silnice mezi Užicí a Čačakem. Samotná řeka byla na několika místech (Ovčara a Međuvršje) v polovině 50. let 20. století přehrazena a slouží nyní k výrobě elektrické energie.\n\nPrůměrná hloubka soutěsky se pohybuje okolo 550 m. Skály tvoří především prvohorní sedimenty a vápenec. Začíná ze západní strany od Požešské kotliny a pokračuje směrem na východ, po proudu řeky Západní Moravy. Končí několik kilometrů před městem Čačak, kde se hory rozestupují do široké kotliny řeky Západní Moravy. V nejužším místě je soutěska široká pouhých 100 m.\n\nV blízkosti soutěsky se nachází řada pravoslavných klášterů (monastýrů), které se nacházejí na levém i pravém břehu řeky. Celkem několik desítek klášterů představuje památkový komplex, který je na území Srbska jedinečný. Nejstarší z nich byly vybudovány nejspíš v době vlády dynastie Nemanjićů a jsou většinou ženské. Jedenáct klášterů je středověkého původu. Nejnovější byl vybudován v roce 1938 emigranty z Ruska (resp. Sovětského svazu). \n\nV údolí řeky se také nacházejí lázně Ovčar banja, známé v Srbsku podle svých léčivých pramenů. Hydrogeologický průzkum byl v daném místě uskutečněn dvakrát, a to v letech 1978–1983 a 1989–1992. Pomocí vrtů hlubokých 50 m byly nalezena ložiska horké vody o teplotě až 58 °C. Některé z teplých pramenů vyvěrají přímo do řeky Západní Moravy, čímž ji mírně ohřívají. Jiné teplé prameny jsou využívány pro lázeňské účely.\n\n"}
{"id": "1306524", "url": "https://cs.wikipedia.org/wiki?curid=1306524", "title": "Ovčar (hora)", "text": "Ovčar (hora)\n\nOvčar (v srbské cyrilici Овчар) je hora, která se nachází v západním Srbsku, mezi městy Čačak a Lučani, jižně od Ovčarsko-kablarské soutěsky, 160 km jihozápadně od Bělehradu. Nadmořská výška hlavního vrcholu činí 985 m. \n\nHora je vyhaslou sopkou a častým turistickým cílem. Turistické trasy vedou na vrchol hory ze severozápadu od železniční stanice Ovčar Banja údolím potoka. \n\nV současné době se na vrcholku hory nachází televizní vysílač, který byl v roce 1999 během Operace Spojenecká síla bombardován letectvem NATO. Na začátku 21. století byl vysílač obnoven a vztyčena nová věž ve výšce 120 m. V současné době má i turistickou vyhlídku, ze které je dobře vidět na město Čačak. Hora a její lesy jsou součástí přírodní památky. Z jižní strany je vrchol hory přístupný po asfaltové silnici. Na straně severní se nachází pravoslavný klášter Vaznesenje a lázně Ovčar Banja. \n"}
{"id": "1306525", "url": "https://cs.wikipedia.org/wiki?curid=1306525", "title": "Baránek", "text": "Baránek\n\nPříjmení Baránek, přechýleně Baránková, nosí více osobností:\n\n\n\n"}
{"id": "1306527", "url": "https://cs.wikipedia.org/wiki?curid=1306527", "title": "Wimbledon 2017 – smíšená čtyřhra", "text": "Wimbledon 2017 – smíšená čtyřhra\n\nSmíšená čtyřhra ve Wimbledonu 2017 probíhala v první polovině července 2017. Do londýnského grandslamu nastoupilo čtyřicet osm párů. Obhájcem titulu byl finsko-britská dvojice složená z deblové světové jedničky Henriho Kontinena a Heather Watsonové, kteří skončili jako poražní finalisté.\n\nVítězem se stala nejvýše nasazená švýcarsko-britská dvojice Martina Hingisová a Jamie Murray, jejíž členové získali první společný grandslamový titul a každý z nich druhý wimbledonský z mixu. Do žebříčků ATP a WTA si nepřipsali žádné body a rozdělili si částku 100 000 liber, poražení finalisté pak poloviční prémii.\n\nVšechny nasazené páry obdržely volný los do druhého kola.\n"}
{"id": "1306528", "url": "https://cs.wikipedia.org/wiki?curid=1306528", "title": "Pescasseroli", "text": "Pescasseroli\n\nPescasseroli je italská obec (\"comune\"), nalézající se v provincii L’Aquila v regionu Abruzzo. K roku 2015 zde žilo 2203 obyvatel. Je informačním centrem Národního parku Abruzzo, Lazio a Molise (italsky \"Parco nazionale d’Abruzzo, Lazio e Molise\"). \n\nObec leží zhruba 85 km jihovýchodně od obce L’Aquila na řece Sangro a bezprostředně hraničí s provincií Frosinone (kraj Lazio). Mezi obce, s nimiž sousedí, náleží Alvito, Bisegna, Campoli Appennino, Gioia dei Marsi, Lecce nei Marsi, Opi, San Donato Val di Comino, Scanno a Villavallelonga.\n\n\n"}
{"id": "1306531", "url": "https://cs.wikipedia.org/wiki?curid=1306531", "title": "Exploding Kittens", "text": "Exploding Kittens\n\nExploding Kittens je karetní hra vytvořená Elanem Lee, Shane Smallem, and Matthew Inmanem z komiksové stránky The Oatmeal. Původně jako projekt na Kickstarteru hledali od lidí 10 000 amerických dolarů, tohoto cíle dosáhli za osm minut a sedm dní po otevření projektu projekt překonal 106 000 podporovatelů a stal se tak projekt na Kickstarteru s nejvíce podporovateli. 19. února 2015 projekt byl podpořený částkou 8 782 571 amerických dolarů kterou dohromady dalo 219,382 podporovatelů a stal se tak čtvrtý projekt podpořený největší částkou. První hra testovacího balíčku byla nahrána na YouTube Smosh Games, kteří měli první balíček. Podporovatelé začali dostávat balíček v pozdějším červenci 2015, pozdější balíčky byly doručeny v září 2015.\n"}
{"id": "1306533", "url": "https://cs.wikipedia.org/wiki?curid=1306533", "title": "Lancaster (Kalifornie)", "text": "Lancaster (Kalifornie)\n\nLancaster je město v Kalifonii v USA, v okrese Los Angeles County.\n\nÚzemí Lancasteru se původně jmenovalo Antelope Valley a obývali ho indiáni kmene Pajutů. Názvu Lancaster se začalo používat v souvislosti s výstavbou Southern Pacific Railroad, kdy bylo poprvé použito jméno Lancaster pro staniční budovu, kde bylo vybudováno technické zázemí, když byla budována železnice procházející tímto územím. V roce 1876 dokončila společnost Southern Pacific linku procházející skrz Antelope Valley a spojující San Francisco s Los Angeles. Původ jména Lancaster není jistý, může být odvozeno od příjmení staničního úředníka, názvem vybraným staviteli železnice nebo neznámými osadníky pocházejícími z města Lancaster v Pensylvánii. Dostupnost oblasti nově vybudovanou železnicí přilákala společně s inzercí nové osadníky. Osobou, která se nejvíce zasloužila o vývoj města byl Moses Langley Wicks, který v roce 1884 nakoupil pozemky za cenu 2,5 dolaru za akr a nakreslil mapu města s ulicemi a parcelami. V září téhož roku inzeroval prodej pozemků s cenou 6 dolarů za akr. Od roku 1890 se Lancaster úspěšně rozvíjel a díky příznivým dešťovým srážkám farmáři prosperovali pěstováním a prodejem pšenice a ječmene.\n\n"}
{"id": "1306534", "url": "https://cs.wikipedia.org/wiki?curid=1306534", "title": "Ivor Montagu", "text": "Ivor Montagu\n\nIvor Goldsmid Samuel Montagu (23. dubna 1904 Londýn – 5. listopadu 1984 Watford) byl anglický filmař, známý také jako hráč a funkcionář stolního tenisu a komunistický aktivista.\n\nNarodil se v bohaté židovské rodině v Kensingtonu, jeho otec Louis Montagu byl úspěšný bankéř a také se angažoval v hnutí za integraci Židů do britské společnosti a proti sionismu, měl titul barona ze Swaythlingu. Ivor vystudoval přírodovědu na cambridgské King's College, celý život se angažoval v boji za záchranu ohrožených druhů, zejména koně Převalského.\n\nJako student vstoupil do Fabiánské společnosti a později se stal členem Komunistické strany Velké Británie, byl reportérem deníku \"Daily Worker\". V roce 1940 vydal knihu \"Traitor Class\", v níž obvinil z válečné porážky Francie zradu jejích vládnoucích vrstev a vyzval k tomu, aby se komunisté podíleli na obraně Británie před nepřítelem, čímž se odchýlil od tehdejší oficiální stranické linie, vyžadující neutralitu. Byl členem Světové rady míru, v roce 1959 mu sovětská vláda udělila Leninovu cenu míru.\n\nV roce 1925 založil spolu se Sidney Bernsteinem Londýnskou filmovou společnost podporující nekomerční filmovou tvorbu. Publikoval řadu filmových kritik a studií, v nichž projevoval své levicové názory a propagoval sovětskou filmovou avantgardu. Přátelil se se Sergejem Michajlovičem Ejzenštejnem, o jejich společné návštěvě USA napsal knihu \"With Eisenstein in Hollywood\". Jako producent a střihač se podílel na filmech Alfreda Hitchocka \"Příšerný host\", \"Třicet devět stupňů\" a \"Muž, který věděl příliš mnoho\". Spolu s Geoffreym Barkasem natočili dokumentární film \"Wings Over Everest\" o přeletu Douglase Douglase-Hamiltona přes Himálaj, který obdržel v roce 1936 Oscara za nejlepší krátký film. Samostatně režíroval hranou adaptaci povídky Herberta George Wellse \"Blue Bottles\", experimentální komedii \"The Storming of La Sarraz\" a dokument o španělské občanské válce \"Defence of Madrid\", napsal scénáře k filmu o polárních výzkumech \"Scott of Antarctica\" a detektivce \"The Last Man to Hang?\". Byl také zakladatelem odborové organizace britských filmových techniků.\n\nByl aktivním sportovcem, úspěšně reprezentoval Anglii ve stolním tenise. Vydal také dvě učebnice pravidel této hry, v letech 1926 až 1931 a 1959 až 1966 byl předsedou Mezinárodní federace stolního tenisu. Stál také u zrodu mistrovství světa ve stolním tenise, cenu pro vítěze soutěže mužských družstev nazval na počest své matky Pohár Lady Swaythlingové. Byl také předsedou fanklubu Southampton FC.\n\nHistorik Ben Macintyre obvinil Montagua, že v době druhé světové války byl agentem sovětské výzvědné služby s krycím jménem \"Inteligentsia\". Přitom ve stejné době jeho starší bratr Ewen Montagu pracoval pro britskou Secret Intelligence Service (o svém podílu na Operaci Mincemeat napsal po válce knihu \"The Man Who Never Was\", kterou úspěšně zfilmoval Ronald Neame).\n\n"}
{"id": "1306536", "url": "https://cs.wikipedia.org/wiki?curid=1306536", "title": "Borovský les", "text": "Borovský les\n\nBorovský les je krajinná oblast (horopisná jednotka) a geomorfologický okrsek o rozloze 114,39 km v severní části Žďárských vrchů, součást Hornosvratecké vrchoviny v regionálním členění georeliéfu (tvaru zemského povrchu) Česka. Leží z hlediska administrativně správního v okresech Chrudim a Svitavy náležejících do Pardubického kraje a v úzkém pásu na katastrálních územích Svratka, Česká Cikánka, České Křižánky a České Milovy v okrese Žďár nad Sázavou náležejícího do Kraje Vysočina.\n\nKrajinná oblast má nepravidelný tvar, vzdáleně připomínající ovál orientovaný severovýchod – jihozápad, ve střední části zúžený, nejdelší vzdálenost činí přibližně 14 km mezi lokalitou Borka (Proseč u Skutče) a Čtyřpaličatými skálami (České Milovy), šířka v severní části kolem 11 km mezi územními výstupky Česká Rybná – Široký Důl, v nejužším místě jen asi 5 km mezi železniční zastávkou Pustá Kamenice a železniční stanicí Borová u Poličky a jižněji 11 km na linii Krouna (okraj lesa nad lokalitou Olšiny) – Březiny u Poličky (lokalita Lísek).\n\nTypem georeliéfu plochá vrchovina v nadmořských výškách přibližně 470–783 m, severní část tvoří horniny poličského krystalinika (proterozoikum), střední část také kutnohorského a svrateckého krystalinika (paleozoikum až proterozoikum) a jižní část především migmatit a ortorula kutnohorského a svrateckého krystalinika (paleozoikum až proterozoikum). V lokalitě Bukovina nad obcí Borová u rozhraní s Pohledeckoskalskou vrchovinou, jihovýchodně od vrcholu Žižkov (752,8 m n. m.), je budována hlubinným magmatitem paleozoika (granit).\n\nPrameniště řeky Novohradky, nejníže je situovaná hladina řeky přibližně v nadmořské výšce 470 m na vtoku do Vranického údolí v přírodní rezervaci Maštale na katastrálním území města Proseč, na rozhraní s Novohradskou stupňovinou.\n\nHoropisem (orografie) stoupá nadmořská výška od severu (Proseč) směrem k jiho-jihozápadu k linii Svratouch – Březiny. Nejvyšších poloh dosahuje vrchovina na jihozápadě na mohutném zalesněném hřbetu orientovaném přibližně SSZ – JJV (vrcholy Otava – Čtyři palice). Nejvyšší bod krajinné oblasti vymezené územím geomorfologického okrsku leží v nadmořské výšce 784 m dle vrstevnicové mapy, několik desítek metrů jižně od trigonometrického bodu s názvem Karlštejn (783,4 m n. m.), na katastrálním území obce Svratouch v okrese Chrudim náležejícím do Pardubického kraje.\n\nV geografii Česka je krajinná oblast s výškovou členitostí vrchoviny situována v nadmořských výškách přibližně v rozsahu 470 až 783 m, její výrazný lesní masiv na jihozápad od železniční trati 261 (Svitavy – Žďárec u Skutče) v úseku Borová u Poličky – Pustá Kamenice má název Borovský les, významnou plochu lesů vlastní město Polička.\n\nHřbet vrchoviny překonává v katastru Františky (lokalita Špice, rozhledové místo) silnice I/34 v nadmořské výšce 712,6 m (úsek Krouna – Borová), v zářezu pod ní nad korytem Černého potoka je vedena regionální dráha železniční tratě 261 v úseku Borová u Poličky – Pustá Kamenice. V polesí náležejícím do majetku města Poličky je nejvyšším bodem Žižkov (752,8 m), v širším lesním masivu Spálený kopec (765,5 m).\n\nV jižní části krajinné oblasti se nachází izolované skalní útvary na zvláště chráněných územích (Zkamenělý zámek, Milovské Perničky, Rybenské Perničky). V katastru Svratouch je dominantou severovýchodně nad obcí vrch Otava, též Otavův kopec (734,5 m), ve vrcholové části s meteorologickou stanicí ČHMÚ a také zalesněný hřbet s nejvyšším bodem krajinné oblasti na vrcholu s názvem Karlštejn (783,4 m n. m.), ve vrcholové části se stejnojmenným loveckým zámečkem.\n\nKrajinnou oblast lze přibližně vymezit obcemi (místy) po jejím obvodu (bez územních výstupků) od nejsevernějšího bodu: Proseč u Skutče (lokalita Borka) – Budislav u Litomyšle (Kamenné Sedliště) – Lubná u Poličky (Skelná Huť) – Široký Důl - Oldřiš u Poličky (Černý potok u levostranného přítoku s názvem Potůček) – Borová u Poličky (železniční stanice až sídelní lokalita Bukovina) – Pustá Rybná (kostel sv. Bartoloměje) – Březiny u Poličky (lokalita Lísek) – České Milovy (přírodní rezervace Čtyři palice) – České Křižánky (vrch Horka 614,6 m až lokalita U kříže) – Česká Cikánka (ČOV Svratka) – Svratka (Chlumětínská cesta) – Svratouch (vrchol sedla mezi vrchy Otava a U oběšeného) – Krouna (okrajem lesa u silnice II/354 – Olšiny až nad lokalitu Pleskotka u železniční tratí 261) – Čachnov (lokalita Řežnízka) – Pustá Kamenice (Pekelec – železniční zastávka – výškový bod U javoru 658,6 m) – Rychnov (Rychnovský potok, most silnice I/34) – Otradov (lokalita Na zadech) – Česká Rybná a opět Proseč.\n\nZeměpisné jméno (oronymum) je odvozeno od názvu polesí „Borovský les\" v rozsáhlém lesním masivu mezi obcemi Borová a Svratouch, lokalita je typická pro reliéf převážně zalesněné kopcovité krajiny.\n\nGeomorfologie řadí Borovský les mezi geomorfologické okrsky v rámci regionálního členění georeliéfu provedeného systémově pro celé území Česka. Řádově nejnižší geomorfologická jednotka se dále nedělí, charakterizuje ji obecně typ georeliéfu se stejným původem povrchových tvarů a s podobnou výškovou polohou. V seznamu geomorfologických jednotek České republiky je označena pětimístným indexem IIC-4A-1.\n\nTvoří skladebnou část geomorfologického podcelku s názvem Žďárské vrchy (index IIC-4A) spolu s dalšími třemi geomorfologickými okrsky: Pohledeckoskalská vrchovina (index IIC-4A-2), Devítiskalská vrchovina (index IIC-4A-3) a Milovská kotlina (index IIC-4A-4). V rámci Žďárských vrchů druhý největší okrsek z velké části zalesněný, na jihu sousedí s Pohledeckoskalskou vrchovinou (Borová – Pustá Rybná – České Milovy), plochou největším okrskem, na jihozápadě s Milovskou kotlinou (České Milovy – České Křižánky) a v krátkém úseku s horopisně nejvyšší Devítiskalskou vrchovinou (v katastru Svratka). \n\nZ hlediska historie geomorfologického vývoje georeliéfu (tvaru zemského povrchu) náleží Borovský les do geomorfologického celku Hornosvratecká vrchovina (index IIC-4), jehož součástí je také geomorfologický podcelek Nedvědická vrchovina (index IIC-4B). Mezi obcemi Široký Důl – Oldřiš tvoří Borovský les rozhraní s jejím geomorfologickým okrskem Jedlovská plošina (IIC-4B-1).\n\nV rámci Hornosvratecké vrchoviny je okrajovým okrskem, tvoří rozhraní s geomorfologickými celky:\nV severní části geomorfologického okrsku zalesněný táhlý hřbet stoupající od přírodní rezervace Maštale u Proseče do lokality Špice na katastrálním území Františky a dále do polesí Borovský les. V městských lesích Poličky vrcholí výškovým bodem Žižkov (752,8 m), jeho poměrně prudké jihozápadní svahy klesají k potoku Šonava. Koryto vodního toku odděluje od severu zalesněné pásmo vrchoviny stoupající od Pusté Kamenice s výškovými body Plotník (706,3 m), Bukovina (756,4 m) a nejvyšším bodem Spálený kopec (765,5 m) v rozsáhlém lesním komplexu, od jihu odděluje úzký hřbet potok Hlučál.\n\nOd rozhraní s Kameničskou vrchovinou ve vrcholu sedla na katastrálním území obce Svratouch zhruba ve směru obce Březiny zalesněný hřbet s vrcholy Otava (734,5 m), Karlštejn (783,4 m), Bubnovaný kopec (780,1 m) a od něho ve dvou směrech, více na východ k výškovým bodům Holý vrch (755,8 m) a skalním útvarům Rybenské Perničky, v jižním směru ke skalním útvarům Bubnovaný kopeček (757,3 m) v lokalitě Milovské Perničky a vrcholům Čtyřpaličatých skal (Čtyři palice 733,2 m a Děvín 732,0 m). \n\nV jihozápadní polovině krajinné oblasti se na vrchovinném hřbetu objevuje více skalních útvarů vytvořených kryogenními procesy s izolovanými skálami, na úpatí s kryoplanačními terasami, na některých místech s balvanitými a suťovými kamennými poli, např. v lokalitě přírodní památky Zkamenělý zámek. Na vrcholech některých rulových skal se zvětráváním horniny vytvořily jedinečné skalní mísy o různém průměru a prohloubení nazvané podle jejich tvaru perničky (přírodní památka Milovské Perničky, výškový bod Bubnovaný kopeček 757,3 m a přírodní památka Rybenské Perničky, také vrch Malé Perničky 749,23 m).\n\nRozsáhlé lesní porosty tvoří převážně smrk s příměsí buku, jedle, modřínu a borovice. Významné jsou lesní lokality v oblasti vymezené Františky – Proseč – Široký Důl (Dolní les, Obecní les, Posekanec, Sedlíšťský les, Lubenské hájenství, Poříčský les a další), pramení zde Desinka, Desná, Novohradka, potoky Martinický, Prosečský, Lubenský a Oborský náležející do povodí Labe.\n\nOkraje lesních lokalit tvoří vlhké a rašelinné louky se skupinami dřevin (bříza, olše aj.), vyskytují se prstnatec májový, rosnatka okrouhlolistá, tolije bahenní a další chráněné druhy.\n\nGeologické podloží severní části oblasti tvoří horniny pararula, svor, perlová rula, migmatit poličského krystalinika (proterozoikum), střední část migmatit, ortorula, dvojslídný svor a v oblasti kolem sídelní lokality Ruda (Čachnov) tvoří ostrůvky amfibolit, skarn, mramor (krystalický vápenec) kutnohorského a svrateckého krystalinika, také biotitické ruly svrateckého krystalinika (paleozoikum až proterozoikum) a kvarcit poličského krystalinika (proterozoikum), jižní část především migmatit a ortorula kutnohorského a svrateckého krystalinika (paleozoikum až proterozoikum), v lokalitě Bukovina nad Borovou u Poličky granit, hlubinný magmatit (paleozoikum). V oblasti vodních toků a nádrží nivní sediment tvořený hlínou, pískem a štěrkem kvartéru.\n\nV zalesněné severní části geomorfologického okrsku rozsáhlá prameniště vodních toků, Novohradky, Desinky a Desné. Terén stoupá jiho-jihozápadním směrem v lesní lokalitě „V rákosí\" do nadmořských výšek kolem 650 m s prameništěm řeky Novohradky a potoku Desinka pod výškovým trigonometrickým bodem Dlouhá linie (706,2 m), ležícím na rozvodnici hlavního evropského rozvodí Labe – Dunaj (úmoří Severní moře – Černé moře).\n\nNa jihozápad od železniční trati 261 (úsek Borová u Poličky – Pustá Kamenice) v rozsáhlém polesí Borovský les pramení potoky Brodek, Cikánecký, Černý, Hadí, Hlučál, Pavláska a Šonava náležející do povodí Svratky (Morava, Dunaj), Čachnovský potok nad Čachnovem a Kamenická voda nad Pustou Kamenicí, potoky náležející do povodí Krounky (Novohradka, Chrudimka, Labe).\n\nNejvyšších nadmořských výšek dosahuje zalesněný hřbet na jihozápadě krajinné oblasti mezi vrcholem Otava v katastru obce Svratouch a vrcholy Čtyřpaličatých černých skal přírodní rezervace Čtyři palice v katastru České Milovy.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nNa vymezených lokalitách je zvláště chráněným územím (přírodní rezervace Čtyři palice, Damašek, Maštale (jižní okraj), přírodní památky Bučina-Spálený kopec, Milovské Perničky, Rybenské Perničky, Zkamenělý zámek), přibližně jižní polovinou plochy od roku 1970 součástí Chráněné krajinné oblasti Žďárské vrchy, hranici tvoří silnice I/34 v úseku Rychnov (most přes Rychnovský potok) – odbočka se silnicí II/357 v obci Borová.\n\n\n\n"}
{"id": "1306537", "url": "https://cs.wikipedia.org/wiki?curid=1306537", "title": "Lučani", "text": "Lučani\n\nLučani (v srbské cyrilici Лучани) jsou obec na západě Srbska. V roce 2011 měly 3387 obyvatel. Jsou sídlem stejnojmenné opštiny. Nacházejí se na řece Bjelica, na západním okraji Ovčarsko-kablarské soutěsky. \n\nMěsto je napojeno na silnici Kraljevo-Požega. Železniční spojení má v blízké obci Boračko prostřednictvím trati Požega–Stalać. Do místní továrny existuje vlečka, která prochází městem. Většina města byla v současné podobě vybudována po druhé světové válce.\n\nObec má vlastní základní školu. V jižní části obce se nachází továrna na výrobu střelného prachu a zbraní. V blízkosti města se nachází také obec Guča, proslavená festivalem tradiční srbské hudby.\n\n"}
{"id": "1306538", "url": "https://cs.wikipedia.org/wiki?curid=1306538", "title": "Římskokatolická farnost Ostřetín", "text": "Římskokatolická farnost Ostřetín\n\nŘímskokatolická farnost Ostřetín je územním společenstvím římských katolíků v pardubickém vikariátu královéhradecké diecéze.\n\nPlebánie v Ostřetíně je poprvé připomínána v roce 1350 jako součást litomyšlské diecéze. V roce 1664 byla místní farnost začleněna do královéhradecké diecéze. Kostel ve vsi byl původně dřevěný, ten byl však za Sedmileté války v roce 1758 spálen pruským vojskem. Nový kostel byl postaven v roce 1781. V roce 1752 byl vystavěn dřevěný kostel v přifařených Velinách.\n\n\nFarnost je administrována ex currendo z Holic.\n\n"}
{"id": "1306539", "url": "https://cs.wikipedia.org/wiki?curid=1306539", "title": "Campitello di Fassa", "text": "Campitello di Fassa\n\nCampitello di Fassa (: \"Kampidel im Fasstal\") je obec v severní Itálii, v provincii Trento a oblasti Tridentsko-Horní Adiže (Jižní Tyrolsko).\n\nV letech 2001 a 2003 se zde konalo mistrovství Itálie v boulderingu a v roce 2017 mistrovství Evropy ve sportovním lezení.\n\n\n"}
{"id": "1306542", "url": "https://cs.wikipedia.org/wiki?curid=1306542", "title": "Beaumont-sur-Oise", "text": "Beaumont-sur-Oise\n\nBeaumont-sur-Oise je francouzská obec v departementu Val-d'Oise v regionu Île-de-France, asi 35 km severně od Paříže. V roce 2014 zde žilo 9 663 obyvatel.\n\nSeverní hranici obce tvoří řeka Oise. Sousední obce jsou: Bernes-sur-Oise, Bruyères-sur-Oise, Nointel, Noisy-sur-Oise, Mours, Persan a Presles.\n\nMísto při brodu přes řeku Oise bylo osídleno už ve svrchním paleolitu, později zde vzniklo galské \"opidum\", které roku 57 př. n. l. dobyl Julius Caesar. Koncem císařské doby bylo v údolí město na římské silnici s amfiteátrem, lázněmi, forem a říčním přístavem, archeologické nálezy zde objevily množství hrnčířských pecí. Na ostrohu nad městem byl malý hrad s galsko-římskou hradbou. Ve 3. století bylo město zničeno a teprve počátkem 10. století zde byla založena karolinská kapitula a mniši postavili první kamenný most. Koncem 11. století byla postavena mohutná hranolová obytná věž, vysolá 37 m. Počátkem 13. století připadl Beaumont francouzskýnm králům a roku 1226 dal král Ludvík IX. město ohradit mohutnou hradbou s válcovými věžemi.\n\nV 16. století město rozkvetlo, kapitulní kostel byl přestavěn a dostal mohunou zvonici. V 18. století byl hrad přestavěn na pevnost s bastiony, brzy však opuštěn a zbourán. Sousední obec Persan byla v 19. století připojena na železnici a začal se překotně rozvíjet průmysl, který význam Beaumontu zastínil.\n\nBeaumont je místem rozsáhlých vykopávek z doby římské (amfiteátr, lázně) i ze středověku.\n\n\"Počet obyvatel\"\n\n\n"}
{"id": "1306543", "url": "https://cs.wikipedia.org/wiki?curid=1306543", "title": "Kustodie Svaté země", "text": "Kustodie Svaté země\n\nKustodie Svaté země (latinsky: \"Custodia Terræ Sanctæ\") je provincie řádu františkánů, která zahrnuje území Izraele, Palestinské autonomie, Sýrie, Jordánska, Libanonu, Kypru a řeckého ostrova Rhodu, a jsou jí podřízeny některé další konventy v Egyptě, Itálii, USA a Argentině.\nSoučasným kustodem Svaté země je Francesco Patton. Zdejších 260 bratří se stará o 74 poutních míst, včetně chrámu Božího hrobu v Jeruzalémě, baziliky Narození Páně v Betlémě (vedle Jeruzaléma) a baziliky Zvěstování v Nazaretě (v Galileji).\n\nPočátky kustodie spadají do roku 1217, kdy o Letnicích sv. František z Assisi rozdělil svůj řád na provincie, mezi nimiž byla i provincie zahrnující Svatou zemi. Pobyt světce na Blízkém východě v letech 1219-1220 znamenal i zintenzivnění františkánské přítomnosti ve Svaté zemi. Po dobytí Akkonu v roce 1291 byli františkáni vyhnáni i ze Svaté země a usadili se na Kypru, ale několik bratří vždy ve Svaté zemi pobývalo. Roku 1333 získal řád Večeřadlo na hoře Siónu, kde založili klášter a zároveň byli muslimy uznáni jako obvyklí celebranti v bazilice Božího hrobu. Roku 1342 (avignonský) katolický papež Klement VI. kanonicky zřídil františkánskou kustodii Svaté země. Františkáni byli od konce 13. stol. jedinými římskokatolickými duchovními ve Svaté zemi až do obnovení Latinského patriarchátu jeruzalémského v roce 1847 a zajišťovali veškerou katolickou církevní správu na těchto územích.\n\nK úkolům kustodie patřilo a patří i vedení vykopávek ve Svaté zemi, kustodie má v Jeruzalémě svůj vzkumný biblický a archeologický institut, Studium Biblicum Franciscanum a informační centrum (Christian Information Centre). Už třetí rok (od 2014) kustodie provozuje multimediální stránky www.cmc-terra-santa.com, kde vysílá zprávy, reportáže a dokumenty ze Svaté země. Část pořadů přebírá i česká křesťanská Televize Noe .\n\n\n"}
{"id": "1306545", "url": "https://cs.wikipedia.org/wiki?curid=1306545", "title": "Rakouský vzdělávací systém", "text": "Rakouský vzdělávací systém\n\nRakouský vzdělávací systém (německy \"Bildungssystem in Österreich\" nebo také \"Bildungswesen in Österreich\") nabízí mnoho možností, a je tak uzpůsoben různým potřebám různých žáků. Odpovědnost za vzdělání v zemi se dělí mezi federální a provinční úroveň. Školství je financováno z veřejných rozpočtů, a to až z 97 %.\n\nŠkolní docházka je v Rakousku povinná pro všechny děti od šesti let, které žijí v Rakousku, a to po dobu 9 let. Předtím, tj. po dosažení třetího roku, mohou děti navštěvovat mateřskou školu, ta je od roku 2010 povinná pouze jeden rok před nástupem na základní školu. Vedle toho jsou zde i školy soukromé, které ale nejsou příliš rozšířené a jsou většinou zřizovány katolickou církví, a státní školy (ve kterých se neplatí školné).\nVe svých 6 letech nastupuje dítě na první stupeň základní školy. Pro děti, které ještě nejsou na školní docházku připraveny, je zaveden přípravný stupeň základní školy. Po absolvování prvního stupně základní školy dítě pokračuje dle svého výběru buď na druhý stupeň základní školy, nebo na nižší stupeň vyšší všeobecně vzdělávací školy. Poté děti mohou pokračovat na vyšším stupni všeobecně vzdělávací školy, na vyšší odborné škole, střední odborné škole nebo mohou pokračovat s učňovským vzděláváním. Po ukončení sekundárního vzdělání mohou se žáci rozhodují, pokud chtějí ve svém vzdělávání pokračovat, zda to bude na univerzitě, akademii, vysoké odborné škole, škole abiturientských studií či na pedagogické vysoké škole.\n\nPrvní stupeň (primární školu) navštěvují děti ve věku 5 až 10 let. Žákům je poskytováno stejné základní vzdělání. V prvních dvou ročnících funguje jednotná výuka, povinně si také každý žák vybírá jeden cizí živý jazyk, který se bude učit. Dále si může v případě zájmu či nadání dítě vybrat další doplňkové předměty, nebo rozšířenou výuku matematiky či cizího jazyka.\n\nPo ukončení primární školy (\"Grundschule\") dochází k prvnímu dělení žáků do dvou typů škol. Prvním typem je hlavní škola (\"Hauptschule\"), a druhým nižším stupněm jsou vyšší všeobecně vzdělávací školy (\"Die allgemein bildende höhere Schule\"; AHS). Oba dva typy škol jsou čtyřleté a určené pro žáky od 10 do 14 let.\n\nNa této úrovni vzdělávání se překrývá první rok vzdělávání s posledním rokem povinné školní docházky. Na této úrovni je také k dispozici, kromě všeobecného vzdělávání, které je realizováno na AHS, také široké množství odborných škol. Žáci tedy mají na výběr z následujících škol:\n\nŽáci, kteří úspěšně dokončili studium na vyšší všeobecné škole, odborné škole nebo složili zkoušky opravňující ke studiu, získávají dále možnost studovat na těchto školách:\nV rámci postsekundárního vzdělávání mají žáci od osmnácti let po složení učňovské zkoušky možnost prohlubovat své teoretické znalosti například na školách stavebních řemesel a v mistrovských školách.\n\n"}
{"id": "1306546", "url": "https://cs.wikipedia.org/wiki?curid=1306546", "title": "Topol u Skupice v Poděbradech", "text": "Topol u Skupice v Poděbradech\n\nTopol u Skupice v Poděbradech (Populus nigra) je památný strom, který roste v Poděbradech na pravém břehu Labe, při ústí slepého ramena Labe nazývaného Skupice nedaleko zdymadel, blízko ulice Na kopečku, na začátku promenádní cesty a současně cyklotrasy k soutoku Labe s Cidlinou a dále do Libice nad Cidlinou (po této cestě vede také \"naučná stezka Skupice – Huslík\"). Číslo parcely je 4113.. \n\n\nTopol roste na pravém břehu Labe, mezi plavební komorou a ústím slepého ramena Labe nazývaného \"Skupice\", na začátku cesty k soutoku Labe s Cidlinou, na rozhraní širšího centra města a tzv. Kostelního předměstí. Od ulice Na kopečku je strom vzdálen pouze 50 metrů (po lávce pro pěší přes slepé rameno), zámek je vzdálen zhruba 400 metrů severozápadním směrem, kostel Povýšení sv. Kříže a Polabské muzeum asi 260 metrů severozápadoseverním směrem.\n\nStrom je ve velmi dobrém stavu, s výškou 34 metrů a obvodem 433 centimetrů jde o mohutný exemplář (topoly obvykle dorůstají kolem 30 metrů). Zdravotní stav stromu je natolik dobrý, že je určen pro sběr semen jako genetického materiálu stejně jako další dva topoly černé na opačném, levém břehu Labe, nedaleko mostu (ty mají obdobnou výšku: 35 resp. 33 metrů a ještě větší objem kmene: 580 resp. 622 centimetrů).\n\nV okolí současného řečiště Labe je řada jeho mrtvých ramen, ale toto se nachází téměř v centru Poděbrad. Rozkládá se v prostoru mezi pravým břehem regulovaného Labe (těsně nad zdymadlem a plavení komorou), ulicemi Na Kopečku a Na Skupici, Sady S. K. Neumanna a ulicí U Vodárenské věže (jmenováno ve směru hodinových ručiček). Podle označení tohoto mrtvého ramene byl pojmenován i tento exemplář památnéhostromu.\n\nV nepříliš vzdáleném okolí se nachází několik dalších památných stromů. \n\n\n"}
{"id": "1306549", "url": "https://cs.wikipedia.org/wiki?curid=1306549", "title": "Zádušní dub v Poděbradech", "text": "Zádušní dub v Poděbradech\n\nZádušní dub v Poděbradech byl památný strom, který rostl v Poděbradech na pravém břehu Labe mezi plavební komorou a soutokem Labe s Cidlinou, v těsném sousedství promenádní cesty a cyklostezky (současně tudy vede \"naučná stezka Skupice – Huslík\"). Číslo parcely je 3632.. \n\nDub byl poškozen při opravě cyklostezky a houbou napadený velikán se 14. srpna 2010 vyvrátil z kořenů. K červnu 2017 je však dub stále vyznačen na mapách a také je veden v databázi AOPK bez uvedení data zrušení ochrany.. \n\n\nZádušní dub se nacházel na pravém břehu Labe, zhruba ve čtvrtině promenádní cesty (současně cyklostezky) z centra Poděbrad k soutoku Labe s Cidlinou, asi 650 metrů jihovýchodně od Topolu u Skupice, který roste blízko počátku této cesty a přibližně 2,4 kilometru severozápadně od soutoku.\n\nŠlo o nejstarší (kolem 180 let) památkově chráněný strom v Poděbradech, ochrana byla vyhlášena již v roce 1978. Šlo o nádherný strom, považovaný za symbol symbol Poděbrad. Po vyvrácení stromu v roce 2010 byl kmen rozřezán a postupně odstraněn. V roce 2017 se v těsném sousedství cyklostezky stále nachází vyvrácený pařez, dokládající původní mohutnost stromu., \n\nV nepříliš vzdáleném okolí se nachází několik dalších památných stromů. \n\n\n"}
{"id": "1306550", "url": "https://cs.wikipedia.org/wiki?curid=1306550", "title": "Batinská operace", "text": "Batinská operace\n\nBatinská operace byla jednou z vojenských operací Východní fronty během druhé světové války. Uskutečnila se na území dnešního Chorvatska v blízkosti vesnice Batina. V bojích, které trvaly od 11. do 29. listopadu 1944 proti sobě stály na pravém břehu řeky Dunaje jednotky Rudá armáda a jugoslávských partyzánů (NOVJ) na straně jedné a Wehrmacht se svými spojenci na straně druhé. Operace skončila vítězstvím Spojenců.\n\nBitva se odehrála nedlouho po osvobození Bělehradu. Spojenecká vojska, která postupovala do regionu Baranje, představovala 57. armáda 3. ukrajinského frontu Rudé armády pod vedením generála Šarochina. Spolu s ní bojoval 12. sbor Jugoslávských partyzánů. Ustupující německá armáda se snažila nové boje přesunout na tok řeky Dunaje při městě Apatin a vesnici Batina, kde by bylo možné dobře bránit dnešní chorvatskou i maďarskou hranici. Úkolem operace bylo znemožnit Rudé armádě a partyzánům překonat Dunaj a postupovat dále směrem na západ. \n\nNa jednání štábu 3. ukrajinského frontu Rudé armády, kterého se účastnily i partyzánské jednotky a který se konal ve městě Srbobran bylo rozhodnuto na základě návrhu maršála Tolbuchina přeplavit se přes Dunaj u obce Batina. Pokud by bylo potřeba překonat řeku i na dalším místě, byl zvolen prostor západně od města Apatin. Místa byla zvolena především proto, že břeh Dunaje byl podmáčený a těžce přístupný, a tím pádem by německé vojsko neočekávalo útok Rudé armády a partyzánů z tohoto směru. Navíc oblastí procházela hranice operativních zón německých skupin armád (skupina armád \"Jihovýchod\" a skupina \"Jih\"). Operace byla připravena v naprosté tajnosti. Před vyloděním bylo připraveno několik příprav na akci, které měly zmást protivníka a snížit jeho míru připravenosti na případnou obranu.\n\nNa začátku listopadu 1944 bránily pravý břeh Dunaje od vesnice Duboševica až po lokalitu Čarna německé síly 68. sboru a 2. obrněné armády skupiny \"Jihovýchod\", kterým velel maršál Maximilian von Weichs. Kromě toho se zde nacházela část německé 33. divize SS a divize \"Brandenburg\", čtyři maďarské pluky a tři prapory. Jeden pluk zde měla i armáda nezávislého státu Chorvatsko a Srbského dobrovolnického sboru. Dále se zde nacházelo několik policejních jednotek, 25. dělostřelecká baterie a 30 tanků. Další případné rezervy měli Němci dislokovány v blízkosti města Pécs v dnešním Maďarsku. Vzhledem k tomu, že Němci útok předpokládali, umístili do oblasti Baranje zpočátku třicet a poté až šedesát tisíc mužů. Němci připravili hned na břehu Dunaje zákopy a za protipovodňovou hrází, blíže k 2,5 km dlouhé vesnici, umístili dělostřelectvo. Opevněny byly také i některé vyvýšené kóty (169, 205 a 206) v blízkosti vesnice. \n\nPlán předpokládal, že 73. a 233. divize Rudé armády a 51. divize Jugoslávských partyzánů (bez 8. brigády) budou bránit břeh Dunaje v blízkosti vesnice Batina, obsadí jej a dále předmostí rozšíří až k vesnicím Draž a Zmajevac. 236. divize Rudé armády a 8. brigáda 51. divize Jugoslávských partyzánů obsadí břeh Dunaje u obce Zlatna Greda a připraví podmínky pro obsazení dalších okolních obcí, tj. Zmajevac a Kneževi Vinogradi.\n\nPřekonání Dunaje bylo provedeno v noci a situaci mělo pro postupující jednotky Rudé armády zjednodušit dělostřelectvo, které ostřelovalo druhý břeh řeky. \n\nVe dnech 12. až 15. listopadu probíhaly velmi těžké boje. Vojáci Rudé armády nejprve dokázali vesnici Batina obsadit, nicméně po urputných bojích byli zatlačeni zpět ke břehu, kde je doplnily nové jednotky. Boje se poté opět vrátily do samotné vesnice. Uliční boje probíhaly dům od domu. Nejtěžší střety probíhaly v blízkosti místního nádraží a kóty 169, která byla jediným vyvýšeným místem v oblasti. Při bojích padlo 478 partyzánů, okolo 1500 vojáků Rudé armády. Němci měli cca 2,5 tisíce ztrát. \n\nBitva skončila úspěchem Rudé armády a partyzánů a obsazením vesnic, které byly stanoveny v původním plánu. Podařilo se obsadit technika v ústí řeky Drávy do Dunaje byla zničena. Podařilo se připravit podmínky pro útok na tzv. Sremské frontě. \n\n"}
{"id": "1306551", "url": "https://cs.wikipedia.org/wiki?curid=1306551", "title": "Mezinárodní letiště Chaj-kchou Mej-lan", "text": "Mezinárodní letiště Chaj-kchou Mej-lan\n\nMezinárodní letiště Chaj-kchou Mej-lan (, IATA: HAK, ICAO: ZJHK) je mezinárodní letiště u Chaj-kchouu v provincii Chaj-nan v Čínské lidové republice. Leží u severního kraje provincie v obvodě Mej-lan ve vzdálenosti přibližně pětadvaceti kilometrů jihovýchodně od centra Chaj-kchou.\n\nV rámci pořadí nejrušnějších letiště podle počtu cestujících se v rámci celé republiky drží dlouhodobě kolem dvacátého místa. V rámci ostrova Chaj-nan je jedním ze dvou mezinárodních letišť, druhým je mezinárodní letiště San-ja Feng-chuang na jihu ostrova.\n"}
{"id": "1306555", "url": "https://cs.wikipedia.org/wiki?curid=1306555", "title": "Dub u golfu v Poděbradech", "text": "Dub u golfu v Poděbradech\n\nDub letní u golfu v Poděbradech (Populus nigra) je památný strom, který roste na východním okraji Poděbrad (Žižkovo předměstí) na pravém břehu Labe (asi 500 metrů severně od toku Labe), v areálu \"golfového hřiště Poděbrady\". Číslo parcely je 4697/1.. \n\n\nDub letní u golfu v Poděbradech se nachází v areálu \"golfového hřiště Poděbrady\", u jižního okraje prostoru jamky č. 2. Strom roste samostatně, ale v těsném sousedství menšího lesa, který obklopuje část golfového hřiště. Stav dubu je velmi dobrý, má mohutnou, hustou a víceméně pravidelnou korunu. \n\nDub se nachází přibližně 300 metrů západojihozápadně od památkově chráněně rondokubistické budovy bývalé radiotelegrafní vysílací stanice z let 1922–1924, kterou nyní využívá golfový klub Poděbrady. Od jižního z dvojice původních vysílacích stožárů je vzdálen také asi 300 metrů, ale západním směrem. Od rovněž památkově chráněného funkcionalistického věžového vodojemu z let 1929-1930 je vzdálen zhruba 0,8 kilometru jihovýchodním směrem, zatímco od nové vodárny jen přes 200 metrů.\n\nV nepříliš vzdáleném okolí se nachází několik dalších památných stromů. \n\n\n"}
{"id": "1306558", "url": "https://cs.wikipedia.org/wiki?curid=1306558", "title": "Warren Weaver", "text": "Warren Weaver\n\nWarren Weaver (17. července 1894 – 24. listopadu 1978) byl americký vědec, matematik a vědecký administrátor. Je světově uznáván jako jeden z průkopníků strojového překladu a propagátor vědy v USA. \n\nNa Wisconsin – Madisonské univerzitě v roce 1916 úspěšně ukončil bakalářské studium, v roce 1917 pak inženýrské studium v oboru stavebního inženýrství a doktorské studium úspěšně zakončil roku 1921. Na Kalifornském institutu techniky (tehdy Throop College) pak působil jako pomocný profesor matematiky. Během první světové války sloužil jako podporučík letectva. Po válce se na 12 let vrátil k vyučování matematiky na mateřské Winsconsin-Madisonské univerzitě (1920–1932). Oženil se s Mary Hemenway, svou bývalou spolužačkou z univerzity, jen pár let po jejich absolvování studií. Měli dvě děti, syna Warrena Jr. a dceru Helen. \nWeaver byl ředitelem divize přírodních věd Rockefellerovy nadace (1932–55), vědním poradcem (1947–1951), správcem (1954), a viceprezidentem (od roku 1958) v Sloan–Kettering institutu pro výzkum rakoviny. Hlavní výzkumy prováděl však v problematice komunikace ve vědě a v matematické teorii pravděpodobnosti a statistiky.\nV průběhu působení v Rockefellerově nadaci byl odpovědný za schvalování dotací na hlavní projekty v oblasti molekulárního inženýrství a genetiky v zemědělství (zejména na projekty zabývající se rozvojem nových druhů pšenice a rýže), a ve výzkumech medicíny. \nBěhem druhé světové války byl z nadace převelen do čela AMP (Applied Mathematics Panel), amerického úřadu pro vědecký výzkum a vývoj, kde měl s pomocí Miny Rees řídit práci matematiků v operačním výzkumu. Byl seznámen s vývojem elektronických počítacích strojů a s úspěšným uplatněním matematických a statistických technik v kryptografii.\nSpolu s Claudem Shannonem byl spoluautorem díla A mathematical theory of communication (1949), které se stalo důležitým bodem veškerého výzkumu v problematice komunikace.\nZatímco se Shannon zaměřil spíše na technické aspekty matematického modelu, Weaver vyvinul filozofické důsledky Shannonova mnohem většího projektu.\nSpolu s Maxem Masonem pak Weaver napsal knihu The Electromagnetic Field (1929, znovu vydána pak roku 1959).\n\nV roce 1947 se Weaver v dopisu kybernetikovi Norbertu Wienerovi poprvé zmínil o možnosti použít digitální počítače pro překlad mezi lidskými jazyky. Následující dva roky na něj spolupracovníci z Rockefellerovy nadace naléhali, aby tuto myšlenku zpracoval a dokončil. Výsledkem bylo memorandum nazvané jednoduše “Translation” – překlad, které napsal v červenci 1949 v Carlsbadu, Nové Mexiko.\n\nŘíká se, že jde nejspíše o jednu z nejvlivnějších publikací v počátcích strojového překladu. Formulovala cíle a metody ještě předtím, než si většina lidí začala uvědomovat, čeho všeho mohou být počítače schopny a byla přímým podnětem pro počátky výzkumu nejprve v USA, později po celém světě. Vliv Weaverova memoranda lze přičíst nejen jeho všeobecně uznávaným znalostem matematiky a výpočetní techniky, ale také – a možná i více – vlivu, který měl na politiky americké vlády. \n\nWeavrovo memorandum bylo navrženo tak, aby navrhovalo přínosnější metody než jakékoli jiné zjednodušující tzv. slovo za slovo (word-for-word) přístupy, které měly vážná omezení. Předložil tedy čtyři návrhy. \n\nPrvním byl fakt, že problém mnohoznačnosti by mohl být řešen pomocí zkoumání bezprostředního kontextu. Například anglické slovo \"fast\" (rychlý) má minimálně dva významy, které můžeme parafrázovat jako “rychlý” nebo jako “nehybný”. Jestliže chceme přeložit anglický text, je pravděpodobné, že tyto dva významy slova \"fast\" odpovídají dvěma různým slovům v cílovém jazyce. Abychom přeložili slovo správně, potřebujeme vědět, který význam dané slovo nese. Zde Weaver navrhoval zohlednit kontext překládaného slova. Domníval se totiž, že počet potřebných kontextových slov je poměrně nízký. \nDruhý návrh memoranda byl inspirován prací W. McCullocha a W. Pitta o prvních typech neuronových sítí. Weaver interpretoval jejich výsledky tak, že máme-li dán soubor předpokladů, může být jakýkoli logický závěr vytvořen automaticky počítačem.\nWeaver předpokládal, že vzhledem k tomu, že lidský jazyk je založen na logice, překlad by mohl být řešen jako problém formální logiky dedukující závěry v cílovém jazyce z předpokladů v jazyce zdrojovém. \nTřetím návrhem bylo použít pro překlad kryptografické metody. Jestliže chceme přeložit například ruský text do angličtiny, můžeme brát ruský originál jako zašifrovanou verzi anglického textu. Weaver byl zvlášť zaujat potenciálem Shannonovy utajované práce s kryptografií a informačními teoriemi po druhé světové válce.\nČtvrtým návrhem pak byla myšlenka, že všechny lidské jazyky mají jisté podkladové univerzálie, které by mohly pomoct řešit problém překladu přímočařeji. Weaver si za tímto názorem stál, používaje jednu z nejznámějších metafor literatury strojového překladu, a to:\n“Představ si skupinu lidí žijících v komplexu vysokých uzavřených věží, každý odděleně, jeden člověk - jedna věž. Snaží-li se mezi sebou komunikovat, každý na každého křičí ze své uzavřené věže. Není jednoduché dostat zvuk z jedné věže do druhé a i mezi těmi nejbližšími věžemi komunikace probíhá opravdu složitě. Když však jedinec sleze ze své věže, dostane se do společného prostoru všech věží, kde může snadno komunikovat s dalšími jedinci, kteří taktéž sestoupili ze svých věží.”\n\nWeaver brzy pochopil, jak moc nástroje a techniky fyziky a chemie mohou rozšířit znalosti biologických procesů a využíval svou pozici v Rockefellerově nadaci aby našel, podpořil a povzbudil mladé vědce, kteří později získali Nobelovy ceny a mnohá další vyznamenání za přínos genetice a molekulární biologii.\nWeaver v sobě vždy cítil povinnost šířit vědu mezi veřejnost. V roce 1954 byl prezidentem americké asociace pro vědecký pokrok, roku 1955 předsedou správní rady a také byl předsedou či členem mnoha dalších rad a komisí. Byl také hlavním autorem Arden House Statement (manifest z roku 1951 popisující principy a návrhy, jak správně stanovit cíle, plány a postupy).\nV roce 1957 mu byla Národní akademií věd udělena Medaile veřejného blaha, v roce 1965 pak první Medaile Arches of Science, a to za zasloužení se o pochopení vědy veřejností, a nakonec mu UNESCO udělilo cenu Kalinga za značný příspěvek k populárnímu chápání vědy.\n\nWeaver byl celý život fascinován příběhem Alenka v říši divů Lewise Carrolla. Poté, co v roce 1964 dokončil sbírku 160 verzí tohoto díla v 42 různých jazycích, napsal knihu Alenka v mnoha jazycích o historii překladu právě tohoto díla. Tato kniha mimo jiné obsahuje ukázky z obchodní korespondence autora Alenky Lewise Carrolla zabývající se licenčními poplatky oprávnění z dob, kdy se z Alenky stával bestseller. \nJakožto vědec (přestože v oblasti literatury) Weaver vytvořil návrh na porovnání kvality různých překladů, zvlášť absurdit, slovních hříček a logických vtipů ze scény bláznivého čajového dýchánku. \n\nSoupis jeho kontaktů obsahoval působivý, snad až výstřední seznam spolupracovníků, včetně antropoložky Margaret Meadové (překlad do jazyka jižního tichomoří), dlouholetého starosty Jeruzaléma Teddyho Kolleka a laureáta Nobelovy ceny za biochemii Švéda Huga Theorella. \n\nKniha Alenka ve světě divů (Alice in a World of Wonderlands: The Translation of Lewis Carroll’s Masterpiece) z roku 2015 pak pokračuje ve Weaverově práci a v podobném duchu analyzuje překlady Alenky do 174 různých jazyků.\n"}
{"id": "1306560", "url": "https://cs.wikipedia.org/wiki?curid=1306560", "title": "Hornelen", "text": "Hornelen\n\nHornelen je hora v Norsku. Nachází se u obce Bremanger v kraji Vestland, v regionu Nordfjord. Nachází se na ní také nejvyšší útes navazující na moře v Evropě, jeho výška (a výška hory) je 860 metrů nad mořem. Tato hora je a byla vždy využívána jako navigační bod pro námořníky.\n"}
{"id": "1306564", "url": "https://cs.wikipedia.org/wiki?curid=1306564", "title": "Leader", "text": "Leader\n\nLeader může znamenat:\n\n\n"}
{"id": "1306576", "url": "https://cs.wikipedia.org/wiki?curid=1306576", "title": "Annamské pohoří", "text": "Annamské pohoří\n\nAnnamské pohoří ( \"Dãy Trường Sơn\", ພູ ຫລວງ, \"Cordillère annamitique\") je horské pásmo na poloostrově Zadní Indie, které tvoří hranici mezi Vietnamem a Laosem, nejjižnějšími výběžky zasahuje také na kambodžské území. Pohoří je dlouhé 1100 km a široké okolo 130 km, nejvyšší horou je Phou Bia s 2819 m n. m. Bylo vyvrásněno v období triasu a je tvořeno převážně rulou, pískovcem a žulou. Na severní a jižní část je dělí průsmyk Mụ Giạ (418 m n. m.), západní část stupňovitě klesá do údolí řeky Mekong, východní svahy jsou příkré a řeky z nich (Ben Hai, Hàn) tečou rovnou do Jihočínského moře. \n\nHory jsou porostlé převážně tropickými střídavě vlhkými lesy, podnebí je ovlivňováno monzuny, období sucha trvá od prosince do dubna. V regionu žije množství vzácných zvířat, jako je saola, tygr indočínský, gaur, luskoun krátkoocasý, langur duk nebo králík Timminsův. Za vietnamské války vedla přes pohoří strategická Ho Či Minova stezka, boje vedly také k rozsáhlému odlesňování pomocí defoliantu Agent Orange. Původními obyvateli jsou horské kmeny jako Hmongové, Nungové, Katangové nebo Sedangové, od sedmdesátých let vietnamská vláda podporuje rozsáhlé přistěhovalectví Vietů, kteří již v mnohých oblastech tvoří většinu.\n\n"}
{"id": "1306579", "url": "https://cs.wikipedia.org/wiki?curid=1306579", "title": "Jean Bodel", "text": "Jean Bodel\n\nJean Bodel, někdy také Jehan Bodel (1165, Arras – 1210, Grand Val de Beaurains) byl francouzský středověký básník a dramatik, profesionální truvér.\n\nNarodil se roku 1165 a život prožil v rodném Arrasu. Byl profesionálním truvérem a členem arraského žakéřského bratrstva. Když se chtěl roku 1202 připojit ke 4. křížové výpravě, onemocněl malomocenstvím. S přáteli se rozloučil dojemným \"Les Congés\" (Loučení) a odešel do leprosária v Grand Val de Beaurains u Arrasu, kde také roku 1210 zemřel. Jeho dílo je žánrově velmi bohaté (epika, fabliau, divadelní hry, básně a pastorály).\n\n\n"}
{"id": "1306580", "url": "https://cs.wikipedia.org/wiki?curid=1306580", "title": "Přebírání provázku", "text": "Přebírání provázku\n\nPřebírání provázku je společenská zábavná hra se spojeným provázkem. Hráči z něj pomocí překládání a křížení provázku vytvářejí různé fugury, z nichž jejich protihráči – nástupci takzvaným přebíráním vytvářejí figury další. Základní nejjednodušší figurou je ovál zachycený na čtyřech prstech obou paží. Od něj jsou odvozeny další figury, které spočívají v překřížení provázku do různých figur, jako jsou obálka, kolébka, pavouk a jiné. Většina figur skýtá několik východisek přebrání provázku pro soupeře. Přebírání se účastní většinou 4 nebo 6 prstů, které buď nově kříží, nebo rozmotávají užitý provázek. Figury na sebe mohou cyklicky navazovat.\n"}
{"id": "1306585", "url": "https://cs.wikipedia.org/wiki?curid=1306585", "title": "Já, padouch 3", "text": "Já, padouch 3\n\nJá, padouch 3 (v anglickém originále Despicable Me 3) je americký rodinný animovaný film studia Universal Pictures navazující na předchozí dvojici snímků \"Já, padouch\" a \"Já, padouch 2\". Hlavními postavami jsou bývalý padouch Gru, agentka Lucy a trojice adoptovaných dcer. Podle scénáře Kena Daurio a Cinca Paula film režírovali Kyle Balda a Pierre Coffin. Autorem hudby byl Heitor Pereira.\n\nGru, je společně s Lucy členem Antipadoušské ligy a zrovna se pokoušejí zastavit Balthazara Bratta, aktuálně nejhoršího padoucha na světě. Sice Brattovi zabrání ukrást diamant, ale Bratt mu uteče. Balthazar Bratt byl hvězdou své show, kterou mu zrušili, když byl v pubertě. Za to se teď chce mstít celému Hollywoodu. Zatímco ředitel Antipadoušské ligy je vyměněn nervovou ženou, Bratt ukradne diamant a Gru s Lucy jsou vyhozeni. Mimoni se vzbouří a dají výpověď. Pak jsou zatčeni za nepovolený vztup na území Hollywoodu (když si všimli pizzy na skútru jedoucí na jejich území). Za Gruem zajde jakýsi člověk který ho informuje, že má bratra jménem Dru. Gru, Lucy a holky tedy k němu ihned odlétají. Dru je majitelem obrovské vily s mnoha auty a vrtulníky. Dru bere Grua do tajného podzemního úkrytu a svěřuje se mu, že jejich otec byl padouch, že má padoušství v krvi a że byl na Grua pyšný, jaký byl padouch. Dru sice zdědil ohromnou padoušskou výbavu, ale jako padouch je hrozně nemotorný. Dru prosí Grua, aby se stal zase padouchem, ten ale odmítá. Dovolí jen jednu loupež. Ta má za cíl uloupit diamant Brattovi. To se jim podaří, ale jen stěží, kvůli Druově nemotornosti. Zatímco Gru s Druem slaví, sestrojí Bratt obrovského robota s laserem. K pohonu mu chybí pouze onen diamant. Ten nakonec získá, zajme holky a začne pomocí robota ničit město. Gru, Dru a Lucy se tedy vydávají do boje. Grua však Bratt na začátku omráčí a mimoni utečou z vězení. Mimoni poničí Brattovu výzbroj. Dru zničí napájení. Lucy zachrání holky. Gru se pak probudí. Svede boj s Brattem a díky mimoňům boj vyhraje.\n\n"}
{"id": "1306586", "url": "https://cs.wikipedia.org/wiki?curid=1306586", "title": "Nuussuaq (rozcestník)", "text": "Nuussuaq (rozcestník)\n\nNuussuaq může označovat několik místopisných oblastí v Grónsku:\n"}
{"id": "1306588", "url": "https://cs.wikipedia.org/wiki?curid=1306588", "title": "Barbosa", "text": "Barbosa\n\nBarbosa je portugalské příjmení, které nosí následující osobnosti:\n\n"}
{"id": "1306589", "url": "https://cs.wikipedia.org/wiki?curid=1306589", "title": "Vadim Anaňjev", "text": "Vadim Anaňjev\n\nVadim Petrovič Anaňjev () (* 21. března 1959, Kujbyšev, RSFSR) je sovětský a ruský zpěvák a vedoucí sólista Akademického souboru písní a tanců Ruské armády A. V. Alexandrova. Je národním umělcem Ruské federace a členem odborné poroty 1. sezóny všeruského každoročního vokálního konkursu mezi subjekty Ruské federace „Nová hvězda“ (). Má měkký lyrický tenor širokého tónového rozsahu, což mu dovoluje během posledních desetiletí být stálým sólistou písní „Kaťuša“ a „Kalinka“.\n\nVadim Petrovič Anaňjev se narodil 21. března 1959 v Kujbyševské oblasti. Otec byl zemědělským veterinářem, matka kuchařkou. S vyznamenáním ukončil hudební školu klavírní třídy. V letech 1977–1979 vykonával povinnou vojenskou službu v raketových oddílech strategického zaměření v Bělorusku, v časech ve kterých hrál v dechové kapele.\n\nPoté ukončil dirigentsko-sborové oddělení Kazanského státního institutu umění. Vadim Anaňjev byl sólistou v Joškar-Olinském hudebním divadle, ale v roce 1984 pokračoval v profilové výuce a postoupil do Státního hudebně-pedagogického institutu (nyní Ruská akademie hudby) Gněsinych, na vokální fakultě, v třídě národního umělce profesora Konstantina Pavloviče Lisovského. Dle jeho rady na podzim roku 1987 Vadim Petrovič úspěšně absolvoval konkurs výběru do Dvojnásobného držitele řádu rudé hvězdy akademického souboru písní a tanců Sovětské armády A. V. Alexandrova a v roce 1999 se stal sólistou sboru.\n\nVe struktuře sboru se po dobu posledních třiceti let účastnil slavnostních koncertů, turné po velkých i menších městech Ruské federace, Evropy, Asie, Ameriky, mnohokrát účinkoval v místech vojenských konfliktů posledních desetiletí – na území Jugoslávie, Čečenska a Sýrie.\n\nV mnohých ruských i zahraničních masových informačních prostředcích byl Vadim Petrovič zmiňován jako „mistr Kalinka“ () za provedení sólového partu známé ruské písně.\n\nV roce 2004 Vadim Petrovič zazpíval Kalinku a jiné známé písně Janu Pavlu II. na exkluzivním koncertě na počest 26 let jeho pontifikátu v Apoštolském paláci ve Vatikánu a získal vysoké ocenění výkonné dovednosti, byl vyznamenán Stříbrnou medailí Papežské rady. Po pozvání předsedy papežské rady kardinála Gianfranca Ravasiho, národní umělec Vadim Petrovič Anaňjev účast na setkání s papežem Benediktem XVI. s umělci v Sixtinské kapli, konané 21. ledna 2009. Schůzky se účastnilo 250 výtvarníků, sochařů, architektů, spisovatelů, hudebníků, zpěváků, divadelníků a režisérů celého světa.\n\n25. prosince 2016 v souvislosti s narozením syna, neodletěl na leteckou základnu Chmejmim VKS Ruska v Sýrii, kdy letadlo havarovalo a zemřela zde velká část Akademického souboru písní a tanců Ruské armády A. V. Alexandrova.\n\nJe ženatý, má čtyři děti (tři syny a dceru). Spolu s roudinou žije v Moskvě.\n"}
{"id": "1306590", "url": "https://cs.wikipedia.org/wiki?curid=1306590", "title": "Čáríkár", "text": "Čáríkár\n\nČáríkár () je město v Afghánistánu, hlavní město provincie Parván na severovýchodě státu. Leží v nadmořské výšce 1600 metrů na úpatí Hindúkuše přibližně 65 kilometrů severně od Kábulu, hlavního města celého Afghánistánu, na silnici, která vede z Kábulu na sever do Kundúzu a Mazár-e Šarífu. K roku 2015 měl Čáríkár bezmála sto tisíc obyvatel.\n\nPřibližně patnáct kilometrů jihovýchodně od Čáríkáru leží město Bagrám a také letecká základna Bagrám.\n\nPodle zpráv antických historiků Alexandr Veliký založil ve 4. století př. n. l. v této oblasti město, které nazval Alexandrie na Kavkaze (v antických dobách býval Hindúkuš někdy označován „Kavkaz“). Dle římského historika Quinta Curtia Rufa zde Alexandr Veliký usídlil na 10 000 Makedonců a obchodníků a další tisíce místních obyvatel. Kde přesně stálo toto město, které bylo ve své době nazýváno branou do Indie, není známo, bývá však lokalizováno do míst nynějšího Čáríkáru, případně Bagrámu.\n\nOblast bývala ve 3. až 2. stol. př. n. l. součástí Řecko-baktrijského království, posléze Indo-řeckého království a od 1. století n. l. Kušánské říše. V 5. století si Čáríkár podrobili Heftalité, který na území vtrhli ze severu. Na počátku 8. století Čáríkár ovládli Arabové, s jejichž příchodem započala islamizace. V období mezi 10. až 12. stoletím náležel Čáríkár do Ghaznovské říše. K prvnímu vpádu Mongolů na toto území došlo v roce 1221.\n\nV polovině 18. století zde Paštúnové založili své vlastní království. Během první anglo-afghánské války, která byla strategickým konfliktem mezi dvěma mocnostmi – Britským a Ruským impériem – byla v Čáríkáru umístěna britská vojenská posádka, která zde byla v roce 1841 pobita.\n\nČáríkár měl značný strategický význam během sovětské vojenské intervence v Afghánistánu v letech 1979 – 1989. V zemědělské oblasti Čáríkárského údolí, kterému pro místní zeleň Rusové přezdívali \"Zeljonka\" (\"Чарикарская Зелёнка)\" docházelo k těžkým střetům mezi sovětskými vojáky a mudžahídy. Bojovalo se zejména o přístup k Salangskému průsmyku, který leží severně od města.\n\nDne 5. srpna 2018 při sebevražedném útoku stoupence Talibánu zemřeli v ulicích Čáríkáru během rutinní hlídky tři čeští vojáci.\n\n"}
{"id": "1306593", "url": "https://cs.wikipedia.org/wiki?curid=1306593", "title": "Matka (kaňon)", "text": "Matka (kaňon)\n\nKaňon Matka (v makedonské cyrilici Матка) se nachází v severozápadní části Severní Makedonie. Vyhloubila jej řeka Treska, pravý přítok Vardaru. Kaňon zabírá plochu okolo 5000 ha a nachází se 17 km jihozápadně od severomakedonské metropole Skopje. Je dlouhý cca 30 km.\n\nKaňon je vyhlouben v krasovém podloží. Ústí do něj řada jeskynních systémů, které mají délku od dvaceti po 176 m. umělé jezero, které kaňon zaplavilo, má hloubku 35 m a je nejstarší na území Severní Makedonie. Od svého jižního až po severní konec kaňon překonává výškový rozdíl 1400 m n. m.\n\nOblast kaňonu představovala při závěru poslední doby ledové jedno z posledních útočišť tehdejší fauny i flóry, což se projevuje i dnes výskytem jiných druhů rostlin a živočichů, než v okolí. Od celkového 1000 druhů rostlin, které se v kaňonu a jeho okolí nacházejí, je 20 % endemických. Mezi ně patří např. Viola kosaninii nebo Ramonda nathaliae (třetihorní relikty). V lokalitě kaňonu byly nalezeny také dva endemické druhy pavouků a pět druhů štírků. Bylo zde zaznamenáno na 119 druhů denních a 140 druhů nočních motýlů. \n\nV rámci kaňonu se nachází speleologický park \"Jovica Grozdanovski\", který se nachází v místě tragicky zahynulého alpinisty. Park tvoří celkem tři nezatopené jeskyně (Vrelo, Ubava a Krštana) a jedna podvodní (Podvrelo).\n\nStěny kaňonu jsou velmi těžce přístupné. Během dob existence Osmanské říše zde byly zbudovány různé pravoslavné kláštery (monastýry) a další církevní objekty. Většina z nich se do dnešních dob dochovala, ačkoliv z některých zůstaly pouze obvodové zdi.\n\nVzhledem k značné blízkosti k severomakedonské metropoli Skopje je kaňon často navštěvován turisty a na jezeře se pořádají turistické plavby.\n"}
{"id": "1306594", "url": "https://cs.wikipedia.org/wiki?curid=1306594", "title": "Životní partnerství v Chorvatsku", "text": "Životní partnerství v Chorvatsku\n\nChorvatsko přiznává párům stejného pohlaví status životního partnerství podle \"zákona o životním partnerství\", který jim garantuje rovná práva a povinnosti vycházející z manželství, vyjma adopcí. Nicméně pamatuje na vztah mezi partnerem rodiče a jeho nevlastním dítětem prostřednictvím poručenství. Zákon dále uznává a definuje neregistrovaná soužití párů stejného pohlaví jako neformální životní partnerství a staví je na stejnou úroveň jako registrovaná životní partnerství, pokud spolu žijí minimálně 3 roky. Zpočátku bylo stejnopohlavní soužití právně ošetřené podle zákona o neregistrovaném soužití z r. 2003, který byl pak nahrazen \"zákonem o životním partnerství\". Chorvatský parlament přijal nový zákon 15. července 2014. Účinnosti nabyl ve dvou fázích (5. srpna 2014 a 1. září 2014). Po referendu v r. 2013 je v chorvatské ústavě manželství definované pouze jako heterosexuální svazek.\n\nV r. 2003 rok po prvním chorvatském gay pride přijala vládní koalice složená převážně ze středolevicových strana zákon uznávající stejnopohlavní svazky. Už tehdy se mělo jednat o registrované partnerství s většinou práv a povinností heterosexuálních párů, ale pravicová Chorvatská selská strana, jediná pravicová strana ve vládě, varovala, že vystoupí z koalice, pokud bude ten zákon takhle prezentován. Tato situace vyvolala nutnost dosažení příslušného kompromisu kvůli zachování stávající vlády. Zákon dával stejnopohlavním párům žijících ve společně hospodařící domácnosti minimálně 3 roky vesměs stejná práva a povinnosti jako mají nemanželská heterosexuální soužití. Jednalo se zejména o oblasti dědictví a finanční podpory. Neregistrovaná soužití neměla přístup k adopci a nebyla zahrnutá do rodinného práva, jelikož byla upravená zcela separátním zákonem, který s ním nesouvisel. Stejnopohlavní páry neměly rovněž přístup k rovným daňovým a majetkovým právům, zdravotnímu pojištění, důchodů atd.\n\nNa začátku roku 2005 zamítnul chorvatský parlament návrh zákona o registrovaném partnerství předložený Šime Lučinem (SDP) a nezávislým Ivo Banacem. Poslankyně Lucija Čikeš, členka vládnoucí HDZ, vyzvala k zamítnutí zákona se slovy \"veškerá podstata celého vesmíru i lidské existence závisí na heterosexualitě - od atomu po nejmenší částici, od mouchy ke slonovi\". Odborná veřejnost i média tato stanoviska odsoudila s tím, že všichni členové parlamentu jsou zavázáni ústavou, která zakazuje diskriminaci.\n\n11. května 2012 oznámil chorvatský premiér Zoran Milanović, že jeho vláda zlepší právní postavení homosexuálních párů. Nebylo sice jasné, jak toho bude konkrétně dosaženo, zda se bude jednat o registrované partnerství nebo jinou instituci, ale bylo potvrzené, že k tomu účelu se nijak nezmodifikuje rodinné právo. Důvodem tohoto rozhodnutí byly obavy z pokusů o redefinici manželství.\n\nPři příležitosti Mezinárodního dne proti homofobii, transfobii a bifobii v r. 2012 se LGBT platformy setkaly s ministrem administrativy Arsenem Baukem, který jim potvrdil, že skutečně dojde ke změnám existující legislativy ve prospěch LGBT práv, včetně přijetí nového zákona o stejnopohlavním soužití. Jeho název byl zatím neznámý, ale již bylo navrženo, že by to mohl být \"zákon o životním partnerství\". Ministr Bauk řekl, že je zapřísáhlým zastáncem rovnosti, a že nehodlá s žádným politikem o ní dělat jakékoli kompromisy. Při těchto slovech se odvolal na vyjádření několika politiků, kteří údajně podporovali rovnoprávnost, ale s omezeními kvůli tomu, že společnost údajně není na příslušné změny připravená. Marko Jurčić ze Zagreb Pride řekl, že se mu nelíbí představa partnerství pouze pro homosexuální páry, a že byl zastáncem \"životního partnersví pro všechny\". Jeho stanovisku nebylo nakonec vyhověno. I tak ale zůstal Zagreb Pride podporovatelem \"zákona o životním partnerství\", a dokonce se společně s vládními pracovníky podílel jak na jeho zpracování, tak i na kampani \"Je čas na životní partnerství.\"\n\nMinisterstvo administrativy a pracovní skupina odpovědná za práce na zákonu se poprvé setkala s jeho příznici 6. září 2012. Jeho prezentace parlamentu byla naplánována na rok 2013. 16. listopadu 2012 potvrdila prezidentka pracovní skupiny Jagoda Botički, že párům stejného pohlaví bude umožněné úředně stvrdit svůj svazek za stejných podmínek jako mají heterosexuálové, ale že páry různého pohlaví nebudou do nové legislativy zahrnuty. Dále řekla, že je skupina v procesu prací na seznamu příslušných práva a povinností za asistence několika ministrů. LGBT asociace Iskorak a Kontra uvítaly rovné úřední podmínky pro sezdávání homosexuálních párů, ale nespokojily se s faktem, že homosexuální páry nebudou zahrnuty do rodinného práva, čímž jejich postavení bude i nadále limitováno. Nicméně přiznaly se k tomu, že to očekávaly z důvodu situace na politickém trhu a nutnosti dělat ústupky. Účelem včlenění do rodinného práva měla být právní situace dětí z homoparentálních rodin, což odpůrci životního partnerství považovali za nejkontroverznější.\n\n2. srpna 2013 potvrdil ministr administrativy Arsen Bauk ještě jednou název zákona \"životní partnerství\". Dále uvedl, že registrovaná životní partnerství budou svým obsahem práva a povinností zcela identická s manželstvím, vyjma užití tohoto názvu, a vyjma adopcí. Na závěr však uvedl, že by se měla začít vést diskuze na téma přisvojení dítěte v takovém svazku. Poslanci HNS by podpořili plnou adopci. Politické debaty na téma zákona se měly uskutečnit v září téhož roku a jeho prezentace parlamentu koncem roku.\n\n4. listopadu 2013 byl publikován první návrh zákona. Návrh stavěl životní partnery na zcela stejnou úroveň jako mají manželé, vyjma adopcí. Nicméně pamatoval na vztah mezi životním partnerem rodiče a nevlastním dítětem, kde připouštěl vznik výkonu rodičovské zodpovědnosti vůči dětem v životním partnerství. Podle legislativy se životní partner rodiče může stát poručníkem. Poručenství dává životním partnerům ve vztahu k nevlastním dětem obsahově status rodičů, vyjma užívání tohoto názvu. Přestože není životní partnerství součástí chorvatského rodinného práva, což mu bylo často vyčítáno, tak definuje pár stejného pohlaví jako rodinu. V jeho důvodové zprávě i závěrečném ustanovení je jasně napsáno, že je zakázaná jakákoli diskriminace, a že veškeré budoucí změny rodinného práva ve vztahu k manželství se musí týkat i životního partnerství.\n\n12. prosince 2013 přijala vláda takto navržený zákon. 29. ledna 2014 přijala \"zákon o životním partnerství\" parlamentní Komise pro lidská práva a národnostní menšiny v poměru 6:2 (zbývající dva byli členové HDZ). 5 dní před tímto rozhodnutím byl zákon schválen Komisí pro genderovou rovnost. Rozhodnutí bylo jednomyslné, protože všichni členové HDZ nebyli přítomní. Toto se pak stalo precedentem pro všechny další parlamentní komise, které taktéž podpořily návrh. Když se návrh prvně projednával v parlamentu 24. února 2014, tak se projednávaly také jeho případná vylepšení, která by byla akceptovatelná. Vláda se usnesla na finálním hlasování 24. června 2014. Návrh byl pak následně přijat ve druhém čtení 10. července 2014. Parlament přijal zákon o životním partnerství během finálního čtení 15. července 2014 v poměru hlasů 89:16. V promulgační listině byl pak publikován 28. července 2014 a účinnosti nabyl o 8 dní později (tj. 5. srpen 2014), vyjma části o rodičovské zodpovědnosti, která se stala účinnou 1. září 2014.\n\nHomosexuální páry nemají v Chorvatsku plná adopční práva, ale svobodní jednotlivci smějí bez ohledu na sexuální orientaci osvojit dítě. Zákon o životním partnerství dále připouští také takzvané partnerské poručenství, které je jakýmsi ekvivalentem ke klasickému přisvojení stejnopohlavním partnerem rodiče. Životní partner biologického rodiče tak může dočasně nebo trvale vykonávat rodičovskou povinnost vůči svému nevlastnímu dítěti. Životní partnerství umožňuje rodiči nebo rodičům trvale nebo dočasně poskytnout rodičovská práva a povinnosti svému partnerovi, který není biologickým rodičem jejich dítěte. Pokud tento status má trvat déle než 30 dní je třeba takovou dohodu sepsat a ověřit u notáře. V situacích, kdy rodič nebo rodiče přenesou svá rodičovská práva a povinnosti na svého životního partnera, jsou všichni povinni se podílet na jeho výchově a v souladu s dobrem a nejlepším zájmem dítěte se kolektivně rozhodovat na podstatných záležitostech jeho života. V případě rozvodu má právo bývalý životní partner (nevlastní rodič) právo na styk se svým poručencem, pokud opatrovnický soud dojde k závěru, že je to z hlediska nejlepšího zájmu dítěte prospěšně. Institut poručenství partnera je mechanismus upravený v zákoně o životním partnerství, který umožňuje životnímu partnerovi rodiče získat trvalá rodičovská práva vůči svému nevlastnímu dítěti, a je tudíž velmi podobný institutu přiosvojení. K tomu může dojít za dvou podmínek: pokud oba jeho biologičtí rodiče zemřou nebo jeden z jeho rodičů zemře a druhý je neznámý; nebo pokud byl jeden z biologických rodičů omezen ve výkonu rodičovské povinnosti. Poručníkem dítěte se může stát po rozhodnutí soudu také životní partner biologického rodiče, pokud druhý rodič je neznámý, mrtvý, prohlášen za mrtvého, nebo byl zbaven rodičovských práv. Institut poručenství partnera je možný jak pro formální, tak i neformální, životní partnerství. Partner poručník vykonává vůči svému nevlastnímu dítěti plnou rodičovskou zodpovědnost a je i úředně zaznamenán v jeho rodném listě. Mezi poručníkem a poručencem vzniká také vztah blízké osoby se všemi vzájemnými právy a povinnostmi mezi rodiči a dětmi. Svobodná osoba bez ohledu na sexuální orientaci může osvojit. On 13 July 2015, it was reported that the first case of partner-guardianship had been granted.\n\nV květnu 2012 vyjádřila vicepremiérka a ministryně sociální politiky a mládeže Milanka Opačić podporu LGBT rodičovství s tím, že by se Chorvatsko mělo posunout v oblasti tolerance a akceptace. Ve své politice však opomněla situaci dětí vyrůstajících v homoparentálních rodin, které byly za tehdejší právní úpravy diskriminovány. Její postoje se tady nesetkaly s přijetím u některých nevládních organizací, které ji právě sdělily, že v Chorvatsku vyrůstá několik dětí ve stejnopohlavních rodinách, a že tyto rodiny se denně setkávají s právními komplikacemi, a tudíž by se tedy měla řešit především jejich situace. \n\nDlouhodobým podporovatelem LGBT rodičovství je také Vesna Pusić. V červenci 2012 vyjádřil podporu adopcím a řekl, že by společnost neměla být tolerantní k nerovnosti a tlaku z radikálních a krajně pravicových kruhů také ministr válečných veteránů a člen SDP Predrag Matić. Tímto vyjádřením také poukázal na fakt, že právě asociace válečných veteránů bývají často spojeny s krajně pravicovou politikou. Ministr ekonomie Ivan Vrdoljak řekl, že adopce by měly být povoleny, a vyjádřil naději, že se je podaří prosadit ještě za stávající vládní koalice, které končilo volební období v r. 2015.\n\nV červenci 2014 přijala chorvatská vláda návrh novely zákona o životním partnerství, kterou se podařilo prosadit i díky většina poslanců v parlamentu. Chorvatsko tak poprvé zrovnoprávnilo i nesezdané heterosexuální páry s manželstvím, včetně adopcí. Tento krok lze vnímat jako první směrem k plným adopčním právům pro homosexuální páry, ačkoli není zákon o životním partnerství součástí rodinného práva. Advokátka Sanja Bezbradica Jelavić a profesorka na Univerzitě v Rijece došly k závěru, že Evropský soud pro lidská práva sice nečiní ze stejnopohlavního manželství lidské právo, ale že homosexuální páry staví na úroveň všech nemanželských párů. Své tvrzení podložily případem X a ostatní vs. Rakousko, ve kterém bylo osobám žijícím v homosexuálním svazku přiznáno právo na adopci jejich nevlastního dítěte stejně jako je tomu i v případě nemanželských heterosexuálních párů. Jsou tedy možné dvě cesty: dát nejprve podnět k Ústavnímu soudu, a pokud rozhodne negativně, tak se odvolat k Evropskému soudu pro lidská práva, jehož rozhodnutí bude pro Chorvatsko závazné. Ministr administrativy Arsen Bauk řekl, že vláda nezamýšlí změnit \"zákon o životním partnerství\" v tomto bodě, a že se tato otázka stane předmětem příštích parlamentních debat.\n\nV květnu 2017 se Ústavní soud zabýval žalobou mužského páru žijícího v životním partnerství, kterého úřady odmítly zapsat do seznamu osvojitelů s odvoláním se na legislativu, která nepřipouští plná adopční práva pro životní partnery. Ještě předtím dotyčný pár úspěšně prošel cyklem kurzů v Centru náhradní rodinné péče. Přestože Chorvatsko nedává párům žijícím v životním partnerství plná adopční práva, tak příslušný pár a jejich právní zástupkyně poukazují na ustanovení zákona o životním partnerství a zákona o rodině, která jasně říkají, že životní partnerství má stejné právní postavení jako manželství. Dále zákon o životním partnerství říká, že problematika výchovy dětí neupravená v části poručenství partnera musí být řešená pomocí zákona o rodině, a proto se jedná v tomto případě o diskriminaci. Pár a jejich právní zástupkyně potvrdili, že pokud Ústavní soud nevyhoví jejich žádosti, odvolají se k Evropskému soudu pro lidská práva, s tím že v případech podobného typu již několikrát rozhodl pozitivně. Případ běží od 12. května 2017.\n\n\n"}
{"id": "1306595", "url": "https://cs.wikipedia.org/wiki?curid=1306595", "title": "Clifford", "text": "Clifford\n\nClifford může být:\n\n\n\n"}
{"id": "1306599", "url": "https://cs.wikipedia.org/wiki?curid=1306599", "title": "Seznam vodních sportů", "text": "Seznam vodních sportů\n\nToto je seznam vodních sportů.\n\nNa vodě:\n\n\n"}
{"id": "1306602", "url": "https://cs.wikipedia.org/wiki?curid=1306602", "title": "Aergia", "text": "Aergia\n\nAergia (řecky: Ἀεργία) je v řecké mytologii bohyně lenosti a lhostejnosti. Dcera boha Aithéra a Gaia. Stráží v podsvětí dvůr boha Hypna. Římským ekvivalentem je bohyně Socordia či Ignavia.\n"}
{"id": "1306606", "url": "https://cs.wikipedia.org/wiki?curid=1306606", "title": "Aidos", "text": "Aidos\n\nAidos (řecky: Αἰδώς) je v řecké mytologii bohyně studu, skromosti a pokory. Byla poslední bohyní která po Zlatém věku opustila Zemi. Je blízkou společnicí bohyně pomsty Nemesis.\n\nMožným otcem je titán Prometheus.\n"}
{"id": "1306612", "url": "https://cs.wikipedia.org/wiki?curid=1306612", "title": "Sieghartskirchen", "text": "Sieghartskirchen\n\nSieghartskirchen je městys v Rakousku ve spolkové zemi Dolní Rakousy v okrese Tulln.\n\nSieghartskirchen se nachází ve spolkové zemi Dolní Rakousy v regionu Mostviertel. Rozloha území městyse činí 61,68 km², z nichž 36 % je zalesněných.\nÚzemí městyse Sieghartskirchen se skládá z dvaceti pěti částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 33 členů. Od komunálních voleb v roce 2015 zastávají následující strany tyto mandáty:\n\nNynější starostkou městyse Sieghartskirchen je Josefa Geiger ze strany ÖVP.\n\n"}
{"id": "1306613", "url": "https://cs.wikipedia.org/wiki?curid=1306613", "title": "Springfieldská spojka", "text": "Springfieldská spojka\n\nKolem Springfieldu (\"The Springfield Connection\") je 126. díl amerického animovaného seriálu Simpsonovi. Premiéru měl v televizi Fox Broadcasting Company 7. května 1995 jako 23.díl 6. řady. Scénář dílu napsal Jonathan Collier, režie se ujal Mark Kirkland. Na tabuli bylo v úvodní znělce napsáno „I will not mock Mrs. Dumbface“, což bylo do češtiny přeloženo jako „Už nikdy nebudu zesměšňovat slečnu prostoduchou.“\n\nHomer a Marge opouští orchestr a jdou přes chudinskou ulicí. Homer tam najde karetního skořápkáře a prohraje 20 dolarů. Ukáže se, že skořápkář podváděl a měl by mu vrátit peníze, ten však uteče a jediná Marge se ho snaží chytit. Marge ho zažene do slepé uličky, a když na ni vytáhne nůž, z vlastní obrany ho skolí. Marge přestává bavit život v domácnosti a složí výcvik pro přijetí k městské policii. Zatímco řeší různé přestupky a události, Homer pořádá ve svém domě poker. Jednou Herman odejde od stolu a Homer zjišťuje, že je v jeho garáži mafie, se kterou se Herman podílí na značkování neznačkových riflí. Marge je zadrží, ale Herman na ni obrátí zbraň a vezme si Homera jako rukojmí. Marge ho nakonec dopadne v bunkru na stromě, když vejde vedlejším vchodem. Herman se pokusí o útěk, ale spadne z lana. Důkazy se ztratily, protože džíny převzala policie, což Marge přinutí odejít z policejního sboru, protože má této policejní korupce dost. \n"}
{"id": "1306627", "url": "https://cs.wikipedia.org/wiki?curid=1306627", "title": "Trojský citron", "text": "Trojský citron\n\nTrojský citron (\"Lemon of Troy\") je 127. díl amerického animovaného seriálu Simpsonovi. Premiéru měl v televizi Fox Broadcasting Company 14. května 1995 jako 24. díl (předposlední) 6. řady. Scénář napsal Brent Forrester, režie se ujal Jim Reardon. Na tabuli byl nápis „The First Amendment does not cover burping“, což bylo v české verzi přeloženo jako „Už nikdy nebudu na veřejnosti krkat.“\n\nBart poskvňuje svým jménem, které napsal, mokrý beton, čehož si všimla Marge. Neustále mu konstatuje, že Springfield je součástí všech, a tak ho Bart začne poznávat. Dává se do sporu s kluky ze Shelbyvillu a po jejich napadení a zahnání si vyslechne příběh citroníku, který leží ve Springfieldu poblíž hranice mezi městy, od svého dědečka. Zjistí, že strom vznikl na památku založení města. Jednoho dne ho občané Shelbyvillu vytrhnou a odvezou do svého města. Bartova parta se rozhodne ho vrátit zpět, ale dokáže klukům ze sousedního města sotva utéct. Mezitím se sjednotí rodiče zmizelých chlapců ve Sprinfieldu ve snaze je najít. Bart citroník nakonec najde, ale jelikož je strom umístěn uprostřed obklíčeného parkoviště, neví si rady, dokud je nenajdou jejich rodiče, kteří je pochopí a zkouší s tamními obyvateli jednat. Vyjednávání selže a tak si schválně Springfielďané nechají odvézt Shelbyvillskou odtahovou službou Nedův karavan na odtahové parkoviště. Odsud na něj v noci přivážou citroník a převezou ho do Springfieldu, přičemž jim na hranici spadl, čímž stromu spadla půlka listí. \n"}
{"id": "1306629", "url": "https://cs.wikipedia.org/wiki?curid=1306629", "title": "Ricardo Piglia", "text": "Ricardo Piglia\n\nRicardo Piglia (celým jménem Ricardo Emilio Piglia Renzi; 24. listopadu 1941, Adrogué, provincie Buenos Aires – 6. ledna 2017, Buenos Aires) byl argentinský esejista, novinář, scenárista a literární kritik.\n\nRicardo Piglia pocházel z rodiny italského původu. Jeho otec byl perónista, po vojenském převratu v roce 1955 byl zatčen, po jeho propuštění z vězení se rodina přestěhovala do města Mar del Plata. \n\nJiž jako 16letý chlapec si započal vésti deník (celkem 327 sešitů), který si vedl až do svojí smrti. Studoval historii na Universidad Nacional de La Plata (UNLP). Posléze získal zaměstnání v nakladatelství \"Tiempo Contemporáneo\". V letech 1971–1975 byl vydavatelem časopisů \"Literatura y Sociedad\" a \"Los Libros\". Od roku 1986 pobýval převážně ve Spojených státech amerických, vyučoval zde na Harvardově univerzitě a byl také emeritním profesorem hispanistiky a lusitanistiky na Princetonské univerzitě. V prosinci roku 2011 se navrátil zpět do vlasti. \n\nV roce 2013 mu byla diagnostikována amyotrofická laterální skleróza (ALS), na jejíž následky také o čtyři roky později v Argentině zemřel.\n\n\nZa svůj život obdržel několik literárních ocenění, např.:\n\n\n"}
{"id": "1306632", "url": "https://cs.wikipedia.org/wiki?curid=1306632", "title": "Starověké římské náboženství", "text": "Starověké římské náboženství\n\nStarověké římské náboženství je soubor věrských představ a praktik Římanů od založení Říma do konce starověku. Bylo základem takzvané \"mos maiorum\" „cesty předků“ či „tradice“ a jeho počátky byly spojovány především s vládou legendárního Numa Pompilia, druhého krále Říma. Kromě domácích římských tradic však bylo silně ovlivněno náboženstvím řady dalších národů, na počátku především Řeků a Etrusků. Hledání společného základu mezi římskými a řeckými božstvy vedlo skrze interpretatio graeca k přijetí řecké mytologie a ikonografie v římské literatuře a umění. Stejného původu byl také například kult Apolla. Významný byl také vliv etruského náboženství, především co se týče praktikování augurie – věštěním z letu ptáků.\n\nŘímané samy sebe považovali za velmi zbožné a moc své říše připisovali své kolektivní zbožnosti (\"pietas\") udržující dobré vztahy s bohy. Pro toto náboženství je typické velké množství božstev, včetně takových která nebyla personifikována – numen.\n\nŘímští kněží byly původně vybíráni pouze z nejvyšší vrstvy – patriciátu a stejně jako jiní občané se ženili, zakládali rodiny a vedli aktivní politický život. Například Julius Caesar se před svým zvolením konzulem získal funkci pontifika maxima – nejvyššího kněze. Významnou pozici zastávali augurové, kteří četli z letu ptáků vůli bohů.\nŘímské náboženství bylo orientováno prakticky a smluvně v duchu zásady \"do ut des\" „dávám abys dal“. Jeho správné praktikování bylo založeno na znalosti a správném provedení modliteb, rituálů a obětování, nikoliv na víře či dogmatu. V každém domě byl umístěn oltář určený pro modlitby a úlitby k domácím božstvům – larům a penátům. Na náboženských slavnostech byl také založen římský kalendář. Významnou roli spojenou s římským expanzionismem měl rituál zvaný \"triumphus\" – veřejná oslava vojenského úspěchu. Od počátku císařství existoval také důležitý kult císaře.\n\nBěhem své expanze Římané božstva a kulty podmaněných národů zpravidla přijímali, namísto toho aby se je snažili potlačit. V době nejvyššího rozmachu jejich říše zaujímal významné místo například kult egyptské Isis, frygické Kybelé, galské Epony, perského Mithry či synkretický kult Sol Invictus. Cizího původu byly také mysterijní kulty, které nabízely posmrtnou spásu a jejichž členové se dále účastnili rodinného a veřejného kultu římského náboženství. Uzavřenost mystérií však zároveň mezi konzervativní Římany vzbuzovala podezření z praktikování zlovolné magie a podvratné činnosti.\n\n"}
{"id": "1306642", "url": "https://cs.wikipedia.org/wiki?curid=1306642", "title": "Loupežnická jeskyně (rozcestník)", "text": "Loupežnická jeskyně (rozcestník)\n\nNázev Loupežnická jeskyně má několik jeskyní v Česku:\n"}
{"id": "1306643", "url": "https://cs.wikipedia.org/wiki?curid=1306643", "title": "Qasigiannguit", "text": "Qasigiannguit\n\nQasigiannguit, také Qassigiannguit (zastarale \"Kasigianguit\", \"Qasigianguit\", \"Kagsigiánguit\" nebo \"Kagsigiánguaq\"), dříve Christianshåb nebo Christianshaab, je město ležící u západního pobřeží Grónska na jihovýchodním břehu zálivu Disko v kraji Qeqertalik. V roce 2016 tu žilo 1137 obyvatel, což z něj činí třinácté největší město v Grónsku. Hlavním průmyslem je lov krevetek severních a platýse černého.\nOsada byla založena jako obchodní místo pro společnost Jacoba Severina v roce 1734 a jmenovala se Christianshåb na počest dánského krále Kristiana VI. Název byl někdy poangličtěn na Christian's Hope (křesťanova naděje).\n\nDům Paula Egeda v Qasigiannguitu je grónskou nejstarší dochovanou dřevěnou budovu. Byl postaven dne 25. července 1734 a byl odstěhován do svého současného místa v roce 1806 v důsledku těžkého větru v původním umístění u zálivu. V roce 1997 bylo slavnostně otevřeno muzeum v tomto domě. V létě roku 1999 byly nalezeny u domu archeologické objevy z různých pravěkých grónských kultur.\n\nBěhem zimy Air Greenland provozuje letecké služby z místního heliportu do Ilulissatu, Qeqertarsuaqu, Ikamiutu, Ilimanaqu a Aasiaatu.\n\nV létě a na podzim, když jsou vody v zálivu Disko sjízdné, komunikace mezi osadami je pouze po moři. Diskoline zajišťuje trajektové spojení Qasigiannguitu s Ilulissatem, Aasiaatem, Ikamiutem, Akunnaaqem, a Qeqertarsuaqem.\n\nS 1133 obyvateli (2017) je Qasigiannguit po Aasiaatu druhým největším městem v kraje Qeqertalik. Počet obyvatel města se neustále snižuje, s počtem obyvatel, který klesl o více než 27% ve srovnání s počtem obyvatel v roce 1990 a o téměř 17% oproti roku 2000, od roku 2011 je počet obyvatel stabilní.\n"}
{"id": "1306647", "url": "https://cs.wikipedia.org/wiki?curid=1306647", "title": "Římskokatolická farnost Přerov", "text": "Římskokatolická farnost Přerov\n\nŘímskokatolická farnost Přerov je územním společenstvím římských katolíků v rámci přerovského děkanátu Olomoucké arcidiecéze s farním kostelem svatého Vavřince.\n\nKostel byl postaven po roce 1256. Další písemná zmínka o něm pochází z roku 1324. Roku 1524 byl původní kostel podstatně přestavěn. V roce 1642, když švédská vojska dobyla Přerov, kostel i fara vyhořely. Požár byl tak silný, že se roztavily i zvony ve věžích. V průběhu dalších deseti let byl kostel opraven a na věž zavěšen nový zvon.\n\nV letech 1722–1732 kostel prošel rozsáhlou barokní přestavbou a rozšířením, při kterém byla původní východo-západní orientace kostela změněna na orientaci severo-jižní. Pozdně barokní interiér vznikl v letech 1792–1794. Přístavbou kaple Božího hrobu a novobarokní předsíně hlavního vchodu z let 1910–1912 byl kostel opět rozšířen. V téže době byl interiér doplněn vitrážovými okny a sochami.\n\nBěhem první světové války byly zrekvírovány zvony. V roce 1924 proto byly nahrazeny novými, které však byly opět zabaveny v roce 1942. Po válce byl na věž zavěšen jeden zvon ze zrušeného kostela sv. Petra a Pavla v Olomouci.\n\nDo června 2018 byl farářem R. D. Mgr. Pavel Hofírek. S platností od července 2018 ho vystřídal R. D. Mgr. Mgr. Josef Rosenborg .\n\nDne 24. června 2017 přijal kněžské svěcení Jan Berka, pocházející z přerovské farnosti.\n\nVe farnosti se pravidelně koná tříkrálová sbírka. Každoročně se farnost zapojuje do projektu Noc kostelů.\n\nV červnu 2018 ve farnosti uděloval svátost biřmování biskup Antonín Basler. \n"}
{"id": "1306648", "url": "https://cs.wikipedia.org/wiki?curid=1306648", "title": "NGC 6388", "text": "NGC 6388\n\nNGC 6388 je kulová hvězdokupa v souhvězdí Štíra. Objevil ji James Dunlop 13. května 1826.\nHvězdokupa je od Země vzdálena 32 300 světelných let.\nJe to jedna z nejhmotnějších kulových hvězdokup v naší Galaxii.\n\nHvězdokupa se nachází v jihovýchodním cípu souhvězdí, přibližně 10 stupňů jižně od jasné hvězdokupy Messier 7 a necelé dva stupně jižně od hvězdy Sargas (θ Sco) s magnitudou 1,87. Ze střední Evropy není pozorovatelná, ale z jižnějších stanovišť je možné pozorovat ji i triedrem jako drobnou kulatou mlhavou skvrnku. Její nejjasnější hvězdy mají pouze 14. magnitudu, alespoň některé hvězdy tak v ní dokážou rozlišit až větší dalekohledy.\n\nNGC 6388 je silně zhuštěná kulová hvězdokupa 3. stupně podle Shapleyho–Sawyerové klasifikace. Její odhadovaná vzdálenost od Země je 9 900 parseků (32 300 světelných let), 3 100 parseků od středu Galaxie. Její jádro je velmi jasné\na pravděpodobně obsahuje středně velkou černou díru o hmotnosti 28 hmotností Slunce. Celková hmotnost hvězdokupy se odhaduje na více než 2 miliony hmotností Slunce a patří tak mezi nejhmotnější kulové hvězdokupy v Mléčné dráze.\n\n"}
{"id": "1306657", "url": "https://cs.wikipedia.org/wiki?curid=1306657", "title": "Spinner", "text": "Spinner\n\nSpinner může být:\n\n\n"}
{"id": "1306662", "url": "https://cs.wikipedia.org/wiki?curid=1306662", "title": "Veľká Paka", "text": "Veľká Paka\n\nVeľká Paka () je obec na Slovensku v okresu Dunajská Streda.\nHistorické souvislosti a první zmínky otéto relativně malé obci nejsou zřejmé. Obec je písemně doložena od roku 1222, podle jiných pramenů od roku 1250. Z historického hlediska jsou zaujímavé také nálezy hrobů maďarovské kultury ze starší doby bronzové. Obec v současné podobě vznikla sloučením s obcami Čukárska a Malá Paka v roce 1941. Obec má tři místní části: Čukárska Paka, Malá Paka a Veľká Paka.\n\nV obci taktéž nalezneme množství památek: faru a kostel sv. Ladislava (1317, podle některých pramenů z roku 1678), kapličku sv. Kříže, vedle cesty stojící kříž (1830) a zemědělské domy ze 16. stol. Ve vesnici se 714 obyvateli sa nachádzí kromě jiného moderní kulturní dům, penzión a rybník.\n\nNajvýznamnější posvátnou památkou obce je barokní římskokatolický Kostel sv. Ladislava postavený v roce 1678, nebo 1317. Místo pro hlavní oltář původního kostela se stalo po přestavbě z roku 1937 boční kapličkou. Nová loď, která byla postavena příčně k původní stavbě, má kazetový strop. Oltář starého presbytáře je klasicisitický, nese obraz sv. Ladislava z druhé poloviny 18. století.\n\nPodle sčítání z roku 2011 v obci žilo 879 osob. Z toho 478 (55 %) slovenské, 335 (38 %) maďarské a 71 osob (8 %) jiné, nebo nezjištěné národnosti.\n"}
{"id": "1306691", "url": "https://cs.wikipedia.org/wiki?curid=1306691", "title": "Extenzivní chov", "text": "Extenzivní chov\n\nExtenzivní chov je způsob chovu hospodářských zvířat, při kterém je na co nejmenší možnou míru omezený vklad kapitálu a lidské práce na jednotku obhospodařované plochy. Výnosy z hektaru jsou malé. Pokud tento chov poskytuje hospodářsky využitelné živočišné produkty, jedná se o extenzivní živočišnou výrobu.\n\nExtenzivní chov vyžaduje rozsáhlé plochy zemědělské půdy, na druhé straně investice do chovatelských staveb a strojů a spotřeba lidské práce jsou nízké. Obvykle není potřeba nakupovat hnojiva či krmiva, nejdůležitějším krmivem pro zvířata je pastva. Kočovné pastevectví, což je extrémní příklad extenzivního chovu, představuje nejstarší a nejprimitivnější způsob chovu zvířat vůbec. Rozdíly mezi extenzivním a intenzivním chovem jsou však relativní a existuje mnoho přechodů.\n\nKočovné pastevectví představuje nejjednodušší způsob chov zvířat. Jedná o využívání ochočených býložravých kopytníků, kteří se živí pastvou. Na prvopočátku kočovného pastevectví leží prosté stěhování lidí za samostatně migrujícími stády a jejich částečná ochrana před predátory. Tento způsob chovu i v 21. století využívají pastevci sobů. Pokročilejší způsob už využívá cílený přesun stád zvířat za pastvou. Často se jedná o jediný možný způsob zemědělství v dané oblasti. Pastýři nijak neovlivňují složení pastevního porostu, netvoří žádné zásoby krmiv a péče člověka se omezuje na ochranu stád před šelmami a jejich přesunem na nové pastviny. Při pastvě většího množství zvířat, než je pastvina schopná uživit, dochází k devastaci drnu a větrné erozi, nadměrná pastva zvířat v oblasti Sahelu je jedna z příčin rozšiřování pouště. \n\nČasto se využívá společná pastva více druhů zvířat, například koz a ovcí, koz, ovcí a velbloudů, v Mongolsku se pasou společně koně, skot, jaci, ovce, kozy a velbloudi.\n\nPři polokočovném chovu lidé doprovázejí stáda na pastvu, zároveň však shromažďují zásoby krmiv na období zimy či sucha a pro zvířata staví přístřešky pro ustájení zvířat během těchto nepříznivých období (salaše).\n\nTranshumance je typ extenzivního chovu především ovcí. Je to jeden z mála způsobů chovu kopytníků v Evropě, který dodnes využívá volné pastvy, totiž pastvy bez použití ohrad. Využívá se ve Francii, Německu, Španělsku či Rumunsku, z mimoevropských zemí v Andách. Stáda zvířat jsou pravidelně přesouvána mezi pravidelnými horskými a nížinnými pastvinami.\n\nModerní extenzivní chov skotu je nejvíce rozvinutý na prériích severoamerického středozápadu a na pampách v Latinské Americe. Nejdůležitější oblastí extenzivního chovu ovcí jsou Austrálie a Nový Zéland. Výnos z jednotky plochy je malý, produktivita práce ale naopak vysoká, protože potřebné činnosti jsou mechanizované.\n\n"}
{"id": "1306693", "url": "https://cs.wikipedia.org/wiki?curid=1306693", "title": "Marcus &amp; Martinus", "text": "Marcus &amp; Martinus\n\nMarcus & Martinus (* 21. února 2002, Elverum, Norsko) je norské popové hudební duo jednovaječných dvojčat. Se zpěvem začali již v 5 letech. V roce 2012 vystoupili na Melodi Grand Prix Junior s písní „To Dråper Vann“. Spolupracují s nahrávací společností Sony Music Entertainment. Nahráli tři alba - \"Hei\" (v norštině, 2015), \"Together\" (v angličtině, 2016) a Moments (v angličtině, 2017). V roce 2019 vydali EP s nazvem Soon. V roce 2018 se s albem Moments vydali na evropské turné a 21. března měli koncert v pražském Fóru Karlín. Má zachycovat dění v jejich životě. \n\nV roce 2016 vydali s Madconem svůj první anglický singl \"Girls\", který se dostal na první příčku v norských prodejích. V témže roce vydali své druhé studiové album, tentokrát v angličtině, nazvané \"Together\".\n\nV roce 2006 se přestěhovali ze svého rodného města Elverum do obce Trofors. Jejich matka se jmenuje Gerd-Anne Gunnarsen a otec Kjel-Erik Gunnarsen. Mají dvě sestry, starší Silje a mladší Emmu.\n\nFilmová posádka následovala Marcus & Martinus dva roky. Výsledkem byl dokumentární celovečerní film \"Sammen om Drømmen\". Film získal cenu Amanda Award (Norská cena) za nejlepší film, udělený veřejností v roce 2017.\n\nV roce 2017 duo získalo cenu \"umělci roku\" na prestižních cenách Spellemann (Norwegian Grammy), jako nejmladší umělci vůbec. Také je celý rok provázela a natáčela Norská televize TV NORGE, která s nimi natočila 8 minizpráv o jejich životě a krátké filmy o jejich vyjimečném roce 2016-2017.\n\nKniha o Marcusovi a Martinusovi a jejich životě vyšla v roce 2016. Jedná se o biografii s názvem \"Vår Historie\" (Náš příběh). Další kniha byla vydána v roce 2017, \"Vår Verden\" (Náš svět).\n\n\n\n\n\nS písní „Elektrisk“ byli v roce 2016 nominováni na cenu Spellemann Award for Hit of the Year. O rok později byli s písní „Girls“ nominováni na tu samou soutěž.\n\nS písní „Hei“ byli poté roku 2016 nominováni na cenu Spellemann Award for Pop group of the Year. Další nominování proběhlo roku 2016 na cenu Spellemann Award for Newcomer of the Year – & the Gramo Scholarship. \n\n20. ledna 2017 byl do kin uveden jejich dokumentární film s názvem \"Sammen om drømmen\". Film trvá jednu hodinu a dvacet šest minut. Režisérem je Daniel Fahre. Pojednává nejprve o jejich začátcích, životě a poté o jejich vysněném vystoupení v Oslo aréně.\n"}
{"id": "1306710", "url": "https://cs.wikipedia.org/wiki?curid=1306710", "title": "Sportovní lezení na zimních armádních světových hrách", "text": "Sportovní lezení na zimních armádních světových hrách\n\nSportovní lezení na zimních armádních světových hrách (: \"Sport climbing at the Winter Military World Games\") bylo poprvé v roce 2010, kdy začaly také zimní armádní světové hry a dále následně každé tři roky a od roku 2017 každoročně. Mezi finalisty se objevují jména finalistů světového poháru ve sportovním lezení a mistrovství světa i Evropy.\n\nArmádní světové hry pořádá \"International Military Sports Council\" (CISM), zimní od roku 2010. Další sporty jsou také na letních armádních světových hrách (zde získali medaile i čeští závodníci), které se konají nepřetržitě jednou za čtyři roky od prvního ročníku 1995 v Římě.\n\n\n\n"}
{"id": "1306715", "url": "https://cs.wikipedia.org/wiki?curid=1306715", "title": "Ján Paulinský", "text": "Ján Paulinský\n\nJán Paulinský (* 1936) je bývalý slovenský fotbalový trenér. Působil mj. jako asistent trenéra Lokomotívy Košice.\n\n\n\n"}
{"id": "1306717", "url": "https://cs.wikipedia.org/wiki?curid=1306717", "title": "Albrecht I. z Kolowrat", "text": "Albrecht I. z Kolowrat\n\nAlbrecht I. z Kolowrat (uváděn 1422 – 1. prosinec 1470) byl příslušník krakovské větve šlechtického rodu Kolovratů, v letech 1456–1465 vykonával funkci přísedícího dvorského (lenního) soudu. Stal se pánem na hradě Krakovci, podle něhož jeho potomci odvodili své jméno.\n\nNarodil se roku 1422 neznámo kdy a kde Janu z Kolowrat (†1419/20) a Škonce ze Žirotína (uváděna 1417–1422). Někdy před rokem 1434 se Albrecht z Kolowrat oženil s Kateřinou ze Smiřic (uváděna 1434–1457). Narodily se jim čtyři dcery – Alžběta Eliška, Anežka, Anna a Barbora. Po ovdovění uzavřel před rokem 1469 druhý sňatek, tentokrát s Barborou z Waldsteina (uváděna 1469–1482), dcerou Hynka z Waldsteina a Alžběty z Kováně. Narodil se jim syn Jindřich Albrecht (uváděn 1479–1530). Albrecht z Kolowrat a na Krakovci zemřel 1. prosince roku 1470 a byl pohřben do rodové hrobky v klášteře v Ročově.\n\nNejspíše od příbuzného Jindřicha Jana Vlka z Miletic koupili dne 14. října 1443 hrad Krakovec s příslušenstvím za 1 100 kop pražských grošů Albrecht z Kolowrat, sezením na Bezděkově, a jeho strýc Jaroslav Plichta ze Žirotína, poslední mužský člen rodu Žirotínů. Dne 11. května 1445 pak přepustil pan Jaroslav za 500 kop pražských grošů svůj díl na hradě a panství svému synovci. Dne 13. března 1457 pak Albrechtovi a svému zeti Mikuláši z Lobkowicz a z Hasištejna ještě postoupil právo zakladatelské, podací, ochranné a patronátní vrchnosti nad klášterem klarisek v Panenském Týnci. To byl počátek nové rodové pošlosti Kolowratů pojmenované podle hradu, který drželi v letech 1443/45–1548 a pak znovu v letech 1570–1588.\n\nPan Albrecht se na Krakovci trvale usadil. Možná právě on nebo pak jeho syn Jindřich dal ve druhé polovině 15. století přestavět západní palác s velkými okny. Své dosavadní statky Albrecht připojil k novému krakovskému panství, a to zejména Kolešovice, patrně též ves s tvrzí Podmokly a než ho prodal i vypálený Bezděkov, který držel ještě roku 1443. V tom roce náležely k Albrechtovu panství i vsi Všesulov, Šípy, Rousínov, Zhoř, Slabec a Modřejovice. Později držel také Pochvalov, ale jen jako zástavní zboží. Teprve dne 10. listopadu 1454 potvrdil Albrechtovi veškerou držbu král Ladislav Pohrobek.\n\nV roce 1457 učinil pan Albrecht poslední pořízení ve formě dlužního zápisu, poněvadž se svými manskými statky nemohl volně nakládat. Zapsal proto 2 500 kop svým čtyřem dcerám a kdyby všechny zemřely, pak Janovi a Albrechtovi Bezdružickým z Kolowrat. V tomto dluhu jim postoupil hrad Krakovec se dvorem, vsi Krakov, Všesulov, Šípy a Rousínov, Slabec (Slabce), Modřejovice, Svinařov, Křížovou, Novosedly, dvůr ve Zhoři s dvojím poplužím a také poplužní dvůr Chlístov. V roce 1461 však tento zápis zrušil, protože se mu asi v roce 1459 narodil syn Jindřich Albrecht, který se stal jeho novým dědicem.\n\n\n"}
{"id": "1306718", "url": "https://cs.wikipedia.org/wiki?curid=1306718", "title": "Albrecht II. z Kolowrat", "text": "Albrecht II. z Kolowrat\n\nAlbrecht II. z Kolowrat (uváděn 1503–1542) byl příslušník krakovské větve šlechtického rodu Kolovratů, v letech 1540–1542 (podle A. Sedláčka v letech 1531–1542) byl hejtmanem rakovnického kraje.\n\nNejstarší syn Jindřicha Albrechta z Kolowrat (uváděn 1479–1530) a Kateřiny z Vartenberka a Blankensteinu. Někdy před rokem 1542 se pan Albrecht oženil s Barborou hraběnkou Schlikovou (1542–13. květen 1570), dcerou Mikuláše hraběte Schlika a Barbory Schenkové von Trautenberg. Z tohoto manželství vzešel syn Kryštof Jindřich († 2. června 1596) a snad i Bernard († 18. ledna 1576) a dcera Kateřina († 8. listopadu 1581).\n\nPan Albrecht zemřel roku 1542. Vdova Barbora pak vládla na Všesulově až do plnoletosti svého syna Kryštofa Jindřicha. Albrecht byl pohřben v kostele sv. Martina ve Všesulově, kam byla pohřbena i jeho manželka a pak i jeho děti. Tento chrám se stal na delší dobu pohřebištěm Krakowských z Kolowrat. Zachovalo se v něm pět renesančních kamenných figurálních náhrobků Krakowských z Kolowrat z let 1575, 1576, 1582, 1592 a 1596. \n\nPo otci zdědil spolu s bratry Hynkem a Janem díl Krakovce. V roce 1541 je uváděn jako pán na Kolešovicích, Všesulově, Šípech a Slabcích, dále pak na Rousínově, Vysoké Libyni a Dolanech. Na svůj náklad dal postavit kolem roku 1530 kamennou tvrz v Podmoklech (jihozápadně od Křivoklátu). Dne 10. srpna 1530 došlo k rozdělení zděděného majetku mezi bratry, přičemž Albrecht obdržel Libyni, Krakov, Všesulov, Šípy, Slabce, Rousínov, Bělbožice a pusté 2 lány v Holovousích a s Dolanským dvorem. \n\nHrad Krakovec zatím zůstal v držení všech tří bratří, přičemž každý obýval jinou jeho část. Roku 1537 začaly ovšem mezi bratry vznikat rozepře, které skončily dne 26. května 1538 tím, že Albrecht postoupil svůj díl na hradě Krakovci s pivovarem, pekárnami, horní krčmou, zahradou a s některými lesy a také rybníčkem, z něhož se vedla voda do hradu, svému bratrovi Janovi, jenž mu dal směnou své díly na lesích sousedících s Albrechtovými lesy. Albrecht pak Krakovec opustil, přesídlil i s celou rodinou do Všesulova, kde dal také postavit tvrz (poprvé je zmiňována k roku 1542) a vytvořil tam centrum nového panství. \n\n"}
{"id": "1306719", "url": "https://cs.wikipedia.org/wiki?curid=1306719", "title": "Afraid of Heights (album, Billy Talent)", "text": "Afraid of Heights (album, Billy Talent)\n\nAfraid of Heights je páté studiové album kanadské punkrockové kapely Billy Talent. Bylo vydáno 29. června 2016 přes Warner Music Canada a Atlantic Records, téměř čtyři roky od vydání předchozího alba \"Dead Silence\" z roku 2012.\n\n\n\nAfraid of Height Tour je koncertové turné skupiny Billy Talent, na které se skupina vydala, aby podpořila prodeje alba \"Afraid of Heights\". Turné proběhlo v letech 2016 a 2017, přičemž zahrnovalo několik festivalů a množství měst v Kanadě, USA, Asii, Oceánii a Evropě a stále pokračuje. Skupina naplánovala i několik koncertů v Česku – 15. června 2016 zavítali do Tipsport Arény v Praze, do České republiky vrátí v srpnu 2017, vystoupí 1. srpna v Olomouci v Korunní pevnůstce a 3. srpna v areálu pivovaru Staropramen v Praze. Turné se nezúčastní Aaron Solowoniuk, protože se albu nepodílel, místo něj kapelu doprovází Jordan Hastings z kapely Alexisonfire, který pracoval na bicích na celém albu.\n"}
{"id": "1306720", "url": "https://cs.wikipedia.org/wiki?curid=1306720", "title": "Setkání italských vozů v Poděbradech", "text": "Setkání italských vozů v Poděbradech\n\nSetkání (klasických) italských vozů je pravidelná akce pořádaná \"klubem FIAT Car Classic\", která se koná každoročně koncem dubna v lázeňském parku v Poděbradech (orientační jízdy pak v okolí města). První ročník se uskutečnil v dubnu 2000, v roce 2018 se konal již 19. ročník.\n\n18. ročník Setkání italských vozů se uskutečnil v sobotu 29. dubna v Poděbradech. Dopoledne probíhala výstava zúčastněných automobilů, kterých bylo tolik (cca 150), že obsadily téměř celou lázeňskou kolonádu (od ulice Na Valech až za Fontánu u kolonády). Po ranním dešti bylo dopoledne převážně slunečné, takže automobily přilákaly velké množství návštěvníků. Výstava vozidel byla doplněna dobovými převleky, tombolou, stánky, atrakcemi pro děti a dalším programem.\n\nNa odpolední orientační jízdu většina vozů startovala za poměrně hustého, občas až velmi silného deště. Start byl opět na lázeňské kolonádě, v ulici Pionýrů, trasa v okolí Poděbrad byla doplněna znalostními a dovednostními úkoly. Orientační jízda skončila v rondokubistické budově bývalé radiotelegrafní vysílací stanice (nyní areál golfového klubu Poděbrady), kde byla večeře pro účastníky a pozvané hosty a byly zde vyhlášeny výsledky.\n\nNejvíce byla zastoupena řadů modelů FIAT, ale Setkání se zúčastnily také značky Alfa Romeo, Ferrari, Lancia, Maserati, Steyr-Puch nebo Zastava.\n\n\n\"Klub FIAT Car Classic\" (FCC), který je pořadatelem Setkání italských vozů v Poděbradech, vznikl na podzim roku 1998 a sdružuje majitele historických vozidel značky Fiat. V roce 1999 členové klubu začali připravovat první sraz, na který byli přizváni i majitelé jiných italských značek a tak se v dubnu 2000 uskutečnil 1. ročník \"Setkání italských vozů v Poděbradech\", který se od té doby koná každoročně. Na podzim téhož roku se uskutečnil nultý ročník \"Spanilé jízdy Prahou\" (tehdy pouze pro vozy Fiat 500 a Fiat 600). Postupně se činnost klubu rozšiřovala o další akce (prázdninové Dovolené s Fiaty, Víkendy s Fiaty, různé expedice ad.).\n\nKlub se dále pravidelně zúčastňuje vybraných setkání historických vozů a dalších Fiat srazů, pořádaných jinými kluby (např. „F 600 & 500 action\" ve Svijanském Újezdu u Turnova, Fiat Meeting pořádaný ostravským Fiat klubem, sraz vozů Fiat 127). Klub jezdí i na zahraniční akce („Medzinárodný zraz historických vozidiel značky Fiat\" na Slovensku, Viva Italia v rakouském Eggenburgu). Zúčastňuje se také soutěží pořádaných veteránskými kluby („Jízda do vrchu Knovíz–Olšany\", „Rally Ústí nad Labem\", akce „Chomutov“).\n\nKlub každý měsíc koná pravidelné klubové schůzky, je členem Asociace Klubů Historických Vozidel (AKHV) a má vyškolené testační komisaře, takže smí provádět vlastní klubové testace vozů na historickou původnost.\n\n"}
{"id": "1306721", "url": "https://cs.wikipedia.org/wiki?curid=1306721", "title": "Jindřich Albrecht z Kolowrat a z Krakovce", "text": "Jindřich Albrecht z Kolowrat a z Krakovce\n\nJindřich Albrecht z Kolovrat a na Krakovci (uváděn 1459/1479–1530), byl příslušník krakovské větve šlechtického rodu Kolovratů. V roce 1502 byl hejtmanem rakovnického kraje, v letech 1500–1510 vykonával funkci nejvyššího dvorského sudího v Čechách.\n\nJediný syn Albrechta z Kolovrat (uváděn 1422–1. prosinec 1470) a jeho druhé manželky Barbary z Valdštejna (uváděna 1469–1482), který se podle některých genealogů mohl narodit asi roku 1459, podle jiných až roku 1479. Před rokem 1483 se oženil s Kateřinou z Vartenberka a z Blankensteinu (tj. ze Stráže a z Blanska), (uváděna 1476–1487). Narodili se jim čtyři dcery: nejstarší neznámého jména, Žofie, Ludmila a Anna a dále tři synové: Albrecht, Hynek a Jan.\n\nJako nezletilému sirotku byl jemu i jeho nevlastním sestrám určen za poručníka Jindřich, jinak Čeněk Berka z Dubé. Čeněk však nehospodařil dobře, zanedbával hrad Krakovec, který zpustl do takové míry, že do něj zatékalo, až některé trámy shnily. K obratu došlo až v roce 1479, kdy Jindřich Albrecht dospěl a ujal se Krakovce a ostatního majetku. Téhož roku upsal své matce Barboře 500 kop dluhů na Krakovci. Roku 1487 pak na témže panství učinil do desek zemských větší zápis na 1250 kop, z nichž polovina náležela jeho manželce Kateřině z Vartenberka a z Blankensteinu a druhá polovina jejich eventuálním dětem.\n\nAby se vyhnul případným potížím spojených s nástupnictvím v manské držbě, požádal krále Vladislava II. Jagellonského, aby mu panství převedl na „zboží zpupné“ (alodiální). Stalo se tak pouhou relací, již učinil sám Jindřich Albrecht roku 1497 k deskám zemským poté, co mu král vyhověl a propustil Krakovec z manství. Tak byl hrad vymazán z desek lenních a přešel do svobodného držení rodu jako dědičný majetek. Na hradě však až do šestnáctého století zůstal jeden manský závazek, který obsahoval povinnost držitele dostavit se podle potřeby a na základě vybídnutí k obraně hradu Křivoklát se čtyřmi kopiníky. Pod hradem Krakovec dal také postavit pivovar.\n\nV roce 1509 koupil pan Jindřich Albrecht od Jetřicha z Gutštejna celou ves Libyni s podacím a vsi Lhotsko a Hluboko. V roce 1511 pak nadal kostel v Rousínově hojnými platy. K roku 1509 se uvádí jeho držba statků Krakovec, Kolešovice, Vysoká Libyně a Hostouň, kterou získal roku 1497 po smrti Ctibora mladšího z Volfštejna jako jeho bratranec, ale pak ji prodal Kryštofu z Gutštejna. K roku 1522 je uváděn ještě jako majitel statků Očihov, Soseň a jako držitel zástavního zboží Pochvalov. V Praze také roku 1503 koupil dům (dnešní č. 178/11) v Loretánské ulici, který spojil s vedlejším domem.\n\n"}
{"id": "1306724", "url": "https://cs.wikipedia.org/wiki?curid=1306724", "title": "Jan Krakowský z Kolowrat", "text": "Jan Krakowský z Kolowrat\n\nJan Krakowský z Kolowrat (uváděn 1530–1555) byl příslušník krakovské větve šlechtického rodu Kolovratů. V letech 1537–1547 byl hejtmanem rakovnického kraje.\n\nSyn Jindřicha Albrechta z Kolowrat a z Krakovce (uváděn 1479–1530) a Kateřiny z Wartenbergu a z Blankensteinu (uváděna 1476–1487). Někdy před rokem 1537 se oženil s Anastasií Plánskou ze Žeberka (von Seeberg), Paní Anastasie je listině doložena v letech 1537–1567. Z tohoto manželství se narodily dcery Zdenka (1533–1574) a Marie Anna (1553–1558). Jan Krakowský z Kolowrat zemřel v roce 1555.\n\nByl spolumajitelem hradu Krakovce. V rámci dělení otcovského majetku mu 10. srpna 1530 připadly statky Veclov, Svojetín, Očihov, Soseň, Svinařov, Skupá a Zhoř. Dále vlastnil společně s bratrem Hynkem tvrz Podmokly s příslušenstvím a Nový mlýn. Když zemřel bratr Hynek (asi roku 1539), stal se Jan z Kolowrat poručníkem jeho nezletilých synů Jiřího (1538–1563) a Víta (1540–1567). Jan však nebyl dobrým hospodářem a řadu statků musel odprodat. Tak prodal nejprve roku 1541 jménem svým i svých synovců Kolešovice panu Jeronýmu Hrobčickému z Hrobčic a na Slatině. Někdy tou dobou prodal také svůj statek Soseň (4 km východně od Jesenice), protože v roce 1542 je tamější tvrz již uváděna jako pustá.\n\nV roce 1544 prodal ves Očihov (5 km jihovýchodně od Podbořan) s tvrzí a příslušenstvím rovněž Jeronýmu Hrobčickému z Hrobčic. Konečně smlouvou ze dne 9. června 1548 prodali Jan, Jiřík a Vít Krakowští z Kolowrat za 3850 kop grošů českých nejvyššímu zemskému sudímu Janovi staršímu z Lobkowicz a na Zbiroze a jeho manželce Anně, rozené z Roupova vsi Skupou, Svinařov, Modřejovice, Podmokly, Studený s podacím v Rousínově, dvůr a tvrz Dubňany, pustý dvůr v Hlincích a především hrad Krakovec s poplužním dvorem. Tak byla až do roku 1570 ztracena kolébka větve Krakowských z Kolowrat, která sehrávala v životě členů rodu důležitou roli. \n\nwww.kolowrat.cz\n"}
{"id": "1306736", "url": "https://cs.wikipedia.org/wiki?curid=1306736", "title": "Kemóš", "text": "Kemóš\n\nKemóš ( ), v českých překladech Bible přepisováno též jako Chámos – kanaánské božstvo války, přední bůh Moábců. Někteří badatelé ztotožňují toto božstvo s Molochem, neboť i Moábci obětovali svému božstvu své děti. V Bibli je však mezi těmito bohy rozlišováno. Někteří židovští komentátoři uvádějí, že v případě Kemóše se ve skutečnosti jednalo o černou skálu, která měla podobu ženy, a že bylo od ctitelů tohoto božstva vyžadováno, aby si vyholovali své hlavy.\n\nKromě Bible se o božstvu zmiňují i ugaritské texty, v nichž se jeho jméno vyskytuje také v podvojné podobě jako Aštar-Kemoš. Na některých místech je však jméno spojováno s výrazy označujícími bahno či dravého ptáka, které souvisejí s podsvětím. V jednom asyrském seznamu bohů je Kemóš ztotožněn s Nergalem – hlavním mezopotámským bohem podsvětí. V helénistickém období byl ale ztotožňován s řeckým Aréem, což dokládají i moábské mince, jež byly nalezeny v okolí Keraku.\n\n"}
{"id": "1306739", "url": "https://cs.wikipedia.org/wiki?curid=1306739", "title": "Archiv města Ostravy", "text": "Archiv města Ostravy\n\nArchiv města Ostravy (zkráceně AMO) je městský archiv zřízený jako odbor Magistrátu města Ostravy. Za založení archivu se považuje datum 1. 9. 1923, kdy nastoupil městský archivář Alois Adamus. Archiv se stará o předarchivní péči o písemnosti v městských institucích, jejich přejímání k dlouhodobému uložení a jejich předkládání k studiu.\n\nV roce 2016 archiv pečoval o 1505 archivních fondů a sbírek, což představuje 6334 běžných metrů archiválií. Nejstarší písemností byla listina Karla IV. z roku 1362 (městské privilegium).\n\nArchiv sídlí v novobarokní bývalé budově radnice postavené podle plánů Camilla Sitteho 1896–1897, pro potřeby archivu byly k budově dostavěny depozitáře v letech 1993–1996.\n\nDo roku 1952 bylo jednotné vedení pro městský archiv a městské muzeum.\n\n"}
{"id": "1306740", "url": "https://cs.wikipedia.org/wiki?curid=1306740", "title": "Antiochijský melchitský patriarchát", "text": "Antiochijský melchitský patriarchát\n\nAntiochijský melchitský patriarchát (latinsky \"Patriarchiatus Antiochenus Graecorum Melkitarum\") patriarchát Melchitské řeckokatolické církve. Patriarcha je hlavou této církve, náleží mu titul \"\"Patriarcha Antiochie a veškerého Východu, Alexandrie a Jeruzaléma\"\" a je z titulu své funkce členem Rady východních katolických patriarchů.\nZ tohoto důvodu je sice obvyklou rezidencí patriarcha Damašek, ale oficiálně má vlastní sídlo ve třech archieparchiích, ve kterých je představován patriarchálním vikářem:\n\n\n"}
{"id": "1306742", "url": "https://cs.wikipedia.org/wiki?curid=1306742", "title": "Margo Glantz", "text": "Margo Glantz\n\nMargo Glantzová (nepřechýleně Margo Glantz; * 28. ledna 1930, Ciudad de México) je mexická spisovatelka, vysokoškolská pedagožka a literární kritička. V roce 1995 byla zvolena členkou jazykové organizace \"Academia Mexicana de la Lengua\", svého úřadu se ujala o rok později.\nNarodila se v hlavním městě Mexika, Jacobu Glantzovi a Elizabeth Shapiro Glantzové, dvěma ukrajinským židovským emigrantům z tehdejšího Sovětského svazu. Na Mexické národní autonnomní univerzitě (UNAM) studovala v letech 1947–1953 anglickou a španělskou literaturu společně s dějinami umění (s profilovým zaměřením na divadelní vědu), posléze vycestovala za účelem zisku doktorátu ze španělské literatury na francouzskou Sorbonnu.\n\nV roce 2004 obdržela ocenění Premio Nacional de Ciencias y Artes, v roce 2015 pak Premio Iberoamericano de Narrativa Manuel Rojas. \n\n"}
{"id": "1306745", "url": "https://cs.wikipedia.org/wiki?curid=1306745", "title": "Seznam dílů seriálu Američtí bohové", "text": "Seznam dílů seriálu Američtí bohové\n\nToto je seznam dílů seriálu \"Američtí bohové\". Americký dramatický televizní seriál \"Američtí bohové\" měl premiéru na stanici Starz.\n\n<onlyinclude></onlyinclude>\n\nDne 15. března 2019 bylo oznámeno, že seriál získá třetí řadu. \n\n"}
{"id": "1306747", "url": "https://cs.wikipedia.org/wiki?curid=1306747", "title": "Galdan", "text": "Galdan\n\nGaldan (, 1644–1697) byl od roku 1671 vládce Džúngarského chanátu, od roku 1677 s titulem Bošogtu-chán.\n\nGaldan byl jedním z mladších synů Erdeni Batura († 1653), zakladatele Džúngarského chanátu. Byl určen k duchovní dráze, a od sedmi let se jako budoucí láma vzdělával ve Lhase. Studoval buddhistický kánon, filozofii, astrologii a astromii, základy lékařství a farmakologie.\n\nNástupcem Erdeni Batura se stal jeho třetí syn Senge. Roku 1671 Sengeho svrhli a zabili jeho starší bratři Ceten a Codba Batur. Galdan reagoval vzdáním se duchovního stavu, a návratem do Džúngarska. Porazil Cetena a Codba Batura a roku 1671 se sám stal džúngarským panovníkem, chuntajdžim. \n\nProti Galdanovi povstali synové Sengeho, které Gladan porazil: Sonom-Rabdana nechal otrávit a Cevan-Rabdan uprchl. Nové kolo sporů vypuklo roku 1673, když Očirtu, chán Chošúdského chanátu, v obavě z Galdanovy popularity proti němu podpořil Galdanova strýce Čochur Ubašiho. Galdan opět zvítězil a stal nesporným vládcem Ojratů. Roku 1677 mu dalajláma udělil titul Bošogtu-chán.\n\nKe svému chanátu připojil Tarimskou pánev a Mogulistán, dobyl Taškent a vytlačil Kazachy na západ. Vzrostl i jeho vliv v chalchském Mongolsku, kde se mu však postavil Tüšetü-chán Čichundordž. Možné sjednocení Mongolů a Džúngarů znepokojilo i říši Čching. Ze sporu s Chalchou vznikla válka, ve které roku 1688 Džúngaři zvítězili v bitvách u kláštera Erdene Zuu a u jezera Olochor. Čichundordž a jeho bratr Dzanabadzar byli nuceni ustoupit k Čchingům a přijmout jejich poddanství. Roku 1690 pak vypukla válka mezi Džúngary a čchingskou říší. \n\nGaldan se pokusil získat podporu u Ruského carství, se kterým udržoval diplomatické styky od roku 1672, Rusové však zachovali neutralitu, protože nechtěli narušovat vztahy s Čchingy, se kterými urovnali své spory roku 1689 v Něrčinské mírové smlouvě.\n\nVálka s Čchingy se pro Galdana vyvíjela nepříznivě, v bitvě u Ulan Butungu se mu podařilo zachovat armádu proti čchingské přesile, ustoupil však do Kobda a ztratil většinu Chalchy, roku 1691 oficiálně připojené k čchingské říši. Současně v Džúngarsku vypuklo protigaldanovské povstání pod vedením Cevan-Rabdana. Džúngaři začali od Galdana odpadávat a roku 1696 ho čchingská armáda donutila k bitvě na řece Terelž a porazila.\n\nGaldan zemřel v květnu 1697.\n\n"}
{"id": "1306748", "url": "https://cs.wikipedia.org/wiki?curid=1306748", "title": "Vojevoda", "text": "Vojevoda\n\nVojevoda (), též vojvoda byl u slovanských národů vojenský náčelník (srov. \"vojevůdce\", později se tento pojem rozšířil i na titul správních úředníků. Vyvinul se z něho šlechtický titul vévoda. Praktický týž význam má maďarský výraz \"vajda\".\n\nNa Kyjevské Rusi byli vojevodové zmiňováni od 10. století jako vojenští náčelníci. \n\nV 16. – 18. století existovali jak vojevodové ve vojsku, tak vojevodové jako vojenští i civilní správci (například, Litevské velkoknížectví, Polské království) určitého území vojevodství nebo újezdu. \n\nVojevodská správa byla od konce 16. století základní formou místní správy v Rusku. Vojevodové byli jmenováni carem, obvykle sloužili 1 až 3 roky. Při vedení administrativy vojevodům pomáhal „pismennyj golova“ (), menší města nebo specifické oblasti řídili „prikazčici“ () podléhající vojevodovi. Vojevodská správa zanikla během reforem cara Petra I. na počátku 18. století.\n\n"}
{"id": "1306753", "url": "https://cs.wikipedia.org/wiki?curid=1306753", "title": "Agenti S.H.I.E.L.D. (1. řada)", "text": "Agenti S.H.I.E.L.D. (1. řada)\n\nPrvní řada amerického televizního seriálu \"Agenti S.H.I.E.L.D.\" na motivy organizace S.H.I.E.L.D. od Marvel Comics se zaměřuje na Phila Coulsona, postavu která zemřela ve filmu Avengers a znovu ožil. Kolem jeho oživení se točí celá první řada, která se také soustředí na jeho tým agentů. Byla vysílána na americké televizní stanici ABC od 24. září 2013 do 13. května 2014. Řada má celkem 22 dílů.\n\nAgent Phillip Coulson, který umřel ve snímku Avengers (o okolnostech jeho oživení se točí celá první série), dává dohromady svůj tým pro polní mise agentury S.H.I.E.L.D. Tým se skládá z pilotky a pravé ruky Coulsona Melindy May, specialisty Granta Warda, lékařky a vědkyně Jemmy Simmons a vědce/technika Leopolda Fitze. V pilotním díle se do týmu navíc přidá ještě počítačová hackerka Skye. Hlavním nepřítelem S.H.I.E.L.D.u se stává tajemná organizace Stonožka (angl. Centipede), která vytváří pomocí speciálního séra supervojáky, v čele s neznámým Jasnovidcem (angl. Clairvoyant) a jeho pravou rukou Rainou.\n\nTým agentů pod vedením Coulsona řeší v první polovině sezóny různé problémy – nález neznámého mimozemského předmětu (epizoda \"0-8-4\"), zachránit známého vědce (ep. \"Přínos/The Asset\"), zastavení ženy provádějící nemožné loupeže (ep. \"Kdo se dívá/Eye-Spy\"), záchrana muže se zvláštními schopnostmi a stopování Rainy (ep. \"Dívka v květovaných šatech/Girl in the Flower Dress\"), vyřešení záhady levitujících mrtvých těl (ep \"Výboj/FZZT\" – díl navazuje opět na film Avengers), zastavení zbraně s obrovskou ničivou silou v Jižní Osetii (ep. \"The Hub\"), zastavení útočníků zneužívajících mocných Asgardských zbraní (ep. \"Studna/The Well\" – díl bezprostředně po filmu ), nebo zastavení bytosti uvězněné mezi dvěma světy (ep. \"Škody/Repairs\").\n\nV desáté epizodě \"Most/The Bridge\" (zimní finále první sezóny) agent Coulson vyhlašuje Stonožce válku, Problém nastane když Stonožka unese syna Mikea Petersona/Deathloka, prvního supervojáka stvořeného Stonožkou, kterého v pilotní epizodě zachránila dvojice FitzSimmons před výbuchem, jelikož sérum Stonožky ještě nebylo dokončené a bylo nestabilní – Peterson se přidal na Coulsonovu stranu. Syn měl být vyměněn za otce za dohledu ostatních agentů, Petersona doprovázel k výměně Coulson a Stonožka nakonec místo Petersona za výměnu vezme agenta Coulsona. Sám Mike Peterson na konci dílu vážně zraněn po výbuchu nádrže s palivem při snaze zachránit Coulsona z rukou Stonožky.\n\nBěhem epizody \"Zázračné místo/The Magical Place\" je Coulson vyslýchán Rainou ohledně podrobností jeho smrti – Stonožka je potřebovala znát pro stabilizaci svého séra. Sám Coulson o této době nic neví, má vpraveny do hlavy falešné vzpomínky, a dozvídá se, že mrtvý nebyl pouze pár sekund, ale dokonce několik dní. Na konci epizody je zachráněn svým týmem. Poté vyšetřuje se svým týmem incident kdy zmrzl celý bazén v akademii S.H.I.E.L.D.u (ep. \"Sémě/Seeds\").\n\nV epizodě \"T.R.A.T.Ě./T.R.A.C.K.S\" je tým vyslán do Itálie získat ze spárů svých nepřátel ve vlaku kufřík, mise se zvrtne a celé to vyústí postřelením agentky Skye milionářem Ianem Quinnem, jenž úzce spolupracuje se Stonožkou. Následně (ep. \"T.A.H.I.T.I.\") Coulsonův tým neposlechne rozkaz od nadřízených v S.H.I.E.L.D.u aby zajatého Quinna odevzdali k výslechu a vydávají se do neznámého lékařského zařízení, kde měl být Coulson léčen, aby zachránili těžce zraněnou Skye. K Coulsonovi se připojí Wardův bývalý nadřízený a bývalý spolupracovník agent John Garett se svým podřízeným Antoine Triplettem, aby vyslechli Quinna přímo na palubě Coulsonova letadla. Tým se do opuštěného lékařského střediska dostane a získá záhadné sérum GH-325, které bylo podáno i Coulsonovi. Ten ale zjišťuje, že látka pochází z mimozemšťana rasy Kree. Skye ono záhadné sérum zachrání život.\n\nV dalším díle (ep. \"Služebníci/Yes Men\") na Zem uteče asgardská vězeňkyně Lorelei schopná ovládat všechny muže, Coulsonovu týmů přijde na pomoc další asgarďanka Lady Sif (objevila se již ve filmech Thor a Thor:Temný svět). Společnými silami Lorelei zastaví a navrátí do asgardských cel. Poté (ep. Konec \"začátku/End of the Beginning\") se k Coulsonovi navrátí Garett s Triplettem aby konečně dopadli Jasnovidce. Do cesty se jim ale postaví uzdravený Peterson/Deathlok, který je proti své vůli Jasnovidcem ovládán. Na konci epizody je Wardem zastřelen falešný nastrčený Jasnovidec a Ward je postaven mimo službu.\n\nV epizodě \"Časy se mění/Turn, Turn, Turn\", která se odehrává za událostí filmu , Coulson odhaluje, že pravým Jasnovidcem musí být nějaký agent S.H.I.E.L.D.u, jelikož má bezpečnostní prověření, se kterým ví o příštích krocích Coulsonova týmu. Podle Coulsona je tím zrádcem agentka Victoria Hand, protože proti Coulsonovu letadlu jsou vyslány tryskáče S.H.I.E.L.D.u které spadají pod Handovou. Coulson je nucen přistát na jedné z základen S.H.I.E.L.D.u Hub, na které zjišťuje pravdu, že sama agentka Hand si myslela že Jasnovidcem je Coulson a proto proti němu zasáhla. Samotná základna Hub je prolezlá agenty zločinné organizace Hydry a Coulson zjišťuje, že pravým Jasnovidcem je jeho přítel John Garett. Garett je zatčen a má být uvězněn na další základně S.H.I.E.L.D.u – v Mrazáku. V letadle ho doprovází agentka Handová a jeho bývalý podřízený agent Ward. V letadle se ukáže, že Handová neplánovala Garetta převést do vězení, ale plánovala ho zabít – dá tu možnost Wardovi, ten ale místo Garetta zastřelí samotnou Handovou, všechny další agenty v letadle a společně s Garettem přepadnou Mrazák a propustí zde držené vězně.\n\nPo událostech filmu Captain America: Winter Soldier celý S.H.I.E.L.D. padl a z nařízení americké vlády je prohlášen i s Hydrou za ilegální. Po stopách Coulsonova týmu se vydává armádní generál Glenn Talbot (ep. \"Providence\") a Coulson je nucen se schovat do jedné z tajných základen bývalého ředitele S.H.I.E.L.D.u Nicka Furyho. Zde na základně Providence je tým v bezpečí a vydává se pochytat uprchlé vězně z Mrazáku (angl. Fridge) (ep. \"Jediné světlo v temnotě/The Only Light in the Darkness).\" Část Coulsonova týmu se vydává zachránit Coulsonovu bývalou přítelkyni Portlandskou violoncellistku Audrey. Na základně zůstala Skye a agent Eric Koenig, agentka May tým opustila, a Grant Ward, plnící Garettův rozkaz přívést Skye, aby mohla pro Hydru rozluštit zašifrovaná data S.H.I.E.L.D.u se vrací na Hřiště, kde agenta Koeniga zabije a odvede Skye s důvodem, že Coulsonův tým v Portlandu potřebuje jejich pomoc. Skye ale Warda prohlédla, našla mrtvého Koeniga a uvědomila zbytek týmu o jeho pravém postavení. Sama je ale nucena s Wardem spolupracovat a hrát na něj divadlo, že mu věří.\n\nV příštím díle \"Nic osobního/Nothing Personal\" se vrací agentka May společně s agentkou Mariou Hill a snaží se zachránit Skye ze zajetí Hydry. To se jim podaří, ovšem Ward unikne. V epizodě \"Vděčnost/Ragtag\" se objasňuje Wardovo chování a ukazuje se jeho vztak ke Garettovi, Coulsonův tým se infiltruje na pobočku firmy Cybertek vyrábějící součástky pro Garetta. Ward zajme agenty Fitze a Simmonsovou a převáží je v letadle společně s Garettem, během jedné chvíle, kdy je nehlídán, zkratuje Fitz elektřinu v letadle a přivodí Garettovi infarkt. Zjišťují, že Garett má vážně zdravotní problémy, sám je částečný kyborg. Garett pomalu umírá, ale Ward s Rainou mu podají všechno sérum vyvíjené ve Stonožce, aby ho zachránili. Garett začne mít po vstřebání séra, jehož částí bylo i GH-325 zvláští vize, při kterých začíná rýt do všech možných předmětů zvláštní tvary. Fitze se Simmonsovou Ward schodí uzavřené v kapsli na dno oceánu.\n\nFitz vyjádří Simmonsové lásku ve finále první sezóny \"Počátek konce/Beginning of the End\", poté jsou Fitz se Simmonsovou zachráněni samotným Nickem Furym, Fitz má ale z důvodu nedostatku kyslíku pod vodou poruchu mozku (Simmonsová měla k dispozici dýchací přístroj, jenž našli ve své kapsli a Fitz jí ho přenechal). Coulson s celým týmem zahajují útok na základnu Cyberteku, osvobozují všechny supervojáky držené Stonožkou a Garettem proti své vůli včetně Mikea Petersona a celou organizaci ničí. John Garett v boji umírá Coulsonovou rukou. Nick Fury, který je oficiálně mrtvý, jmenuje Coulsona ředitelem a předá mu všechná zbylá data z S.H.I.E.L.D.u. a sám odchází do ústraní. V poslední scéně první série Coulson zahlídne symboly vyryté Garettem, což u něj funguje jako nějaká spoušť a on sám začne rýt stejné symboly.\n"}
{"id": "1306754", "url": "https://cs.wikipedia.org/wiki?curid=1306754", "title": "Jeník z Mečkova", "text": "Jeník z Mečkova\n\nJeník z Mečkova († 1437) byl původně táborský (později sirotčí) husitský hejtman.\n\nJeník byl synem Viléma z Předslavi a pocházel z vladyckého rodu usedlého na Klatovsku. Roku 1411 prodal své majetky v Mečkově, Nedanicích a Čihově a poté se zprávy o něm na několik let zcela ztrácí. Znovu se objevil až roku 1420 jako hejtman (nebo spoluhejtman Chvala z Machovic) v Prachaticích. Později se přesunul do východních Čech, kam se mohl dostat společně s Janem Žižkou. Od roku 1426 byl hejtmanem v Litomyšli. V témže roce se společně s dalšími východočeskými husity zúčastnil bitvy Na běhání. Rovněž lze doložit jeho účast v bitvě u Domažlic. Jeník patrně roku 1431 opustil Litomyšl, kde jej jako hejtmana nahradil Vilém Kostka z Postupic. Jeníkovým novým sídlem se posléze stal hrad Valdek. V roce 1433 uzavřel Jeník u Velešína příměří s Oldřichem z Rožmberka. Po husitských válkách Jeník uznal Zikmunda Lucemburského a ten mu a jeho synovi Vilémovi Jeníkovi z Mečkova zapsal roku 1436 Bylany. Jeník zemřel patrně roku 1437.\n\n"}
{"id": "1306758", "url": "https://cs.wikipedia.org/wiki?curid=1306758", "title": "Seznam melchitských patriarchů antiochijských", "text": "Seznam melchitských patriarchů antiochijských\n\nMelchitský řeckokatolický patriarchát antiochijský je jednou z pěti církví, která jsou pokračovateli starého antiochijského patriarchátu. Syrská melchitská církev prohlásila své společenství s Římem roku 1729, od té doby byl veden následujícími patriarchy:\n\n\n"}
{"id": "1306759", "url": "https://cs.wikipedia.org/wiki?curid=1306759", "title": "Izotopy vápníku", "text": "Izotopy vápníku\n\nVápník (Ca) má 25 známých izotopů od Ca po Ca. Má pět stabilních izotopů, Ca, Ca, Ca, Ca a Ca, a jeden další izotop, Ca, s tak dlouhým poločasem přeměny, že je v praxi považován za stabilní. Nejběžnější izotop, Ca, a Ca jsou z energetického hlediska teoreticky nestabilní, ovšem radioaktivní přeměny u nich nebyly pozorovány. Vápník má rovněž kosmogenní izotop Ca, jehož poločas přeměny má hodnotu 99 400 let. Na rozdíl od ostatních kosmogenních radionuklidů, které vznikají v atmosféře, se tento izotop tvoří neutronovou aktivací. Většina jej vzniká ve svrchním metru půdy, kde je ještě působení neutronů z kosmického záření dostatečně silné. Ca se stal objektem zájmu při studiu hvězd, neboť se přeměňuje na K, indikátor anomálií ve Sluneční soustavě.\n\nNejstabilnějším umělým izotopem je Ca s poločasem 162,61 dne. Všechny další izotopy mají poločas kratší než 5 dnů, většinou pod 1 minutu. Nejméně stabilní je Ca, jehož poločas přeměny je kratší než 35 nanosekund.\n\nCa představuje asi 97 % přírodního vápníku a je také, společně s Ar, jedním z produktů přeměny K. V geologii se hojně využívá K-Ar datování, značný výskyt vápníku-40 jeho podobné využití znemožňuje.\n"}
{"id": "1306763", "url": "https://cs.wikipedia.org/wiki?curid=1306763", "title": "Seznam šangských králů", "text": "Seznam šangských králů\n\nŠangští králové stáli v čele království Šang, prvního čínského historického státu, existujícícho v 17.–11. století př. n. l. Předcházela mu legendární dynastie Sia, následoval stát dynastie Čou. Rozkládal se v severočínské nížině.\n\nPrvním králem dynastie Šang byl legendární Tchang, který svrhl posledního krále dynastie Sia.\n\nŠangští králové sídlili v různých místech Severočínské nížiny, podle tradičního podání v Po (, moderní Cchao-sien, , v provincii Šan-tung), Ao ( nebo , moderní Jing-jang, , v provincii Che-nan), Siang (, moderní Nej-chuang, , Che-nan), Keng ( nebo , Sing-tchaj, , Che-pej, nebo Wen-sien, , Che-nan), Pi (, Jün-čcheng, , Šan-tung), Jen (, Čchü-fu, , Šan-tung), Jin () nebo Pej-meng (, An-jang, , Che-nan), Mo () nebo Čchao-ke (, Čchi-sien, , Che-nan). Poslední šangskou metropolí byl Jin (moderní Jin-sü, , „trosky Jin“) podle něhož je dynastie také nazývána. \n\nV období vlády jsou uvedena tradiční data a data ze stručné zprávy Chronologického projektu Sia-Šang-Čou z roku 2000.\n\nPříjmení šangských panovníků bylo C’ ().\n"}
{"id": "1306777", "url": "https://cs.wikipedia.org/wiki?curid=1306777", "title": "Seznam dílů seriálu Hráči", "text": "Seznam dílů seriálu Hráči\n\nToto je seznam dílů seriálu \"Hráči\". Americký dramatický televizní seriál \"Hráči\" měl premiéru na stanici HBO.\n\n<onlyinclude></onlyinclude>\n\n"}
{"id": "1306779", "url": "https://cs.wikipedia.org/wiki?curid=1306779", "title": "Já, padouch (rozcestník)", "text": "Já, padouch (rozcestník)\n\nJá, padouch může být:\n\n"}
{"id": "1306782", "url": "https://cs.wikipedia.org/wiki?curid=1306782", "title": "M53", "text": "M53\n\nM53 může mít v různých oblastech různé významy:\n\n\n\n\n"}
{"id": "1306783", "url": "https://cs.wikipedia.org/wiki?curid=1306783", "title": "M85", "text": "M85\n\nSpojení písmen M a číslice 85 může mít různé významy:\n\n"}
{"id": "1306784", "url": "https://cs.wikipedia.org/wiki?curid=1306784", "title": "M88", "text": "M88\n\nSpojení písmene M a číslice 88 může mít různé významy:\n\n"}
{"id": "1306786", "url": "https://cs.wikipedia.org/wiki?curid=1306786", "title": "M98", "text": "M98\n\nSpojení písmen M a číslice 98 může mít různé významy:\n\n"}
{"id": "1306788", "url": "https://cs.wikipedia.org/wiki?curid=1306788", "title": "M100", "text": "M100\n\nSpojení písmen M a číslice 100 může mít různé významy:\n\n"}
{"id": "1306790", "url": "https://cs.wikipedia.org/wiki?curid=1306790", "title": "Pavel Tonkov", "text": "Pavel Tonkov\n\nPavel Sergejevič Tonkov (Павел Сергеевич Тонков, 9. února 1969 Iževsk) je bývalý ruský závodník v silniční cyklistice. Začínal v klubu Impuls v Iževsku, v roce 1987 se stal juniorským mistrem světa v závodě s hromadným startem a skončil na druhém místě v časovce družstev. V roce 1988 vyhrál celkovou klasifikaci Kolem Hesenska a v roce 1989 Okolo Slovenska a Tour du Poitou-Charentes, na Závodě míru 1990 vyhrál jednu etapu a byl nejlepším vrchařem, celkově skončil na 24. místě. Vyhrál Giro delle Regioni 1990 a Kolem Chile 1991. V roce 1992 přestoupil k profesionálům, vyhrál Settimana Ciclistica Lombarda a byl sedmý na Giro d'Italia, kde zároveň získal bílý trikot pro nejlepšího jezdce do 25 let, který obhájil v roce 1993. Celkovou klasifikaci Gira vyhrál v roce 1996, v letech 1997 a 1998 byl druhý, v celé své kariéře získal na Giru sedm etapových vítězství. Také vyhrál etapové závody Tour de Suisse 1995, Kolem Romandie 1997, Giro dell'Appennino 1997 a 1998 a Clásica Internacional de Alcobendas 2005, skončil druhý na Giro del Trentino 1997 a Critérium du Dauphiné 2001, na Vuelta a España 2000 byl třetí. Na olympiádě obsadil 51. místo v roce 1996 a 28. místo v roce 2000, na mistrovství světa 1999 byl osmnáctý.\n\n"}
{"id": "1306796", "url": "https://cs.wikipedia.org/wiki?curid=1306796", "title": "Dejmal", "text": "Dejmal\n\nČeské příjmení Dejmal má více nositelů:\n\n"}
{"id": "1306797", "url": "https://cs.wikipedia.org/wiki?curid=1306797", "title": "Polská rallye 2017", "text": "Polská rallye 2017\n\nPolská rallye 2017 (oficiálně ORLEN 74. Rajd Polski) byl 8. podnik Mistrovství světa v rallye 2017 (WRC), který konal v Polsku 30. června až 2. července 2017. Absolutním vítězem se stala posádka Thierry Neuville a Nicolas Gilsoul, ve WRC 2 zvítězil Nor Ole Christian Veiby a ve WRC 3 Španěl Nil Solans.\n\n! scope=col | \n! scope=col | Tým\n! scope=col | \n! scope=col | Jezdec\n! scope=col | Navigátor\n! scope=col | Vozidlo\n! scope=col | \n! scope=row style=\"text-align: center;\" | 1\n! scope=row style=\"text-align: center;\" | 2\n! scope=row style=\"text-align: center;\" | 3\n! scope=row style=\"text-align: center;\" | 4\n! scope=row style=\"text-align: center;\" | 5\n! scope=row style=\"text-align: center;\" | 6\n! scope=row style=\"text-align: center;\" | 7\n! scope=row style=\"text-align: center;\" | 8\n! scope=row style=\"text-align: center;\" | 9\n! scope=row style=\"text-align: center;\" | 10\n! scope=row style=\"text-align: center;\" | 11\n! scope=row style=\"text-align: center;\" | 12\n! scope=row style=\"text-align: center;\" | 14\n"}
{"id": "1306798", "url": "https://cs.wikipedia.org/wiki?curid=1306798", "title": "Greguš", "text": "Greguš\n\nSlovenské příjmení Greguš má více nositelů:\n\n"}
{"id": "1306803", "url": "https://cs.wikipedia.org/wiki?curid=1306803", "title": "Dahn", "text": "Dahn\n\nDahn (čteno [dán]) je malé město ve spolkové zemi Porýní-Falc na západě Německa. Nachází se v nevysokém, turisticky vyhledávaném pohoří Falcký les a v okolí města se rozprostírá krajina dahnských skal zvaných německy . K roku 2013 mělo město přes 4400 obyvatel.\n"}
{"id": "1306805", "url": "https://cs.wikipedia.org/wiki?curid=1306805", "title": "Joseph Bédier", "text": "Joseph Bédier\n\nCharles Marie Joseph Bédier (28. ledna 1864, Paříž - 29. srpna 1938, Le Grand-Serre) byl francouzský filolog, romanista, literární historik, kritik a profesor, žák zakladatele romanistických studií Gastona Parise.\nNarodil se v Paříži v rodině právníka bretaňského původu. Dětství strávil na Réunionu. Roku 1883 byl přijat na prestižní vysokou školu École normale supérieure. Navštěvoval rovněž přednášky na École pratique des hautes études a na Collège de France, kde se setkal s filologem Gastonem Parisem, jehož žákem se stal. Po ukončení studií vyučoval v letech 1889-1891 středověkou francouzskou literaturu na Freiburské univerzitě ve Švýcarsku, poté byl jmenován odborným asistentem na Univerzitě v Caen a na École normale supérieure a roku 1903 se stal profesorem na Collège de France.\n\nRoku 1891 se oženil s Eugénií Bizarelli (1869-1954), se kterou měl tři děti: syny Louise (*1894) a Jeana (*1896) a dceru Marthe (*1899).\n\nKromě různých studií o středověké epické poezii a kritických vydání středověkých francouzských eposů (například \"Román o Tristanovi a Isoldě\" roku 1900 nebo \"Píseň o Rolandovi\" roku 1922) je znám rovněž jako autor vlastních adaptací rytířských románů.\n\nRoku 1920 se stal členem Francouzské akademie a roku 1925 obdržel Řád čestné legie. Roku 1929 byl zvolen ředitelem Collège de France a stal se členem Americké akademie umění a věd. Roku 1936 odešel na odpočinek. Zemřel náhle roku 1938 na mrtvici.\n\nBédierova teorie vyvrací teorii jeho učitele Gastona Parise, podle kterého písně vznikaly od 7. do 10. století pod přímým vlivem opěvovaných událostí. Bédier poukazuje na to, že písně zcela jasně odrážejí kulturně-politickou situaci společnosti 11. až 13. století, nikoliv však ducha dob starších.\n\nPodle Bédiera je nutno \"chansons de geste\" považovat za útvary umělé, vzniklé nejdříve na přelomu 11. a 12. století z legend, ve kterých byly uchovány historické vzpomínky. Tyto legendy byly spjaty se svatyněmi a kláštery, přes které vedly jednak velké poutní cesty ke hrobu svatého Jakuba v Santiagu de Compostela, jednak cesty ozbrojených výprav proti saracénům ve Španělsku. V účastnicích těchto poutí a výprav pak našli místní žakéři vděčné posluchačstvo pro svá vystoupení.\n\nI Bediérova teorie našla mnoho odpůrců, kteří argumentovali především tím, že v žádném dochovaném eposu se neobjevují zmínky o poutích, ačkoliv je proklamován úzký vztah žakéřů s  publikem. Většinou proto byli přesvědčeni, že písně mají daleko hlubší kořeny, než předpokládal Bédier.\n\n\n"}
{"id": "1306817", "url": "https://cs.wikipedia.org/wiki?curid=1306817", "title": "Jan Šmíd (grafik)", "text": "Jan Šmíd (grafik)\n\nJan Šmíd (2. června 1937 Brno – 30. srpna 1995 Brno) byl český akademický malíř a grafik.\n\nAbsolvoval ateliér profesora Antonína Strnadela na VŠUP v Praze v roce 1963. Svým školením i cítěním byl především grafik. O jeho vysoké grafické kultuře svědčí zejména podoba brněnského kulturního časopisu Host do domu.\nJiž během studií ilustroval básnickou sbírku Hany Proškové „Oblaka“, která byla vydána v roce 1962.\n\nV šedesátých letech byl dále realizován jeho návrh na poštovní známky v hodnotě 30 a 60 hal., dále návrh vitráží oken pro kostel ve Vyškově a obřadní síň v Blansku, keramický reliéf s námětem cyklistů pro stadion v Brně, interiér československého velvyslanectví v Moskvě, mosazné kryty pramenů Antonínka a Čítárna v Luhačovicích, rozměrný artprotis s názvem Vinný kraj a řada dalších monumentálních děl.\n\nV sedmdesátých letech ztratil veřejné zakázky pro svůj negativní postoj k okupaci Československa, který dával jasně najevo.\nPo zákazu činnosti časopisu Host do domu odešel do ústraní, věnoval se malbě, která zůstala jeho privátní aktivitou, mnohé ze svých obrazů ani nesignoval.\nJeho tvorba, která přechází stále více do abstrakce, si uchovala svou vnitřní svobodu, imaginaci a nezávislost. Koncem sedmdesátých let se své tvorby zcela vzdal. Znovu začal malovat až po roce 1989 s novou energií a intenzitou, snad ve snaze dohnat ztracená léta. Závažná nemoc mu však již nedopřála dostatek času, aby znovu vstoupil do vědomí veřejnosti.\n\nO jeho dílo se starala jeho manželka Věra Šmídová-Grobová, rozená Černá, která mu zorganizovala několik výstav v cizině i doma.\n\n\n"}
{"id": "1306818", "url": "https://cs.wikipedia.org/wiki?curid=1306818", "title": "Meiolania", "text": "Meiolania\n\nMeiolania byl rod suchozemských želv, který obýval Austrálii a Zélandii od středního miocénu, izolovaná populace na Nové Kaledonii existovala ještě přede dvěma tisíci let a vyhynula po příchodu člověka na ostrov; želva patřila pravděpodobně k lovným zvířatům příslušníků lapitské kultury.\n\n\"Meiolania\" dosahovala délky až 2,5 metru a vážila přes 500 kilogramů, po druhu \"Megalochelys atlas\" byla největší suchozemskou želvou všech dob. Lebka byla masivní a hrbolatá, s dvěma výraznými rohy, dosahovala šířky až 60 cm, takže ji želva nemohla zatáhnout pod krunýř. \"Meiolania\" měla silný ocas opatřený ostny, který sloužil jako zbraň. Byla obyvatelem deštných lesů, předpokládá se, že byla převážně masožravá.\n\nFosilní pozůstatky této želvy nalezl jako první na Ostrově lorda Howa v roce 1886 Richard Owen. Pojmenoval živočicha \"Meiolania\" (řecky „menší tulák“), protože ho považoval ze menšího příbuzného \"Megalanie\" (později přejmenované na \"Varanus priscus\"); až podle dalších nálezů se zjistilo, že nešlo o ještěra, ale o želvu.\n\n\n"}
{"id": "1306822", "url": "https://cs.wikipedia.org/wiki?curid=1306822", "title": "Alfa Romeo Giulietta", "text": "Alfa Romeo Giulietta\n\nAlfa Romeo Giulietta je název tří různých modelů automobilů vyráběných v různých obdobích automobilkou Alfa Romeo:\n"}
{"id": "1306823", "url": "https://cs.wikipedia.org/wiki?curid=1306823", "title": "Kolešinský vodopád", "text": "Kolešinský vodopád\n\nKolešinský vodopád (makedonsky Колешински водопад) se nachází v jihovýchodní části Severní Makedonie, na severní straně pohoří Belasica, na dolním toku řeky Baba, v nadmořské výšce 610 m. Název má podle nedaleké vesnice Kolešino.\n\nVoda vodopádu stéká několika prameny po žulovém kameni.\n\nSe svojí výškou 15 metrů patří mezi nejvyšší vodopády na území země. Jeho šířka činí okolo 6 m. V jeho blízkosti (proti proudu) se nachází ještě několik menších vodopádů s výškou od 2 do 4 m. Voda z nich se vlévá do řeky Baba. Vodopád je hojně navštěvovaný; průměrně se k němu vydá denně okolo 400 až 500 turistů (mimo víkendu). \n"}
{"id": "1306827", "url": "https://cs.wikipedia.org/wiki?curid=1306827", "title": "Národní park Mavrovo", "text": "Národní park Mavrovo\n\nNárodní park Mavrovo (makedonsky Национален парк Маврово) je největší národní park na území Severní Makedonie. Nachází se na západě země, v blízkosti města Gostivar a hranice s Albánií. Park se rozkládá ve stejnojmenném pohoří. Jeho území končí až u horských masivů Šar Planina, Bistra (pohoří) a Krčin.\n\nCentrem parku je umělé Mavrovské jezero a obec Mavrovi Anovi. Symbolem jezera je potopený pravoslavný kostel.\n\nNa území parku se nachází velký počet různorodých geomorfologických rysů, jako jsou např. říční údolí, soutěsky, vodopády, krasová pole, úvaly, závrty, jeskyně apod. Lesy jsou většinou bukové. Na území parku se nachází celkem 52 horských vrcholů s nadmořskou výškou nad 2000 m. Nejznámější z nich je vrch Medenica v rámci masivu Bistra, Velivar, Sandaktaš a další. Zvláštní význam má pro národní park vrchol Golem Korab, který je nejvyšší na území Severní Makedonie a zároveň i parku. Nejnižší bod parku leží v nadmořské výšce 600 m a představuje soutok řek Mala Reka a Radika.\n\nNa území parku je zdokumentována existence celkem třiceti jeskyň.\n\nPark je turisticky hojně navštěvován. Dostupný je po hlavní silnici z nedalekého města Gostivar. V létě zde je provozována horská turistika, v zimě zde ožívají lyžařské resorty. Mavrovské jezero slouží v létě k rybaření a k rekreaci a v zimě k bruslení.\n\nVzhledem k velmi různorodému terénu národního parku zde žijí početné druhy rostlin a živočichů. Rostlin se zde vyskytuje na 1000 druhů, z toho 38 druhů stromů, 35 druhů křovin, a okolo šedesáti endemických a reliktních nebo řídce se vyskytujících druhů. Lze zde najít ramondu srbskou, borovici rumelskou, javor Heldreichův nebo orchidej korálici trojklanou.\n\nŽije zde na 140 druhů ptáků (např. sokol stěhovavý, orel skalní, orel královský, moták lužní, moták stepní) a 38 druhů savců, např. kamzík horský, medvěd a rys.\n"}
{"id": "1306828", "url": "https://cs.wikipedia.org/wiki?curid=1306828", "title": "Zej kalifornský", "text": "Zej kalifornský\n\nZej kalifornský (\"Aplysia californica\") je zadožábrý mořský plž žijící v pobřežních vodách Kalifornie. Při obraně vypouští do okolní vody červený inkoust a výsledný oblak celého zeje zahalí. Zej má primitivní nervovou soustavu s velkými a jasně identifikovatelnými neurony. To bylo důvodem, proč si jej v 60. letech 20. století vybral americký neuropsychiatr Eric Kandel pro svůj výzkum fyziologických principů tvorby paměti na úrovni neuronů.\n"}
{"id": "1306829", "url": "https://cs.wikipedia.org/wiki?curid=1306829", "title": "Bučický rybník", "text": "Bučický rybník\n\nBučický rybník se nachází na říčce Mrlině v katastru obce Rožďalovice v okrese Nymburk. Má tvar půlměsíce a je orientován z jihovýchodu na severozápad. Vodní plocha má rozlohu 40 ha. Navazuje na rozlohou malý Lohovský rybník s cennými rákosinami. Kromě Mrliny je ze severu napájen náhonem z Libáňského potoka a bezejmenným tokem z nedalekého rybníka Pařízek. Bučický rybník je ze všech stran obklopen lesy či rákosinami. Podél vede zelená turistická značka a žlutá turistická značka s naučnou stezkou \"Bučický mlýn\", která začíná v Rožďalovicích a končí u rozcestí Nad Bučicí. U hráze a výpusti rybníka je situován Bučický mlýn s restaurací, který je v letních měsících turisticky vyhledávanou lokalitou. Bučický rybník je součástí ptačí oblasti Rožďalovické rybníky.\n"}
{"id": "1306830", "url": "https://cs.wikipedia.org/wiki?curid=1306830", "title": "Nečaský rybník", "text": "Nečaský rybník\n\nNečaský rybník se nachází na potoce Stříble v katastru obce Budčeves u vsi Břístev v okrese Jičín. Má protáhlý tvar a je orientován ze severovýchodu na jihozápad. Do severní části rybníka zasahuje evropsky významná lokalita Perna. Kromě toku Stříble je napájen i jedním bezejmenným tokem. Nečaský rybník je téměř ze všech stran obklopen poli. Součástí litorálu jsou rovněž cenné rákosiny. Po hrázi vede silnice III. třídy z Rožďalovic do Chotěšic. Nečaský rybník je součástí ptačí oblasti Rožďalovické rybníky.\n"}
{"id": "1306831", "url": "https://cs.wikipedia.org/wiki?curid=1306831", "title": "Rada východních katolických patriarchů", "text": "Rada východních katolických patriarchů\n\nRada východních katolických patriarchů (francouzsky: \"Conseil des patriarches catholiques d'Orient\", CPCO) je organizace katolické církve, která sdružuje patriarchy východních katolických církví a latinského patriarchu jeruzalémského. Její trvalé sídlo je v maronitském antiochijském patriarchátu v libanonském Bkerké.\n\n"}
{"id": "1306834", "url": "https://cs.wikipedia.org/wiki?curid=1306834", "title": "Zrcadlo (okres Jičín)", "text": "Zrcadlo (okres Jičín)\n\nRybník Zrcadlo v katastru obce Kopidlno u vsi Mlýnec v okrese Jičín. Rybník Zrcadlo je největším rybníkem v rožďalovické soustavě a je orientován z jihovýchodu na severozápad. Rybník je napájen pouze jedním bezejmenným tokem. Vytéká z něj opět bezejmenný tok, který se pár set metrů od výpusti vlévá do říčky Mrliny. Rybník Zrcadlo je téměř ze všech stran obklopen rákosinami. Nejvzácnější jsou porosty rákosů ve východní části rybníka. Vyskytuje se zde vzácný orel mořský (\"Haliaeetus albicilla\"). Po hrázi vede silnice III. třídy z Rožďalovic do Kopidlna. Rybník Zrcadlo je součástí ptačí oblasti Rožďalovické rybníky.\n"}
{"id": "1306835", "url": "https://cs.wikipedia.org/wiki?curid=1306835", "title": "Claus Felix von Amsberg", "text": "Claus Felix von Amsberg\n\nClaus Felix von Amsberg (německy: Klaus Felix Friedrich Leopold Gabriel Archim Julius August von Amsberg; 1. září 1890, Rehna – 19. prosince 1953, Jasebeck) byl člen německého šlechtického rodu Amsberg a otec nizozemského prince Clause, otce krále Viléma Alexandra Nizozemského.\n\nNarodil se 1. září 1890 v Rehně jako syn Wilhelma von Amsberg (1856–1929) a Elise von Vieregge (1866–1951).\n\nZa 1. světové války sloužil jako voják Německé císařské armády v Německé východní Africe a to na straně generála Paula von Lettow-Vorbecka.\n\nRoku 1928 se se svou rodinou odstěhoval do Tanganiky kde během 2. světové války řídil anglo-německou čajovou a sisalovou plantáž. Roku 1947 odešel zpět do Německa.\n\nDne 4. září 1924 se v Hitzackeru oženil s baronkou Göstou von dem Bussche-Haddenhausen, s dcerou barona George von dem Bussche-Haddenhausen a baronky Gabriele von dem Bussche-Ippenburg. Spolu měli 7 dětí:\n\nZemřel ve věku 63 let v Jasebecku na infarkt myokardu.\n"}
{"id": "1306838", "url": "https://cs.wikipedia.org/wiki?curid=1306838", "title": "Alfa Romeo Giulietta (1977)", "text": "Alfa Romeo Giulietta (1977)\n\nAlfa Romeo Giulietta (typ 116) je sedan vyráběný od roku 1977 do roku 1985. Vozidlo bylo představeno v listopadu 1977 a přestože model převzal jméno původního modelu Alfa Romeo Giulietta (typ 750/101) z roku 1954, šlo o zcela nový design založený na podvozku Alfa Romeo Alfetta (včetně jeho zadní nápravy). Giulietta typ 116 prošla dvěma facelifty, prvním v roce 1981 a druhým v roce 1983. Všechny varianty této Giulietty používaly pětistupňovou manuální převodovku.\n\nNázev Giulietta byl v historii automobilky Alfa Romeo použit celkem \"třikrát\": šlo však o koncepčně i designem o velmi odlišné automobily. Giulietta (typ 750/101) byla vyráběna 1954–1965 jako sedan, kupé, roadster i kombi. Giulietta (typ 116), byla vyráběna 1977–1985. Pro odlišení od modelu z roku 1954 byl typ 116 označován též jako \"Nuova Giulietta\". Giulietta (typ 940) je hatchback vyráběný od roku 2010. Giulietta je zdrobnělina ženského jména Giulia (Julie), znamená tedy Julinka.\n\nZatímco Giulietta (1977) je v zásadě konvenční tříprostorový sedan, design zadní část byl odlišný, včetně malého integrovaného aerodynamického spoileru. Tato Giulietta byla nabízena pouze jako sedan, i když se objevilo i několik úprav jiných výrobců na kombi. Prvním z nich byla úprava firmy Moretti z první poloviny roku 1978.\n\nVýroba modelu Giulietta začala v listopadu 1977. K dispozici byly dva modely: Giulietta 1.3 s motorem o objemu 1357 cm³ a výkonu 70 kW a Giulietta 1.6 s motorem o objemu 1357 cm³ a výkonu 80 kW.\n\nV dubnu 1979 přibyla Giulietta 1,8 s motorem o objemu 1779 cm³ výkonu 90 kW a v květnu následujícího roku Giulietta Super s motorem o objemu 2 litry (1962 cm³ a výkonu 96 kW. \n\nV létě roku 1981 došlo k malému faceliftu interiéru i exteriéru, zatímco motory zůstaly stejné. Auto získalo plastovou ochranu po dolním obvodu karosérie, modifikace interiéru zahrnovaly nový volant a nové sedadla, také přístrojová deska i středová loketní opěrka byly upraveny.\n\nGiulietta 2.0 Turbo Autodelta o výkonu 175 koni (vyrobená firmou Autodelta) byla představena v roce 1982 na autosalonu v Paříži. Tato speciální verze měla turbomotor o objemu 1962 cm³.\nProdukční verze modelu \"Giulietta Turbodelta\" měla 170 koní (125 kW). Všechny turbo verze byly černé s červeným interiérem. Bylo vyrobeno pouze 361 kusů. Ve stejném roce byla zavedena také verze Giulietta 2.0 Ti a turbodiesel VM o objemu 1995cm³ o výkonu 60 kW, prodej byl zahájen na počátku roku 1983.\n\nV roce 1982 dosáhly turbodiesely Alfetta a Giulietta sedm světových rychlostních rekordů na trasách 5/10/25/50 tisíc kilometrů a 5/10/25 tisíc mil na okruhu Nardò Ring Zatímco šlo o jeden z nejrychlejších dieselů ve své kategorii v té době, byla Giulietta poměrně nákladná a měla nepříznivé rozložení hmotnosti (56,9 % nad přední nápravou). \n\nKoncem roku 1983 byla představena Giulietta \"84\" (série 3) s malými rozdíly ve vzhledu, upravenými nárazníky a výrazně změněnou palubní deska, také zadní sedadlo se v některých verzích změnilo. Mechanicky šlo v podstatě o stejný vůz, s malými modifikacemi brzdového posilovače a sacího potrubí u některých verzí.\n\nNejvětším trhem pro společnost Giulietta byla Jihoafrická republika, kde velmi úspěšná televizní reklamní kampaň (zdůrazňující aerodynamická linie) přinesla v letech 1981 až 1984 velmi dobré prodeje. Výroba modelu Giulietta byla ukončena v roce 1985, celekem bylo vyrobeno asi 380 000 kusů. Nahrazena byla modelem Alfa Romeo 75, který využíval mnoho z modelů Alfetta/Giulietta.\n\n"}
{"id": "1306844", "url": "https://cs.wikipedia.org/wiki?curid=1306844", "title": "Gymnázium Bystřice nad Pernštejnem", "text": "Gymnázium Bystřice nad Pernštejnem\n\nGymnázium v Bystřici nad Pernštejnem je střední škola, poskytující všeobecné středoškolské vzdělání ve čtyřletém a osmiletém cyklu. Učí se zde přibližně 360 žáků ve 12 třídách (po třiceti, v maximálním počtu). Je partnerskou školou Masarykovy univerzity a gymnázia v německém Crimmitschau, se kterým probíhají výměnné pobyty studentů.\n\nŠkola byla založena v roce 1953. Až od roku 1997 sídlí ve vlastní budově. Do té doby výuka probíhala v budově Základní školy TGM na ulici Tyršova 409 a později ve vedlejší budově základní školy.\n\nSamotné gymnázium nemá svou vlastní tělocvičnu, proto hodiny tělesné výchovy probíhají v tělocvičnách ve vedlejší základní škole (se kterou je propojeno dvoupatrovým průchodem), na atletickém stadionu Tomáše Dvořáka za oběma školami nebo v městské sportovní hale. Budova se skládá ze suterénu a tří pater, kde je každé barevně odlišeno podle toho, co se kde vyučuje.\n\nV šatně má každý student na převlékání svoji vlastní skříňku uzamykatelnou vlastním zámkem. V dalších šatnách se žáci převlékají na tělesnou výchovu. Dále posilovna, kabinet tělesné výchovy, uklízečky a vchod na školní zahradu, která slouží studentům na odpočinek a kantorům na příležitostnou výuku.\n\nPřístup do školy je umožněn přes čip. Zde se nachází sádrová replika sochy T.G. Masaryka – jejíž originál označovaný jako nejhezčí socha T.G.M. vůbec stojí před stejnojmennou základní školou. V modrém podlaží sídlí ředitel, zástupce ředitele, sekretariát, sborovna, dvě klasické učebny, učebna na výuku ruštiny, francouzštiny a latiny, školní knihovna a jídelna.\n\nVe žlutém patře se nachází aula (velká místnost určená pro akce školy, zahájení školního roku, besedy atd.), tři klasické učebny, učebna chemie a laboratoř chemie. V zeleném patře se nachází dvě učebny biologie, laboratoř biologie a výstava hornin a nerostů nejen z okolí školy.\n\nNa tomhle podlaží se nachází vstup na ochoz auly, dvě fyzikální učebny, jedna zeměpisná učebna, laboratoř fyziky a počítačová učebna.\n\nV nejvyšším patře školy se nachází učebny na výuku anglického a německého jazyka (jedna z nich je vybavena počítači) a učebna výtvarné výchovy.\n\nSoučástí každého podlaží jsou toalety a respíria (kromě modrého patra), což jsou prostory pro studenty určené na odpočinek a studium. Každé podlaží je propojeno dvěma schodišti, klasickým a zrcadlovým kruhovým, v jehož středu je výtah. Každá učebna je vybavena buď televizní obrazovkou nebo plátnem či interaktivní tabulí a projektorem na promítání studijních materiálů, a v téměř všech případech tabulí na fix.\n\n"}
{"id": "1306845", "url": "https://cs.wikipedia.org/wiki?curid=1306845", "title": "Římskokatolická farnost Opatovice nad Labem", "text": "Římskokatolická farnost Opatovice nad Labem\n\nŘímskokatolická farnost Opatovice nad Labem je územním společenstvím římských katolíků v pardubickém vikariátu královéhradecké diecéze.\n\nV roce 1073 byl v Opatovicích založen benediktinský klášter, do nějž přišel mnišský konvent z Břevnova. Komunitu později posílili též mniši, přišlí z Hradiska u Olomouce, kde se v původně benediktinském klášteře usadili premonstráti. V roce 1421 byl opatovický klášter zničen husity. Při původně klášterním kostele sv. Vavřince byla později zřízena farnost a dochovaná část konventní budovy byla adaptována na mlýn.\n\n\nFarnost má sídelního duchovního správce, který je zároveň hlavním nemocničním kaplanem pro město Hradec Králové. Ve farnosti dále působí dva trvalí jáhnové.\n\n"}
{"id": "1306846", "url": "https://cs.wikipedia.org/wiki?curid=1306846", "title": "Římskokatolická farnost Zdechovice", "text": "Římskokatolická farnost Zdechovice\n\nŘímskokatolická farnost Zdechovice je územním společenstvím římských katolíků v pardubickém vikariátu královéhradecké diecéze.\n\nKostel svatých Petra a Pavla ve Zdechovicích byl vystavěn v roce 1716. Areál doplňuje stylově jednotná márnice a fara.\n\nFarnost je administrována ex currendo z Přelouče.\n\n\n"}
{"id": "1306852", "url": "https://cs.wikipedia.org/wiki?curid=1306852", "title": "Izotopy skandia", "text": "Izotopy skandia\n\nSkandium (Sc) má 26 známých izotopů od Sc po Sc, ovšem pouze jeden z nich, Sc, je stabilní. Je známo celkem 25 radioizotopů tohoto prvku, nejstabilnější je Sc s poločasem přeměny 83,79 dne, dále následují Sc (3,35 d) a Sc (43,67 h). Ostatní izotopy mají poločasy kratší než 4 hodiny, většinou pod 2 minuty. Nejméně stabilní je Sc s poločasem přeměny pod 300 nanosekund (poločasy Sc, Sc a Sc nejsou známy). \n\nTento prvek má také 10 jaderných izomerů, z nichž je nejstabilnější Sc s poločasem 58,61 hodiny.\n\nIzotopy lehčí než stabilní Sc většinou podléhají beta plus přeměně nebo záchytu elektronu za vzniku vápníku, zatímco těžší se přeměňují beta minus na titan.\n"}
{"id": "1306854", "url": "https://cs.wikipedia.org/wiki?curid=1306854", "title": "Ovíjený spoj", "text": "Ovíjený spoj\n\nOvíjený spoj je starší způsob propojování elektronických obvodů. Elektronické součástky montované na desce z izolantu jsou propojovány izolovaným vodičem. Kontakt je zajištěn navinutím několika závitů odizolovaného vodiče na čtyřhrannou špičku s ostrými hranami. Špička je typicky součástí konektoru nebo objímky. Hrany špičky zhotovené z tvrdého materiálu (např. bronz) se zařezávají do měkkého materiálu vodiče (měď). Tak vznikne mnohonásobný plynotěsný spoj charakteru svaru za studena.\nVodiče mohou být ovíjeny ručně nebo strojně. Tento způsob propojování byl populární v 60. a 70. letech 20. století, hlavně u telekomunikačních zařízení a výpočetní techniky (sálových počítačů). U kusově vyráběných zařízení umožňovalo využití ovíjených spojů úplně se vyhnout návrhu a výrobě plošného spoje. Zařízení propojená strojně mohla být dodatečně modifikována nebo opravena ručně. Ovíjené spoje jsou v současnosti nahrazeny mnohavrstvými plošnými spoji.\nSystémy propojené ovíjením byly spolehlivější, než ty s pájenými spoji. Plocha spoje byla větší, nemohly vzniknout studené spoje. Otěrem při ovíjení se odstranila ze špičky i vodiče povrchová znečištěná nebo zkorodovaná vrstva. Spoje dobře odolávaly vibracím.\nV současnosti tato technologie není pro nová zařízení již využívána. Používání povrchově montovaných součástek, nepájivých kontaktních polí pro prototypy a pokles cen profesionálně vyrobených desek plošných spojů takřka odstranily používání ovíjených spojů.\n\nSprávně vytvořený ovíjený spoj pro vodiče AWG 30 (prům. 0,2546 mm) nebo AWG 28 (prům. 0,3211 mm) je sedm závitů holého vodiče a půl závitu izolovaného vodiče navíc pro odlehčení v tahu. Čtyřhranná špička z tvrdě pozlaceného materiálu vytvoří 28 spojů. Spoje jsou za studena svařené, plynotěsné. Při napadení korozí se korozní produkty tvoří mimo spoj, do plynotěsného spoje nemůže vniknout kyslík, který by způsobil tvorbu oxidů. \nElektronické součástky, jejichž vývody neumožňují ovíjení, mohou být zasunuty do objímek. Objímky jsou upevněny na deskách ze skelného laminátu kyanoakrylátovým nebo silikonovým lepidlem. \nObjímky mají jako vývody čtvercové špičky s hranou 0,025 inch (0,64 mm), délky 1 inch (25,4 mm) a mají vzájemný odstup 0,1 inch (2,54 mm). Prémiové špičky jsou z beryliového bronzu, pokovené 0,000025 inch (630 nm) zlata jako ochranou proti korozi. Méně exponované špičky jsou z bronzu, pokovené cínem. \nTypickým vodičem k ovíjení byl například pocínovaný drát z měkké mědi o průměru AWG 30 (průřez 0,0509 mm2), s plastovou izolací. Obvyklým typem izolace byl polyvinylidenfluorid (PVDF) obchodní značky Kynar. Tento materiál izolace byl zvolen proto, že při zahřátí neuvolňuje jedovaté plyny. Pro zpracování bylo běžné, že vodič byl k dispozici nastříhaný a na koncích odizolovaný v optimálních délkách. \nTrn ovíjecího nástroje (ovíjecí pistole) má dva otvory. Blízko hrany ovíjecího trnu je otvor, do kterého se vkládá odizolovaný konec vodiče. Centrální otvor je určen k nasunutí na ovíjecí špičku. Rychlým otáčením ovíjecího trnu se navine na špičku 1,5 až 2 závity izolovaného a 7 až 9 závitů holého vodiče. Na špičce je místo pro tři ovíjené spoje, ale běžně se využije jeden nebo dva. Zbývající prostor se může využít pro opravy. \nHrany ovíjecí špičky tlačí na drát velkým tlakem. Tlak mezi postříbřeným drátem a pozlacenou nebo pocínovanou špičkou vytlačí veškeré plyny a vznikne tak plynotěsný spoj. Při sedmi závitech na čtyřhranné špičce vznikne 28 kontaktních míst.\nNa profesionálně navržených deskách se umísťují dlouhé spoje blíže k desce, takže kratší spoje je přidržují. Pro snazší orientaci a usnadnění případných oprav se vodiče ukládají ve vrstvách. Konce vodičů stejné vrstvy jsou umístěny ve stejné výšce na špičkách. Pro lepší rozlišení mohou být vrstvy zvýrazněny odlišnou barvou izolace. V prostorově stísněných nebo vibracemi namáhaných konstrukcích jsou vodiče navzájem slepeny například voskem, aby se zvýšila odolnost proti vibracím. Nelze použít lepidla, jako je epoxid, protože taková konstrukce by byla neopravitelná. \n\nPropojení ovíjením vyhovuje k propojení číslicových integrovaných obvodů a několika diskrétních součástek. Už méně vhodné je pro analogové systémy s mnoha diskrétními rezistory, kondenzátory a dalšími součástkami. Diskrétní součástky mohou být připájeny na podložku a vloženy do pouzdra s ovíjenými vývody. Pouzdra představují náklady navíc a také větší hmotnost celého výrobku. Mnohonásobné křížení vodičů také způsobuje přeslechy mezi jednotlivými obvody. To nepůsobí problémy v digitálních obvodech, ale omezuje fungování analogových obvodů. Metodou ovíjených spojů lze jen obtížně vytvořit zemnící spoje a silové napájení.\n\nOvíjené spoje vycházejí z tradičních metod spojování lan. První ovíjené spoje byly zhotovovány manuálně a byl to pomalý a opatrný proces. Ovíjení bylo užíváno pro spojení a zpevnění konců drátů u závěsných lan lanových mostů. Obvykle se drát menšího průměru ovíjel kolem drátu většího průměru nebo svazku drátů. Všechny operace byly čistě mechanické. \nNa konci 19. století telegrafní mechanici vypracovali metody zhotovení drátových spojů, které byly mechanicky pevné a elektricky dobře vodivé. Způsob pojmenovaný \"Western Union\" byl nejpevnější z běžně užívaných spojů. Ovinutý spoj byl navíc propájený pro větší pevnost a k zamezení oxidace mezi vodiči.\nRučně prováděné oviny byly užívány na počátku dvacátého století při montáži elektroniky metodou Montáž mezi spojovací body (eng: \"point to point construction\"). Vývody součástek nebo odizolované konce propojovacích vodičů byly ručně ovinuty kolem spojovacích bodů, často tvořených vývody robustnějších součástek a následně zapájeny. \nModerní verze ovíjených spojů byla vyvinuta po druhé světové válce v Bellových laboratořích v USA. Záměrem bylo efektivní propojování v systémech automatických telefonních ústředen. Ty byly složeny z velkého počtu elektromagnetických relé a řadičů. Vývojářský tým vedený Arthurem C. Kellerem vyvinul \"Kellerovu ovíjecí pistoli\" a celý systém ovíjených spojů byl nabídnut firmě Western Electric. Vedení Western Electric ovíjené spoje přijalo a výrobu nářadí poptalo u externích dodavatelů. Vyhrála nabídka firmy Keller Tool z Grand Haven, Michigan, která už dodávala nářadí pro Western Electric. Nový výrobce provedl některé konstrukční změny ovíjecí pistole, aby ji bylo možné efektivněji vyrábět i používat. Výroba ovíjecích pistolí začala v roce 1953. Na základě licence od Western Electric byla vyráběna a dodávána i na volný trh. Ovíjecí pistole byla nabízena pod původním názvem, i když u konstruktéra a výrobce šlo pouze o shodu jmen.\nUž první tranzistorový počítač IBM, uvedený na trh na konci padesátých let dvacátého století, byl konstruován modulárním systémem s propojovacími panely zhotovenými metodou ovíjených spojů. \n\nNástroj pro ruční ovíjení připomíná pero na psaní. Je použitelný pro malé opravy. Velmi podobně vypadá také přípravek pro odvíjení vodiče. Při opravách je nutné nejdříve odvinout chybný nebo přerušený vodič, aby na jeho místo mohl být navinut nový. Ovíjené spoje jsou snadno opravitelné. Ovíjecí špičky je možné využít opakovaně, ale drát musí být použit vždy nový. Většinou se ale používá mechanická ovíjecí pistole s otočným vřetenem, které se uvádí do chodu mačkáním ruční páky.\nMechanickými ovíjecími pistolemi byla propojena většina telefonních ústředen v USA v poslední třetině dvacátého století. Pro telekomunikační zařízení byl většinou použit silnější vodič AWG 22 nebo AWG 24. Pro počítačové systémy bylo obvyklejší použití tenčích vodičů s AWG 28 nebo AWG 30. Na konci šedesátých let dvacátého století byly mechanické ovíjecí pistole nahrazeny ručním elektrickým nářadím.\n\nPři poloautomatickém ovíjení je ovíjecí pistole navedena nad správnou ovíjecí špičku elektronicky ovládaným ramenem se souřadnicovým řízením. Odizolované vodiče jsou vkládány do ovíjecí hlavy ručně. Ručně je také ovíjecí pistole zatlačena na špičku a spuštěno ovíjení. Poloautomatické ovíjení umožnilo používat namísto samostatných vodičů kroucenou dvojlinku. \n\nZařízení pro automatické ovíjení bylo dodáváno například společnosti Gardner Denver v období šedesátých a sedmdesátých let dvacátého století. Tato automatická zařízení dokázala odměřovat, odizolovat a zakládat vodiče, které byly po navedení ovíjecí hlavy ovinuty na špičky. Řízení strojů bylo ovládáno programem zapsaným na děrné štítky nebo děrné pásky. \nNejstarší stroje byly koncipovány jako horizontální. Deska s ovíjecími špičkami byla uložena horizontálně, špičkami nahoru. Nad deskou se pohybovala ovíjecí hlava. Celý stroj byl poměrně velký (1,8 × 2,4 m) a obsahoval komplikovaný pneumatický systém pro ovíjení a servomotory pro polohování ovíjecí hlavy. Stroje byly náročné na obsluhu a údržbu, která zabírala příliš mnoho času na úkor vlastní produkce.\nNovější stroje už měly svisle upevněnou pracovní desku. Ovíjecí špičky byly upevněny ve svislé desce, natočeny k operátorovi stroje a ovíjecí hlava se pohybovala do záběru vodorovně. \nVýkony strojů s horizontální pracovní deskou byly v rozmezí 500 až 600 ovinů za hodinu, u strojů se svisle upevněnou pracovní deskou až 1 200 ovinů za hodinu. \n\nPřestože je technologie ovíjených spojů používaná již jen vzácně, platí pro ni harmonizované normy:\n"}
{"id": "1306863", "url": "https://cs.wikipedia.org/wiki?curid=1306863", "title": "Římskokatolická farnost Lipoltice", "text": "Římskokatolická farnost Lipoltice\n\nŘímskokatolická farnost Lipoltice je územním společenstvím římských katolíků v pardubickém vikariátu královéhradecké diecéze.\n\nLipoltice byly majetkem vladyckého rodu, který se psal po místní tvrzi. Hroznata z Lipoltic byl benediktinem a opatem nedalekého Opatovického kláštera. Plebánie v Lipolticích je poprvé písemně doložena v roce 1350. Později zanikla. Až v roce 1783 byla v místě zřízena lokálie, ze které byla později vytvořena samostatná farnost.\n\nFarnost je administrována ex currendo z Přelouče.\n\n\n"}
{"id": "1306865", "url": "https://cs.wikipedia.org/wiki?curid=1306865", "title": "Římskokatolická farnost Kladruby nad Labem", "text": "Římskokatolická farnost Kladruby nad Labem\n\nŘímskokatolická farnost Kladruby nad Labem je územním společenstvím římských katolíků v pardubickém vikariátu královéhradecké diecéze.\n\nKostel v Kladrubech je prvně zmíněn v roce 1359, kdy je při něm rovněž doložena plebánie. Kostel byl v roce 1859 přestavěn novorenesančně. Ze 13. století pochází filiální kostel v Semíně, při kterém se nachází dřevěná renesanční zvonice ze 16. století.\n\nFarnost je administrována ex currendo z Přelouče.\n\n\n"}
{"id": "1306877", "url": "https://cs.wikipedia.org/wiki?curid=1306877", "title": "Manuel Cornu", "text": "Manuel Cornu\n\nManuel Cornu (* 26. listopadu 1993 Clamart) je francouzský reprezentant ve sportovním lezení, na mistrovství světa v boulderingu získal bronzovou medaili, na mistrovství Francie zlatou v hodnocení kombinace disciplín.\n\n\n"}
{"id": "1306879", "url": "https://cs.wikipedia.org/wiki?curid=1306879", "title": "Římskokatolická farnost Turkovice u Přelouče", "text": "Římskokatolická farnost Turkovice u Přelouče\n\nŘímskokatolická farnost Turkovice u Přelouče je územním společenstvím římských katolíků v pardubickém vikariátu královéhradecké diecéze.\n\nPrvní zpráva o turkovickém kostele je z roku 1348. Roku 1729 byl kostel barokně přestavěn, fara byla postavena v roce 1731.\n\nFarnost je administrována ex currendo z Přelouče.\n\n\n"}
{"id": "1306886", "url": "https://cs.wikipedia.org/wiki?curid=1306886", "title": "Izotopy titanu", "text": "Izotopy titanu\n\nTitan (Ti) má 26 známých izotopů, od Ti po Ti, z toho pět (Ti, Ti, Ti, Ti a Ti) je stabilních a vyskytuje se v přírodě; rovněž jsou známy dva jaderné izomery (43Ti a 43Ti). 21 známých izotopů tohoto prvku je nestabilních, nejdelší poločasy přeměny mají Ti (60,0 let) a Ti (184,8 minuty). Všechny ostatní se přeměňují s poločasy pod 6 minut, většinou pod 1 sekundu. Nejméně stabilní je Ti s poločasem <120 ns.\n\nRelativní atomová hmotnost izotopů titanu je od 38,01 (Ti) do 62,99 (Ti). Izotopy lehčí než stabilní se většinou přeměňují β přeměnou na skandium a těžší β přeměnou na vanad.\n"}
{"id": "1306894", "url": "https://cs.wikipedia.org/wiki?curid=1306894", "title": "Laura Rogora", "text": "Laura Rogora\n\nLaura Rogora (* 28. dubna 2001 Řím) je italská reprezentantka ve sportovním lezení, mistryně Itále v lezení na obtížnost a v boulderingu. Juniorská mistryně světa v boulderingu, juniorská mistryně Evropy v lezení na obtížnost, juniorská vicemistryně Evropy v boulderingu a vítězka Evropského poháru juniorů v lezení na obtížnost i v bouldeirngu.\n\nLezení se věnuje také její starší sestra Chiara Rogora, v roce 2012 byla celkově druhá na Evropském poháru juniorů v lezení na rychlost.\n\n\n\n"}
{"id": "1306897", "url": "https://cs.wikipedia.org/wiki?curid=1306897", "title": "Hvězdička (klasifikace)", "text": "Hvězdička (klasifikace)\n\nSymbol hvězdičky bývá používán jako označení stupně hodnocení. \n\nJe možné se s tímto typem klasifikace setkat například při hodnocení oblíbenosti filmů, a zejména častý bývá u hodnocení restaurantů, nebo hotelů, kde je používán pětihvězdičkový systém, přičemž pět hvězdiček je nejvyšší možné, tj. nejlepší hodnocení.\n\n"}
{"id": "1306898", "url": "https://cs.wikipedia.org/wiki?curid=1306898", "title": "César pro nejlepší zvuk", "text": "César pro nejlepší zvuk\n\nCésar pro nejlepší zvuk je jedna z kategorií francouzské filmové ceny César. Kategorie existuje od roku 1976.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1306906", "url": "https://cs.wikipedia.org/wiki?curid=1306906", "title": "Gary McAllister", "text": "Gary McAllister\n\nGary McAllister, MBE (* 25. prosince 1964 Motherwell) je bývalý skotský fotbalista a reprezentant. Hrál na pozici útočníka a později v záloze.\n\nZačínal v Motherwell FC, kterému v roce 1985 pomohl k účasti v semifinále poháru a postupu do nejvyšší soutěže. Následujících pět let působil v anglickém Leicester City FC, odkud přestoupil v roce 1990 do prvoligového Leeds United FC, s nímž v roce 1992 vyhrál Football League First Division i Community Shield. Od roku 1994 byl kapitánem, v roce 1996 dovedl Leeds do finále EFL Cupu. Téhož roku přestoupil do Coventry City FC, po čtyřletém působení v tomto klubu odešel ve 35 letech na základě Bosmanova pravidla do Liverpool FC. Zde získal v jediné sezóně pět trofejí: FA Cup, ligový pohár, Community Shield, Pohár UEFA 2000/01 (ve finále proti Deportivu Alavés vstřelil branku a byl vyhlášen nejlepším hráčem zápasu) a Superpohár UEFA 2001. V prosinci 2001 byl jmenován členem Řádu britského impéria.\n\nVe skotské reprezentaci odehrál 57 zápasů a vstřelil pět branek. Startoval na mistrovství světa ve fotbale 1990, kde do žádného zápasu nenastoupil, na mistrovství Evropy ve fotbale 1992 (skóroval v utkání proti Společenství nezávislých států) a na mistrovství Evropy ve fotbale 1996, kde byl kapitánem. V národním týmu skončil po domácí porážce 1:2 v kvalifikaci ME 2000 s Českou republikou, kdy byl kritizován jako hlavní viník neúspěchu.\n\nV letech 2002 až 2004 byl hrajícím trenérem Coventry. Poté krátce vedl Leeds a Liverpool, v Aston Villa FC byl asistentem Gérarda Houlliera.\n\nV letech 1992 a 1994 byl zařazen do ideální ligové jedenáctky, fanoušci Liverpoolu ho zvolili mezi sto nejlepších hráčů v historii klubu a v roce 2016 byl uveden do síně slávy skotského fotbalu.\n\n"}
{"id": "1306909", "url": "https://cs.wikipedia.org/wiki?curid=1306909", "title": "Gaston Paris", "text": "Gaston Paris\n\nGaston Paris (9. srpen 1839, Avenay-Val-d’Or, Marne – 5. březen 1903, Cannes) byl francouzský romanista, medievalista a člen Francouzské akademie. Platí za doyena francouzské romanistiky. \n\nByl synem spisovatele a jazykovědce Paulina Parise. Studoval mimo jiné románskou filologii na univerzitě v Bonnu u německého romanisty Friedricha Christiana Diezeho, který jej oborově velice ovlivnil. Od roku 1872 zastával pozici profesora francouzského jazyka a literatury na Collège de France v Paříži, mezi jehož studenty zde náležel např. Joseph Bédier. Věnoval se mnoha oblastem, především pak francouzské středověké literatuře a formuloval první hypotézu o vzniku starofrancouzské hrdinské epiky (\"chansons de geste\").\n\nGaston Paris je autorem řady odborných literárněvědných publikacích a zakladatelem časopisu \"Revue critique d'histoire et de littérature\" (1866) a odborně zaměřeného romanistického časopisu \"Romania\" (1872).. Byl třikrát nominován na Nobelovu cenu za literaturu (1901, 1902 a 1903). \n\n\nNa základě toho, že děje, které jsou v jednotlivých \"chansons de geste\" vypravovány, mají většinou historický základ, ale skutečná fakta jsou v nich zpravidla silně deformována, došel Gaston Paris k názoru, že základem skladeb byly tzv. kantilény, krátké lyricko-epické básně, které vznikaly v 7. až 10. století pod přímým vlivem opěvovaných událostí a vyjadřovaly nejprve převážně lyrickou formou hrdost z vítězství, bolest z porážky nebo žal nad mrtvými. V průběhu dalších století pak tyto hypotetické písně prošly literární redakcí a začaly v nich převažovat epické prvky.\n\nTuto teorii odmítl Parisův žák, literární historik Joseph Bédier. Ve svých čtyřsvazkových \"Les Légendes épiques\" (1908-1913, \"Epické legendy\") dokazoval, že jednak o existenci Parisových kantilén neexistuje žádný doklad, jednak že písně zcela jasně odrážejí kulturně-politickou situaci společnosti 11. až 13. století, nikoliv však ducha dob starších.\n\n \n"}
{"id": "1306911", "url": "https://cs.wikipedia.org/wiki?curid=1306911", "title": "Kryštof Jindřich Krakowský z Kolowrat", "text": "Kryštof Jindřich Krakowský z Kolowrat\n\nKryštof Jindřich Krakowský z Kolowrat (uváděn 1549–2. června 1596) byl příslušník krakovské větve šlechtického rodu Kolovratů. V letech 1562–1571 byl hejtmanem rakovnického kraje.\n\nKryštof Jindřich se narodil kolem roku 1549, byl synem Albrechta II. z Kolowrat (uváděn 1503–1542) a hraběnky Barbory Schlikové (1542–1570). Poprvé se Kryštof Jindřich oženil před rokem 1558 s hraběnkou Kateřinou Schlikovou (1558–5. listopadu 1582). Měli spolu šest dětí: Albrechta (1558–1592), Jana Jindřicha (1584–1592), Alžbětu (1583–1597), Annu Marii (1583–1604), Abunda (1596–1604) a Maximiliána (1596–1644). Podruhé se oženil s Kateřinou Týřovskou z Einsiedel (uváděna 1588–1604). S ní měl další tři děti: Karla (1596–1628), Bohuslava Jiřího (1596–1638) a Annu Barboru (1622–1666). Kryštof Jindřich zemřel 2. června 1596, byl pohřben v kostele sv. Martina ve Všesulově, kde se dochoval jeho figurální náhrobek.\n\nKdyž dosáhl plnoletosti, přikoupil ke zděděnému zboží od Zikmunda Chmelického z Chmelic a na Kožlanech ves Křekovice (1553/54) za 242,5 kop grošů. Vlastnil i ves Libín a Zdeslav a po dílu Holovous, Křešovic a Hlinče.\n\nDne 24. května 1570 koupil od Jana Újezdského z Červeného Újezda za 1050 kop grošů českých Krakovské panství, které vedle příslušných vsí obsahovalo především hrad Krakovec s krčmou, třemi chalupami a lázní (vše při hradu) a dále pivovar, mlýn pod hradem, louky, haltýře, chmelnice, cihelnu, tři potůčky a lesy kolem Zhoře a Rousínova. Tak se Krakovec dostal zpět do rukou rodu Krakowských z Kolowrat.\n\nV letech 1570–1588 vlastnil Kryštof Jindřich statky Krakovec, Všesulov, Šípy a Vysokou Libyni. Jeho finanční poměry se musely zhoršit, protože v roce 1588 Krakovec s poněkud ztenčeným příslušenstvím zase prodal, a to císařskému radovi Radslavu z Vohynic na Teplici a Zahořanech († 1619) za 1250 kop grošů českých (vklad do desek zemských dne 11. února 1588).\n\nPo prodeji dal Kryštof Jindřich postavit v letech 1588–1590 v Šípech tvrz, na níž se pak usadil. K Šípům pak připojil vsi Libyni, Zdeslav, Lhotu a Krakov, z nichž vytvořil šípský statek. Ve vsi Hluboký v lese zvaném Hlubocko (osm kilometrů jihovýchodně od Jesenice u Rakovníka) dal postavit ovčín s chalupou, který pojmenoval Zelený Důl.\n\n"}
{"id": "1306913", "url": "https://cs.wikipedia.org/wiki?curid=1306913", "title": "Bohuslav Jiří Krakowský z Kolowrat", "text": "Bohuslav Jiří Krakowský z Kolowrat\n\nBohuslav Jiří Krakowský z Kolowrat (1596–1638/1641) byl příslušník krakovské větve šlechtického rodu Kolovratů, byl císařským komořím a císařským radou, přísedícím (asesor) komorního a (lenního) dvorského soudu.\n\nBohuslav Jiří byl synem Kryštofa Jindřicha Krakowského z Kolowrat (uváděn 1549–1596) a Kateřiny Týřovské z Einsiedelu (uváděna 1588–1640). Měl silné náboženské cítění. Byl dvakrát ženatý. Poprvé se oženil dne 8. ledna 1618 s Kateřinou Markétou Nowohradskou z Kolowrat (1603–21. února 1634), Poté, co zemřela a byla pochována ve Velharticích, se oženil roku 1636 s Annou Veronikou Kotzovou z Dobrše (uváděna 1622–1638). Obě manželství však zůstala bezdětná. Není zcela jisté kdy zemřel, uvádí se dvě data úmrtí Bohuslava Jiřího: 1638 nebo 1641.\n\nV rozjitřené době se vždy a důsledně stavěl na katolickou stranu. Za to byl také přijat panem Jindřichem Michaelem Hieserlem z Chodova (1575–1665) do nově založeného (17. listopadu 1618 v Olomouci) řádu Křesťanského rytířstva (Ordo Christianae Militiae). Stalo se tak v korutanském kostele v Heiligenblut, kde u hlavního oltáře složil spolu s pány Vilémem z Klenové a Přibíkem z Újezdu předepsanou přísahu, načež byli panem Hieserlem přepásáni řádovou stuhou.\n\nJiž předtím doprovázel pana Hieserleho při nebezpečné a dobrodružné plavbě po Dunaji z Bavor do Vídně, přičemž pan Hieserle vše popsal ve svých Příbězích (vlastní název rukopisu: \"Život, v němž se obsahují některé jízdy a tažení, které jsem já Jindřich Hieserle svobodný pán z Chodova činil, též způsob všeho života mého, co jsem sobě od dětinství svého pro paměť rodu svému, dědicům a budoucím mým poznamenával a do těchto knih svou vlastní rukou napsal a figurami ozdobiti dal. Léta Páně 1614\").\n\nPan Hieserle popisuje, jak se tehdy vydával za Kolowratova štalmistra (tj. podkoního, z něm. Stallmeister) a předstíral nakažlivou nemoc, čímž se pokoušel snáze utajit svou pravou identitu. Posádku lodi však ovládl takový strach z moru, že začala přesvědčovat Bohuslava Jiřího, „\"ať svého nemocného štalmistra raději do Dunaje smete, nebo takto jsou on i jeho lidé ve velikém nebezpečí, že by se od něho mohli nakazit, a jak je vidět, stejně mu pomoci není\"“.\n\nBohuslavu Jiřímu se příliš nedařilo, protože dne 25. června 1631 na něm u soudu nejvyššího purkrabího v Praze vymáhal dvorský klenotník a pražský měšťan Jošt Brysl z Bryslu († 1635) částku 1400 kop grošů míšeňských. Proto patrně musel svůj dům na Malém Městě pražském v ulici pod valy Pražského hradu, který stál mezi domy Kryštofa Haranta z Polžic a Bezdružic a krejčího Melichara Pellera proti kostelu sv. Martina, prodat za 1800 kop grošů míšenských panu Jáchymu Liebsteinskému z Kolowrat.\n\nPak se musela jeho situace změnit, protože v roce 1636 koupil za 16 000 kop grošů statek Dražejovice (Dražovice, sedm kilometrů východně od Sušice), tj. tvrz se dvěma dvory, pivovarem a vesnice Dražovice, Bašetín, Šimonov, Podhorsko a Ostružno, od Anny Veroniky Kotzové z Dobrše.\n\n"}
{"id": "1306918", "url": "https://cs.wikipedia.org/wiki?curid=1306918", "title": "Jan František Krakowský z Kolowrat", "text": "Jan František Krakowský z Kolowrat\n\nJan František hrabě Krakowský z Kolowrat (2. červenec 1649 – 20. říjen 1723) byl příslušník krakovské větve šlechtického rodu Kolovratů a 1. uživatel peněžního fideikomisu. Stal se císařským komořím, skutečným tajným radou a přísedícím zemského soudu. Byl také nejvyšším kancléřem Českého království a od roku 1693 královský komisař.\n\nJan František byl jediným synem Viléma Albrechta I. hraběte Krakowského z Kolowrat (1600–1688) a jeho druhé manželky Anny Kateřiny hraběnky z Rozdražova (uváděna 1640–1652). Dobře známe jeho podobu, neboť se v obrazárně v Rychnově nad Kněžnou zachovala v kolekci portrétů také Janova podobizna od malíře Filipa Kristiana Bentuma. \n\nVe vídeňském Hofburgu se dne 22. července 1675 oženil s Eleonorou Claudií hraběnkou d´Anquisola (1./4. září 1654 – 13. srpna 1696), dvorní dámou císařovny Eleonory, dámou řádu Hvězdného kříže. Z manželství vzešlo: jedenáct dětí: \nZatímco hraběnka Eleonora Claudie byla pohřbena na Hradčanech v kostele sv. Benedikta, tedy nedaleko jejich pražského paláce, Jan František byl po své smrti dne 20. října 1723 pochovaný v Chýších.\n\nPo otci zdědil spolu se sestrami Annou Ludmilou a Kateřinou Barborou část Chlumce pod Kyšperkem (Kulm) a Žichovice. Ještě k tomu přikoupil od Jana Václava Ježovského z Lub dne 24. listopadu 1689 za 20 000 zlatých rýnských a 80 zlatých klíčného statky Bílenice, Damíč a Bukovník a všechny je připojil k Žichovicím. Po smrti sestry Anny Ludmily získává Chyši.\n\nDne 20. května 1691 vymírá Františkem Ignácem rod z Rozdražova a Jan František, který byl jeho nejbližším příbuzným, dědí panství Blatná. O čtyři roky později tento statek prodává Ernestině (Arnoštce) ovdovělé hraběnce Sérenyiové de Kis Sérenyi, rozené z Löwensteinu.\n\nV roce 1684 kupuje od Václav Vojtěch hraběte ze Šternberka dům (čp.176–IV) v Loretánské ulici na Hradčanech. O čtyři roky později kupuje také sousední dům (čp. 177–IV) dnes nazývaný Hrzánský palác. Oba tyto domy nechal spojit a stavebně upravit ta, že vznikl jeden palác, ve kterém byl zřízen velký sál a domácí kaple. Hrabě se dostal do finančních potíží a palác se dostal do konkurzu, následně byl prodán a v roce 1712 opět rozdělen mezi věřitele.\n\nTyto finanční potíže jej donutili k prodeji i dalšího majetku. Žichovice, které byly zvěčněny v rámci unikátní svaté cesty, prodává v roce 1907 Marii Anně Iselinové z Lanou, o dva roky je i Marie Anna prodává pasovskému biskupovi Janu Filipu hraběti z Lambergu. Taktéž v roce 1907 prodává Chlumec svým věřitelům a poději jej získává pouze Norbert Leopold Libštejný z Kolovrat. \n\n"}
{"id": "1306921", "url": "https://cs.wikipedia.org/wiki?curid=1306921", "title": "Mocná Afrodité", "text": "Mocná Afrodité\n\nMocná Afrodité (v anglickém originále Mighty Aphrodite) je americká romantická komedie z roku 1995 režiséra Woodyho Allena. Allen film nejen režíroval a napsal, ale též si v něm zahrál hlavní roli. Další role ztvárnili Mira Sorvino, Helena Bonham Carter, Michael Rapaport a F. Murray Abraham. Příběh byl inspirován hrou \"Pygmalion\" od Georga Bernarda Shawa a vypráví o Lennym Weinribovi, který hledá biologickou matku svého nadaného syna a nakonec zjistí, že jí je nepříliš inteligentní prostitutka Linda Ash.\n\nFilm získal povětšinou kladné ohlasy, zejména však Mira Sorvino, která za svůj výkon získala mnoho cen, včetně Oscara za nejlepší ženský herecký výkon ve vedlejší roli a Zlatého glóbu. \n\n"}
{"id": "1306922", "url": "https://cs.wikipedia.org/wiki?curid=1306922", "title": "Gottlieb Hering", "text": "Gottlieb Hering\n\nGottlieb Hering (2. června 1887 – 9. října 1945) byl velitelem SS. Účastnil se akcí Reinhard a T4 a byl druhým a také posledním velitelem vyhlazovacího tábora Belzec. Hering se přímo podílel na genocidě židovského národa a spáchal mnoho vražd. \n\nHering se narodil a vyrůstal ve městě Warmbronn. Po ukončení školní docházky pracoval na farmě nedaleko svého domova. Mezi lety 1907–1909 působil u vojska, konkrétně u pluku „König Wilhelm I.“ Následně se rozhodl pro další setrvání v armádě a dobrovolně si prodloužil službu o další tři roky. V roce 1912 se přidal k policii ve městě Heilbronn a v roce 1914 se oženil a měl jednoho syna. \n\nBěhem první světové války byl Hering povolán, aby sloužil u kulometné roty 123. pluku. V roce 1915 s ní bojoval ve Francii a na západní frontě a setrval zde až do podepsání příměří v roce 1918. Za tu dobu povýšil do hodnosti četaře. Byl mu udělen Železný kříž I. třídy. Krátce po válce se vrátil k práci policisty ve městě Heilbronn. \n\nV roce 1919 se u policie posunul na kriminální oddělení (Kripo) v Göppingen poblíž Stuttgartu a získal práci detektiva. V roce 1920 vstoupil do SPD (Sociálnědemokratická strana Německa). Během Výmarské republiky rázně zakročoval proti NSDAP, SA i SS. Byla mu dána přezdívka „náckožrout“. V roce 1933 se však nacisté dostali k moci (\"Machtergreifung\") a vehementně se dožadovali jeho propuštění z policie. Ovšem Heringovi pomohl fakt, že se už od roku 1912 při práci pro kriminální policii znal s jeho pozdějším představeným Christianem Wirthem. Navzdory hlasitým protestům místních SA a SS tak Hering nadále pokračoval v práci u policie. Přesto však podlehl a v květnu 1933 vstoupil do NSDAP, proti které do nedávna bojoval. V roce 1934 byl jmenován hlavním velitelem kriminální policie v Göppingen. Po vypuknutí druhé světové války, konkrétně v prosinci 1939, byl Hering společně s dalšími vysokými důstojníky kriminální policie převelen do polské Gdyně. Jeho úkolem bylo přemístění tzv. Volksdeutsche do Generálního gouvernementu.\n\nKoncem roku 1940 Hering zastával různé funkce v rámci akce T4. Po skončení svého úkolu v Gdyni byl převezen do centra eutanázie v Sonnensteinu, kde sloužil jako asistent pro policistu jménem Schemel. Poté se stal vedoucím v stejného centra v Hartheimu, souběžně také působil v Hadamaru a Bernburgu. \n\nPo skončení akce T4 byl Hering převelen do Prahy na místní oddělení SD. Zde pobýval až do června 1942, kdy byl povolán do akce Reinhard, konkrétně do Lublinu. V srpnu 1942 zde nahradil svého dobrého známého Christiana Wirtha ve funkci velitele vyhlazovacího tábora Belzec. V táboře Hering sloužil jako velitel, a to až do jeho uzavření v červnu 1943. V březnu 1943, po návštěvě Heinricha Himmlera, byl povýšen do hodnosti \"SS-Hauptsturmführer\" (kapitán). \n\nJeden z podřízených Heringa, konkrétně Scharführer Heinrich Unverhau, svědčil o dvojici Hering a Wirth následovně\": „Oba dva to byli zlí lidé a personál z nich měl strach a báli se jich. Hering dokonce zastřelil dva ukrajinské strážné za to, že se jim nelíbilo, co se v Belzecu děje.“\" \n\nJeden z mála přeživších vězňů, Rudolf Reder, o Heringovi vypověděl následovně: „\"Byl to vysoký tyran s širokými rameny a bezvýrazným obličejem. Již od pohledu působil dojmem bandity. Jednoho dne, když přestal fungovat motor na plynování lidí, tak dal objednat jeho opravu a nedovolil lidem v plynových komorách vylézt ven, ti museli čekat, než se motor opraví, aby mohlo být dílo dokončeno. Do tábora chodil velmi zřídka, ale když už v něm byl tak se ho báli i samotní SS. Bydlel sám a měl pouze svého ukrajinského poskoka.\"“ \n\nPolák, Tadeusz Misiewicz, který pracoval na nádraží v Belzeci vyprávěl o Heringovi následující: „\"Hering si pro sebe vynalezl nový druh zábavy, kterým se nesmírně bavil. Zábava spočívala v tom, že nechal Žida přivázat lanem ke svému vozu a Žid byl nucen za vozem utíkat a při tom na něj byl štván pes, který Žida kousal. Takto s Židem projel po městě Belzec a jeho obyvatelé toho byli svědky.\"“\n\nPo skončení operace Reinhard byl Hering převelen do koncentračního tábora Poniatow, který byl pobočným táborem Majdanku. Zde se stal také velitelem. Netrvalo to však dlouho, protože ve dnech 3. a 4. listopadu 1943 německá policie zabila zbytek Židů v tzv. akci Erntefest, čímž byla operace Reinhard teprve definitivně dokončena. Hering se následně připojil ke svým kolegům z SS, kteří byli odveleni do Terstu v Itálii, aby zde sváděli boje s místními partyzány a vyvraždili i místní Židy. Hering zemřel dne 9. října 1945 za záhadným okolností v čekárně nemocnice sv. Kateřiny v Stetten im Remstal.\n"}
{"id": "1306928", "url": "https://cs.wikipedia.org/wiki?curid=1306928", "title": "Abate", "text": "Abate\n\nAbate může být:\n\n\n"}
{"id": "1306930", "url": "https://cs.wikipedia.org/wiki?curid=1306930", "title": "Jiří Dréman", "text": "Jiří Dréman\n\nVystupoval v kabaretu \"Montmartre\", založeném Josefem Waltnerem, který byl střediskem české a německé pražské bohémy a v letech 1911 až 1922 fungoval v bývalé lidové tančírně Olympie v domě U tří divých v Řetězové ulici č.7 na Starém Městě.. V letech 1913–1915 byl režisérem a literárním spolupracovníkem vinohradského \"Kabaretu U kuřího oka\", založeného Františkem Fialou (používajícího zde poprvé pseudonym Ferenc Futurista) a provozovaného v Hálkově třídě na Vinohradech. Pro kabaret psal zvláště texty monologických sól. Futurista zde vystoupil např. v jeho pamfletu „Meditace při loupání buřta“ Byl také ochotnickým režisérem žižkovského divadla \"Deklarace\"..\n\nV roce 1916 se připojil k Červené sedmě. V srpnu 1918 získal pro Červenou sedmu sál hotelu Centrál v Hybernské ulici a připravil osobně projekt jeviště i zákulisí, aniž by byla poškozena secesní výzdoba interiéru hotelu, jak jej vybudoval vídeňský architekt Ohmann. Sám také navrhl dvoulistový program a dvoubarevný emblém „Scény Červená sedma“ pro první premiéru dne 3. října 1918.\n\nV Červené sedmě hrál, režíroval, navrhoval výpravu a umělecké plakáty, psal texty ke kabaretním písním a navrhoval figurky do pořadů. Takto napsal např. v roce 1918 postavu pro hru „Nerozhodný volič“, kterou pak vytvořil nově angažovaný Vlasta Burian, jako svůj první krok na herecké pole, neboť do té doby se zabýval pouze kabaretními či varietními výstupy. Pro Burianův sólový výstup napsal také v roce 1919 scénku „Úvahy telete“.\n\nNa jaře 1919 byl vyslán do Brna, kde vedl pobočnou scénu Červené sedmy.. Poté co Červená sedma převzala v únoru 1920 do své správy také divadélko \"Rokoko\", které chtěla přetvořit na revuální scénu a provozovat zde také \"tabarin Grigri\", tak zde fungoval i jako režisér.\n\nV sezóně 1921/1922, po finančních potížích Červené sedmy, zůstali ve vedení souboru již pouze tři osoby – Jiří Červený, Jiří Dréman a František Hvižďálek. Všichni denně vystupovali v sále hotelu Centrál a pomáhalo jim sedm dalších herců.. Také vyjížděli na zájezdy mimo Prahu. Poté, co majitel hotelu Central Čeněk Bukovský vypověděl Sedmu ze svého hotelu, přesídlil zbytek souboru do vinárny Obecního domu, ale Červená sedma v roce 1922 zanikla.\n\nPo odchodu z Červené sedmy působil jako autor a také ředitel Divadla Dada (1927–8) a později v Divadle Vlasty Buriana, kde hrál a občas režíroval a také autorsky působil.\n\nJako herec a autor spolupracoval také s Čs. rozhlasem.\nV roce 1919 se v Praze Holešovicích oženil s Vilemínou Eichlerovou 1896 - 1972, se kterou měl syna Pavla Nerada 1920 - 1976, je s celou rodino pochován na Olšanských hřbitovech. \n\n\n\n\n\n"}
{"id": "1306931", "url": "https://cs.wikipedia.org/wiki?curid=1306931", "title": "Ramón Menéndez Pidal", "text": "Ramón Menéndez Pidal\n\nRamón Menéndez Pidal (13. březen 1869, A Coruña – 14. listopad 1968, Madrid) byl španělský vysokoškolský pedagog, filolog, zaměřením hispanista, historik a literární kritik. Od roku 1902 byl členem Španělské královské akademie (RAE), jíž dokonce v roce 1925 poprvé předsedal. Platí za nestora a zároveň otce španělské filologie, který zasvětil významnou část svého života výzkumu středověkého eposu o El Cidovi. Bývá také řazen ke španělskému literárnímu uskupení, zvaného \"Generación 98\".\n\nNarodil se jako nejmladší ze šestí dětí v rodině soudce. V roce 1893 ukončila svoje studia na univerzitě v Madridu, kde byl žákem španělského romanisty a literárního vědce Marcelina Menéndeze Pelayi. Roku 1900 se oženil se španělskou filoložkou, spisovatelkou a vysokoškolskou pedagožkou, Maríou Amalií Goyri y Goyri, která mu o rok později porodila dceru Jimenu. V roce 1902 byl poprvé zvolen členem \"Španělské královské akademie\" (RAE), jíž dokonce v následujících dekádách opakovaně předsedal. V období Španělské občanské války (1936–1939) pobýval ve francouzském Bordeaux, na Kubě, ve Spojených státech amerických a nakonec také v Paříži.\n\nRoku 1910 založil v Madridu se skupinou intelektuálů \"Centro de Estudios Históricos\" (Centrum historických studií) a o čtyři roky později i časopis \"Revista de Filología Española\" (RFE; Časopis pro španělskou filologii). Již v letech 1908–1912, kdy se zabýval psaním svojí doktorské práce, se vědecky věnoval španělskému hrdinskému eposu o El Cidovi (\"El Cantar de Mio Cid\", česky \"Píseň o Cidovi\"). Věhlas mu přinesla historická studie \"La España del Cid\" (1929), která jej proslavila až za hranicemi Španělska.\n\nRamón Menéndez Pidal zemřel v roce 1968 ve věku 99 let, pochován byl na hřbitově \"Cementerio de San Justo\" v Madridu. Jeho vnukem byl španělský romanista a hispanista Diego Catalán Menéndez Pidal (1928–2008).\n\n"}
{"id": "1306932", "url": "https://cs.wikipedia.org/wiki?curid=1306932", "title": "Maximilián Norbert Krakowský z Kolowrat", "text": "Maximilián Norbert Krakowský z Kolowrat\n\nMaximilián Norbert Krakowský z Kolowrat (14. června 1660 – 25. března 1721) byl příslušník krakovské větve šlechtického rodu Kolovratů. Stal se císařským komořím a skutečným tajným radou. V letech 1700–1704 zastával funkci prezidenta nad apelacemi v Čechách. V letech 1704–1721 se stal nejvyšším zemským komořím v Čechách.\n\nNejmladší syn Viléma Albrechta Krakowského z Kolowrat (1600–1688) a jeho třetí manželky Marie Alžběty Liebsteinské z Kolowrat. Dne 3. srpna 1687 uzavřel v pražské katedrále sv. Víta sňatek s Marií Barborou hraběnkou z Wrbna a Freudenthalu (2. červenec 1666 – 1. březen 1712). Dohromady se jim narodilo osm dětí: Kajetána Ludmila (1688–1689), Václav Josef (1690–1692), Jan Josef (1691–1766), František Norbert (1693–1728), Anna Gabriela (1694), Josef Julius (1694), Paulina (1699–1703) a Emanuel Václav (1700–1769).\n\nJeho manželka hraběnka Marie Barbora nechala v roce 1711 postavit na cestě z Týnce do Klatov Loretánskou kapli. Tuto událost připomíná dodnes malovaný alianční znak Kolowratů a Wrbnů. Časem na tomto místě vznikla osada s několika chalupami, hostincem a hájovnou. Loretánská kaple byla císařem Josefem II. zrušena, ale Kolowratové ji roku 1931 obnovují. Marie Barbora zemřela ve čtyřiceti šesti letech a byla pochována v Praze.\n\nDne 30. srpna 1713 se v Zákupech (Reichstadtu) Maximilián Norbert oženil podruhé, a to s Marií Annou Terezou svobodnou paní von Stein zu Jettingen (5. srpen 1688 – 2. květen 1751). Tato šlechtična se stala nejprve dvorní dámou velkovévodkyně toskánské a následně nejvyšší hofmistrovou polské královny Marie Josefy (1699 –1755), dcery císaře Josefa I. Rozšířila vliv rodiny Krakowských i za hranice Českého království, zejména do Saska. Získala řád Hvězdného kříže. S Maxmiliánem Norbertem počali dvě děti: Jana Arnošta Filipa (1716–1722) a Františku Marii Annu (1717–1762). Když hraběnka zemřela, byla pohřbena v poutním místě Mariaschein (Šejnov, Bohosudov).\n\nMaximilián Norbert hrabě Krakowský z Kolowrat zemřel 25. března roku 1721 a byl pohřben pohřben v Praze v klášterní hrobce hradčanských kapucínů u Panny Marie Andělské.\n\nPo smrti otce převzal Týnec, Běšiny, Dešenice, Janovice, Královský Hvozd, Srbice, Opálku, Střezmíř, Sobětice, Lomec a dvůr v Unhošti, za což vyplatil bratrovi Janu Františkovi 138 500 zlatých. Právě ve svém domě v Unhošti začal vařit pivo což je doloženo stížností z roku 1701. O dva roky později získal od panovníka listinné várečné právo pro Prahu.  Zasloužil se jako zakladatel týneckého panství, pod kterou spadal jak Týnec, tak také Běšiny a další statky. Právě to se stalo roku 1690 majoritním vlastnictvím mužských potomků tohoto rodu, tak tomu bylo tedy až do smrti Josefa Arnošta Emanuela hraběte Krakowského z Kolowrat († 1864). Z tohoto panství převedl 24 rodin do Unhoště. To mu umožnilo postavit zde nový pivovar, což opět způsobilo vleklé rozpory s měšťany. Proto byl Maxmilián Norbert nucen roku 1721 panství v Unhošti, pod které spadal pivovar, krčma, ovčírny, zahrady a mlýn, prodat za 40 500 zlatých ovdovělé paní Antonii Czerninové z Chudenic.\n\nStal se také majitelem statku a vsi Petrovice u Průhonic, kterou získal od Borovanských z Borovan. Tento majetek ale roku 1693 prodává Františku Antonínu hraběti Sporckovi. Od roku 1705 vlastnil Dobrou Vodu, o rok později získává statek Horní (Hořejší) Krušec, který po dvanácti letech prodává bratrům Janu Adamovi a Maxmiliánovi Lipovským z Lipovice a od roku 1707 má v držení také Hořejší Těšnov.\n\nMaxmilián Norbert je známý jako mecenáš, neboť přispěl na odstranění škod, jež napáchali francouzští paliči na jezuitské koleji v Klatovech dne 8. července 1689. Na poničenou kolej, gymnázium, seminář a kostel přispěl celkovou sumou 20 000 zlatých.\n\nPřed rokem 1700 se rozhodl pro výstavbu reprezentativního rodového sídla v Týnci. Plány na tuto stavbu zajistil věhlasný stavitel Giovanni Battista Alliprandi (1665-1720). Stavba nebyla nikdy zcela dokončena, ale ani přestavěna. Kvůli tomuto velmi náročnému finančnímu podniku přišel hrabě o veškeré prostředky. Dle běžné praxe se s vyhlášením bankrotu čekalo až na dobu po smrti. Tím pádem se s finančními problémy musely vypořádat až další generace. Stavba je dnes unikátním dokladem monumentální barokní architektury postavené tzv. \"na zelené louce\" a zcela cíleně zasazené do malebné (barokní) krajiny.\n\n\n"}
{"id": "1306935", "url": "https://cs.wikipedia.org/wiki?curid=1306935", "title": "Maniitsoq", "text": "Maniitsoq\n\nManiitsoq (zastarale \"Manîtsoq\"), dříve Sukkertoppen (jinak také \"Zukkertoppen\", \"Sukkertop\", \"Zukkertop\", nebo \"Zuckerhut\") je město na stejnojmenném ostrově na západním pobřeží Grónska v kraji Qeqqata. V roce 2017 tu žilo 2609 obyvatel, což z něj činí šesté největší město Grónska.\n\nArcheologické nálezy ukazují, že oblast byla osídlena před více než 4000 lety.\n\nModerní město bylo v roce 1782 založeno jako Nye-Sukkertoppen, když dánští kolonisté přemístili obchodní stanici, založenou v roce 1755 na místě dnešního Kangaamiutu. Později byla stanice přejmenována na Sukkertoppen.\n\nV 19. století sloužilo město jako významné obchodní místo pro obchod se soby patřící společnosti Royal Greenland.\n\nObec Maniitsoq byla bývalou správní jednotkou Grónska. Ta je nyní součástí kraje Qeqqata.\nExistují pokročilé plány pro zavedení firmy Alcoa do Grónska, a to buď do Maniitsoqu, nebo Sisimiutu. Firma by měla poskytnout zaměstnání pro 600–700 lidí, nebo pro více než 1% obyvatel Grónska.\n\nManiitsoqu slouží Air Greenland, z místního letiště lze létat do Nuuku, Kangerlussuaqu, a Sisimiutu.\n\nManiitsoq je přístavní město pro společnost Arctic Umiaq.\n\nPočet obyvatel Maniitsoqu klesá. Město ztratilo téměř 15% obyvatel oproti počtu obyvatel z roku 1990 a téměř 9% oproti roku 2000. Mezi lety 2009-2012 byl počet obyvatel stabilní, v roce 2013 prudce klesl z 2728 obyvatel na 2612 obyvatel, klesal až do roku 2015 na konečných 2523 obyvatel, v roce 2017 se však opět zvýšil na 2609 obyvatel.\n\nMigranti z menších osad (např. z Kangaamiutu nebo Napasoqu) se raději stěhují do Sisimiutu, Nuuku, nebo Aasiaatu než do Maniitsoqu. Kangerlussuaq, Sarfannguit a Sisimiut jsou jediné osady v kraji Qeqqata, jejichž počet obyvatel roste.\n\nRomán \"Proroci z fjordu Věčnosti\" napsaný Kimem Leinem se odehrává v Maniitsoqu. Za tento román získal Kim Leine literární cenu Severské rady.\n\n"}
{"id": "1306944", "url": "https://cs.wikipedia.org/wiki?curid=1306944", "title": "Long black", "text": "Long black\n\nLong black je kávový nápoj, známý především v Austrálii a na Novém Zélandu. Připravuje se tak, že se střední šálek nejprve naplní horkou vodou a do ní se následně vyrobí 2 dávky espressa. Takovýto postup zajistí uchování kávové pěny a liší se tím od americana, u kterého se naopak dolévá horká voda do kávy. \n\n"}
{"id": "1306947", "url": "https://cs.wikipedia.org/wiki?curid=1306947", "title": "Osvobození Československa", "text": "Osvobození Československa\n\nOsvobození Československa od německých okupantů bylo, v roce 1945, jednou z posledních událostí druhé světové války. Součástí osvobození Československa byla Pražská ofenzíva, vedená Sovětským svazem z východní fronty, dále osvobození západních Čech americkou armádou, a květnového povstání českého lidu.\n\nKarpatsko-dukelská operace měla v roce 1944 napomoci slovenskému národnímu povstání a spojit povstalce se sovětskými armádami. Byla to největší bitva, které se kdy Češi a Slováci zúčastnili. V Dukelském průsmyku zahynulo nebo bylo zraněno až 85 000 sovětských a 6000 československých vojáků. 6. října 1944 překročila vojska 38. divize rudé armády, spolu s prvními jednotkami Čechoslováků, státní hranici republiky. Koncem října se však podařilo německým vojskům potlačit povstaleckou armádu na středním Slovensku, a karpatsko-dukelská operace se proto zastavila. Území Slovenska bylo postupně osvobozeno Rudou armádou (spolu s armádou Rumunska a 1. československým armádním sborem). Prvními velkými osvobozenými městy byly 20. ledna 1945 Košice a Prešov. 4. dubna 1945 Rudá armáda osvobodila Bratislavu a do 1. května 1945 byly ze slovenského území vytlačeny poslední německé jednotky.\n\nPo osvobození Slovenska postupovali Sověti od 10. března 1945 na české území z Ostravska a od Bratislavy (zde společně s rumunskou armádou). Nejtěžší boje probíhaly v Karpatech, ve slovenských horách a u Ostravy.\n\nOsvobození západních a jihozápadních Čech americkou armádou započalo 18. dubna 1945, kdy průzkum roty americké armády vstoupil na území předmnichovské Československé republiky. O dva dny později vnikly americké jednotky do Aše a 25. dubna dobyly Cheb. Sověti, kteří se po tvrdých bojích probili na Ostravsko a po osvobození Brna stáli na jihu Českomoravské vysočiny, souhlasili 30. dubna s dalším postupem americké armády na osu Karlovy Vary – Plzeň – České Budějovice. Američané však setrvávali na svých pozicích, a do Čech zahájili postup až 5. května 1945. Američané tak do 10. května obsadili zbytek území až k demarkační čáře.\n\nNěmecká vojska kladla protivníkovi na Moravě daleko tvrdší odpor, než tomu bylo v západních Čechách. Na osvobození Československa se podílelo okolo 2 100 000 vojáků spojeneckých armád z východní fronty, z nichž velká většina pocházela ze Sovětského svazu. Ti po těžkých bojích na konci dubna postoupili na Moravu.\n\nKvětnové povstání začalo 1. května v Přerově a šířilo se do dalších měst. V Československu se ho aktivně účastnilo asi 130 000 osob. 5. května vypuklo Pražské povstání a povstalci žádali o pomoc.\n\nPražská operace se měla uskutečnit útokem ze tří stran: ze severozápadu, severovýchodu a jihovýchodu směrem na Prahu. V noci ze 7. na 8. května překročily úderné skupiny Rudé armády prostory hraničních přechodů v Krušných horách. Jednotky sovětské a polské armády postoupily směrem k severním československým hranicím, další sovětské jednotky útočily z oblasti Moravy a ze severního Rakouska. I přesto, že byl znám podpis kapitulačního aktu v Remeši, Němci se nechtěli vzdát a boje stále pokračovaly. Do půlnoci z 8. na 9. května postoupily sovětské jednotky až do Loun, ostatní oddíly této fronty postoupily do těsné blízkosti západních a severních hranic předmnichovského Československa. Na Moravě postoupily až k Prostějovu. Před půlnocí 8. května byl podepsán akt definitivní kapitulace. Ráno 9. května pronikla sovětská vojska ze směru od Slaného a Veltrus do Prahy. 10. května dorazily do Prahy i tanky 1. československé tankové brigády, které předchozí den vyrazily se sovětskými vojsky směrem od Litovle.\n\nDo 11. května sovětské jednotky i spojenečtí vojáci (československé, rumunské a polské armády) čistili oblast od zbylých skrývajících se německých vojáků. Sovětská i americká vojska poté pomáhala odminovávat oblast a zůstala v Československu do listopadu 1945, kdy se obě vojska stáhla z československého území.\n\n"}
{"id": "1306949", "url": "https://cs.wikipedia.org/wiki?curid=1306949", "title": "Třída Supply (2018)", "text": "Třída Supply (2018)\n\nTřída Supply je třída zásobovacích tankerů stavěných pro australské námořnictvo v rámci modernizačního programu SEA 1654. Konstrukčně vychází ze španělského tankeru \"Cantabria\" (A15). Jejich úkolem bude zásobovat australské válečné lodě palivem, municí, vodou, municí, náhradními díly a dalšími zásobami. Zároveň budou vhodné pro podporu humanitárních operací a poskytování pomoci při živelních pohromách. Celkem byly objednány dvě jednotky této třídy, pojmenované \"Supply\" a \"Stalwart\". Ve službě nahradí zastarávající tankery HMAS \"Success\" (OR 304) a HMAS \"Sirius\" (O 266).\n\nCílem australského zbrojního programu SEA 1654 je náhrada australských zásobovacích tankerů \"Success\" a \"Sirius\". Program byl původně rozdělen na čtyři fáze. Ve strategii rozvoje (\"Defence White Paper\") z roku 2000 byla poprvé uvedena potřeba náhrady stávajících tankerů HMAS \"Westralia\" (O 195) a \"Success\". Cílem bylo získání výkonnějších plavidel postavených domácími loděnicemi. Realizace začala definiční fází SEA 1654 Phase 1. Kvůli nutnosti urychleného vyřazení tankeru \"Westralia\" byla v rámci programu SEA 1654 Phase 2A získána provizorní náhrada v podobě upraveného civilního tankeru \"Sirius\". Od původně zvažované náhrady \"Siriusu\" novým plavidlem postaveným v Austrálii bylo upuštěno a program přešel přímo ke stavbě dvou moderních tankerů objednaných v rámci SEA 1654 Phase 3.\n\nV soutěži na stavbu nových zásobovacích tankerů se utkala španělská loděnice Navantia s modifikací tankeru \"Cantabria\" (A15) a jihokorejská Daewoo s rodinou zásobovacích lodí AEGIR (např. britská třída \"Tide\"). Zvítězila Navantia a za vzor pro nové tankery byla zvolena španělská zásobovací loď \"Cantabria\". V květnu 2016 Navantia získala kontrakt v ceně 640 milionů dolarů na stavbu dvou nových tankerů a jejich pětiletou technickou podporu. Slavnostní první řezání oceli na prototypový tanker proběhlo 19. června 2017. Kýl prototypového plavidla byl založen 17. listopadu 2017. První řezání oceli na druhý tanker proběhlo 4. dubna 2018. Plavidla mají být dodána v letech 2019-2020.\n\nJednotky třídy SEA 1654:\nTankery budou mít dvoutrupou koncepci a unesou až 9800 tun nákladu. Jejich kapacita bude 1450 m leteckého paliva JP-5, 8200 m lodní nafty, 140 m pitné vody, 270 tun munice a 470 tun dalších zásob. Na každém boku budou dvě zásobovací stanice, přičemž pátá (pouze pro předávání paliva) bude na zádi. Budou vybaveny ubikacemi pro celkem 122 osob. Budou vybaveny bojovým řídícím systémem SAAB 9LV. Na zádi bude přistávací plocha pro vrtulník. Pohonný systém tvoří dva diesely MAN 18V 32/40, každý s výkonem 9000 kW při 750 otáčkách za minutu. Elektrickou energii dodají čtyři sady generátorů MAN 7L21/31 IMO Tier II, každý s výkonem 1500 kW. Nejvyšší rychlost dosáhne 20 uzlů. Dosah bude 6000 námořních mil při rychlosti 13 uzlů.\n"}
{"id": "1306951", "url": "https://cs.wikipedia.org/wiki?curid=1306951", "title": "Qeqertat", "text": "Qeqertat\n\nQeqertat (v inuktunu Qikiqtat) je malá vesnice v oblasti Qaanaaq v kraji Avannaata u severozápadního pobřeží Grónska. Nachází se přibližně 63 km na východ od Qaanaaqu na ostrově Harward. V roce 2017 tu žilo 26 obyvatel. Název osady znamená \"ostrovy\".\n\nPočet obyvatel Qeqertatu byl v posledních dvou desetiletích stabilní.\n"}
{"id": "1306953", "url": "https://cs.wikipedia.org/wiki?curid=1306953", "title": "Ostpolitik", "text": "Ostpolitik\n\nNeue Ostpolitik (německy „nová východní politika“), nebo zkráceně Ostpolitik je termín označující normalizaci vztahů mezi Spolkovou republikou Německo (SRN, nebo také „západní Německo“) a východoevropskými státy, především Německou demokratickou republikou (NDR, nebo také „východní Německo“). Duchovním otcem \"Neue Ostpolitik\" byl zápodoněmecký novinář a sociálnědemokratický politik Egon Bahr, který ji nastínil ve svém projevu \"„Wandel durch Annäherung“\" (\"změna sblížením\"), proneseném roku 1963 na Evangelické akademii v Tutzingu. Tuto politiku začal aktivně prosazovat Willy Brandt, čtvrtý spolkový kancléř v letech 1969–1974. \n\n\"Ostpolitik\" se snažila opustit přístup prosazovaný Křesťanskodemokratickou unií (CDU), která byla západoněmeckou vládní stranou v letech 1949 až 1969. Křesťanští demokraté pod vedením Konrada Adenauera a jeho nástupců se pokoušeli bojovat s komunistickým režimem východního Německa, zatímco Brandtovi sociální demokraté měli za cíl dosažení určitého stupně spolupráce s východním Německem.\n\nTermín \"Ostpolitik\" se následně začal užívat také pro soudobé snahy papeže Pavla VI. o navázání vztahů s východoevropskými státy. Podobný termín \"Nordpolitik\" někdy označuje podobnou sbližovací politiku mezi Severní a Jižní Koreou započatou v 80. letech 20. století.\n"}
{"id": "1306958", "url": "https://cs.wikipedia.org/wiki?curid=1306958", "title": "Huťský potok (přítok Včelničky)", "text": "Huťský potok (přítok Včelničky)\n\nHuťský potok je levostranný přítok Včelničky v okrese Pelhřimov v Kraji Vysočina. Plocha povodí činí 6,52 km².\n\nPotok pramení jižně od vrchu Bohutín (710 m n. m.) v katastru obce Těmice v nadmořské výšce 672 m. Dále potok teče jižním směrem. Po přijmutí bezejmenného potoka teče směrem na jihovýchod. Před Starými Hutěmi se stáčí zpět k jihu. Od Starých Hutí vede vedle potoka cyklotrasa. U studánky Na Hřebeni potok vtéká do PP Huťský potok. U rozcestníku Hřeben – hájovna se na potoce nachází Pstruhový rybník. Dále potok přijme zleva další bezejmenný tok, vyteče z PP Huťský potok a v nadmořské výšce 588 m se zleva vlévá do Včelničky.\n\n"}
{"id": "1306959", "url": "https://cs.wikipedia.org/wiki?curid=1306959", "title": "Karol Móry", "text": "Karol Móry\n\nKarol Móry (1845 - 1921) byl stavební inženýr a architekt - rodák z Banské Bystrice. Zakladatel umělého jezera - Nového Štrbského plesa, Móryho osady, Móryho hotelu a rozhledny ve Vysokých Tatrách.\n\nV roce 1897 odkoupil Karol Móry od štrbských urbárníků celkem 43 hektarů zalesněných pozemků nacházejících se jižně a jihovýchodně pod Štrbským plesem. Jeho úmyslem bylo vybudovat na těchto pozemcích rekreační osadu (Móryho osadu).\n\nČástečným zahrazením (zvýšená hráz se stavidlem) Mlynického potoka, který protékal vytěženým rašelinovým močálem získal Móry (v roce 1900) po vyčištění jeho zabahněného dna (a zarybněním) umělé jezero - Nové Štrbské pleso (rozloha 2 hektary, maximální hloubka 10 metrů). Zarůstání tohoto plesa rašelinou však zůstalo stálým problémem. Na jezeře jsou patrné (navzdory snahám o jeho čištění) stále se obnovující ostrůvky rašeliny.\n\nNad jižním břehem umělého plesa vznikl v letech 1904 - 1905 Móryho hotel (Móry-szálloda), který se stal základem Móryho osady (pozdějšího Nového Štrbského Plesa). Hlavním hnacím motorem výstavby Móryho osady byla belgická manželka Karola Móryho Heléne Fizaine (* 1876 - † 1920). Móryho hotel byl určen méně náročným turistům, měl 50 pokojů a celkovou kapacitu 100 hostů. Budova byla vytápěna ústředním topením (od roku 1921 byl hotel elektrifikován). Hotel měl restrauraci a poskytoval vanové koupele. Byl oblíben převážně německými turisty.\n\nNa odlesněné vyvýšenině Klát (1343 m n. m.) západně od umělého jezera nechal Karol Móry vybudovat (v roce 1905) jednoduchou dřevěnou otevřenou rozhlednu. Pro tento kopec se mezi turisty vžil název \"Karlův kopec\" nebo též \"Monte Carlo\".\n\nPo smrti Karola Móryho (v roce 1921) zdědil jeho majetek jeho synovec - hoteliér, hudební skladatel a pedagog Ján Móry (* 1892 Banská Bystrica - † 1978). (Vystupoval pod pseudonymem H. Tschirmer.) Tento (původně právník) pokračoval v započatém díle Karola Móryho. V roce 1927 pak dal k hotelu Móry přistavět (ze západní strany) rodinný penzion. Ve 20. a 30. letech dvacátého století nechal v lokalitě postavit další dva hotely a několik penzionů. Dřevěnou rozhlednu přebudoval (v roce 1935) na zděnou vyhlídkovou hotelovou kavárnu v secesním stylu. (Z hotelu tam přenášeli kávu a čaj v termoskách a čerstvé koláče.) V roce 1937 přibyl nedaleko penzionů i kostel.\n"}
{"id": "1306962", "url": "https://cs.wikipedia.org/wiki?curid=1306962", "title": "Jan Žamboch", "text": "Jan Žamboch\n\nJan Žamboch (* 15. října 1975 Valašské Meziříčí) je český písničkář, frontman folkové skupiny Žamboši. Kapelu založil v roce 2002 nejprve jako duo se Stanislavou Brahovou (dnes Žambochovou), později se k nim připojil bubeník Jiří Nedavaška. Kapela vydala čtyři řadová alba, kromě toho Žamboch vydal dvě sólové desky, instrumentální \"Guitar & Forest\" (2013) a album \"Nepřipoutaný\" (2017) pod pseudonymem Wolf Lost In The Poem.\n\n\n"}
{"id": "1306968", "url": "https://cs.wikipedia.org/wiki?curid=1306968", "title": "Velký Phatsby", "text": "Velký Phatsby\n\nVelký Phatsby (v anglickém originále The Great Phatsby) je 12. a 13. díl 28. řady amerického animovaného seriálu \"Simpsonovi\".\nJde o teprve druhý příběh Simpsonů na pokračování (prvním byl Kdo postřelil pana Burnse z přelomu 6. a 7. řady). Při americké premiéře se vysílal dvojdíl dohromady jako díl dvojnásobné délky, při uvedení v Česku byla odvysílána verze rozdělená do dvou oddělených a samostatně pojmenovaných dílů a aby na sebe tyto dva díly navazovaly, byl překročen jeden díl.\n\nTento dvojdíl se skládá s dílů Velký Phatsby 1/2: Zrada a Velký Phatsby 1/2: Pomsta.\n\nPan Burns pořádá večírek, který se moc nepovedl, ale s Homerem uslyší hudbu, která vychází naproti. Tam narazí na rapera. Díl je rozdělen Zrada-Pomsta. Burns dostane od rapera kreditní kartu. Ta ho připraví o vše elektrárnu i sídlo. Jen ne o rodinou hrobku, kde Homer Burnse najde a o Smitherse, který jel do Kanady pro led. Spolu s Homerem se Burnsovi vše vrátí. Proč ale Burnse raper okradl? Když byl pan Burns malý napsal knihu podle, které se raper řídil. První člověka oklamat láskou a dobrým laskavým chováním a pak ho smazat a o vše okrást.\n\nZde Homer Burnsovi pomůže zpět získat to co měl. Marge zavře obchod, který si v první části otevře. Raper vše vysvětlí Burnsovou knihou. Vše bude odpuštěno a pan Burns bude opět miliardář.\n"}
{"id": "1306970", "url": "https://cs.wikipedia.org/wiki?curid=1306970", "title": "Zoologická zahrada ve Vratislavi", "text": "Zoologická zahrada ve Vratislavi\n\nZoologická zahrada ve Vratislavi (polsky \"Zoo Wroclaw\") je nejstarší a počtem chovaných druhů největší zoologická zahrada v Polsku. V posledních letech je hodně vyhledávaná zvláště kvůli nově otevřené expozici Afrykarium - jedná se také o nejnavštěvovanější zoologickou zahradu v Polsku a pátou nejnavštěvovanější v Evropě. Byla založena v roce 1865 v tehdejším Prusku.\n\n"}
{"id": "1306971", "url": "https://cs.wikipedia.org/wiki?curid=1306971", "title": "Marae Taputapuatea", "text": "Marae Taputapuatea\n\nMarae Taputapuatea je starobylý posvátný komplex sestávající z několika marae na ostrově Raiatea, který je součástí Společenských ostrovů ve Francouzské Polynésii. Raiatea se nachází přibližně ve středu „polynésského trojúhelníku“, rozlehlé části Tichého oceánu poseté mnoha ostrovy, která byla lidstvem osídlena jako poslední region Země.\n\nMarae lze popsat jako uzavřený ohraničený prostor obdélníkového půdorysu vydlážděný z čediče či korálových kamenů, na kterém probíhaly náboženské obřady, ale i setkání lodních navigátorů a cestovatelů. Taputapuatea byla politické, obřadní a pohřební centrum východní části Polynésie. V roce 2017 byla oblast Taputapuatea (2,14 ha) zapsána na seznam světového kulturního dědictví UNESCO. \n"}
{"id": "1306972", "url": "https://cs.wikipedia.org/wiki?curid=1306972", "title": "Osum", "text": "Osum\n\nOsum nebo také \"Osumi\" je řeka v jižní Albánii, jedna ze zdrojnic Semani. Měří 161 km a její povodí má rozlohu 2 073 km². Pramení nedaleko Vithkuqu v kraji Korçë a protéká pohořím Grammos, leží na ní města Çorovoda, Poliçan a Berat. Nedaleko Kuçovë se stéká s řekou Devolli a společně vytvářejí Semani. Na horním toku Osum vytváří skalní kaňon dlouhý 26 km a hluboký až sto metrů, vyhledávaný raftaři, okolo dolního toku se rozkládá úrodná nížina Myzeqe. Průtok kolísá podle ročního období od 5,11 m³/s po 74,11 m³/s, průměrný obsah sedimentů činí 345 mg/l. Ve starověku byla řeka známa pod názvy \"Apsós\" nebo \"Apsus\".\n\nV Beratu vede přes Osum kamenný most Ura e Goricës, významná památka z osmanské doby. Řeka je zde sevřena mezi horstvy Tomorr (byl na něm postaven beratský hrad) a Shpirag. Podle místní legendy byli Tomorr a Shpirag původně obři, kteří se oba zamilovali do lesní víly Zany a svedli o ni souboj tak krutý, že byli za trest oba proměněni v kámen, a ze slz, které Zana prolévala nad jejich osudem, vznikla řeka Osum.\n\n"}
{"id": "1306973", "url": "https://cs.wikipedia.org/wiki?curid=1306973", "title": "Nebesa (Čína)", "text": "Nebesa (Čína)\n\nNebesa () je jeden z klíčových pojmů čínské mytologie, filozofie a náboženství. Nebesa mají velký význam v čínském chápání světa: jedno z označení pro Čínu je Podnebesí, Vše pod Nebesy. Počínaje čouským obdobím byli čínští panovníci, králové (wang) a císaři (chuang-ti), označováni za Syny Nebes, svou legitimitu odvozovali od podpory Nebes, která jim svěřovaly mandát Nebes k vládě. Jen císař měl právo přinášet oběti Nebesům a zodpovídal se jim za spokojený život lidu.\n\nV šangském období (17. – 11. století př. n. l. byl nejvyšší bůh nazýván Šang-ti („Pán na výšinách“), nebo Ti (Pán). V následujícím čouském období postavení nejvyšího boha zaujala Nebesa a ctění Nebes zůstalo součástí čínské náboženské ortodoxie až do 20. století.\n\nZatímco v šangském období znak \"tchien\" () měl význam „velký“, za Čouů označoval nejvyššího boha spjatého s čouskou královskou rodinou, analogického šangskému Pánu na výšinách. Čouové Nebesa zprvu chápali jako mocné a autoritativní božstvo s antropomorfmími rysy, které panovníkům a dynastii dává a bere mandát Nebes, sleduje chování pozemšťanů, dohlíží na ně a v případě potřeby je trestá nebo jim pomáhá. Postupem doby Nebesa své antropomorfní rysy ztratila a stala se neosobní silou. V pozdně čouské době (období válčících států) v situaci rozvratu čouského řádu již nebylo čínským myslitelům jasné jak, a zda vůbec, Nebesa zasahují do lidských záležitostí.\n\nV taoismu a konfucianismu se Nebesa, nebeský aspekt kosmu, pojímají jako komplementární aspekt Země (, \"ti\"). Tyto dva aspekty taoistické kosmologie reprezentují dualistickou povahu taoismu. Jsou také dvěma póly ze tří říší (, \"san-ťie\") reality, kde ve středu mezi Nebesy a Zemí stojí Lidé (, \"žen\").\n\nV konfucianismu jsou Nebesa nejvyšší autoritou a jsou ztotožňována s mravním řádem. U Mencia jsou zdrojem přirozenosti a mravnosti v člověku, a lidé jsou „ušima a očima nebes“. U Sun-c’a jsou zdrojem přirozeného procesu proměn světa a lidstva. Pozdější sungští neokonfuciáni je přirovnávali k principu li, základu světa, a \"tchien-li\" (nebeský princip) byl pro ně jednotící silou všech věcí, přírodním zákonem.\n"}
{"id": "1306981", "url": "https://cs.wikipedia.org/wiki?curid=1306981", "title": "Rab4", "text": "Rab4\n\nRab4 proteiny jsou eukaryotické Rab proteiny, které jsou u člověka kódované geny RAB4A a RAB4B, ale např. u kvasinek chybí. Patří do jedné podrodiny Rab GTPáz spolu s Rab2, Rab11 a Rab14. Rab4A byl objeven první a o jeho funkci je toho známo poněkud více. Účastní se časné endozomální dráhy a recyklace z endozómů zpět na plazmatickou membránu, a to tzv. rychlou recyklační drahou – na rozdíl od Rab11, který se účastní pomalejší dráhy recyklace přes perinukleární recyklační endozómy.\n"}
{"id": "1306985", "url": "https://cs.wikipedia.org/wiki?curid=1306985", "title": "Agenti S.H.I.E.L.D. (2. řada)", "text": "Agenti S.H.I.E.L.D. (2. řada)\n\nDruhá řada amerického akčního televizního seriálu \"Agenti S.H.I.E.L.D.\" se zaměřuje na minulost a rodiče Skye a na Inhumany (lidé, kteří mají zvláštní nadpřirozené schopnosti. První díl řady byl USA odvysílán 23. září 2014 a poslední díl byl odvysílán 12. května 2015. V Česku se řada začala vysílat 26. února 2017 a skončila 19. března 2017. V Česku byla řada vysílána na stanici Nova Action. \n"}
{"id": "1306986", "url": "https://cs.wikipedia.org/wiki?curid=1306986", "title": "Karimov", "text": "Karimov\n\nPříjmení Karimov nosí více významných osobností:\n\n"}
{"id": "1306987", "url": "https://cs.wikipedia.org/wiki?curid=1306987", "title": "Manuel Romain", "text": "Manuel Romain\n\nManuel Romain (* 28. dubna 1988 Briançon) je bývalý francouzský reprezentant ve sportovním lezení a mistr Francie v lezení na obtížnost, na mistrovství Evropy získal bronzovou medaili.\n\n\n"}
{"id": "1306992", "url": "https://cs.wikipedia.org/wiki?curid=1306992", "title": "Sopwith Bulldog", "text": "Sopwith Bulldog\n\nSopwith 2FR.2 Bulldog byl britský dvoumístný dvouplošný víceúčelový stíhací letoun, vyvinutý za první světové války společností Sopwith Aviation Company. Byl zamýšlen jako náhrada úspěšného typu Bristol F.2 Fighter. Postaveny byly pouze dva prototypy.\n\nV roce 1917 společnost Sopwith na vlastní náklady vyvíjela dvoumístný víceúčelový bojový letoun FR.2 Buffalo poháněný francouzským vodou chlazeným vidlicovým osmiválcem Hispano-Suiza 8. Brzy se však ukázalo, že těchto motorů bude nedostatek. Sopwith proto letoun přepracoval na typ 2FR.2 Bulldog, poháněný rotačním jedenáctiválcem Clerget 11Eb o výkonu 200 k (147 kW). Zkoušky prototypu provedné v prosinci 1917 ukázaly jeho špatné letové vlastnosti, zejména nízkou ovladatelnost a obratnost. Sopwith proto letoun přestavěl, mimo jiné jej vybavil novými křídly s větším rozpětím a výkonnějším motorem Clerget 11E (260 k, 191 kW). Dodaný motor však udávaného výkonu zdaleka nedosahoval (naměřeno bylo jen mírně přes 200 k). Nové zkoušky (letoun dostal označení X3) provedené od května 1918 na letišti Martlesham Heath však opět neproběhly uspokojivě. Sopwith v červnu 1918 dokončil ještě druhý prototyp (X4), tentokrát poháněný hvězdicovým devítíválcem ABC Dragonfly o výkonu 320 k (225 kW). Kvůli nízkým výkonům se typ nikdy nedostal do sériové výroby. Druhý prototyp sloužil do roku 1919 ke zkouškám pohonné jednotky. Obdobně neúspěšný byl podobně koncipovaný letoun Sopwith Hippo.\n\nLetoun byl celodřevěný dvouplošník kompaktních rozměrů. Kostru trupu tvořily dřevěné příhrady vyztužené dráty. Rotační motor byl v krátké přídi. Směrem dozadu průřez trupu plynule přecházel z kruhového do odbelníkového. Letoun byl vybaven pevným ostruhovým podvozkem. Křídla o malé štíhlosti byla vybavena křidélky. Ocasní plochy byly konstrukce obvyklé pro letouny Sopwith. Posádku tvořil pilot a pozorovatel, který zároveň plnil roli střelce. Výzbroj tvořily dva synchronizované 7,7mm kulomety Vickers ovládané pilotem a dva pohyblivé 7,7mm kulomety Lewis ovládané střelcem.\n\n\n\n\n\n"}
{"id": "1306996", "url": "https://cs.wikipedia.org/wiki?curid=1306996", "title": "Abse", "text": "Abse\n\nPříjmení Abse nosí více významných osobností:\n\n"}
{"id": "1306998", "url": "https://cs.wikipedia.org/wiki?curid=1306998", "title": "Vzhůru z prázdnin", "text": "Vzhůru z prázdnin\n\nVzhůru z prázdnin (v anglickém originále Kamp Krustier) je 16. díl 28. řady amerického animovaného seriálu \"Simpsonovi\".\n\n\nBart a Líza si vzpomenou na trauma z Krustyho tábora. Homerovi je to samozřejmě jedno Marge to ale být nenechá a do Krustyho tábora se vypraví i s Homerem, Bartem, Lízou a Maggie. Z něho jsou teď ale lázně pro dospělé. Bart a Líza naleznou svou \"chatku\". Pak si vzpomenou, že jedno dítě nevyplavalo (v díle Vzhůru na prázdniny 4. řady Simpsonových), když se potopila jejich kánoe. Pak zjistili, že vyplaval a že je zaměstnancem lázní.\n"}
{"id": "1306999", "url": "https://cs.wikipedia.org/wiki?curid=1306999", "title": "Léopold Victor de Lacroix", "text": "Léopold Victor de Lacroix\n\nLéopold Victor de Lacroix (12. června 1878, Francie – 24. října 1948, Blonay, Švýcarsko) byl francouzský diplomat.\n\nPřed první světovou válkou pracoval jako poradce francouzských velvyslanců v Istanbulu a Berlíně. Po válce pracoval na velvyslanectví v Bernu, v letech 1923 až 1925 působil v Paříži jako náměstek ministra zahraničí. Od roku 1926 do roku 1929 působil jako zástupce v Evropské komisi pro správu Dunaje. V době podpisu Mnichovské dohody byl francouzským velvyslancem v Praze.\n"}
{"id": "1307000", "url": "https://cs.wikipedia.org/wiki?curid=1307000", "title": "Adolf Vratislav ze Šternberka", "text": "Adolf Vratislav ze Šternberka\n\nAdolf Vratislav hrabě ze Šternberka (1627 Postoloprty – 4. září 1703 Zásmuky, celým jménem \"Oldřich Adolf Vratislav ze Šternberka\") byl český šlechtic a diplomat z rodu Šternberků, zastával nejvyšší zemské úřady, kariéru završil téměř dvacetiletým působením v úřadě nejvyššího purkrabí Českého království. Vlastnil panství Častolovice a Zásmuky.\n\nNarodil se jako syn Jana Rudolfa ze Šternberka (1601–1638) a jeho manželky Heleny Eustachie Křinecké z Ronova († 1644). Jeho starší bratr Štěpán Jiří ze Šternberka (1626–1706) si zvolil vojenskou kariéru a byl plukovníkem. \n\nAdolf Vratislav navštěvoval jezuitské gymnázium v Praze, kde ho mimo jiné vyučoval Bohuslav Balbín. Ve studiu pokračoval na Filozofické fakultě Karlo-Ferdinandovy univerzity v Praze, kde magisterská studia dokončil v roce 1655.\n\nByl oblíbencem císaře Leopolda I. Kariéru zahájil jako císařský diplomat. Získal titul císařského komořího, tajného rady a v roce 1687 dokonce Řád zlatého rouna.\n\nV roce 1661 byl povýšen do stavu říšských hrabat, spolu s ním i jeho bratr Štěpán Jiří († 1706) a další příbuzní Jan Norbert († 1678) a Ignác Karel († 1700). V roce 1662 získal i český hraběcí titul.\n\nZastával nejvyšší zemské úřady v Českém království. Přes post viceprezidenta rady nad apelacemi (1659–1667), místokancléře (1667–1678), nejvyššího zemského sudího (1678–1685) to dotáhl až na nejvyššího purkrabího. Tento nejvyšší český zemský úřad zastával až do své smrti v roce 1703. Pohřben byl se svou ženou v rodinné hrobce, kterou nechal vystavět v kostele Stigmatizace sv. Františka při františkánském klášteře v Zásmukách. Náhrobní deska se dochovala dodnes.\n\nV roce 1653 zdědil panství Zásmuky u Kolína, které tehdy tvořil zámek, dvůr a městečko\nZásmuky, jedno další městečko, dvě tvrze a 12 vsí. Zámek nechal opravit a přestavět v raně barokním stylu, komplex získal trojkřídlou dispozici, pilířové arkády a věž čtvercového půdorysu v severovýchodním rohu nádvoří. Stavební aktivitu Adolfa Vratislava připomíná šternberský znak na ostění vstupního portálu a malovaný alianční šternbersko-slavatovský znak na průčelí vstupní věže. Adolf Vratislav učinil zámek svým sídlem. V Zásmukách také založil františkánský klášter a v jeho kostele sv. Františka Serafinského nechal zbudovat rodinnou hrobku. Panství Žirovnici a Stráž nad Nežárkou přinesla rodině v roce 1654 jako věno manželka Anna Lucie. Vlastnil také Šternberský palác na Malostranském náměstí v Praze, který vznikl spojením dvou domů zakoupených v letech 1664 (levý dům) a 1684 (pravý). V roce 1686 zdědil zámek v Cerhenicích. \n\nV roce 1694 koupil od hraběte Tomáše Zachea Černína z Chudenic panství Častolovice. V Častolovickém zámku je nad krbem v Sále předků vyobrazen alianční znak Adolfa Vratislava a jeho manželky Anny Lucie Slavatové. V 90. letech 17. století nechal ve zmiňovaném sále umístit 38 portrétů předků. Šlechtic si také objednal prospekt Častolovic, který byl vyhotoven v roce 1696 a do poloviny 18. století byl jediným dokladem obrazových reprezentací panství hrabat ze Šternberka.\n\nV roce 1701 se Zásmuky a Častolovice staly nedělitelným rodinným svěřenectvím (fideikomis).\n\nOženil se 16. ledna 1654 s hraběnkou Annou Lucií Slavatovou z Chlumu a Košumberka (17. červenec 1637 Vídeň – 3. březen 1703 Praha, pohřbena v Zásmukách), dcerou Jáchyma Oldřicha Slavaty z Chlumu a Košumberka (1606 Jindřichův Hradec – 4. květen 1645 Bruck an der Mur) a jeho manželky Marie Františky Terezie z Meggau (28. říjen 1609 Vídeň – 22. září 1676 Vídeň). Narodilo se jim 14 dětí, mezi nimi:\n\nSynové založili dvě linie rodu, František Damián založil Damiánovu linii se sídlem Zásmukách a Častolovicích a František Leopold Leopoldovu linii se sídlem v Žirovnici. \n\n\nRodokmen\n"}
{"id": "1307003", "url": "https://cs.wikipedia.org/wiki?curid=1307003", "title": "Krikor Bedros Ghabroyan", "text": "Krikor Bedros Ghabroyan\n\nKrikor (Řehoř) Bedros (Petr) XX. Ghabroyan, I.C.P.B. (* 15. listopadu 1934 Aleppo) je duchovní arménské katolické církve, který je od roku 2015 jejím patriarchou s oficiálním titulem Arménský patriarcha kilikijský.\n\n"}
{"id": "1307005", "url": "https://cs.wikipedia.org/wiki?curid=1307005", "title": "Peterhouse", "text": "Peterhouse\n\nPeterhouse je nejstarší kolejí Univerzity v Cambridgi. V roce 1284 ji založil Hugo de Balsham, biskup z Ely. Počtem studentů se jedná také o nejmenší kolej univerzity, přesto se Peterhouse může pyšnit pěti nositeli Nobelovy ceny, kterými jsou Sir John Kendrew, Sir Aaron Klug, Archer Martin, Max Perutz a Michael Levitt. Nejznámější osobností spojenou s Peterhousem ale zůstává Lord Kelvin, který kolej v roce 1884 vybavil elektrickým osvětlením.\n"}
{"id": "1307007", "url": "https://cs.wikipedia.org/wiki?curid=1307007", "title": "Falcký les", "text": "Falcký les\n\nFalcký les ( ) je kopcovitý region na samém západě Německa v regionu Dolní Falc ve spolkové zemi Porýní-Falc. Nejvyšší horou pohoří je hora Kalmit se 672.6 m n. m. Falcký les patří geologicky částečně do sousedního francouzského pohoří Vogézy, s kterým společně utvářejí biosférickou rezervaci UNESCO Falcký les-severní Vogézy. Pro pohoří je typický červený pískovec, který utváří v krajině turisticky vyhledávané skalní útvary. Na území pohoří byl vyhlášen přírodní park.\n"}
{"id": "1307010", "url": "https://cs.wikipedia.org/wiki?curid=1307010", "title": "Arménský patriarchát kilikijský", "text": "Arménský patriarchát kilikijský\n\nArménský patriarchát kilikijský (latinsky \"Patriarchatus Ciliciae Armenorum\") je patriarchát Arménské katolické církve. Patriarcha je hlavou této církve a je z titulu své funkce členem Rady východních katolických patriarchů. Vlastní archieparchií patriarchátu je Arménská archieparchie bejrútská s katedrálou sv. Eliáše a Řehoře Osvětitele v Bejrútu, sídlo patriachátu je v klášteře Bzommar v Libanonu.\n\n"}
{"id": "1307011", "url": "https://cs.wikipedia.org/wiki?curid=1307011", "title": "Avilés", "text": "Avilés\n\nAvilés je třetí největší asturské město s jedním z nejstarších známek osídlení v oblasti Asturie a Kantábrie.\n\nProchází tudy Evropská silnice E70 ze španělského města A Coruña do Gruzie.\n\nUskutečnilo se zde mistrovství světa ve sportovním lezení 2007.\n\n\n"}
{"id": "1307013", "url": "https://cs.wikipedia.org/wiki?curid=1307013", "title": "Alfa Romeo Giulietta (2010)", "text": "Alfa Romeo Giulietta (2010)\n\nAlfa Romeo Giulietta (2010: Typ 940) je vůz nižší střední třídy vyráběný italskou automobilkou Alfa Romeo. Výroba modelu Giulietta byla zahájena koncem roku 2009 a poprvé byla představena na březnovém autosalonu v Ženevě v roce 2010.<ref name=\"italiaspeed.com/2009/cars\"></ref> V roce 2011 se Giulietta umístila na druhém místě v anketě Evropské auto roku (European Car of the Year). V letech 2010 až 2012 bylo vyrobeno kolem 200 000 kusů.\n\nNázev Giulietta byl v historii automobilky Alfa Romeo použit celkem \"třikrát\": šlo však o koncepčně i designem o velmi odlišné automobily. Giulietta (typ 750/101) byla vyráběna 1954–1965 jako sedan, kupé, roadster i kombi. Giulietta (typ 116), byla vyráběna 1977–1985 pouze jako sedan. Pro odlišení od modelu z roku 1954 byl typ 116 označován též jako \"Nuova Giulietta\". Giulietta je zdrobnělina ženského jména Giulia (Julie), znamená tedy Julinka.\n\nGiulietta (2010) je k dispozici pouze jako pětidveřový hatchback. V Itálii byla prezentována ve dnech 22. až 23. května 2010. V reklamní kampani na model Giulietta vystupuje hollywoodská herečka Uma Thurman. Na konci reklamy se objevuje následující dvě motta: „Jsem Giulietta, taková věc, ze které se tvoří sny“ a „Bez srdce bychom byli pouze stroji.“\n\nPro model Giulietta byly použitá \"Fiat Compact platform\", označovaná též jako „C-Evo“, fakticky jde o zcela novou platformu. | Fiat vložil zhruba 100 milionů EUR na kompletní přepracování předchozí „C-platformy“, která byla použita ve starších modelech Fiat Stilo, Fiat Bravo a Lancia Delta. Nová platforma má delší rozvor, kratší převisy a používá nové pokročilé zavěšení přední nápravy typu MacPherson a víceprvkovou zadní nápravu (multilink). \n\nPodle trhu a stupně výbavy jsou k dispozici 16, 17 nebo 18palcová kola. Dostupné rozměry pneumatik jsou 205/55 R16, 225/45 R17 a 225/40 R18. Délka Giulietty je kolem 4.3 metru, což je srovnatelné s modelem Alfa Romeo 156, který byl vyráběn v letech 1996 až 2007 a tehdy patřil do střední třídy. Je nabízena pouze pětidveřová verze modelu.\n\nNa Frankfurt International Motor Show 2013 Alfa Romeo představila upravený model Giulietta. Změny zahrnují nový informační systém Uconnect s 5 nebo 6,5 palcovou dotykovou obrazovkou Radionav, novou čelní mřížku, chromovaný rám pro mlhové světla, nový design sedadel s lepším podporou těla, nová kola (16, 17 a 18 palců), nové barvy karoserie: Moonlight Pearl, Anodizzato Blue a Bronze. Objevil se také nový dieselového motor, dvoulitrový JTDM 2 o výkonu 110 kW a s točivým momentem 380 Nm. Všechny motory v modelové řadě 2014 jsou v souladu s emisními normami Euro 5+ (připravené pro Euro 6).\n\nTento facelift se poprvé objevil na autosalónu v Ženevě. Byl přepracovaný předek vozu (nyní připomínající větší model Giulia) s aktualizovaným logem značky a novým označováním jednotlivých variant modelu: Giulietta, Giulietta Super a Giulietta Veloce. Dále nové barvy karoserie, nové ráfky. Předchozí Giulietta QV je nyní sportovní Veloce, která je k dispozici s výkonem 240 k (177 kW), 237 k) a převodovkou TCT. Objevil se také nový vznětový motor JDTm o výkonum 120 koní (88 kW).\n\nGiulietta se umístila jako druhá v anketě Evropské auto roku 2011 (\"European Car of the Year 2011\"). Motory Multiair používané v Giuliettě byly zvoleny jako \"Nejlepší nový motor v roce 2010\". Vozidlo získalo také následující ocenění:\n\n"}
{"id": "1307014", "url": "https://cs.wikipedia.org/wiki?curid=1307014", "title": "Otakar Jandera", "text": "Otakar Jandera\n\nOtakar Jandera (9. ledna 1898 Krakov – 25. března 1977 Praha) známý jako \"otec Jandera\" byl český atlet a trenér.\n\nNarodil se v Krakově, kde jeho otec sloužil u armády, vyrůstal v Praze. Jako sedmnáctiletý vstoupil do atletického oddílu SK Slavia Praha a hned svůj první závod ve skoku do výšky vyhrál výkonem 165 cm. V první světové válce byl těžce raněn, díky cvičení jógy se ale dokázal vrátit ke sportu. Na mistrovství Československa mužů a žen v atletice vyhrál dvanáctkrát běh na 110 metrů překážek, čtyřikrát trojskok, po jednom titulu získal v dálce a výšce. Osobní rekordy měl 15,2 na 110 m překážek, 672 cm v dálce a 185 cm ve výšce. V překážkovém sprintu reprezentoval Československo na Letních olympijských hrách 1924 a Letních olympijských hrách 1928, v obou případech vypadl v semifinále. Pracoval jako účetní, věnoval se také šachu, softbalu, hudbě i výtvarnému umění. Po ukončení závodnické kariéry se stal trenérem, vydal instruktážní knihu \"Sport mladých\" (nakladatelství Práce 1946).\n\nZa druhé světové války byl aktivní v odbojové organizaci Obrana národa, po prozrazení byl v roce 1942 uvězněn, na konci války přežil pochod smrti. Po válce vstoupil do Komunistické strany Československa a pracoval jako poradce pro sport na ministerstvu školství, kde propagoval masovou tělovýchovu, především organizované plnění podmínek tzv. odznaků zdatnosti, které ho zaujaly při návštěvě Sovětského svazu. V roce 1952 založil sportovní školu atletické mládeže v Rudé hvězdě Praha, kde vychoval mnoho úspěšných závodníků. Využíval různé novátorské metody, například pro oštěpaře vymyslel trubku navlečenou na ukotveném laně, díky níž mohli nacvičovat optimální úhel hodu; Olga Fikotová vzpomínala, jak jí při tréninku diskařské otočky pouštěl valčík \"Na krásném modrém Dunaji\", aby se dostala do rytmu. Zasadil se o výstavbu první a dosud jediné pražské atletické haly v Bubenči, která po něm dostala jméno Hala Otakara Jandery a byla mu před ní odhalena pamětní deska. Po jeho smrti se udělovala zasloužilým trenérům mládeže Cena Otakara Jandery.\n\n11. prosince 1953 mu byl mezi prvními deseti udělen čestný titul Zasloužilý pracovník v tělesné výchově a sportu.\n\n"}
{"id": "1307015", "url": "https://cs.wikipedia.org/wiki?curid=1307015", "title": "Preslava", "text": "Preslava\n\nPreslava Koleva Ivanova (bulharsky: Петя Колева Иванова) je bulharská pop-folková zpěvačka známá je pod jménem Preslava. Narodila se v bulharském Dobriči, zde dokončila své hudební vzdělání. Její hudební kariéra začala v roce 2004. Jedná se o jednu z nejúspěšnějších bulharských pop-folkových zpěvaček.\n\n\n"}
{"id": "1307017", "url": "https://cs.wikipedia.org/wiki?curid=1307017", "title": "Hynek (loď)", "text": "Hynek (loď)\n\nHynek (původně Tista) je česká dopravní loď plující na Máchově jezeře. Původně byla poháněna parním strojem. V dnešní době je poháněna vznětovým motorem typu ČKD 4L110 o výkonu 39kW a lodním šroubem. Byla vyrobena na zakázku v roce 1930 v Berlíně a ještě v témže roce byla spuštěna na hladinu Máchova jezera. Je dodnes využívána jako vyhlídková a výletní loď k okružním jízdám po jezeře. Je to nejmenší z lodí na jezeře a zajišťuje pravidelnou osobní dopravu cestujících mezi Doksy a Starými Splavy.\n\nLoď byla zhotovena na zakázku Lázeňské správy města Doksy v berlínských loděnicích Dekumag na začátku roku 1930 a ještě téhož léta, kolem června 1930, byla spuštěna na hladinu Máchova jezera. Loď byla pojmenována jménem \"Tista\", podle purkrabího z Bezdězu v době vlády Karla IV., pana Oldřicha Tisty z Hedčan, jenž dozoroval v roce 1366 zakládání Velkého rybníka. \n\nJeště na počátku 20. století bylo Máchovo jezero, tehdy známé jako Velký rybník (něm. Großteich), i jeho nejbližší okolí, turistům téměř neznámé. Věhlas takzvaných \"vzdušných lázní\" (něm. Sommerfrische) se začal šířit po první světové válce, při vzniku Československa. Od 20. let 20. století se začal rozmáhat turistický ruch a Máchovo jezero v období letní sezóny začalo navštěvovat mnoho turistů, pro které se vybudovala nová infrastruktura, vystavěly se domy, hotely a letní byty. Se stoupající návštěvností byla potřeba lodní linky, která by zajišťovala pravidelnou kyvadlovou dopravu mezi Doksy a Starými Splavy. Již v roce 1920 byl Lázeňskou správou zakoupen a na vodu spušťen malý parníček s názvem \"\"Greif\"\". \n"}
{"id": "1307019", "url": "https://cs.wikipedia.org/wiki?curid=1307019", "title": "Camino na kolečkách", "text": "Camino na kolečkách\n\nCamino na kolečkách (2017) je český dokumentární film režisérky Evy Toulové o pacientu s roztroušenou sklerózou vydávající se zdolat na vozíku Svatojakubskou cestu. \n\nFilm Camino na kolečkách vznikl na pozadí šest set kilometrů dlouhé Svatojakubská cesta, kterou podnikl Jan Dušek se svými přáteli a filmovým týmem vedeným známým poutníkem Petrem Hirschem. Háček je v tom, že hlavní aktér má už tak odvážnou výpravu ztíženou o invalidní vozík. Jan Dušek je šestatřicetiletý dobrodruh s progresivní formou roztroušené sklerózy. Na svém invalidním vozíku se rozhodl pokořit Svatojakubskou cestu hned z několika důvodů. Sám pro sebe vyráží s prosbou o zpomalení průběhu nemoci. Všem ostatním chce ale hlavně ukázat, že na kolečkách život nekončí a i v těžké životní situaci je možné si splnit své sny a cíle.\n\nHlavním patronem poutě a filmu byl České velkopřevorství řádu sv. Lazara.\n\n"}
{"id": "1307023", "url": "https://cs.wikipedia.org/wiki?curid=1307023", "title": "Kdo postřelil pana Burnse?", "text": "Kdo postřelil pana Burnse?\n\nKdo postřelil pana Burnse? (v anglickém originále Who Shot Mr. Burns?) je dvojdíl seriálu \"Simpsonovi\". \n\nDělí se na dvě části: \n\n\nPan Burns byl postřelen. Všichni podezřelí pro tento čin měli dobrý důvod. Mezi podezřelými byli např. zaměstnanci školy, kterým sebral ropu, Abe Simpson, pan Burns zboural domov důchodců, Homer Simpson, jehož jméno si Burns nepamatuje, Bart Simpson, kterému zmrzačil psa a další. Jediná Maggie Simpsonová, která mimochodem Burnse postřelila, neměla důvod.\n\nPůvodně chtěla policie zatknout Homera Simpsona, ale nakonec ho pustili. Proč Maggie Simpsonová Burnse postřelila? Burns se s ní přetahoval o lízátko a hodil omylem Maggie pistoli, na kterou později Homer sáhnul, když hledal koblihu. Proto policie našla Homerovy otisky prstů. Nakonec nikoho nezatkli a Burns se uzdravil.\n\nByly natočeny dva konce (jeden falešný a druhý pravý). V jednom Smithers pana Burnse postřelil, ale byl to jen stařeček, který měl dřevěnou nohu. Ve druhém pravém konci Burnse postřelila Maggie.\n"}
{"id": "1307034", "url": "https://cs.wikipedia.org/wiki?curid=1307034", "title": "63. ročník udílení Zlatých glóbů", "text": "63. ročník udílení Zlatých glóbů\n\nPřímý přenos 63. ročníku udílení Zlatých glóbů se vysílal živě 16. ledna 2006 přes televizní stanici NBC. Nejvíce nominací obdržel snímek \"Zkrocená hora\", celkem 7, domů si odnesl celkem 4 ceny.\n"}
{"id": "1307037", "url": "https://cs.wikipedia.org/wiki?curid=1307037", "title": "Bvumba", "text": "Bvumba\n\nBvumba Mountains nebo Serra do Vumba je africké pohoří na hranici mezi Zimbabwe (provincie Manicaland) a Mosambikem (provincie Manica). Je tvořeno převážně žulou, vzniklo na konci archaika na východním okraji Zimbabwského kratonu. Nejvyšší horou je Castle Beacon s 1911 metry nad mořem. \n\nNázev pohoří znamená v šonštině „Mlžné hory“. Podnebí je poměrně chladné a vlhké, oblast je známá produkcí minerální vody. Vegetaci tvoří převážně brachystegie, píchoše, proteovité a strelíciovité, pěstuje se kávovník. V jižní části pohoří se nachází přírodní rezervace Bunga Forest. Významnými zástupci místní fauny jsou levhart skvrnitý, kočkodan diadémový, brokesie Marshallova a červenka horská, mimořádná je druhová pestrost motýlů. Provozuje se turistika, nachází se zde množství hotelů a golfových hřišť. Hospodářským centrem oblasti je město Mutare.\n\nJan Klíma napsal o svém pobytu v tomto kraji cestopis \"Kam dohlédnu z Vumby\". \n"}
{"id": "1307042", "url": "https://cs.wikipedia.org/wiki?curid=1307042", "title": "Motýlek granátový", "text": "Motýlek granátový\n\nMotýlek granátový (\"Granatina granatina,\" syn. \"Uraeginthus granatinus\") je africký pěvec z čeledi astrildovitých. Mimo to se jedná i o druh populární v soukromých chovech, ačkoliv je na chov náročnější, než jiné druhy astrildovitých. Druh není jednoznačně taxonomicky zařazen: zatímco někteří ornitologové se přiklání k zařazení do rodu \"Uraeginthus\", jiní, například Joachim Steinbacher a Jürgen Nicolai, zastávají zařazení do rodu \"Granatina\".\n\nTělo dospělých ptáků měří okolo 15 cm, většinou mezi 13 až 15 cm. U tohoto druhu je výrazný pohlavní dimorfismus: zatímco samci jsou pestrobarevní a výrazní, samice jsou méně zajímavé. Dospělí samci mají skořicově zbarvené tělo, zářivě modrou spodinu, fialové líce a červené oči, jejich okolí i zobák. Samice i mladí jedinci jsou mnohem světlejší, ale zůstávají u nich nafialovělé až modré líce a světle modrá spodina. Zpívají jak samečci, tak samičky.\n\nMotýlci granátoví obývají Angolu, Botswanu, Mosambik, Namibii, Jihoafrickou republiku, Zambii a západní část Zimbabwe. V jižním Mosambiku a východní Zimbabwe se jedná spíše o raritu. Vyhledávají suché otevřené pláně s keři, travnaté silnice a sušší okolí vodních toků. Navíc jim vyhovují porosty mopanu (\"Colosphermum mopane\") nebo stromů \"Baikiaea plurijuga\".\n\nTito ptáci žijí ve dvojicích nebo v malých rodinných skupinkách. Mohou též tvořit chvilkové skupiny s jinými druhy, jako je astrild pestrý (\"Pytilia melba\") nebo motýlek angolský (\"Uraeginthus angolensis\"). Aktivní jsou ráno a v podvečer, po většinu dne zůstávají ve stínu.\n\nŽiví se různými druhy semen, která většinou sbírají přímo ze země. Krom toho ale žerou i hmyz, především termity a různé druhy brouků. Bylo též zaznamenáno, že se krmí i na nektaru \"Aloe greatheadii\" a různých plodech, například z rostlin \"Boscia albitrunca\", \"Carissa bispinosa\" nebo chřestu. Motýlci granátoví jsou výjimeční, mimo jiné, i proto, že se dokáží živit suchou stravou bez toho, aby pravidelně pili.\n\nMotýlci granátoví žijí v jednom monogamním páru po celý život. Období rozmnožování probíhá ke konci období dešťů. Hnízdo oválné konstrukce pak staví jak sameček, tak samička a je tvořené především trávou, peřím nebo různými květy. Pro stavbu hnízd si vybírají akácie, grevie žluté, majteny a druhy \"Boscia albitrunca\", \"Combretum apiculatum\", \"Dichrostachys cinerea\". Samička naklade 3 až 5 vajec, která jsou následně zahřívána po dobu asi 13 dnů.\n\nDruhu motýlek granátový přísluší dle Mezinárodního svazu ochrany přírody status málo dotčený (LC). Důvodem je široký rozsah, odhadovaný asi na 3 030 000 km, a stabilní populace. Ohrožení pro ně představují například vdovky královské (\"Vidua regia\"), které, podobně jako kukačky, kladou svá vejce do cizích hnízd a vejce hostitele přitom vyhazují. Odchyt ptáků z volné přírody je též velmi častým, první motýlek granátový byl odchycen a do Evropy dovezen již roku 1754 a jako dárek ho dostala Madame de Pompadour.\n\n"}
{"id": "1307043", "url": "https://cs.wikipedia.org/wiki?curid=1307043", "title": "Izotopy vanadu", "text": "Izotopy vanadu\n\nPřírodní vanad (V) se skládá ze stabilního izotopu V a radioaktivního izotopu V s poločasem přeměny větším než 2,1×10 let. Bylo také popsáno celkem 24 umělých radioizotopů vanadu s nukleonovými čísly 40 až 65, z nichž jsou nejstabilnější V, s poločasem přeměny 330 dnů, a V s poločasem 15,973 5 dnů. Všechny ostatní radioizotopy mají poločasy kratší než 33 minut, většinou pod 50 sekund. Nejméně stabilní je V s poločasem pod 55 nanosekund (poločasy přeměny V a V nejsou známy). Je také známo pět jaderných izomerů vanadu, po jednom od V, V a V, a dva od V.\n\nIzotopy lehčí než jediný stabilní se přeměňují převážně beta plus přeměnou na titan a těžší hlavně beta minus na chrom.\n"}
{"id": "1307050", "url": "https://cs.wikipedia.org/wiki?curid=1307050", "title": "Královna Kristýna", "text": "Královna Kristýna\n\nKrálovna Kristýna, překládána také jako Kristina, je historickým dramatem o čtyřech dějstvích od dramatika Augusta Strindberga z roku 1901. Hlavní hrdinkou je královna Kristina I. Švédská (1626–1689). Inspirací pro vznik postavy královny Kristiny byla Strindbergovi jeho třetí manželka herečka Harriet Bosse. Roli Kristiny psal Strindberg přímo pro Harriet a doufal tím v jejich usmíření, protože manželství v té době procházelo krizí. Poprvé byla hra na jevišti uvedena 27. března 1908 v Intima teatren; premiérovému uvedení hry předcházelo označení hry za fraškoidní a odmítnutí uvedení v Královském dramatickém divadle (1902). Vydání tiskem následovalo až v roce 1904. Harriet Bosse hrála Kristinu až v roce 1926, tedy čtrnáct let pod Strindbergově úmrtí.\n\nStrindbergova dramata s historickou tematikou, která sepsal zejména v letech 1899–1903, se věnují slavným osobnostem švédských dějin. Veřejností byla kladně přijata trilogie nazvaná Sága o Vasovcích (\"Mistr Olof\", \"Gustav Vasa\", \"Erik XIV.\"). Dohromady napsal Strindberg třináct historických her; díky tomu se mu podařilo obsáhle zmapovat značnou část švédské historie. Historicky jsou však hry, stejně jako tomu je v případě Kristiny, často faktograficky nevěrohodné. Velkou inspirací v tvorbě některých historických her byl Strindbergovi William Shakespeare. Velké rozdíly jsou však v tom, jak Shakespeare a Strindberg nahlíží na historické reálie. Zatímco Shakespeare vycházel z kronik a snažil se historii ctít, Strindberg historii často upravoval. Tím se mu však několikrát podařilo vystavět dramaticky zajímavou zápletku a herecky vděčné postavy. Co však mají oba autoři společné je to, že například prezentují zkorumpované vlády.\n\nI dnes jsou ve Švédsku Strindbergova historická dramata velmi divácky oblíbena; a i dříve odmítané hry, jako třeba Kristina, jsou zpětně doceněny. Obecně však u těchto Strindbergových her platí, že kvůli vazbě na švédskou historii, jsou pro cizí divadelní publikum vzdálené a tak originální, že se často nedají na jevišti ztvárnit. Uvádění Strindbergových historických her nemá ani v České republice příliš velkou tradici (kromě Královny Kristýny) – většina her byla sice přeložena, ale nikdy nebyly uvedeny na jevišti – a to ani nejvyzdvihovanější hry jako je \"Mistr Olof\".\n\nDrama Královna Kristina se odehrává v období po třicetileté válce. Je rozčleněno do čtyř dějství, z nichž každé z nich se odehrává v jiném prostředí. První dějství je zasazeno do Riddarholmského kostela, kde probíhá pietní vzpomínka na krále Gustava Adolfa, Kristinina otce. Již v prvním dějství se Strindberg pokouší Kristinu vykreslit jako ženu, která se povyšuje nad svými poddanými, nad majestát a láska s city jsou pro ni zpočátku podřadné. Druhé dějství, kde je poprvé zmíněna královnina abdikace, situoval Strindberg do královské účtárny. Ve třetím dějství, kde jsou propírány královniny slabiny, její finanční negramotnost a špatné vztahy vůči poddaným, se postavy nacházejí v krejčovské dílně. Ve čtvrtém dějství, jež se odehrává v zahradním pavilonu, ukazuje královnu jako citově zlomenou ženu, které se i přes její rozhodnutí abdikovat vrací její minulý krutý život a zasazuje jí jednu ránu za druhou. Je odmítána těmi, kteří ji dříve milovali, poddaní se radují z její plánované abdikace a jsou jí vyčteny všechny špatnosti, kterých se dopustila vůči zemi a lidu.V závěru zůstává Kristina opuštěná a s nejistým výhledem do budoucnosti, kdy se dá předpokládat její konvertita ke křesťanství.\n\nStrindberg pro drama zvolil spisovný jazyk typický pro mocenskou vrstvu a důsledně propracoval scénické poznámky. Hra má celkem dvanáct hlavních a šest vedlejších postav.\n\nStrindberg původně plánoval i páté dějství, ve kterém se měla odehrávat samotná abdikace královny. To však nakonec vypustil.\n\n\nV České republice patří Královna Kristýna společně se Slečnou Julií a Tancem smrti k nejuváděnějším Strindbergovým hrám. Mezi nejznámější uvedení Královny Kristiny patří nastudování z Divadla na Vinohradech; zejména pak uvedení z roku 1966 v hlavní roli s Jiřinou Jiráskovou.\n"}
{"id": "1307054", "url": "https://cs.wikipedia.org/wiki?curid=1307054", "title": "Eaton (příjmení)", "text": "Eaton (příjmení)\n\nPříjmení Eaton nosí více významných osobností:\n\n"}
{"id": "1307055", "url": "https://cs.wikipedia.org/wiki?curid=1307055", "title": "Vejmelka", "text": "Vejmelka\n\nVejmelka je příjmení, které má více nositelů:\n\n"}
{"id": "1307059", "url": "https://cs.wikipedia.org/wiki?curid=1307059", "title": "Gandalf (jméno)", "text": "Gandalf (jméno)\n\nGandalf je mužské rodné jméno germánského původu. Znamená \"\"toulající se elf\"\". Jméno je odvozeno ze slov gandr \"hůlka\", \"berla\", \"rákos\" a álfr \"elf\", \"skřítek\".\nJméno náleží trpaslíkovi v příběhu ve 'Völuspá', ze skandinávského rukopisu ze 13. století, kterýž je součástí Poetické Eddy.\n\n"}
{"id": "1307061", "url": "https://cs.wikipedia.org/wiki?curid=1307061", "title": "Antonín Basler", "text": "Antonín Basler\n\nAntonín Basler (* 16. února 1956 Šumperk) je moravský římskokatolický duchovní, pomocný biskup a kancléř olomoucké arcidiecéze.\n\nNarodil se jako čtvrté dítě Antonínu a Anně Baslerovým. Má tři starší sestry – Marii, Annu a Jiřinu. Svoje dětství a mládí prožil v Olšanech u Šumperka. Po základní škole absolvoval v Šumperku Střední železniční školu, obor elektrická trakce a kolejová vozidla v železniční dopravě (1971–1975). U Československých státních drah pracoval jako technik rok před dvouletou základní vojenskou službou a také rok po jejím ukončení.\n\nV roce 1979 nastoupil k pětiletému studiu na Cyrilometodějské bohoslovecké fakultě v Litoměřicích. Dne 30. června 1984 byl v olomoucké katedrále svatého Václava biskupem Josefem Vranou vysvěcen na kněze. Od vysvěcení byl do roku 1990 farním vikářem v Luhačovicích, od roku 1990 do roku 1999 farářem ve Vizovicích a administrátorem v Horní Lhotě, od roku 1993 i děkanem vizovického děkanátu. V roce 1999 se stal farářem farnosti sv. Michala v Olomouci a od roku 2003 i administrátorem farnosti Bystročice. V roce 1999 byl také jmenován sídelním kanovníkem Metropolitní kapituly u sv. Václava v Olomouci a v roce 2000 kancléřem kurie Arcibiskupství olomouckého.\n\nK 1. červenci 2017 byl uvolněn z funkce faráře a administrátora a byl jmenován členem liturgické komise a členem subkomise pro sakrální umění Arcidiecéze olomoucké. Dne 5. července 2017 jej papež František jmenoval titulárním biskupem diecéze Vaga v dnešním Tunisku a pomocným biskupem olomouckým. Biskupské svěcení přijal 14. října 2017. 1. října 2017 byl jmenován generálním vikářem olomoucké arcidiecéze. Dne 3. 12. 2017 byl zvolen děkanem Metropolitní kapituly u sv. Václava v Olomouci, s účinností od 1. 1. 2018.\n\n"}
{"id": "1307067", "url": "https://cs.wikipedia.org/wiki?curid=1307067", "title": "Jozef Lányi", "text": "Jozef Lányi\n\nMons. Jozef Lányi (29. června 1868, Nitrianske Pravno – 28. října 1931, Oradea) byl slovenský náboženský spisovatel a římskokatolický biskup.\n\nStudoval na gymnáziu v Prievidze a v Banské Bystrici a teologii v Budapešti. Dne 2. července 1891 byl vysvěcen na kněze.\n\nRoku 1892 se stal biskupským archivářem a ceremoniářem. Od roku 1899 působil jako profesor teologického učiliště v Banské Bystrici a v letech 1895–1898 působil jako ředitel církevní lidové školy v Krupině.\n\nRoku 1900 se stal učitelem maďarštiny následníka trůnu arcivévody Františka Ferdinanda d'Este a kanovníkem.\n\nDne 16. listopadu 1906 jej papež Pius X. ustanovil titulárním biskupem Tininu. Biskupské svěcení přijal 8. prosince 1906 z rukou biskupa Wolfganga Radnaie a spolusvětitelé byli biskup Augustín Fischer-Colbrie a biskup Antal Fetser.\n\nJednou z funkcí, kterou zastával, byl také ředitel semináře v Oradei.\n\nByl autorem prací o církevním malířství, diakritických znaménkách v chaldejštině, akkadštině a arabštině či o zákoníku Nebukadnesara II. a kanonickém právu.\n\n"}
{"id": "1307068", "url": "https://cs.wikipedia.org/wiki?curid=1307068", "title": "Petr Nohel", "text": "Petr Nohel\n\nPetr Nohel (* 1978, Frýdek-Místek) je český genealog, teolog, a politik. V letech 2014–2018 byl předsedou politické strany Koruna Česká. Zabývá se problematikou vzdělávání, vysokého školství a vědy a výzkumu, působí na rektorátu Univerzity Karlovy. Pochází z rodiny, která se již po několik generací angažuje v politice. Vystudoval andragogiku v Olomouci a žurnalistiku a teologii na Univerzitě Karlově v Praze. Zabývá se pomocnými vědami historickými, zejména genealogií, heraldikou a teorií a vývojem nástupnického práva.\n\nV roce 2002 vstoupil do Koruny České a stal se předsedou místní společnosti KČ v Přerově. Téhož roku byl kooptován do představenstva KČ.\n\nOd roku 2004 je členem České genealogické a heraldické společnosti v Praze.\n\nOd ledna 2004 do července 2006 působil jako moravský zemský hejtman KČ. V lednu 2007 se stal generálním sekretářem KČ. 3. května 2008 byl součástí delegace KČ, kterou v rámci tradiční akce Audience u císaře Karla I. v Brandýse nad Labem přijal následník trůnu Otto von Habsburg.\n\nV komunálních volbách 2010 kandidoval do obecního zastupitelstva Roztok na kandidátce místního sdružení nezávislých kandidátů DOST (Důslednost, Odpovědnost, Spolupráce, Tvořivost), ale kvůli preferenčním hlasům se do zastupitelstva nedostal. V listopadu 2010 byl zvolen místopředsedou KČ. V lednu 2012 z rodinných důvodů rezignoval na funkci místopředsedy.\n\n29. listopadu 2014 byl na XXIII. generálním sněmu Koruny České zvolen předsedou strany, 33 hlasy ze 46 platných. Ve funkci nahradil Václava Srba, který byl předsedou strany od roku 2003.\n\nV roce 2015 Petr Nohel vydal malou publikaci \"Nástupnické právo v Českém království\", za účelem přiblížit problematiku vývoje nástupnického práva všem zájemcům o historii českých zemí. V roce 2016 na ni navázal podobnou publikací \"Údělná knížata a markrabata moravská\", která představuje přehled moravských údělných knížat z přemyslovského rodu s rodokmen a seznam markrabat moravských od středověku do roku 1918, a dále v roce 2017 podobnou publikací \"Slezská knížata a slezští vévodové.\"\n\nV době veřejné diskuse o zavedení oficiálního jednoslovného anglického názvu Česka v roce 2016 se vyjádřil kriticky k navrhovanému názvu \"Czechia\" a jako vhodnější řešení navrhl pojmenování \"Czechlands\", které by lépe odkazovalo na složení českého státu ze tří historických zemí.\n\nPetr Nohel patří k zastáncům obnovení Mariánského sloupu v Praze a k rozhodnutí Zastupitelstva hlavního města Prahy v září 2017 stáhnout souhlas s jeho obnovením uvedl „Já bych byl rád, kdyby byl obnoven jako velmi cenná památka, která byla barbarským činem zbořena. Vůbec bych do diskuse nezatahoval historické argumenty.“ \n\nPro volby do Poslanecké sněmovny 2017 dojednal za KČ spolupráci se stranou TOP 09 a zařazení kandidátů Koruny České na kandidátní listiny TOP 09. Sám byl zařazen na 10. místo ve Středočeském kraji a za svůj cíl označil práci v parlamentním Výboru pro vědu, vzdělání, kulturu, mládež a tělovýchovu. Podporu TOP 09 zdůvodnil slovy: „TOP09 je pevná ve svých názorech, představuje řád a stabilitu. Koruna Česká podporuje v letošních volbách TOP09 ale také proto, že je schopna čelit nezdravým tendencím, kterých jsme v poslední době v politice svědky.“ V rozhovoru pro Aktuálně.cz v říjnu 2017 uvedl, že za největší hrozbu pro demokracii v Česku považuje Andreje Babiše a Tomia Okamuru kvůli bezprecedentnímu propojení politiky a byznysu a nezodpovědné vyvolávání strachu z imigrantů a islámu. Petr Nohel sám kandidoval na 10. místě středočeské kandidátky TOP 09 a do Poslanecké sněmovny se nedostal, ale získal nejvyšší počet preferenčních hlasů z kandidátů Koruny České. Výsledek voleb Petr Nohel označil za neúspěch, avšak zvolenou taktiku Koruny České přesto zhodnotil jako úspěšnou, což zdůvodnil mimo jiné větším zviditelněním Koruny České v médiích a jejím etablováním jako partnera zavedených parlamentních stran.\n\nU příležitosti 100. výročí vzniku Československa v říjnu 2018 Petr Nohel několikrát vystoupil v médiích, kde jakožto předseda monarchistické strany hájil názor, že vznik republiky není důvodem k oslavám a kdyby bývala zachována podunajská monarchie, měli bychom se lépe. Nešetřil kritickými slovy na adresu zakladatelů první republiky a naopak zdůrazňoval, že bychom si měli více připomínat posledního českého krále Karla I. (pozornost si získal zejména zhodnocením vztahu Československa k vyhnanému panovníkovi „na Masarykových rukou je krev tohoto svatého krále“ v rozhovoru pro Český rozhlas Plus).\n\nV roce 2018 oznámil, že po skončení čtyřletého funkčního období jako předseda Koruny České už nebude svou funkci obhajovat. Na XXVII. generálním sněmu KČ 24. listopadu 2018 tak skončil ve vedení strany a novým předsedou Koruny České byl zvolen biolog Radim Špaček.\n\nPetr Nohel se veřejně hlásí k monarchistickému smýšlení, a konstituční monarchii považuje za výhodnější a stabilnější státní zřízení než je republika, zároveň ale respektuje současný právní řád a za cíl monarchistů považuje dosáhnout takové změny smýšlení české společnosti, aby bylo možné o restauraci monarchie vážně diskutovat. Dnešním legitimním následníkem trůnu je podle něj Karel Habsburský, vnuk posledního českého krále a rakouského císaře Karla I.\n\nPři vysvětlování své podpory monarchie Petr Nohel zdůrazňuje, monarchie není v rozporu s demokracií a upozorňuje na to, že zavedením republiky roku 1918 byla přetržena tisíciletá kontinuita českého státu jakožto monarchie. a navíc o této změně státního zřízení nikdy nebylo rozhodnuto hlasováním parlamentu nebo referendem. Výhody dědičného panovníka jako hlavy státu představil na příkladu péče o majetek, kdy člověk, který má majetek svěřený na omezenou dobu, se o něj stará méně zodpovědně než člověk, který jej má na celý život a má jej předat v dobrém stavu svým potomkům.\n\n"}
{"id": "1307069", "url": "https://cs.wikipedia.org/wiki?curid=1307069", "title": "Hertl", "text": "Hertl\n\nPříjmení Hertl, přechýleně Hertlová, nosí více významných osobností:\n\n"}
{"id": "1307072", "url": "https://cs.wikipedia.org/wiki?curid=1307072", "title": "Lányi", "text": "Lányi\n\nPříjmení Lányi nosí více významných osobností:\n\n\n"}
{"id": "1307073", "url": "https://cs.wikipedia.org/wiki?curid=1307073", "title": "Ferdinand Trauttmansdorff (1749–1827)", "text": "Ferdinand Trauttmansdorff (1749–1827)\n\nFerdinand kníže z Trauttmansdorffu (\"Ferdinand Fürst von und zu Trauttmansdorff-Weinsberg\") (12. ledna 1749, Vídeň – 27. srpna 1827, Vídeň) byl rakouský státník a diplomat z významného šlechtického rodu Trauttmansdorffů usazeného v Čechách. Byl vyslancem v několika zemích, krátce rakouským ministrem zahraničí a nakonec dlouholetým nejvyšším hofmistrem císařského dvora. Získal Řád zlatého rouna a pro svůj rod obdržel v roce 1805 knížecí titul. Po předcích zdědil v Čechách rozsáhlý majetek (Horšovský Týn, Jičín), který rozšiřoval dalšími nákupy a věnoval se stavebním úpravám několika rodových sídel.\n\nNarodil se ve Vídni jako pátý a nejmladší potomek hraběte Františka Norberta Trauttmansdorffa (1705–1786) a jeho druhé manželky Marie Anny Herbersteinové (1723–1815). Jako druhorozený syn byl předurčen k úřednické kariéře a studoval práva ve Vídni, poté absolvoval kavalírskou cestu po Francii, Nizozemí a německých zemích, v mládí byl též komořím arcivévodkyně Marie Antoinetty, pozdější francouzské královny, zároveň působil jako rada dolnorakouské zemské vlády. Po sňatku Marie Antoinetty a jejím odchodu do Francie prošel diplomatickou průpravou v úřadu říšského kancléře.\n\nJako vyslanec Českého království působil v letech 1780–1785 u říšského sněmu v Řezně, v roce 1780 byl zároveň jmenován císařským tajným radou. V letech 1785–1787 byl rakouským vyslancem v Mohuči a jako osvědčený diplomat byl v roce 1787 jmenován zplnomocněným ministrem a faktickým předsedou vlády v Rakouském Nizozemí (dnešní Belgie). V Bruselu se snažil prosadit reformy Josefa II., které se však setkaly s prudkým odporem, nakonec došlo k revoluci a vyhlášení belgické nezávislosti. Trauttmansdorff v prosinci 1789 uprchl do Lucemburska, v návaznosti na to ještě téhož roku obdržel nejvyšší vyznamenání, Řád zlatého rouna.\n\nK účasti ve státních úřadech byl povolán znovu až v roce 1792 na počátku vlády Františka I., kdy se stal státním a konferenčním ministrem, po obnovení rakouské vlády v Belgii znovu působil v Bruselu (1793–1794). V letech 1800–1801 byl krátce pověřen řízením zahraničních záležitostí habsburské monarchie, ale ve složitých poměrech napoleonských válek se dostal do sporu s dalšími rakouskými státníky a nakonec na svou účast v nejvyšší politice rezignoval.\n\nNadále měl však trvalou důvěru Františka I., v lednu 1805 byl povýšen do říšského knížecího stavu, v dubnu téhož roku mu byl knížecí titul potvrzen pro České království a v letech 1807–1827 byl císařským nejvyšším hofmistrem. Z titulu této funkce hostil na svém zámku v Jičíně císaře Františka I., kde v létě 1813 probíhala důležitá diplomatická jednání v závěru napoleonských válek. Jako nejvyšší hofmistr pak organizoval průběh vídeňského kongresu v letech 1814–1815.\n\nPo předčasném úmrtí svého staršího bratra Josefa Václava (1739–1769) se stal univerzálním dědicem trauttmansdorffského majetku v Českém království, jednalo se především o rozsáhlá panství v západních a východních Čechách (Horšovský Týn, Jičín). Faktickým majitelem se stal po otcově smrti v roce 1786, dokončil například stavbu zámku v Brandýse nad Orlicí, toto panství ale v roce 1806 prodal. Poté se věnoval úpravám zámku a parku v Horšovském Týně, kde později při občasných pobytech sepsal své paměti. Kvůli diplomatickým jednáním v Jičíně nechal v roce 1813 upravit jičínský zámek a letohrádek Libosad. Rodový majetek rozšířil v roce 1823 zakoupením statků zrušeného valdického kláštera (Radim, Pecka).\n\nDne 18. května 1772 se ve Vídni oženil s hraběnkou Marií Karolínou Colloredovou (14. února 1752 Vídeň – 20. září 1832 Vídeň), dcerou říšského místokancléře knížete Rudolfa Colloreda, toto příbuzenské spojení také přispělo k Trauttmansdorffově kariéře v 70. a 80. letech 18. století. Z manželství se narodilo deset dětí, z nichž pět zemřelo v dětství. Syn Jan Nepomuk (1780–1834) zastával dvorské úřady, mladší syn František Josef (1788–1870) následoval otce v diplomatické kariéře, v další generaci pak vynikl vnuk Ferdinand (1825–1896), taktéž diplomat a dlouholetý předseda rakouské Panské sněmovny.\n\n"}
{"id": "1307074", "url": "https://cs.wikipedia.org/wiki?curid=1307074", "title": "Ferdinand Trauttmansdorff (1825–1896)", "text": "Ferdinand Trauttmansdorff (1825–1896)\n\nFerdinand hrabě z Trauttmansdorffu (\"Ferdinand Graf von und zu Trauttmansdorff-Weinsberg\") (27. června 1825, Vídeň – 12. prosince 1896, Friedau, Rakousko) byl rakouský diplomat a politik z významného šlechtického rodu Trauttmansdorffů usazeného v Čechách. Řadu let byl rakouským vyslancem v různých zemích, později předsedou rakouské Panské sněmovny, získal též Řád zlatého rouna. Mimo jiné vlastnil statky na Moravě (Koryčany).\n\nPocházel z knížecí linie Trauttmansdorffů, narodil se ve Vídni jako jediný syn hraběte Josefa Trauttmansdorffa (1788–1870), dlouholetého vyslance v Prusku, a hraběnky Josefy Károlyiové (1803–1863). S ohledem na dlouholeté působení svého otce v zahraničí byl předurčen k diplomatické kariéře, kterou zahájil po roce 1847 na nižších postech v Londýně, Paříži, Berlíně a Stuttgartu. V letech 1859–1866 byl rakouským vyslancem v Karlsruhe, kde se mu podařilo přimět Bádensko ke spojenectví s Rakouskem v prusko-rakouské válce 1866. V letech 1867–1868 byl vyslancem v Mnichově a svou diplomatickou kariéru završil prestižní funkcí velvyslance u Svatého stolce (1868–1872). \n\nPo otcově smrti se stal doživotním členem Panské sněmovny a zdědil také velkostatek Koryčany na jižní Moravě. V roce 1871 byl krátce poslancem Moravského zemského sněmu, již v roce 1872 se ale stal místopředsedou Panské sněmovny ve Vídni, od roku 1879 byl jejím předsedou, jako politik patřil ke konzervativnímu křídlu ústavověrné strany. Jako diplomat získal několik záslužných řádů v zahraničí, v roce 1878 byl jmenován rytířem Řádu zlatého rouna, v Rakousku obdržel též Řád Františka Josefa (1867) a Leopoldův řád (1870). Od roku 1884 byl nejvyšším komořím císařského dvora, mimoto obdržel čestné posty c. k. komořího (1849) a tajného rady (1868). \n\nV roce 1860 se ve Vídni oženil s princeznou Marií Františkou z Lichtenštejna (1834–1909). Měli spolu šest dětí, z nichž nejmladší syn Adolf (1877–1914) padl za první světové války. Starší syn Karel Ferdinand (1864–1910) díky spříznění s Lichtenštejny rozšířil rodový majetek na Moravě o velkostatek Hostim. Dcera Marie Františka (1862–1940) byla manželkou hraběte Karla Coudenhove, místodržitele v Čechách. \n\nJeště před převzetím Koryčan z otcovy pozůstalosti koupil v roce 1869 velkostatek Friedau v Dolních Rakousích, zdejší zámek nechal přestavět, často zde pobýval a také zde zemřel. I když na svých moravských statcích pobýval jen výjimečně, jako milovník koní spoluzakládal a finančně podporoval Spolek na podporu chovu koní na Moravě, čestné funkce zastával i v různých spolcích v Rakousku.\n\n\nRodokmen Trauttmansdorffů\n"}
{"id": "1307075", "url": "https://cs.wikipedia.org/wiki?curid=1307075", "title": "Jimmy Abegg", "text": "Jimmy Abegg\n\nJimmy Abegg (* 29. prosince 1954), také známý jako Jimmy A, je americký kytarista, skladatel, režisér, fotograf a výtvarník. Nyní žije v Nashville v Tennessee.\n\nNa začátku 80. let vytvořil spolu se Stevem Griffithem pop rockovou kapelu Vector. V 90. letech hrál jako sólista, poté se připojil ke kapele A Ragamuffin Band Riche Mullinse. Vytvořil mnoho výtvarných uměleckých děl nejen pro alba kapely, ale také dokončil sérii pro Vanderbiltskou dětskou nemocnici.\n\nJimmy Abegg nyní trpí makulární degenerací, ale s výtvarnictvím nadále pokračuje.\n\nSe skupinou Vector\nSingly\nS Charliem Peacockem\nJako součást Rich Mullins & A Ragamuffin Band\nSpolečná díla\nJako součást Steve Taylor & The Perfect Foil\n\n"}
{"id": "1307076", "url": "https://cs.wikipedia.org/wiki?curid=1307076", "title": "Hydrograd", "text": "Hydrograd\n\nHydrograd je v pořadí šesté studiové album americké hardrockové skupiny Stone Sour. Bylo nahráno v prvním čtvrtletí roku 2017 v Sphere Studios v Los Angeles a vydáno 30. června 2017 vydavatelstvím Roadrunner Records.\n\nCorey Taylor v rozhovoru s detroitským rádiem WRIF uvedl, že název Hydrograd vznikl na základě špatně přečtené destinace na odletové tabuli na letišti ve východní Evropě.\n\nJohny Chow pro stejné rádio uvedl, že nové album je drobný odklon od jejich předchozích nahrávek a že Hydrograd je jasné rock and rollové album.\n\nAlbum obdrželo na základě 5 recenzí na Metacritic hodnocení 73 ze 100, což značí spíše kladné ohlasy.\n\nSkladba \"Song #3\" se umístila na prvním místě žebříčku \"Mainstream Rock Songs\" časopisu Billboard. Je to v pořadí čtvrtý song od počátku kapely, který obsadil tuto příčku. Album se umístilo na osmém místě v žebříčku \"Billboard 200\" s necelými 33 000 prodaných jednotek (zahrnuje kromě tradičního i digitální prodej a streaming na vyžádání), z toho 30 000 kopií bylo prodáno v tradičním prodeji.\n\nAutorem textů je Corey Taylor, hudbu složili a zahráli členové Stone Sour.\n\n"}
{"id": "1307079", "url": "https://cs.wikipedia.org/wiki?curid=1307079", "title": "Milo (nápoj)", "text": "Milo (nápoj)\n\nMilo /'mailou/ je směs čokoládového a sladového prášku, který po smíchání s horkým nebo studeným mlékem či vodou, vytvoří chutný nápoj. Je prodáván pod značkou Nestlé v mnoha zemích světa a byl vynalezen Thomasem Maynem v Sydney, Austrálii v roce 1934.\n\nNejčastěji se prodává v zelené plechovce ve formě prášku, často s obrázky zobrazující různé sportovní aktivity. Kromě směsi na přípravu instantního nápoje byly uvedeny na trh další produkty s Milo jako například tyčinka či cereálie. Složení a chuť se liší napříč zeměmi, kde se prodává.\n"}
{"id": "1307081", "url": "https://cs.wikipedia.org/wiki?curid=1307081", "title": "Würmla", "text": "Würmla\n\nWürmla je městys v Rakousku ve spolkové zemi Dolní Rakousy v okrese Tulln.\n\nWürmla se nachází ve spolkové zemi Dolní Rakousy v regionu Mostviertel. Rozloha území městyse činí 20,44 km², z nichž 18,1 % je zalesněných.\nÚzemí městyse Würmla se skládá z patnácti částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Würmla je Anton Priesching ze strany ÖVP.\n\n"}
{"id": "1307082", "url": "https://cs.wikipedia.org/wiki?curid=1307082", "title": "Mirabella (pevnost)", "text": "Mirabella (pevnost)\n\nMirabella (\"Peovica\") je románská pevnost nad městem Omiš ve Splitsko-dalmátské župě v Dalmácii v Chorvatsku. Postavena byla ve 13. století. Pevnost byla velmi dobrým úkrytem pro omišské piráty, kteří se mimo jiné kolem pevnosti stahovali do bezpečí rokle řeky Cetiny. Legenda praví, že roku 1537, během útoku osmanských Turků, obránci města Omiš zmátli útočníky křikem a ranami natolik, že Turci přecenili síly obránců a dali se na útěk.\n\n"}
{"id": "1307083", "url": "https://cs.wikipedia.org/wiki?curid=1307083", "title": "Diecéze Castra Galbae", "text": "Diecéze Castra Galbae\n\nDiecéze Castra Galbae je titulární diecéze římskokatolické církve.\n\nCastra Galbae, možná ztotožnitelné s lokalitou Kasr-Galaba v dnešním Alžírsku, bylo starobylé antické město, nacházející se v římské provincii Numidie, pojmenované zřejmě po staré římské rodině Galba. Ze starověku je znám jediný biskup této diecéze: mezi katolickými preláty, kteří se v Kartágu roku 256 účastnili koncilu zabývajícím se odpadlíky během nedávného pronásledování, byl jistý Lucius z Castra Galbae. Diecéze zanikla zřejmě v 7. století,v době obsazení severní Afriky muslimy.\n\nDiecéze byla obnovena jakožto titulární sídlo v roce 1933.\n\n\n"}
{"id": "1307084", "url": "https://cs.wikipedia.org/wiki?curid=1307084", "title": "Římskokatolická farnost – arciděkanství Pardubice", "text": "Římskokatolická farnost – arciděkanství Pardubice\n\nŘímskokatolická farnost – arciděkanství Pardubice je územním společenstvím římských katolíků v pardubickém vikariátu královéhradecké diecéze.\n\nHistorie pardubické farnosti je velice úzce provázána s historií města. První zmínka o městě je z listu papeže Bonifáce VIII., datovaného rokem 1295. List zmiňuje mimo jiné i stav duchovní správy v místě. Uvádí klášter cyriaků, který stával při kostele sv. Bartoloměje v místech, kde byla později vystavěna fara. Působení cyriaků v místě násilně ukončili husité v roce 1421. Kostel svatého Bartoloměje nechal v roce 1507 velkoryse opravit a přestavět majitel pardubického panství, Vilém II. z Pernštejna.\n\nV roce 1612 byla pardubická farnost povýšena na děkanství. V roce 1710 byl na místě původní dřevěné kaple vystavěn barokní kostel Panny Marie Bolestné, pro nějž se vžilo lidové označení \"Kostelíček\". Roku 1934 se z pardubického děkanství stalo arciděkanství. Ve 20. století byl Kostelíček předán řeckokatolíkům.\n\nFarnost má sídelního duchovního správce, který je zároveň administrátorem ex currendo ve farnostech Mikulovice, Třebosice a Rosice nad Labem. Ve farnosti dále působí dva farní vikáři, několik trvalých jáhnů a při kostele sv. Václava komunita Salesiánů Dona Bosca (v této komunitě jsou tři kněží). Pastorací vysokoškolské mládeže ve městě je pověřen R.D. Radek Martinek, duchovní správce v blízkých Holicích.\n\nVKS UPCE je společenstvím mladých lidí, kteří se schází každou středu v semestru v 19.30 při mši svaté v kostele sv. Bartoloměje a následně pokračují programem v prostorách přilehlé fary. Povídáme nejen o Bohu, máme různé přednášky, diskuse, zamyšlení, hry...\n\n"}
{"id": "1307088", "url": "https://cs.wikipedia.org/wiki?curid=1307088", "title": "Herbert von Reyl-Hanisch", "text": "Herbert von Reyl-Hanisch\n\nHerbert von Reyl-Hanisch (28. července 1898, Vídeň – 11. července 1937, Bregenz) byl rakouský malíř. Jeho obrazy jsou barevné, čisté, často zobrazují přírodu a návrat k ní. Byl synem rakouského vojáka, vyrůstal v proto v Praze i Krakově. Žil jako nezávislý umělec. Zemřel ve 38 letech, měl zdravotní problémy a umřel na vykrvácení. Některé jeho obrazy jsou vystaveny ve vídeňské galerii Albertinum.\n"}
{"id": "1307100", "url": "https://cs.wikipedia.org/wiki?curid=1307100", "title": "Římskokatolická farnost Třebosice", "text": "Římskokatolická farnost Třebosice\n\nŘímskokatolická farnost Třebosice je územním společenstvím římských katolíků v pardubickém vikariátu královéhradecké diecéze.\n\nPlebánie v Třebosicích je prvně písemně doložena v roce 1349. V roce 1951 byly v kostele Františkem Fišerem při restaurování objeveny gotické nástěnné malby.\n\nFarnost je administrována ex currendo z Pardubic.\n\n\n"}
{"id": "1307107", "url": "https://cs.wikipedia.org/wiki?curid=1307107", "title": "Iron Report (Aleš Veselý)", "text": "Iron Report (Aleš Veselý)\n\nIron Report (1979) je soubor tří samostatných soch Aleše Veselého, umístěný v městském parku průmyslového města Bochum (Adresa: Stadtpark Bochum, Kurfürstenstraße). Největší z nich je vysoká 750 cm a váží 40 tun. \n\nTři objekty z řezaných a svařovaných železných plátů, částí jeřábů, formovaného železa, sloupů, navijáků, řetězů, odlitků. Velikost: \"I\": 750 x 900 x 220 cm, \"II\": 280 x 220 x 110 cm, \"III\": 380 x 360 x 180 cm. Objekty jsou rozmístěny ve zvlněném terénu parku a jejich mohutné formy s vnitřní dynamikou nabízejí zvláštní estetický účinek v kontrastu s přírodou.\n\nSochy vznikly v roce 1979 během několikaměsíčního sochařského sympozia v Bochumu, na které pozval Aleše Veselého a dalších pět sochařů ředitel tamního muzea Petr Spielmann. Většinu materiálu a pracovní prostředky poskytla místní Heintzmanova železárna a sochař dostal naprostou volnost při ztvárnění soch. Část surovin pocházela od firmy Krupp a dalšího místního podniku. Oproti ostravskému sympoziu, kde vznikl Kaddish, byl ale k dispozici jiný materiál – většinou velké pláty železa o síle 12-18 cm a bylo nutné přímo na místě změnit původní koncepci. Po výběru místa pro instalaci vytvořil Aleš Veselý na místě během jednoho měsíce asi 500 přípravných kreseb.\nAleš Veselý se od většiny svých současníků odlišuje jedinečným rysem – je jím jeho velkorysý záběr prostoru. Díla směřují k architektonickému rozměru, jejich hmotnost je zkrušující a závratná a tím podtrhují naši vlastní křehkost.\n\nMonumentální plastiky Aleše Veselého se zaměřují na zkoumání důsledků váhy a protiváhy, neboli příčiny a následku. Aby mohly být realizovány, vyžadují bezprostřední práci s technikou – autor se se však zároveň dominanci techniky vzpírá a hovoří o základní lidské potřebě svobody a nesmírné odvaze a vzdoru, které s sebou takový boj nese. Veselého „nebezpečí“ je skutečné i metaforické – uvědomuje si následky použití tun oceli a experimentování s tlakem, protitlakem a břemenem. Využívá oceli jako symbolu brutální síly, aby vyjádřil univerzální a prapůvodní pocity.\n\nAleš Veselý se v díle \"Iron Report\" soustřeďuje na čistě sochařské problémy. Zbavuje se v mnohém předchozího vypravěčského patosu, který občas zastíral tektonickou strukturu a zabývá se otázkami váhy hustoty a nepropustnosti hmoty.\n\nBěhem bochumského sympozia, které mělo značnou publicitu, oslovili Aleše Veselého zástupci města Hamm a navrhli, aby vytvořil podobnou monumentální sochu pro uliční fasádu tamní střední školy. Zájem získat jeho dílo do veřejného prostoru projevilo také město Hattingen, kde měl Aleš Veselý vytvořit memento na místě bývalé synagogy, vypálené během Křišťálové noci. Sochu v Hammu ze svařované nerezové oceli o výšce 12 m a váze 15 tun vytvořil Aleš Veselý v roce 1980. K realizaci v Hattingen nedošlo v důsledku změny vnitropolitických poměrů po německých volbách.\n\n"}
{"id": "1307114", "url": "https://cs.wikipedia.org/wiki?curid=1307114", "title": "Fidget Cube", "text": "Fidget Cube\n\nFidget Cube (v překladu Prstová Kostka) je velmi malá hračka určená do jedné ruky, vytvořená společností Antsy Labs. Má na všech stranách různé jednoduché přístroje: kolébkový spínač, ozubená kola, otáčející se kulička, malý joystick, rotující kotouč, třecí kámen a 5 tlačítek. Kostka je určena k tomu, aby poskytovala snadný způsob, jak zabírat ruce a jiné smysly pro uklidnění.\n\nV pozitivním hodnocení, The Verge popisuje kostku \"jednoduše dětská hračka pro dospělé\". \n\nPo jeho Kickstarter kampani v roce 2016 byl Fidget Cube jeden z nejvíce podporovaných crowdfundingových projektů a je desátý nejvíce podporovaný projekt na Kickstarteru.\n\n\n"}
{"id": "1307116", "url": "https://cs.wikipedia.org/wiki?curid=1307116", "title": "Štós", "text": "Štós\n\nŠtós (v minulosti \"Štos\", , ) je obec na Slovensku v okrese Košice-okolí.\n\nPod Tupým vrchem pramení řeka Bodva.\n\n"}
{"id": "1307119", "url": "https://cs.wikipedia.org/wiki?curid=1307119", "title": "Jakob Seisenegger", "text": "Jakob Seisenegger\n\nJakob Seisenegger, podepisující se i jako Seisenecker či Zeyssnecker (1505 Waidhofen an der Ybbs ? – 1567 Linec), byl od roku 1531 dvorním malířem českého a později i římského krále Ferdinanda I. Habsburského (1503–1564). Jeho hlavním úkolem bylo malovat reprezentativní portréty císaře a členů jeho rodiny. Již jako dvorní malíř Seisenegger často pobýval v Praze, kde portrétoval nejen císařskou rodinu, ale i českou a moravskou šlechtu.\nO životě a malířské průpravě Jakoba Seiseneggera před rokem 1530 je málo ověřených dat. Předpokládá se, že se mohl vyučit v dílně Jörga Kölderera v Innsbrucku, která v minulosti pracovala pro císaře Maxmiliána I. Později působil v Čechách jako portrétista rodiny Adama I. z Hradce (1494-1531), nejvyššího kancléře Českého království. Pro něho namaloval portrétní triptych jeho rodiny, který nejen signoval, ale i datoval. Tyto první doložené Seiseneggerovy obrazy dokládají jeho ovlivnění malíři podunajské školy, především Albrechtem Altdorferem (1480?-1538). Pod tímto vlivem začal zdůrazňovat barevnost a věnoval pozornost vztahu portrétovaných postav k jejich okolí.\n\nDoložena je až Seiseneggerova účast na říšském sněmu v Augsburgu (1530). Během sněmu namaloval několik portrétů členů rodiny českého krále Ferdinanda I. a ten ho v následujícím roce jmenoval dvorním malířem. Ve stejné době Seisenegger namaloval portrét císaře Karla V. v černém kostýmu se zlatým lemováním a v následujícím roce vznikl známý \"Portrét císaře Karla V. se psem\". Za tyto portréty mu bylo nabídnuto místo v císařských službách, ale Seisenegger odmítl a zůstal v méně placené funkci dvorního malíře Ferdinanada I. Habsburského.\nV té době byl již ženatý se Susannou Tscherte (1531), dcerou brněnského dvorního architekta Johanna Tscherta. Následující leta Seisenegger působil střídavě ve Vídni, Praze a v Českých Budějovicích, ale navštívil i Madrid, Antverpy a Gent.\n\nV letech 1540-41 se opět zúčastnil říšského sněmu v Augsburgu. Následně se vrátil do Prahy, kde byl v souvislosti se smrtí královny Anny Jagellonské pověřen zhotovením jejího portrétu pro katedrálu sv. Víta (obraz zničen 1619). Účast na dalším říšském sněmu konaném v Augsburgu (1550-51) byla pro Seiseneggera významná tím, že se zde setkal s nejvýznamnějšími evropskými portrétisty té doby – s Lucasem Cranachem starším, Lambertem Sustrisem a s Tizianem. Poté se vrátil do Čech, aby zde portrétoval českou a moravskou šlechtu. V souvislosti se zvolením Ferdinanda I. Habsburského císařem Svaté říše římské (1556) byl Seiseneggerovi doplněn rodový erb a současně byl povýšen do šlechtického stavu s doživotním platem dvorního malíře. Celkové finanční příjmy tak Seiseneggerovi umožnily zakoupit dům ve Vídni (1549). Později však přesídlil s rodinou do Lince (1561), neboť jeho slábnoucí zrak mu již nedovoloval plnit objednávky žadatelů.\n\nPůsobení v císařských službách Seisenegger ukončil již v roce 1557, kdy mu dvůr vyplatil částku 500 guldenů. V posledních letech života žil malíř především z císařovy finanční podpory. Koncem roku 1567 Jakob Seisenegger v Linci zemřel, ale podpora byla vyplácena i nadále manželce Susanně až do její smrti. Seiseneggerův hrob se nacházel na dnes již zrušeném hřbitově v blízkosti městské nemocnice, jižně od dnešního Taubenmarktu. A protože se nedochoval matriční záznam, neznáme ani přesné datum malířovy smrti.\n\nO Seiseneggerových začátcích nemáme zpráv. V jeho prvních dílech se objevují vlivy malířů dunajské školy. Byl to především celofigurální \"Dvojportrét saského vévody Jindřicha Zbožného a jeho manželky Kateřiny Meklenburské\" (Gemäldegalerie Alte Meister, Drážďany) namalovaný Lucasem Cranachem starším v roce 1514, který otevřel evropskou cestu k samostatné portrétní malbě. Cranachův vliv se projevil v Seiseneggerových časných portrétech plošnou dekorativností, vkusnou kompozicí a hladkou modelací, což dokládají deskové \"Portréty Adama I. z Hradce a jeho manželky Anny z Rožmitálu\" (zámek v Telči). Jsou to nejstarší Seiseneggerem signované obrazy datované 1529. Původně se jednalo o triptych, jehož součástí byl i \"Dvojportrét synů Jáchyma a Zachariáše\" (zámek Červená Lhota), pozdějších vládců Jindřichohradecka, respektive Telčska. Historici umění se domnívají, že součástí obrazového cyklu byly i portréty Adamových dcer - Magdalény, Elišky a Voršily (zatím nenalezené)., Seiseneggerova malířská technika se významně změnila v době jeho pobytu v Bologni (1532), kdy vznikl celofigurální portrét \"Císař Karel V. se psem\" namalovaný technikou olejomalby na plátně. Stejnou dataci má i obdobný portrét císaře Karla V., který ve stejné době namaloval Tizian. Historici umění vedou diskuzi o tom, zda Tizianův obraz je originálem nebo kopií zhotovenou na základě Seinseneggerovy předlohy.\n\nV roce 1536 Seisenegger namaloval \"Portrét arcivévodkyně Eleonory\", druhorozené dcery Ferdinanda I., ve věku dvou let (Uměleckohistorické muzeum, Vídeň). V dolní části obrazu je nápis identifikující zobrazenou osobu. Barevnost a vlastní provedení portrétu dokládá malířovo poučení na dílech malířů podunajské školy. Srovnáním s dětským \"Dvojportrétem Jáchyma a Zachariáše\" z roku 1529 je patrný vývoj malířovy tvorby. Podobné srovnání lze provést i v případě pozdějšího Seiseneggerova obrazu \"Portrét císaře Maxmiliána II. v chlapeckém věku\" (Obrazárna Pražského hradu). Ač obraz není signován, umělecký historik Jaromír Neumann v něm bezpečně rozpoznal Seiseneggerův malířský rukopis. Zobrazuje budoucího císaře Maxmiliána II. Habsburského (1527-1576) asi ve věku 15 let. Nejstarší syn císaře Ferdinanda I. je na něm oblečen do černého sametového oděvu španělského střihu a na hlavě má černý baret s bílým pérem. Strojený postoj mladíka kontrastuje se světlejší drapérií a s mramorovou podlahou na pozadí.\n\nSeiseneggerovo augsburské setkání s Tizianem ovlivnilo malířovu tvorbu v průběhu 50. let 16. století, což je zvláště patrné na obraze \"Portrét Jaroslava z Pernštějna\" (signovaný 1558). Šlechtic je na něm oblečen v renesančním oděvu španělského typu, přes který má černý plášť podšitý světlou kožešinou. Původně byl obraz považován za portrét Vratislava z Pernštejna, ale v současnosti historici umění se shodují, že portrétovaným je Jaroslav z Pernštejna, starší Vratislavův bratr.\n\nBěhem 50. let 16. století Seisenegger několikrát pobýval v Čechách, pro což svědčí portréty Pernštejnů. Dokládá to celofigurální \"Portrét Marie hraběnky Těšínské, rozené z Pernštejna\" (1550) nebo již zmíněný \"Portrét Jaroslava z Pernštejna\" (1558). Později vznikl \"Dvojportrét Marie Manrique de Lara s nahým dítětem\" (1561/62), přičemž dítě bylo identifikováno jako Mariin syn Jan z Pernštejna. Poté přešel do služeb Viléma z Rožmberka, což dokládá \"Portrét Viléma z Rožmberka ve středním věku\" (1558-1560). V Lobkowiczkých sbírkách byl portrét datován až rokem 1565, což je datum méně pravděpodobné, neboť v té době byl malíř téměř slepý.\n\nVe své tvorbě Jakob Seisenegger rozvíjel až do své smrti „cranachovský“ typ portrétní malby, což v polovině 16. století působilo již archaicky. Dokládá to skutečnost, že pozdější portréty Viléma z Rožmberka malovali již portrétisté z augsburského prostředí poučení benátskou, vlámskou a později i španělskou portrétní malbou.\n\nJiž před koncem 15. století vznikají první reprezentativní portrétní galerie dekorující prostory panovnických sídel. Současně se portrét zvětšuje až do celofigurální podoby. Tento typ zpodobnění se následně šíří i do řad vysoké šlechty a bohaté buržoazie. Vznikla tak mezinárodně přijímaná celofigurální portrétní tradice, v jejímž duchu tvořil i Jakob Seisenegger. Malíři se podařilo navázat na freskový \"Dvojportrét krále Vladislava II. a jeho manželky Anny z Foix\" (Svatováclavská kaple, katedrála sv. Víta, Pražský hrad) z roku 1508, jehož autorem byl Mistr Litoměřického oltáře, který Seisenegger provázal s italskými portréty té doby. V 80. letech 16. století je však jeho portrétní styl nahrazen manýristickým stylem dvorních malířů rudolfínské Prahy.\n\n"}
{"id": "1307124", "url": "https://cs.wikipedia.org/wiki?curid=1307124", "title": "Caro", "text": "Caro\n\nCaro může být:\n"}
{"id": "1307125", "url": "https://cs.wikipedia.org/wiki?curid=1307125", "title": "Puch 500", "text": "Puch 500\n\nPuch 500 (též Steyr-Puch 500) byl městský vůz, který vyráběl rakouský výrobce \"Puch\", dceřiná společnost \"Steyr-Daimler-Puch\" (existující společnost Magna Steyr vznikla fúzi firmy \"Magna Europe\" a části původního průmyslového konglomerátu \"Steyr-Daimler-Puch\"). Vyráběl se na základě licence od společnosti Fiat a byl založen na modelu Fiat 500, měl však odlišný motor rakouské konstrukce. Automobil se vyráběl ve Štýrském Hradci (Graz).\n\nV roce 1954 bylo rozhodnuto, že Steyr-Puch bude po válce pokračovat ve výrobě automobilů. Vzhledem k vysokým nákladům spojeným s vývojem zcela nového vozu byla uzavřena dohoda s firmou Fiat na získání a přizpůsobení Fiatu 500, jehož hlavním konstruktérem byl Dante Giacosa. Z karoserie se pouze kryt motoru a později střecha vyráběla ve vlastním závodu v Rakousku. \n\nNa druhou stranu, motor i převodovku vyráběl Steyr-Puch. Použitý motor byl odlišný od toho v originálním Fiatu. Šlo dvouválcový motor typu boxer o výkonu 12 kW, který prokázal mnohem hladší chod než řadový dvouválec používaný společností Fiat. Odlišný motor přinesl rakouské verzi automobilu dobré jízdní vlastnosti, zejména v horském terénu. Fiat proto experimentovali s montáží tohoto motoru do svého auta, ale Italové nakonec zůstali u původního, konstrukčně a výrobně jednoduššího motoru.\n\nPrvní \"Steyr-Puch 500 Modell Fiat\" se začal vyrábět v roce 1957 a prodával se dobře. Zpočátku byl nabízen jen se stahovatelnou (textilní?) střechou a očekávalo se, že hlavními kupující budou dosavadní motocyklisté, říkalo se mu \"Puchwagen\" nebo \"Pucherl\".\n\nPrvní modifikace se objevily v roce 1959. Model \"Steyr-Puch 500 D\" již měl pevnou kovovou střechu, kterou dodával Fiat (označení D vzniklo ze slova \"Dach\", tj. střecha v němčině. Luxusnější model 500 DL byl pak vybaven silnějším motorem o výkonu 20 koní resp. 15 kW.\n\nV roce 1961 začala výroba dvou verzí kombi: \"model 700 C\" (C jako \"Combi\") and \"700 E\" (E jako Economy), oba měly motor o objemu 643 cm³, ale s různým výkonem. V roce 1962 byl i sedan vybaven větším a silnějším motorem, tato verze byla označováno jako \"model 650 T\" (T jako Thondorf, což je název lokality výrobního závodu ve Štýrském Hradci). \n\nO několik let později byl výkon tohoto motoru dále zvýšen, takže vznikly \"modely 650 TR\" and \"650 TR II\" (R jako Rallye). Tyto modely byly nejprve určeny pro policii, ale později se prodávaly i běžným zákazníkům. Tento model také prošel homologací pro rallye takže se velmi úspěšně účastnil motoristických soutěží, kde konkuroval závodním verzím vozů Abarth, které vznikly na základě originálního Fiatu. \n\nV roce 1966 polský jezdec Sobiesław Zasada vyhrál Mistrovství Evropy v rallye s vozem \"Steyr-Puch 650 TR II\", který se tak stal nejmenším automobilem, který kdy dosáhl takového vítězství. \"Gerard van Lennep\" vyhrál v letech 1966 a 1967 šampionát v Nizozemí (v kategorii do 700 cm³) se žlutým 650 TR. Soutěžil i na evropském šampionátu, kde vyhrál závod v Bělehradě.\n\nKarosérie a celkový design zůstal víceméně stejný až do roku 1967, kdy Steyr-Puch převzal upravenou konstrukci, ve Fiatu zavedenou již v roce 1965. Nejvýznamnější změnou bylo nahrazení předtím pro Fiat charakteristických zavěšených dveří konvenčními. Do označení nového modelu bylo přidáno slovo \"Europa\". V roce 1969, když již poptávka po voze klesala, bylo rozhodnuto kompletně převzít provedení originálního Fiatu, kromě motoru, který byl i nadále rakouský. Tento model byl označen \"500 S\" (Sport). V roce 1973 převzaly v Rakousku do výroby takřka beze změny model Fiat 126, pouze byl opět vybaven vlastním rakouským, nikoli italským, motorem. Výroba byla ukončena v roce 1975. \n\nCelkově se rakouská verze Fiatu 500 prodávala dobře, kolem 60 000 kusů. Přes silně omezující podmínky v licenci Fiat ohledně exportu takto vyrobených vozů, se nezanedbatelné část vyvezla, především do Německa, Maďarska a také do Finska, kde působil aktivní importér Sisu Auto.\n\n\n"}
{"id": "1307126", "url": "https://cs.wikipedia.org/wiki?curid=1307126", "title": "Vstup do zákona (Aleš Veselý)", "text": "Vstup do zákona (Aleš Veselý)\n\nVstup do zákona (2009) je socha-objekt, jedna z mnoha variant bran, které jsou v díle Aleše Veselého zastoupeny v řadě kreseb a modelů a patřily k ústředním tématům jeho tvorby. Je umístěna před Galerií Středočeského kraje v Kutné Hoře.\nMonumentální socha o výšce přes šest metrů sestává ze dvou šikmých kovových desek upevněných na vodorovné základně. Na vnější straně jsou ocelové desky ponechány v surovém stavu a pokryty rzí, vnitřní stranu tvoří vyleštěný nerezový plech odrážející okolí. Desky tvoří koridor (620 x 250 x 480 cm), v němž je na hřídeli nízko zavěšena matně černá laminátová koule o průměru 380 cm, kterou lze otáčet. Aleš Veselý čerpá z filozofie judaismu a z východního myšlení, které je založené na respektu a uvědomění si jaký je základní zákon univerza a jakou má člověk zodpovědnost. Socha byla oficiálně odhalena v rámci otevření nové stálé expozice Stavy mysli – Za obrazem. Jde o komplexní poselství, tak jako v celém díle Aleše Veselého i ve většině moderního českého sochařství, přestože formální kompozice usiluje o zjednodušení.\n\nIdea sochy je poprvé volně a v poněkud odlišné podobě zaznamenána v kresbě \"Koridor\" (1991-1992), modelu pro objekt \"Kodex\" a také jako model pro monumentální plastiku \"Sedm\" (jedenáct a půl metrů vysoký objekt o základně 17 x 5 m), která měla vzniknout nedaleko Čáslavi, kde se Aleš Veselý narodil.\n\nVýchodiskem k úvahám na téma brány byla hluboce intimní zkušenost z doby, kdy se Aleš Veselý tři roky po válce s rodiči přestěhoval do Prahy. Jejich byt ve Veletržní ulici se shodou okolností nacházel naproti postrannímu vchodu do areálu provizorních veletržních pavilónů, kde byli za německé okupace shromažďováni Židé před transporty do koncentračních táborů. Touto branou prošla také jeho sestra a otec. Areál byl později zbourán, ale pomyslná socha-brána zůstala v jeho mysli trvale jako připomínka osudového okamžiku. Projít branou znamená překročit určitou hranici.\n\n„Brána“ jako pojem je pro mne především výrazem překročení určitého stupně jinosti, je mírou distance dotyku či hranicí dvou sfér. Pro mě je důležitá ta ambivalence – dvojí vnímání tohoto pojmu. Brána, kterou musím projít, protože je prostě na cestě a dává mi jedinou možnost pokračovat, pokud nechci zůstat stát. Jít dál, anebo se snad vrátit? V situaci osudového uvědomění si hranice, jejíž projití znamená nezrušitelnou změnu – „projdu-li, nevrátím se“.\n\nV textech se autor vrací k branám jako symbolům v nejrůznějších souvislostech. Ve všech je přítomen balvan nebo skála, pod kterými musí člověk projít. Kámen zde zastupuje paměť a místa, kde se odehrály důležité okamžiky minulosti. Jednou variantou je Brána jako memento lidského osudu, se zavěšeným břemenem. Další Brána je koridorem s kusem skály vyzdviženým mezi dvěma ocelovými deskami. Je připomínkou dlouhého putování židovského národa a přetrvávající podvědomou touhou po Jeruzalému. Jiná Brána nabízí jeden vchod, ale dva východy, které nutí člověka učinit vlastní rozhodnutí, možná osudovou volbu. Aleš Veselý považoval za důležité, aby jeho projekty připouštěly více výkladů a měly univerzální charakter, nikoli konkrétní náboženský či historický obsah.\n\n\n"}
{"id": "1307131", "url": "https://cs.wikipedia.org/wiki?curid=1307131", "title": "Jablonná nad Vltavou (zámek)", "text": "Jablonná nad Vltavou (zámek)\n\nZámek Jablonná nad Vltavou je klasicistní zámek, nacházející se ve vesnici Jablonná nad Vltavou ve Středočeském kraji.\n\nRoku 1318 byla na místě dnešního zámku vybudována vodní tvrz patřící Eberhardovi z Jablonné. Okolo roku 1450 získali tvrz a sní celou vesnici Netvorští rytíři z Březí. Od roku 1621 je v zemských deskách zapsán jako majitel Přibík Netvorský z Březí. Přibíkovi potomci drželi Jablonnou po dobu 108 let, tedy až do roku 1729. V tomto roce Jablonnou prodal Jan Vojtěch Netvorský hraběti Josefu Janovi Kinskému. Podle průzkumu budovy a odkrytí maleb byl objekt bývalé tvrze přestaven na barokní zámek právě v době, kdy byl majitelem tento pokrokový aristokrat. V roce 1763 zakoupila zámek německá šlechtična Rosalia von Neuberg. Tento šlechtický rod vlastnil zámek spolu s vesnicí až do roku 1805. Po tomto roce se majitelé Jablonné rychle střídali, byli to spíše příslušníci nižší venkovské šlechty.\n\nRoku 1939 byla vesnice vystěhována jednotkami SS. Vesnice se stala součástí nacistického cvičiště.\n\nČeská televize na tomto zámku natáčela díl pořadu „Toulavá kamera“.\n\n"}
{"id": "1307132", "url": "https://cs.wikipedia.org/wiki?curid=1307132", "title": "Johann Friedrich Abegg (teolog)", "text": "Johann Friedrich Abegg (teolog)\n\nJohann Friedrich Abegg (30. listopadu 1765 Roxheim - 16. prosince 1840 Heidelberg) byl německý evangelický teolog.\n\nPocházel z rodiny kazatele a měl mnoho sourozenců. Roku 1786 se stal kandidátem na úřad kazatele na Falckém kurfiřství. V letech 1789 až 1784 vyučoval na gymnáziu v Heidelbergu. Od roku 1791 působil jako mimořádný profesor filologie na Heidelberské univerzitě. Roku 1794 začal vykonávat funkci kněze, nejdříve v Boxbergu, roku 1799 v Leimenu, roku 1808 v Heidelbergu na faře kostela svatého Petra a roku 1814 v Heidelbergu na faře kostela svatého Ducha.\n\nVedle toho byl od roku 1807 členem vrchní bádenské velkovévodské církevní rady. Roku 1819 byl jmenován profesorem praktické teologie Heidelberské univerzity, kde také získal doktorát z teologie.\n\nAbegg vytvořil pouze několik psaných děl, protože svoji službu mnohem více spatřoval v aplikaci svých studií v teorii. Jelikož měl svého času velmi významné postavení v heidelberské společnosti, tak byl blízkým přítelem romantických osobností jako Anton Friedrich Justus Thibaut, Friedrich Creuzer, Carl Daub nebo Friedrich Wilhelm Carl Umbreit.\n\n"}
{"id": "1307135", "url": "https://cs.wikipedia.org/wiki?curid=1307135", "title": "Broderick", "text": "Broderick\n\nBroderick může být:\n"}
{"id": "1307136", "url": "https://cs.wikipedia.org/wiki?curid=1307136", "title": "Solvayův lom (Křižany)", "text": "Solvayův lom (Křižany)\n\nTřípatrový Solvayův lom býval nejrozlehlejším vápencovým lomem v oblasti Ještědského hřbetu. Nachází se na katastru obce Křižany v okrese Liberec ve stejnojmenném kraji.\n\nBývalý lom se nachází v nadmořské výšce 600 metrů na jihozápadním úbočí hory Lom (682 m n. m.) v oblasti Přírodního parku Ještěd. Jedná se o území geomorfologického okrsku Kryštofovy hřbety, který náleží do podcelku Ještědský hřbet, jenž je součástí celku Ještědsko - kozákovský hřbet. Územím prochází tektonická linie lužické poruchové zóny - Lužického zlomu. Důkazem tektonického postižení lokality je místo v lomu, kde byla odkryta ležatá vrása v devonských vápencích a fylitických břidlicích. Z geologického hlediska je možno lom považovat za významný studijní profil. \n\nOd železniční stanice \"Křižany\" na železniční trati č. 86 Liberec - Česká Lípa je někdejší lom vzdálen vzdušnou čarou zhruba 0,5 km směrem na severozápad. Severozápadně od Solvayova lomu se v prostoru sedla pod horou Lom, kde je kaple sv. Kryštofa z roku 1763 a křižovatka turistických cest, nachází prameniště Zdislavského potoka.\n\nLom nad křižanským nádražím byl činný až do 20. let 20. století. Vytěžený vápenec byl dopravován lanovkou na nádraží a odtud byl po železnici převážen do Neštěmic u Ústí nad Labem, kde byl z něj takzvanou Solvayovou metodou vyráběna soda. Zprávu, že ložisko vápence v Křižanech je vyčerpáno, podal neštěmický závod nadřízenému ředitelství společnosti \"Rakouského spolku pro chemickou a hutní výrobu\" již v roce 1915 a v následujících letech započala příprava na zahájení těžby této suroviny v nové lokalitě na Berounsku - v pozdějších Solvayových lomech u Svatého Jana pod Skalou.\n\nPo téměř 100 letech od ukončení těžby se výrazně změnilo prostředí bývalého lomu, vše pohltila příroda. V té souvislosti se zde objevily pozoruhodné a vzácné druhy rostlin a živočichů. Členové Základní organizace Českého svazu ochránců přírody při Správě Chráněné krajinné oblasti Jizerské hory se proto rozhodli toto pozoruhodné místo zpřístupnit veřejnosti. Za podpory programu společnosti NET4GAS \"Blíž přírodě\" a Lesů České republiky vybudovali okružní stezku lomem, doplněnou o informační tabule, venkovní posezení a odbočky k Loupežnické jeskyni a k tzv. Krásné vyhlídce nad jeskyní. Stezka s informacemi o Solvayově lomu byla slavnostně zpřístupněna 15. června 2017.\n\nV bývalém lomu roste jedna z tuzemských orchidejí - kruštík tmavočervený (\"Epipactis atrorubens\"), která zde kvete na přelomu května a června. O něco výše se v lomu nachází místo, kde se vyskytuje drobný hořeček brvity (Gentianopsis ciliata), kvetoucí na podzim. Dalším ohroženým rostlinným druhem je okrotice bílá (\"Cephalanthera damasonium\"). V prostoru lomu žije řada druhů denních i nočních motýlů, z ohrožených druhů živočichů se zde vyskytuje například mlok skvrnitý nebo mravenec lesní. V jeskyních a krasových dutinách, které byly odkryty těžbou, bylo registrováno deset různých druhů netopýrů, mezi jinými např. netopýr velký, netopýr vodní, netopýr vousatý a další.\n\n"}
{"id": "1307140", "url": "https://cs.wikipedia.org/wiki?curid=1307140", "title": "Babičky (Babice)", "text": "Babičky (Babice)\n\nBabičky jsou vesnice a bývalá část obce Babice v okrese Praha-východ, se kterou jsou na západním okraji již neznatelně spojeny novou zástavbou. Nachází se asi 5 km na severovýchod od Říčan, 9 km severně od Mnichovic a 10 km západně od Kostelce nad Černými lesy.\n\nÚzemím vesnice prochází tyto silnice III. třídy :\n\nVe vesnici je jedna autobusová stanice - Babice, Babičky, kde zastavují příměstské autobusové linky Praha,Depo Hostivař-Doubek (v pracovních dnech 15 spojů, o víkendech 4 spoje) (dopravce Dopravní podnik hl.m. Prahy, a. s.) a Mukařov-Doubek-Říčany-Modletice-Jesenice (pouze v pracovních dnech 6 spojů) (dopravce Arriva Praha, s. r. o.).\n\nŽelezniční trať ani stanice na území obce nejsou. Nejbližší železniční stanicí jsou Říčany ve vzdálenosti 5 km ležící na trati 221 mezi Prahou a Benešovem.\n\nVesnicí prochází cyklotrasy :\nVesnicí vedou turistické trasy :\nNa okraji lesa nedaleko vesnice se nachází památník postavený v roce 1947 připomínající pobyt vojáků Rudé armády pod velením generála Jeremenka v květnu 1945.\n"}
{"id": "1307141", "url": "https://cs.wikipedia.org/wiki?curid=1307141", "title": "Diecéze Vaga", "text": "Diecéze Vaga\n\nDiecéze Vaga je titulární diecéze římskokatolické církve.\n\nVaga, dnes Beja, bylo starobylé biskupské sídlo nacházející se v římské provincii Africa Proconsularis. Byla sufragánní diecézí arcidiecéze Kartágo. \n\nJménem známe tři biskupy: \n\nOd 19. století je Vaga využívána jako titulární biskupské sídlo; současným (od roku 2017) titulárním biskupem je Antonín Basler, pomocný biskup v olomoucké arcidiecézi.\n\n"}
{"id": "1307142", "url": "https://cs.wikipedia.org/wiki?curid=1307142", "title": "Belleville Senators", "text": "Belleville Senators\n\nBelleville Senators je profesionální kanadský klub ledního hokeje, který sídlí v Belleville v provincii Ontario. Do AHL vstoupil v ročníku 2017/18 a hraje v Severní divizi v rámci Východní konference. Své domácí zápasy odehrává v hale Yardmen Arena s kapacitou 4 400 diváků. Klubové barvy jsou červená, černá a bílá.\n\nKlub nahradil v sezoně 2017/18 mužstvo Binghamton Senators a stal se čtvrtým kanadským klubem v soutěži. Tým plní roli farmy klubu NHL Ottawa Senators. Ottawa podepsala s klubem spolupráci na osm let, Yardmen Arena má nejnižší kapacitu v celé lize. V premiérovém utkání 6.10.2017 podlehl tým na ledě Laval Rocket 3:0.\n\nVe stejné aréně v minulosti působil klub Belleville Bulls, hrající juniorskou OHL.\n\n\nZdroj: \n\n\n\nZdroj: \n\nbez účasti\n\n"}
{"id": "1307144", "url": "https://cs.wikipedia.org/wiki?curid=1307144", "title": "Hlobil", "text": "Hlobil\n\nPříjmení Hlobil nosí více významných osobností:\n\n"}
{"id": "1307145", "url": "https://cs.wikipedia.org/wiki?curid=1307145", "title": "Laval Rocket", "text": "Laval Rocket\n\nLaval Rocket (: ) je profesionální kanadský klub ledního hokeje, který sídlí v Lavalu v provincii Québec. Do AHL vstoupil v ročníku 2017/18 a hraje v Severní divizi v rámci Východní konference. Své domácí zápasy odehrává v hale Place Bell s kapacitou 10 000 diváků. Klubové barvy jsou červená, bílá a modrá.\n\nKlub nahradil v sezoně 2017/18 mužstvo St. John's IceCaps a stal se jedním ze čtyř kanadských týmů v soutěži. Mužstvo bude plnit roli farmy klubu NHL Montreal Canadiens. Aréna Place Bell byla otevřena v roce 2017.\n\nV premiérovém utkání 6. října 2017 porazil tým na svém ledě Belleville Senators 3:0, hlediště bylo vyprodané.\n\n\nZdroj: \n\n\n\nZdroj: \n\nbez účasti\n\n"}
{"id": "1307146", "url": "https://cs.wikipedia.org/wiki?curid=1307146", "title": "Diecéze thunudrumská", "text": "Diecéze thunudrumská\n\nDiecéze thunudrumská je titulární diecéze římskokatolické církve.\n\nTunudrum v dnešním Tunisku, bylo starobylé antické město, nacházející se v římské provincii Africa Proconsularis\"\"'. Byla sufragánní diecézí arcidiecéze Kartágo. \nZe starověku je znám jediný biskup této diecéze: mezi katolickými preláty, kteří se v Kartágu roku 525 účastnili koncilu, byl jistý Octavianus z Tunundrumu. Diecéze zanikla zřejmě v 7. století, v době obsazení severní Afriky muslimy. Dnes je obnovena jakožto titulární sídlo.\n\n"}
{"id": "1307147", "url": "https://cs.wikipedia.org/wiki?curid=1307147", "title": "LEGO Batman film", "text": "LEGO Batman film\n\nLEGO Batman film (v anglickém originále The Lego Batman Movie) je americký rodinný animovaný film z roku 2017. Je spin-offem filmu \"LEGO příběh\" z roku 2014. Své hlasy poskytli Will Arnett, Zach Galifianakis, Michael Cera, Rosario Dawson a Ralph Fiennes.\n\nSnímek měl světovou premiéru v Dublinu v Irsku dne 29. ledna 2017, ve Spojených státech amerických měl premiéru dne 10. února 2017. V České republice měl premiéru dne 9. února 2017. Film získal pozitivní reakce od kritiků, kteří výborně hodnotili animace, hlasy herců, hudbu, vizuální styl a humor. Celosvětově vydělal přes 312 milionu dolarů. \n\nPo celosvětovém fenoménu LEGO příběh se dočkal filmového zpracování i LEGO Batman. I přesto, že Batman funguje v jednočlenné skupince, která bojuje proti zločinu, se musí spojit o ostatními občany města, aby zabránili Jokerovi v ovládnutí Gothamu.\n\nFilm vydělal 175,8 milionů dolarů v Severní Americe a Kanadě a 136,2 milionů dolarů v ostatních oblastech, celkově tak vydělal 312 milionů dolarů po celém světě. Rozpočet filmu činil 80 milionů dolarů. V Severní Americe byl projektován výdělek za první víkend okolo 60 milionu dolarů. Za čtvrteční premiérový večer vydělal 2,2 milionu dolarů a za páteční den 15 milionu dolarů. Za první víkend vydělal 53 milionu dolarů a stal se nejnavštěvovanějším snímkem.\n\nFilm získal pozitivní recenze od kritiků. Na recenzní stránce Rotten Tomatoes získal z 263 započtených recenzí 91 procent s průměrným ratingem 7,5 bodů z deseti. Na serveru Metacritic snímek získal z 48 recenzí 75 bodů ze sta. Na Česko-Slovenské filmové databázi snímek získal 70 procent. \n\n"}
{"id": "1307149", "url": "https://cs.wikipedia.org/wiki?curid=1307149", "title": "Lipník nad Bečvou (nádraží)", "text": "Lipník nad Bečvou (nádraží)\n\nLipník nad Bečvou (dřívější názvy: Leipnik, Lipník) je železniční stanice, která se nachází na trati 270, původní železniční trať společnosti c. k. privilegované Severní dráhy císaře Ferdinanda (SDCF) ve městě Lipník nad Bečvou na adrese Nádražní 400/28. Je součástí II. železničního rychlostního koridoru ČD.\n\nŽeleznice byla dána do provozu v roce 1842, úsek z Přerova do Lipníku nad Bečvou. Zde se na čas výstavba železnice zastavila, důvodem byl nedostatek finančních prostředků. Průjezdní stanice se stala koncovou stanicí. Další výstavba pokračovala až v roce 1844 do roku 1847. Výstavbu trati řídil Karl Hummel. V roce 1851 byla trať zdvojkolejněna z Přerova po Lipník. V letech 1960–1963 byla trať elektrizována.\n\nVýstavba II. koridoru ČD probíhala v letech 1999–2001 a v roce 2012 byl zaveden pravostranný provoz.\n\nZabezpečovací zařízení železniční stanice Lipník nad Bečvou je dálkově řízeno z Centrálního dispečerského pracoviště Přerov (CDP Přerov) a Dálkově ovládaným zabezpečovacím zařízením (DOZ) Hranice na Moravě.\n\n\nŽelezniční trať v roce 1842 měla jednu kolej a do stanice se vjíždělo zděnou branou. Architekt Anton Jüngling projektoval výpravní budovu a skladiště. Mezi výpravní budovou a skladištěm bylo pět kolejí, z nichž byly krajní kryté pultovou střechou. Rozšířením kolejové dopravy byly původní budovy zbourány a postaveny nové. V roce 1906 byl původní dřevěný sklad snesen a postaven slad typizovaný z režného zdiva s nákladní pokladnou. S výstavbou koridoru byl k ostrovnímu nástupišti postaven odchod.\n\nV roce 1842 byla vybudována výpravní budova podle plánu architekta Antona Jünglinga. V roce 1847 byla tato budova snesena a postavená nová zděná klasicistní patrová budova. Výpravní budovu z roku 1848 projektoval architekt Ernest Ehrenhaus, který vycházel z Jünglingových návrhů. Jednopatrová klasicistní budova o sedmi osách, s mělkými rizality, které byly zvýrazněny rohovou bosáží, s patrovou římsou, byla kryta valbovou střechou. Okna v přízemí měla půlkruhové zaklenutí, zdobení pásovou rustikou, v patře byla okna obdélná. V roce 1897 byla přistavěna z jižní strany přízemní čekárna s dřevěnou verandou.\n\nV blízkosti výpravní budovy byla postavena zděná patrová vodárna s přízemními postranními křídly. Klasicistní budova s bosovanými nárožími, profilovanou římsou a věž trojúhelníkovým štítem se dochovala jako jedna z nejstarších vodáren na trati SDCF. Vodárna sloužila k více účelům. V pravém křídle byl byt výhybkáře, ve střední části byla kasárna a místnost se studnou. Vlevo byl sklad a levém postranním křídle lampárna a umývárny. V letech 1936–37 byla vodárna adaptována k jiným účelům (např. sklad uhlí a dřeva). V letech 1999–2002 bylo severní křídlo sneseno a na jeho místě postavená patrová provozní budova.\n\nK zabezpečení acetylenového osvětlení nádraží byla postavena lampárna v přednádraží naproti vodárny. Přízemní stavba z režného cihlového zdiva s plochou střechou a nízkou atikou byla postavena podle typového vzoru III. (Normalplan No 185). V budově byl umístěn tzv. mokrý plynojem. Byla to zvonová nádoba jejíž dolní okraj byl ponořen do vodní nádrže. Zvýšením nebo snížením tlaku acetylénu ve zvonu se samočinně vynořil nebo ponořil do vody. Zvýšením tlaku se ve vyvíječi plynu nádoba s karbidem vynořila z vody a ustala reakce karbidu s vodou, při poklesu tlaku se karbid zanořil do vody a začal se vyvíjet acetylén (ethyn). Acetylén byl odváděn do čisticího přístroje, kde se zbavil nežádoucích příměsí snižujících svítivost (amoniak, sirovodík) v čisticí látce, nejčastěji se používalo chlorové vápno. Vyčištěný acetylén byl odveden do plynojemu přes plynoměr a následně do acetylénových lamp. V budově lampárny byl sklad sklad karbidu a jáma na vápno. V roce 1925 byla přestavěna na byt.\n\nV železniční zastávce jsou cestujícím poskytovány tyto služby: vnitrostátní pokladní přepážka (ČD), možnost platit v eurech, platba platební kartou, bezbariérové WC, čekárna, půjčovna kol, úschovna zavazadel. V blízkosti je veřejné parkoviště a zastávka autobusové dopravy.\n\nRozcestí turistických tras:\n\n"}
{"id": "1307152", "url": "https://cs.wikipedia.org/wiki?curid=1307152", "title": "Binghamton Devils", "text": "Binghamton Devils\n\nBinghamton Devils je profesionální americký klub ledního hokeje, který sídlí v Binghamtonu ve státě New York. Do AHL vstoupil v ročníku 2017/18 a hraje v Severní divizi v rámci Východní konference. Své domácí zápasy odehrává v hale Floyd L. Maines Veterans Memorial Arena s kapacitou 4 710 diváků. Klubové barvy jsou červená, černá a bílá.\n\nKlub byl založen v roce 2017 a je záložním celkem týmu NHL New Jersey Devils. Klub v AHL nahradil Albany Devils a současně v aréně tým AHL Binghamton Senators.\n\nPremiéru v lize si klub odbyl 7. října 2017 na svém ledě proti Bridgeport Sound Tigers (2:1), utkání bylo vyprodané.\n\n\nZdroj: \n\n\n\nZdroj: \n\nbez účasti\n\n"}
{"id": "1307161", "url": "https://cs.wikipedia.org/wiki?curid=1307161", "title": "Seznam dílů seriálu Jekatěrina", "text": "Seznam dílů seriálu Jekatěrina\n\nToto je seznam dílů seriálu \"Jekatěrina\". Ruské historické drama \"Jekatěrina\" mělo premiéru na stanici Russia-1.\n\n<onlyinclude></onlyinclude>\n\n"}
{"id": "1307163", "url": "https://cs.wikipedia.org/wiki?curid=1307163", "title": "Beata Tyszkiewicz", "text": "Beata Tyszkiewicz\n\nBeata Tyszkiewicz, celým jménem Beata Maria Helena Tyszkiewicz-Kalenicka (* 14. srpna 1938 Wilanów, Polsko) je polská herečka. Byla považována za sexuální symbol v Polsku. Byla porotce v pořadu Dancing with the Stars. Taniec z gwiazdami (2003-2017).\n\nByla ženou Andrzeje Wajdy (1967-1969). Má dvě dcery.\n\n\n"}
{"id": "1307166", "url": "https://cs.wikipedia.org/wiki?curid=1307166", "title": "Přebor Moravskoslezského kraje 2016/17", "text": "Přebor Moravskoslezského kraje 2016/17\n\nV soubojích 57. ročníku Přeboru Moravskoslezského kraje 2016/17 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v pátek 5. srpna 2016 úvodním zápasem 1. kola a celého ročníku (FK Český Těšín – TJ Břidličná 1:1) a skončil v neděli 18. června 2017 posledním zápasem 30. kola a celého ročníku (FK Krnov – TJ Břidličná 2:0).\n\n\nNejlepším střelcem ročníku se stal Pavel Kučera z TJ Břidličná, který vstřelil 34 branky ve 29 startech. Druhý Dušan Půda z FC Heřmanice Slezská dal 27 branek ve 29 utkáních.\n\nZdroj: \n\nPoznámky:\n\n"}
{"id": "1307168", "url": "https://cs.wikipedia.org/wiki?curid=1307168", "title": "Ingsoc", "text": "Ingsoc\n\nIngsoc je politická ideologie totalitní vlády Oceánie v dystopickém románu George Orwella 1984. V překladu z originální knižní podoby je Ingsoc synonymum pro Anglický socialismus - \"Angsoc\".\n\nJak lze pochopit z románu, Oceánie je tvořena politickou unií Spojených států a zemí Britského společenství, ke které se později připojil zbytek Ameriky a celá část jižní Afriky. Velký bratr a Emmanuel Goldstein vedli stranu k moci v Oceánii během dříve nepopsané revoluce. Po tom, co strana získala kontrolu nad celou Oceánií, se Ingsoc stal oficiální vládnoucí ideologií a další politická víra byla v lidech stále více potlačována a byl zde velký zájem o její uvedení v nevěrohodnost. Emmanuel Goldstein a Velký bratr se později stali nepřáteli Oceánie a lišili se ve své interpretaci idealogie Ingsoc. To začalo rozdělovat obyvatele Oceánie, čehož strana využívala k upevňování své moci.\n\nKromě Oceánie je zde Eurasie a Eastasie, další dvě světové mocnosti, které využívají jiný typ idealogie ke svému vnitřnímu řízení. Neo-bolševismus je ideologií Eurasie, jakožto Evropského kontinentu dobyté sověty. Uctívání smrti (ang. \"Obliteration of Self\") je popsáno jako překlad čínského jména pro ideologii Eastasie. Oligarchie tří superstátů si uvědomují, že jejich vládnoucí ideologie jsou filozoficky nerozlišitelná. Uvedené popření faktů, vykonávané v každém státě a vzájemné zneužívání nepřátelského státu dovolují mezi nimi vést trvalou válku. Tyto války udržují nižší třídy obyvatel pod jistým napětím a dávají vznik hlavní nenávisti vůči nepřátelským státům. Otázkou však zůstává - jsme ve válce s Eurasií nebo s Eastasií?\n\nHlavní myšlenkou Ingsocu je neustálé přetváření historie a uvádění obyvatel k trvalé dezinformaci. Neustálé přepisování událostí má za následek absolutní ztrátu původní informace a nahrazení informací novou, která se momentálně vládnoucí straně hodí. Obyvatelé Oceánie – především vnější strany jsou tak vedeni nepřemýšlet a nepamatovat si, co bylo, ale co je nyní.\n\nV roce 1984 Ingsoc rozděluje oceánskou společnost na tři sociální třídy - Vnitřní stranu, Vnější stranu a Proléty.\n\nVnitřní strana je vrcholem pyramidy sociálních tříd Oceánie. Členové vnitřní strany řídí veškerou politiku a mají výsadní práva, například vypnout všude přítomné obrazovky, které sledují veškeré dění v Oceánii. Popisuje se, že tyto obrazovky nelze trvale vypnout, ale jen pouze po omezenou dobu (není však známo, že by to bylo více jak 30 minut). Členové strany žijí ve svých vybavených domovech, mají dostatek zásob potravin i pití, včetně dopravních prostředků. Oproti tomu jsou pevně svázáni šířením vlastní idealogie a není jim umožněno se jakkoli odchýlit od jeho hlavního proudu. Udává se, že za vnitřní stranou stojí pouze 2% celkového počtu obyvatel Oceánie. Hlavní osobou v románu vnitřní strany je O'Brien.\n\nČlenové vnější strany tvoří prostřední část sociální třídy a pracují především jako administrativní pracovníci v úřadech, kteří slepě vykonávají příkazy vydané vnitřní stranou. O ničem nerozhodují a jsou neustále kontrolováni všudepřítomnými obrazovkami s tváří Velkého bratra. Mají povoleny pouze cigarety a Gin se sacharinem. Vnější strana je tak zneužívána vnitřní stranou a je držena ve velmi nepřátelských podmínkách pro život, což velmi nahrává vnitřní straně k udržení moci. Vnější straně jsou odepírány i základní lidské potřeby - družit se, vést intimní život, rozmnožovat se. Hlavním představitelem vnější strany je Winston Smith.\n\nProléti jsou nejnižší sociální třídou, která je využívána k manuální práci. Proléti žijí v těch nejchudších podmínkách, ačkoli se může zdát, že jsou na první pohled šťastnější než členové vnější strany. Proléti nejsou pod dohledem obrazovek, jako jsou členové vnější strany. Strana je udržuje \"šťastnými\" díky toleranci alkoholu, hazardními hrami, sporty, sexuální promiskuitou a prolefem (vyrobené knihy s pornografickým materiálem). Proléti jsou drženi bez vzdělání, aby nemohli přemýšlet o svém životě a spojitostech okolního dění. Mezi Proléty se pohybuje i tajná policie, aby odhalila skryté hrozby a včas tak zamezila nevoli z řad nejchudších a nejpočetnějších obyvatel (85% celkové populace Oceánie).\n"}
{"id": "1307169", "url": "https://cs.wikipedia.org/wiki?curid=1307169", "title": "Přebor Kraje Vysočina 2016/17", "text": "Přebor Kraje Vysočina 2016/17\n\nV soubojích 15. ročníku Přeboru Kraje Vysočina 2016/17 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v sobotu 6. srpna 2016 úvodními pěti zápasy 1. kola a skončil v neděli 18. června 2017 zbývajícími třemi zápasy 26. kola.\n\n\nNejlepšími střelci ročníku se stali Radek Háněk z FC Slovan Havlíčkův Brod a Martin Somerauer z FC Chotěboř, oba vstřelili 14 branek.\n\nZdroj: \n\nPoznámky:\n\n"}
{"id": "1307174", "url": "https://cs.wikipedia.org/wiki?curid=1307174", "title": "Holeš", "text": "Holeš\n\nPříjmení Holeš nosí více významných osobností:\n\n"}
{"id": "1307175", "url": "https://cs.wikipedia.org/wiki?curid=1307175", "title": "Holešov (rozcestník)", "text": "Holešov (rozcestník)\n\nHolešov může být:\n\n"}
{"id": "1307177", "url": "https://cs.wikipedia.org/wiki?curid=1307177", "title": "Holomek", "text": "Holomek\n\nPříjmení Holomek nosí více významných osobností:\n\n"}
{"id": "1307178", "url": "https://cs.wikipedia.org/wiki?curid=1307178", "title": "Juko Kavagutiová", "text": "Juko Kavagutiová\n\nJuko Kavagutiová nebo Júko Kawagučiová (; [Kawaguči Júko]) () (* 20. listopad 1981 Funabaši, Japonsko) je japonsko-ruská krasobruslařka vystupující v kategorii sportovní dvojice. S nynějším partnerem Alexandrem Smirnovem reprezentuje Rusko. V minulosti soutěžila za Japonsko a USA.\n\nSpolečně jsou mistry Evropy z roku 2010, skončili bronzoví na mistrovství světa v roce 2009 a 2010, získali bronz na Finále Grand Prix v krasobruslení 2011 a v letech 2008–2010 byly mistři Ruska. V únoru 2013 byli podle oficiálního žebříčku ISU sedmou nejlepší krasobruslařskou sportovní dvojicí světa.\n\nKavagutiová kromě rodné japonštiny plynule mluví rusky a anglicky. V letech 2003–2007 studovala na Petrohradské státní univerzitě se specializací na mezinárodní vztahy, studium ukončila v červnu 2007. Kavagutiová projevila zájem o práci v mezinárodní diplomacii po ukončení krasobruslařské kariéry.\n\n"}
{"id": "1307179", "url": "https://cs.wikipedia.org/wiki?curid=1307179", "title": "Holota", "text": "Holota\n\nPříjmení Holota nosí více významných osobností:\n\n"}
{"id": "1307180", "url": "https://cs.wikipedia.org/wiki?curid=1307180", "title": "Hort", "text": "Hort\n\nPříjmení Hort nosí více významných osobností:\n\n\nZkratka hort. (nesprávně Hort.) v latinských názvech rostlin znamená hortulanorum.\n\n"}
{"id": "1307184", "url": "https://cs.wikipedia.org/wiki?curid=1307184", "title": "Aleš Krč", "text": "Aleš Krč\n\nAleš Krč (* 12. srpna 1990 Olomouc) je český fotbalový útočník a bývalý mládežnický reprezentant.\n\nV sezoně 2016/17 se stal nejlepším střelcem Moravskoslezské fotbalové ligy, v níž vstřelil 23 branky ve 30 startech.\n\nJe aktuálně nejlepším střelcem v historii této soutěže se 130 góly (z toho 119 za Uničov). Překonal oba rekordy Martina Hanuse (103 branky v MSFL a 87 branek za jeden klub). Tento stav je platný před začátkem ročníku 2019/20.\n\nJe držitelem dvou dorosteneckých titulů – 2006/07 se Sigmou Olomouc a 2008/09 se Spartou Praha.\n\nČeskou republiku reprezentoval ve 4 utkáních, v nichž neskóroval. Za výběr do 16 let startoval v rámci turnaje \"Aegean Cup\" na přelomu ledna a února 2006, kde tým ČR obsadil druhé místo za vítěznou Ukrajinou.\n\nV mládežnickém věku prošel olomouckou Sigmou a pražskou Spartou, svůj potenciál však nevyužil a do nejvyšší soutěže se neprosadil.\n\nVe II. lize hrál za AC Sparta Praha „B“, v 5 startech neskóroval.\n\nV ročníku 2016/17 se stal v uničovském dresu nejlepším střelcem Moravskoslezské fotbalové ligy, když vstřelil 23 branky ve 30 startech. V průběhu sezony 2017/18 se posunul na první místo nejlepších střelců v historii MSFL (hraje se od 1991/92) před Martina Hanuse. V nejvyšší moravské soutěži dal zatím 130 branek (2010–2019) – viz Rekordy MSFL.\n\nV MSFL debutoval a svůj první gól v této soutěži dal za B-mužstvo Sigmy Olomouc, hrál ji také v Prostějově.\n\n\n"}
{"id": "1307188", "url": "https://cs.wikipedia.org/wiki?curid=1307188", "title": "Červený most (Bratislava)", "text": "Červený most (Bratislava)\n\nČervený most je železniční most v Bratislavě, který je v Mlýnské dolině a vede přes údolí potoka Vydrice. Je pojmenován podle zřetelného červeného nátěru. Byl vybudován v roce 1848 jako součást železniční tratě Gänserndorf - Marchegg - Bratislava a původně byl jednokolejný.\n\nKe zdvojkolejnění 215 m dlouhého a 17 m vysokého, původně cihlového mostu došlo v roce 1881. Podpíralo ho devět mostních oblouků a svou funkci v původní podobě plnil až do 4. dubna 1945, kdy ho ustupující německá vojska zničila. Zachoval se fragment pilíře, který je od 29. dubna 1986 technickou památkou. V rekordně krátkém čase sedmi dní byl vojáky Rudé armády a místními obyvateli nahrazen provizorním přemostěním. 30. dubna 1948 byl postaven současný ocelový most. Ten reflektuje původní pojmenování a je natřený na červeno.\n\nU Červeného mostu se nachází železniční zastávka Bratislava-Železná studienka, která je součástí železniční trati Bratislava - Marchegg. Po této trati 20. srpna 1848 přijel do Bratislavy první vlak z Vídně, tažený parní lokomotivou. Trať umožnila napojení Bratislavy na rozvíjející se železniční systém v Evropě.\n\n"}
{"id": "1307195", "url": "https://cs.wikipedia.org/wiki?curid=1307195", "title": "Persan", "text": "Persan\n\nPersan je francouzská obec v departementu Val-d'Oise v regionu Île-de-France. V roce 2014 zde žilo 12 444 obyvatel.\n\nObec leží u hranic departementu Val-d'Oise s departementem Oise, tedy i u hranic regionu Île-de-France s regionem Hauts-de-France. Jižní hranici obce tvoří řeka Oise. Sousední obce jsou: Beaumont-sur-Oise, Bernes-sur-Oise, Chambly (Oise), Champagne-sur-Oise, Le Mesnil-en-Thelle (Oise) a Mours.\n\n\"Počet obyvatel\"\n\n\n"}
{"id": "1307198", "url": "https://cs.wikipedia.org/wiki?curid=1307198", "title": "Římskokatolická farnost Mikulovice u Pardubic", "text": "Římskokatolická farnost Mikulovice u Pardubic\n\nŘímskokatolická farnost Mikulovice u Pardubic je územním společenstvím římských katolíků v pardubickém vikariátu královéhradecké diecéze.\n\nPrvní zmínka o kostele v Mikulovicích je z roku 1384. Na konci třicetileté války byl kostel vypálen protestantskou švédskou armádou. Kostel byl následně opraven jen provizorně a postupně chátral. Nakonec bylo rozhodnuto o jeho zboření. Následně byl vybudován kostel jako úplná novostavba v letech 1768-1769. Od druhé poloviny 20. století byla farnost administrována ex currendo, nejprve z Třebosic a později z Pardubic.\n\nFarnost je administrována ex currendo z Pardubic.\n\n"}
{"id": "1307207", "url": "https://cs.wikipedia.org/wiki?curid=1307207", "title": "Kanton Garges-lès-Gonesse", "text": "Kanton Garges-lès-Gonesse\n\nKanton Garges-lès-Gonesse (fr. \"Canton de Garges-lès-Gonesse\") je francouzský kanton v departementu Val-d'Oise v regionu Île-de-France. Tvoří ho dvě obce. Zřízen byl v roce 2015.\n\n"}
{"id": "1307209", "url": "https://cs.wikipedia.org/wiki?curid=1307209", "title": "Desley Ubbink", "text": "Desley Ubbink\n\nDesley Petrus Cornelis Ubbink (* 15. června 1993, Roosendaal, Nizozemsko) je nizozemský fotbalový záložník, od ledna 2017 hráč klubu FK AS Trenčín. Hraje na postu ofenzivního záložníka.\n\n\n"}
{"id": "1307211", "url": "https://cs.wikipedia.org/wiki?curid=1307211", "title": "Bolotnoje", "text": "Bolotnoje\n\nBolotnoje () je město v Novosibirské oblasti v Ruské federaci. Při sčítání lidu v roce 2010 mělo přes šestnáct tisíc obyvatel.\n\nBolotnoje leží na jihovýchodě Západosibiřské roviny. Od Novosibirska, správního střediska oblasti, je vzdáleno přibližně devadesát kilometrů severovýchodně.\n\nPřes Bolotnoje prochází Transsibiřská magistrála (stanice \"Bolotnaja\" leží na 3463. kilometru od Moskvy). Na jižním kraji město těsně míjí dálnice R255 vedoucí z Novosibirska přes Krasnojarsk do Irkutsku.\n\nBolotnoje vzniklo v roce 1805 jako sídlo při Sibiřském traktu. Městem je od roku 1943.\n"}
{"id": "1307212", "url": "https://cs.wikipedia.org/wiki?curid=1307212", "title": "Zwentendorf an der Donau", "text": "Zwentendorf an der Donau\n\nZwentendorf an der Donau (česky: \"Zwentendorf na Dunaji\") je městys v Rakousku ve spolkové zemi Dolní Rakousy v okrese Tulln.\n\nZwentendorf an der Donau se nachází ve spolkové zemi Dolní Rakousy. Jeho území se rozkládá na dvou březích Dunaje, přičemž pravý leží v regionu Mostviertel a levý v regionu Weinviertel. Rozloha území městyse činí 53,75 km², z nichž 37,4 % je zalesněných.\nÚzemí městyse Zwentendorf an der Donau se skládá z jedenácti částí (v závorce uveden počet obyvatel k 1. 1. 2015):\n\n\nRoku 1972 byla západně od Zwentendorfu zahájena výstavba jediné jaderné elektrárny na území Rakouska, avšak v referendu o jejím zprovoznění, které bylo vyhlášeno po výstavbě, zvítězili její odpůrci. Jaderná elektrárna Zwentendorf tedy nebyla nikdy uvedena do provozu. Potřebu elektrické energie rakouská vláda vyřešila vybudováním tepelné elektrárny Dürnrohr, která se nalézá jižně od Zwentendorfu u vesnice Dürnrohr.\n\nObecní zastupitelstvo se skládá z 23 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Zwentendorf an der Donau je Hermann Kühtreiber ze strany SPÖ.\n\n"}
{"id": "1307213", "url": "https://cs.wikipedia.org/wiki?curid=1307213", "title": "Funda (rozcestník)", "text": "Funda (rozcestník)\n\nFunda může znamenat:\n\n\n"}
{"id": "1307220", "url": "https://cs.wikipedia.org/wiki?curid=1307220", "title": "Jāzeps Rancāns", "text": "Jāzeps Rancāns\n\nJāzeps Rancāns (25. října 1886 Ludzinský újezd – 2. prosince 1969 Grand Rapids) byl lotyšský římskokatolický kněz a politik. Absolvoval seminář v Petrohradu a v roce 1911 byl vysvěcen na kněze, za první světové války sloužil v carské armádě jako vojenský kaplan. Po válce patřil k předním zastáncům lotyšské nezávislosti, v roce 1920 se stal zakladatelem a předsedou Strany křesťanských zemědělců a katolíků, za kterou byl v letech 1922 až 1934 poslancem lotyšského parlamentu. V letech 1919 až 1925 byl vyslancem Lotyšska ve Vatikánu a podařilo se mu vyjednat konkordát. V roce 1923 se stal pomocným biskupem rižské arcidiecéze a titulárním biskupem v Marcopolis. Zastával také funkci děkana teologické fakulty na Latvijas Universitāte. Za druhé světové války byl členem Lotyšské ústřední rady, usilující o obnovení nezávislého Lotyšska. Po obsazení země sovětskými jednotkami odešel do USA, kde působil až do své smrti v roce 1969 jako předseda exilové lotyšské vlády. V roce 1995 byly jeho ostatky exhumovány a uloženy v bazilice Nanebevzetí Panny Marie v Agloně.\n\n"}
{"id": "1307224", "url": "https://cs.wikipedia.org/wiki?curid=1307224", "title": "Izotopy chromu", "text": "Izotopy chromu\n\nChrom (Cr) má 27 známých izotopů s nukleonovými čísly 42 až 68. V přírodě se vyskytují Cr, Cr, Cr a Cr, přičemž nejběžnější je Cr (přirozený výskyt 83,789 %). U Cr se předpokládá dvojitá beta plus přeměna na Ti, s poločasem delším než 1,3×10 let. Z 23 umělých radioizotopů tohoto prvku je nejstabilnější Cr s poločasem 27,7 dne. Všechny ostatní mají poločas přeměny kratší než 22 hodin a většinou kratší než 20 sekund,\nnejméně stabilní je Cr s poločasem kolem 60 nanosekund. Rovněž jsou známy dva jaderné izomery chromu, stabilnější Cr a méně stabilní Cr.\n\nCr je radiogenní nuklid, produkt přeměny Mn. Měření izotopového složení chromu se obvykle kombinuje s měřením izotopového složení manganu a je využíváno v izotopové geochemii. Poměry izotopů chromu a manganu zpřesňují data o rané historii Sluneční soustavy získaná z Al a Pd.\n"}
{"id": "1307229", "url": "https://cs.wikipedia.org/wiki?curid=1307229", "title": "Přístaviště Valongo", "text": "Přístaviště Valongo\n\nPřístaviště Valongo () je staré nábřežní molo v brazilském městě Rio de Janeiro. Nachází se v přístavní oblasti města, mezi ulicemi Rua Coelho e Castro a Rua Sacadura Cabral, přibližně 350 m jižně od stávajícího břehu zátoky Guanabara.\n\nZbudováno bylo roku 1811 a sloužilo jako místo vyloďování afrických otroků dovážených do Brazílie, přímo v přístavišti se s otroky i obchodovalo. Do roku 1831, kdy bylo otroctví oficiálně zrušeno, prošel přístavem odhadem až 1 milion otroků.. Roku 1843 bylo molo celkově přestavěno, aby posloužilo jako místo vylodění princezny Terezy Marie Neapolsko-Sicilské, která tohoto roku připlula do Brazílie, aby se zde provdala za brazilského císaře Petra II. Následně se molu začalo říkat též Molo císařovny (\"Cais da Imperatriz\"). Na začátku 20. století bylo molo zasypáno v rámci urbanistické reformy a přestavby celé přístavní oblasti. \n\nBěhem archeologických průzkumů zahájených v roce 2011, zde bylo objeveno velké množství amuletů a dalších drobných předmětů původem z Konga, Angoly a Mosambiku. V červenci 2017 byla tato archeologická lokalita zapsána na seznam světového kulturního dědictví UNESCO. \n"}
{"id": "1307236", "url": "https://cs.wikipedia.org/wiki?curid=1307236", "title": "Chrám Narození Páně (Ternopil)", "text": "Chrám Narození Páně (Ternopil)\n\nChrám Narození Páně je pravoslavný chrám (cerkev) Ukrajinské autokefální pravoslavné církve v městě Ternopilu v Ternopilské oblasti.\n\nSoučasný kamenný chrám byl vystavěn na počátku 17. století na místě původního dřevěného chrámu a vysvěcen byl na Vánoce roku 1609.\n\nV roce 1946 všechny chrámy Ukrajinské řeckokatolické církve získala Ruská pravoslavná církev. Nakonec\n80. léta 20. století chrám Narození Páně získala Ukrajinská autokefální pravoslavná církev.\n\n\n"}
{"id": "1307237", "url": "https://cs.wikipedia.org/wiki?curid=1307237", "title": "Fiat 238", "text": "Fiat 238\n\nFiat 238 je dodávka vyráběná italskou automobilkou Fiat od roku 1967 do roku 1983. Dodávka byla představena v roce 1967 jako logický nástupce Fiatu 1100 T. Fiat 238 byl založen na šasi Autobianchi Primula. Model 238 byl vyráběn v mnoha různých provedeních, od běžné dodávky až po různé specializované zástavby (např. sanitka) a také pro osobní přepravu. V roce 1974 Fiat představil novou dodávku, Fiat 242 s větším zážehovým a také dieselovým motorem. Přes existenci novějšího modelu ani prodeje Fiatu 238 neklesaly. Automobilka se proto rozhodla ponechat ve výrobě i starší model a vybavit ho rovněž novým větším a silnějším motorem. Fiat 238 se poté vyráběl až do roku 1983, kdy byl nahrazen modelem Fiat Ducato.\n\n\n\n"}
{"id": "1307238", "url": "https://cs.wikipedia.org/wiki?curid=1307238", "title": "Jiří Vorlický", "text": "Jiří Vorlický\n\nJiří Vorlický (* 3. července 1976 Boskovice) je český fotbalový trenér a bývalý fotbalista.\n\nZačínal v Minervě Boskovice, dále hrál za ČKD Blansko a v sedmnácti letech podepsal profesionální smlouvu s FC Boby Brno.\n\nZa brněnské B-mužstvo nastupoval v MSFL, dále hrál divizi v Kuřimi a Dolních Kounicích. Ve druhé lize nastupoval za Poštornou, Most a Jihlavu.\n\nV létě 2001 odešel na hostování do Drnovic, kde si připsal 2 prvoligové starty, v nichž branku nevstřelil.\n\nJednalo se o technicky vyspělého, tvořivého a ofenzivního hráče. Nastupoval ve středu pole i v útoku. V nižších soutěžích hrál za Boskovice, Sokol Bílovice nad Svitavou a Vilémovice.\n\nTrénovat začal už ve 24 letech, věnuje se především mládeži. Boskovické muže vedl jako hrající trenér v divizi i krajském přeboru. Dále pracoval s mládeží ve Zbrojovce Brno. Do začátku října 2018 byl asistentem trenéra u české fotbalové reprezentace do 15 let, výpověď dostal po kritice Romana Berbra (místopředseda fotbalového svazu).\n\n"}
{"id": "1307239", "url": "https://cs.wikipedia.org/wiki?curid=1307239", "title": "Hotový", "text": "Hotový\n\nPříjmení Hotový nosí více významných osobností:\n\n"}
{"id": "1307240", "url": "https://cs.wikipedia.org/wiki?curid=1307240", "title": "Lance Stroll", "text": "Lance Stroll\n\nLance Stroll (* 29. října 1998 Montréal) je kanadský automobilový závodník židovského původu. V současnosti je jezdcem týmu Racing Point ve Formuli 1. \n\nJe synem podnikatele v oděvním průmyslu Lawrence Strolla, jednoho z nejbohatších Kanaďanů a automobilového nadšence. Vyrůstal v Ženevě, závodil v kartingu a roku 2010 vstoupil do Ferrari Driver Academy. V roce 2014 vyhrál italský šampionát Formule 4 pro tým Prema Powerteam, v jehož řadách také zvítězil v roce 2015 v novozélandské Toyota Racing Series. V roce 2016 se stal mistrem Evropy Formule 3. \n\nDne 3. listopadu 2016 oznámil tým Williams, že pro něj bude Stroll v sezóně 2017 jezdit. První tři závody v Austrálii, Číně a Bahrajnu nedokončil. Závod v Rusku dokončil těsně mimo body na jedenáctém místě. Ve Španělsku skončil na šestnáctém místě. V sedmdesátém prvním kole Velké ceny Monaka musel kvůli technickým problémům odstoupit. První body získal za deváté místo při domácí Velké ceně Kanady. \n\nPři Velké ceně Ázerbájdžánu dokázal dojet na třetím místě. Stal se tak nejmladším nováčkem a druhým nejmladším jezdcem po Maxi Verstappenovi, který se ve věku 18 let a 239 dní dokázal postavit na pódium. \n\nV mokré kvalifikaci na Velkou cenu Itálie dokázal zajet čtvrtý nejrychlejší čas a díky penalizaci jezdců Red Bullu se posunul na druhé místo. Stal se tak nejmladším jezdcem, který ve věku 18 let a 310 dní stál v první řadě na startovním roštu. Závod dokončil na sedmém místě. \n\nVe Velké ceně Mexika dokázal dojet na šestém místě po startu z jedenáctého místa. Celkově v sezóně skončil na 12. místě se ziskem čtyřiceti bodů. \n\nV sezóně 2018 se Strollovi již tolik nedařilo. První body získal za osmé místo při Velké ceně Ázerbájdžánu. Domácí závod v Kanadě po kolizi s Brendonem Hartleym nedokončil. Další dva body získal za deváté místo v Itálii. V sezóně získal 6 bodů a skončil na celkovém 18. místě. \n\nDne 30. listopadu 2018 bylo oznámeno, že se Stroll v sezóně 2019 stane jezdcem týmu Racing Point. Nahradil tak Estebana Ocona. V prvním závodě v Austrálii dokázal dojet na bodovaném devátém místě. Z Velké ceny Španělska musel po kolizi s Landem Norrisem odstoupit. V domácí Velké ceně Kanady skončil na devátém místě. Po výborném strategickém tahu týmu, dojel ve Velké ceně Německa na čtvrtém místě. V Itálii startoval z devátého místa, ale po kolizi se Sebastianem Vettelem se propadl mimo body. Při Velké ceně Ruska dojel těsně mimo body na jedenáctém místě. V Japonsku se po diskvalifikaci jezdců týmu Renault posunul na bodované deváté místo. Závod v Brazílii kvůli problémům se zavěšením kola nedokončil. Ani poslední závod v Abú Zabí nedokončil. V sezóně obsadil celkové 15. místo se ziskem 21 bodů.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "1307242", "url": "https://cs.wikipedia.org/wiki?curid=1307242", "title": "Houdek", "text": "Houdek\n\nPříjmení Houdek (Houdková) nosí více významných osobností:\n\n\n"}
{"id": "1307245", "url": "https://cs.wikipedia.org/wiki?curid=1307245", "title": "Hradský", "text": "Hradský\n\nPříjmení Hradský nosí více významných osobností:\n\n"}
{"id": "1307247", "url": "https://cs.wikipedia.org/wiki?curid=1307247", "title": "Hromek", "text": "Hromek\n\nPříjmení Hromek nosí více významných osobností:\n\n"}
{"id": "1307248", "url": "https://cs.wikipedia.org/wiki?curid=1307248", "title": "Hronek", "text": "Hronek\n\nPříjmení Hronek nosí více významných osobností:\n\n"}
{"id": "1307249", "url": "https://cs.wikipedia.org/wiki?curid=1307249", "title": "Seznam dílů seriálu Strážce spravedlnosti", "text": "Seznam dílů seriálu Strážce spravedlnosti\n\nToto je seznam dílů seriálu \"Strážce spravedlnosti\".\n\n<onlyinclude>\n</onlyinclude>\n\n"}
{"id": "1307251", "url": "https://cs.wikipedia.org/wiki?curid=1307251", "title": "Hrůša", "text": "Hrůša\n\nPříjmení Hrůša nosí více významných osobností:\n\n"}
{"id": "1307253", "url": "https://cs.wikipedia.org/wiki?curid=1307253", "title": "Peredmisťja", "text": "Peredmisťja\n\nPeredmisťja ( ) je vesnice na Ukrajině. Leží v Bučačském rajónu v Ternopilské oblasti, a v roce 2001 v ní žilo 370 obyvatel.\n\n\n"}
{"id": "1307254", "url": "https://cs.wikipedia.org/wiki?curid=1307254", "title": "Hřebík (rozcestník)", "text": "Hřebík (rozcestník)\n\nHřebík může být:\n\n\n"}
{"id": "1307255", "url": "https://cs.wikipedia.org/wiki?curid=1307255", "title": "Středočeská kolej krále Jiřího z Poděbrad", "text": "Středočeská kolej krále Jiřího z Poděbrad\n\nKolej Jiřího z Poděbrad, později Středočeská kolej Jiřího z Poděbrad (zkratka SKIP) s podtitulem Státní reálné gymnázium se základním a technickým zaměřením a chlapeckým internátem byla střední škola fungující v Poděbradech v letech 1946–1953. Na škole studovala řada pozdějších známých českých či regionálních osobností (např. Václav Havel, Miloš Forman, Ivan Passer, Mário Klemens, Josef a Ctirad Mašínové).\n\nIdea založení internátní střední školy vznikla v letech 1943-1944 v terezínské Malé pevnosti, kde byli na cele č. 13 vězněni poděbradští lékaři Ladislav Filip, Vojtěch Sailer a ředitel gymnázia v Humpolci František Jahoda. Všichni tři měli děti ve školním věku a přemýšleli nad tím, jak jim po válce zajistit skutečně kvalitní vzdělání. Shodli se, že škola má být internátní, aby předávala nejen znalosti, ale intenzivně působila také výchovně, zušlechťovala charakter a zároveň pěstovala sportovního ducha a manuální zručnost. \n\nSituace příhodná pro založení školy nastala brzy po válce, neboť Ladislav Filip se stal předsedou poděbradského Revolučního národního výboru (RNV), následně také Místního národního výboru (MNV) a rozhodl se založení školy iniciovat. Kolej Jiřího z Poděbrad byla oficiálně zřízena usnesením vlády ze dne 26. července 1946 a výnosem ministerstva školství a osvěty ze dne 29. srpna 1946. Provoz slavnostně zahájila při oslavě Jiříkových dnů ve dnech 28.-29. září 1946. Přítomen byl ministr školství Jaroslav Stránský, který škole předal ústavní prapor věnovaný MNV. Zatímco město Poděbrady hradilo hmotné náklady na provoz školy (nájem a další náklady) a dokonce se zavázalo v budoucnu financovat stavbu nové budovy, stát platil náklady na personál. \n\nPrvním ředitelem byl jmenován František Jahoda, který řídil sbor 24 pedagogů, z nichž čtyři bydleli s žáky na zámku jako vychovatelé. Do prvního ročníku (1946/1947) bylo přijato 218 dětí (158 chlapců a 60 dívek), z toho 64 internátně. Do školy měli být přednostně přijímáni sirotci po účastnících odboje (např. Miloš Forman a bratři Mašínové), děti z perzekuovaných rodin a děti vyslané závodními radami velkých podniků. Ostatní skládali přijímací zkoušky. Město zároveň svou podporu vázalo na podmínku, že budou přijímáni také místní chlapci a  dívky.\n\nŠkola sídlící na poděbradském zámku měla velmi kvalitní zázemí. Měla vlastní knihovnu s čítárnou, kapli, tiskárnu, dílny, nebo vlastní statek a dvůr s drobným zvířectvem. Kromě samotného studia byla součástí vzdělávacího procesu i pestrá manuální činnost (kromě dílen a statku např. vynášení dříví a udržování ohně v budově). Žáci se věnovali rovněž bohaté sportovní a kulturní činnosti. Výuku začínali rozcvičkou a Dr. Filip jim pro lyžařský výcvik poskytoval svou chalupu v Horní Malé Úpě. Dále se věnovali skautingu a řadě zájmových kroužků, včetně divadla, pěveckého sboru a žákovského orchestru. Měli též vlastní samosprávu. Kvalitní byla lékařská péče včetně jídelníčků, které pro žáky sestavoval Dr. Filip.\n\nPrvní dva roky existence školy se jí dařilo udržovat vysoký vzdělávací standard. Zlom přinesl komunistický převrat v únoru 1948. Na škole se čím dál více prosazovali komunisté a svazáci a jejich děti se přednostně stávaly tamními studenty. Školu naopak muselo opustit několik pedagogů a začalo postupné vylučování žáků z politických důvodů (s dalšími odešly jejich rodiny do exilu). Samotný ředitel František Jahoda byl v roce 1951 propuštěn a odeslán jako horník do kladenských dolů. Vystřídal jej komunista Václav Tuček. Škola se postupně změnila v běžné reálné gymnázium. Definitivní zánik školy přinesla školská reforma Zdeňka Nejedlého, v rámci níž vznikl systém tzv. jednotných škol.\n\n"}
{"id": "1307257", "url": "https://cs.wikipedia.org/wiki?curid=1307257", "title": "Hubálek", "text": "Hubálek\n\nPříjmení Hubálek nosí více významných osobností:\n\n"}
{"id": "1307259", "url": "https://cs.wikipedia.org/wiki?curid=1307259", "title": "Hybš", "text": "Hybš\n\nPříjmení Hybš nosí více významných osobností:\n\n"}
{"id": "1307260", "url": "https://cs.wikipedia.org/wiki?curid=1307260", "title": "Hustýnský letopis", "text": "Hustýnský letopis\n\nHustýnský letopis je kronika vzniklá v 17. století v Hustýnském klášteře nedaleko Černihivu na dnešní Ukrajině. Originál letopisu se nezachoval ani není znám jeho autor.\n\nPrvní část letopisu se z velké části shoduje s Ipaťjevským letopisem, zatímco druhá pokrývající roky 1300 až 1597 se vyznačuje velkou stručností. Od ostatních ruských kronik svým kritickým přístupem ke zdrojům a pokusem o syntézu světských a církevních zdrojů.\n\nPři tohoto kompilaci díla byly použity ruské, polské, litevské, byzantské i jiné zdroje, včetně kroniky Marcina Kromera a Matěje Stryjkowského. Na konci letopisu jsou navíc připojeny tři texty:\n\n"}
{"id": "1307261", "url": "https://cs.wikipedia.org/wiki?curid=1307261", "title": "Kostel svatého Prokopa (Prokopské údolí)", "text": "Kostel svatého Prokopa (Prokopské údolí)\n\nKostel svatého Prokopa (v Prokopském údolí) byl postaven (podle starších plánů) na vrcholu vápencových skal v barokním slohu architektem Pavlem Ignácem Bayerem za finanční podpory Adama Františka ze Schwarzenberka v letech 1711 až 1712. O jedenáct let později (roku 1723) byla ke kostelu přistavěna část lodi. Poslední stavební úpravy kostela se odehrály za 170 let (roku 1893). Zánik kostela předznamenalo odtěžení skalního masivu silurských vápenců v místech Svatoprokopské jeskyně (v roce 1887) a o tři roky později (1890) pak odstřel skály se zbytky jeskyně a s poustevnou. Kostelík se tak ocitl na okraji vápencového lomu. Během druhé světové války vybudovali Němci ve vytěžených prostorech lomu podzemní objekt. Po skončení druhé světové války jej převzala československá armáda a začala jej využívat pro vojenské účely. Kostelík byl zahrnut do veřejnosti nepřístupného vojenského střeženého objektu. Z důvodů porušené statiky (a nebezpečí samovolného zřícení) byl v roce 1966 zbourán.\n\nBarokní sakrální stavba byla jednolodní. Čtvercové kněžiště (presbytář) mělo skosené rohy a rovnou klenbou. V malé věžičce na hřebenu střechy kostela byly umístěny dva menší zvony. Na hlavním oltáři se nacházela kopie zázračného obrazu svatého Prokopa ze Sázavského kláštera, nad ním bylo umístěno sousoší Nejsvětější Trojice a dále pak Schwarzenberský znak. Boční stěny kostela zdobily dva obrazy Panny Marie z osmnáctého století. Na stěnách lodi se nacházely čtyři velké obrazy od českoněmeckého malíře Jana Jiřího Heintsche (byly sem pravděpodobně přeneseny z některého zrušeného jezuitského kláštera). Tři boční oltáře s obrazy byly zasvěceny svatému Jakubu, svatému Eustachu a svatému Janu Nepomuckému. \n\nZáklady kostela svatého Prokopa byly položeny na vrcholu vápencových skal již ve druhé polovině 17. století. V roce 1711 byl obnoven Prokopský svátek a svatý Prokop byl prohlášen patronem České země. Pod vedením českého barokního architekta a stavitele německého původu Pavla Ignáce Bayera a za finanční podpory knížete Adama Schwarzenberka stavba kostela pokračovala až do 4. července 1712, kdy byl kostel vysvěcen. V roce 1723 byla ke kostelu přistavěna část lodi. Poslední úpravy na kostele proběhly při jeho opravě v roce 1893.\n\nBěhem druhé světové války operovala v oblasti jinonická ilegální protiněmecká odbojová skupina (Více podrobností je uvedeno v hesle Věrný pes). Mezi jejími členy by i farář Osvald Novák (1912 - 1971). V kostelíku svatého Prokopa ukrývala jinonická odbojová skupina ve spolupráci s Osvaldem Novákem zbraně. Kostelík byl po celý rok zavřený, jen o Svatoprokopské pouti zde byla sloužena mše. Ve zpovědnici a v sakristii byly ukrývány pušky, pistole a náboje. \n\nPostupující intenzivní těžba vápence a odlámání skály v těsné blízkosti kostela narušilo jeho statiku natolik, že hrozilo jeho zřícení. Kostel byl v 60. letech 20. století (asi 26. května 1966) proto stržen. Vzhledem k tomu, že se v těsné blízkosti kostelíka nacházel (a dosud na místě bývalých vápencových lomů nachází) utajovaný vojenský objekt mohl být kostelík odstraněn i proto, že se jevil jako vhodný orientační bod možného leteckého útoku na tento potenciální vojenský cíl. Kostel patřil církvi a proto byl inventář zrušeného kostela rozvezen do několika kostelů. Jeden z bočních oltářů byl umístěn v kostele Všech svatých na Pražském hradě. (tam je i náhrobek svatého Prokopa a i jeho ostatky). Kostelní lavice byly převezeny na dvůr kostela svatého Prokopa na Žižkově, kde se postupem času rozklížily a rozpadly. Místo, kde kostel stával je veřejnosti nepřístupné, protože se nachází za oplocením vymezujícím vojenský prostor. V místě kostela jsou údajně patrné malé zbytky zdí a nachází se tam též torza (zlomky) Schwarzenberského znaku.\n\nPrvní procesí poutníků se konalo při příležitosti vysvěcení kostela. Do Prokopského údolí poutníky poprvé vedl farář od svatého Václava na Malé Straně. Od té doby se tyto (mezi Pražany oblíbené) svatoprokopské pouti konaly každoročně vždy první neděli po svátku svatého Prokopa (tj. první neděli po 4. červenci). Svatoprokopská pouť byla vlastně první pražskou letní poutí. S postupující těžbou vápence bylo okolí kostelíku postupně pustošeno, stromy byly káceny a cesty poničeny. Tradice Svatoprokopských poutí postupně slábla. Definitivní konec Svatoprokopským poutím pak učinil poválečný politický vývoj Československa po Únoru 1948. Po vzniku armádního (vojenského) objektu se kostelík svatého Prokopa stal veřejnosti nepřístupným. Společnost pro ochranu Prokopského a Dalejského údolí ve spolupráci s farním společenstvím při kostele svatého Filipa a Jakuba na Zlíchově se od roku 1995 podílí na obnovení zpřetrhané tradice svatoprokopských poutí.\n\nNa strmé skále (v místech pod kostelem sv. Prokopa) se nacházela v Dalejích u Jinonic dlouhá jeskyně (někdy též zvaná Dalejská či Prokopská nebo Svatoprokopská). Zřízením vápencových lomů a následnou intenzivní těžbou byla celá jeskyně v roce 1887 odtěžena a zmizela.\n\nKdyž se svatý Prokop rozhodl pro poustevnický život (po vyvraždění Slavníkovců a zřejmě i po jeho období stráveném též v benediktinském Břevnovském klášteře) pobýval (podle nepodložené legendy) nějaký čas v této jeskyni. Zde prý svatý Prokop sepsal evangeliář, který se údajně dostal do Francie, kde na něj skládali přísahu francouzští králové. Posléze se svatý Prokop přesunul do Posázaví, kde praktikoval asketický život a pracoval – mýtil les a obdělával takto získanou půdu. Tady sídlil v jeskyni na svahu Sázavy. Kolem jeho poustevny vznikla malá mnišská osada jeho následovníků a na jejím místě (roku 1032) pak Sázavský klášter, ve kterém se svatý Prokop stal opatem.\n\nNedaleko od vchodu do prokopské jeskyně (na strmé skále pod kostelem) byla v roce 1715 vystavěna poustevna. K poustevně vedly chůdky přímo vytesané ve skále. Ještě v roce 1715 se v poustevně usídlil i první poustevník, bratr Jakub Posnanský. Nařízením císaře Josefa II. byla poustevna po roce 1780 zrušena. Ještě několik následujících desetiletí byla ale poustevna obydlena.\nV devatenáctém století se lokality Prokopského a Dalejského údolí staly průmyslovým územím, kde se začaly rozrůstat vápencové lomy. V roce 1890 byla odstřelena skála se Svatoprokopskou jeskyní (a poustevnou). Kostelík se ocitl na okraji lomu. Těžba suroviny pokračovala i začátkem dvacátého století. Během druhé světové války vybudovali Němci v lomu podzemní objekt. Po skončení druhé světové války jej převzala československá armáda a pro vojenské účely je využíván až do současnosti (2017).\n\nV sousedství kostela stával kříž. Po odstřelu skály se kříž i kostel ocitly na okraji srázu lomu. Poté, co byl kostel stržen, zmizel i kříž. Při příležitosti 950. výročí úmrtí svatého Prokopa byl (v roce 2003) na zbylé skále (jihovýchodně od původního umístění) vztyčen pamětní dřevěný kříž.\n\n"}
{"id": "1307264", "url": "https://cs.wikipedia.org/wiki?curid=1307264", "title": "Chocholoušek", "text": "Chocholoušek\n\nPříjmení Chocholoušek nosí více významných osobností:\n\n\n"}
{"id": "1307265", "url": "https://cs.wikipedia.org/wiki?curid=1307265", "title": "Žralok ganžský", "text": "Žralok ganžský\n\nŽralok ganžský (\"Glyphis gangeticus\") je kriticky ohrožený druh žraloka z čeledi modrounovitých. Jedná se o parybu, která žije ve sladkých a brakických vodách říčního systému řek Ganga, Huglí, Brahmaputra a Padma. Rozšíření v jiných oblastech je nejisté. Patří do rodu \"Glyphis\", jehož zástupci jsou praví říční žraloci, kteří nepotřebují migrovat do slaných vod za účelem rozmnožování. Je často zaměňován s běžnějším a pro člověka nebezpečnějším žralokem bělavým, jenž však obývá i slané vody. Nelze vyloučit, že žraloci původně samostatných druhů \"G. fowlerae\" a \"G. siamensis\" ve skutečnosti tvoří se žralokem ganžským jeden druh, což by znamenalo zahrnutí do oblasti rozšíření některé pakistánské, myanmarské a bornejské řeky. I se započítáním těchto lokálních populací zůstává žralok ganžský velmi málo prozkoumaný, málo početný a zřejmě bezprostředně ohrožený vyhynutím.\n\nŽralok ganžský se řadí mezi modrounovité (tzv. \"requiem sharks\") do rodu \"Glyphis\". Toto jméno pochází z řečtiny a znamená „řezba“. Rod \"Glyphis\" zahrnuje dalších nejméně 5 druhů, z toho tři nepopsané. Jedná se o skutečné říční žraloky, kteří nejen že nepotřebují ke své existenci slanou vodu, ale nejsou zřejmě schopni ji dlouhodobě tolerovat. Celý rod je dosud poznán jen minimálně a v jeho taxonomii nepanuje jasno. Zahrnutí druhu \"G. siamensis\" do druhu \"gangeticus\" je nejasné a někteří vědci (např. L. J. V. Compagno) s ním nesouhlasí.\n\nŽralok ganžský je podsaditý žralok s krátkým oválným čumákem. Tlama je širší než delší. Oči, jež jsou velmi malé, má posazené poměrně vysoko. Zuby horní čelisti mají trojúhelníkovitý tvar a jsou vroubkované, dolní zuby jsou podstatně užší, mají hladký okraj a vypadají jako hrot kopí. Počet zubů v dolní čelisti je 31 až 34, v horní čelisti 32 až 37. Hřbetní i prsní ploutve dosahují relativně velkých rozměrů, především do šířky. Druhá hřbetní ploutev dorůstá poloviny délky první. Anální ploutev má hluboký zářez.\n\nDélka těla dospělých jedinců se udává od 178 do 204 cm, nicméně tyto údaje byly získány na základě změření malého množství exemplářů, tudíž mohou být upřesněny. Novorozená mláďata měří 56 až 61 cm. Samice objevená v únoru 2016 na rybím trhu v Bombaji měřila 266 cm, což posouvá rozměry tohoto druhu do podstatně vyšších hodnot.\n\nVýskyt žraloka ganžského byl s jistotou potvrzen jen z říčního systému Ganga-Brahmaputra, jejich společné delty a blízkých pobřežních vod. Druh byl hlášen také z oblasti pobřeží Pakistánu (Karáčí) a západní Indie, ale nelze to tvrdit s jistotou. Další pozorování existují i z Tchaj-wanu a jihočínských pobřežních vod. Až do 60. let 20. století se předpokládalo, že druh žije na mnoha místech Indo-pacifiku, ale zjevně šlo o záměnu s jinými modrounovitými žraloky, například žralokem bělavým a moluckým.\n\nO biologii žraloka ganžského se ví jen minimum informací. Žije ve sladké a brakické vodě a má se za to, že je schopen přinejmenším krátkodobě tolerovat i klasickou mořskou vodu, ačkoliv odchyty z otevřeného moře chybějí. Malé oči napovídají, že je uzpůsoben životu v kalných vodách dolního toku velkých řek. Stavba zubů ukazuje, že se živí převážně rybami. Vzácná pozorování hovoří i o kořisti v podobě trnuch. Předpokládá se, že druh je živorodý.\nŽralok ganžský má pověst lidožrouta, který má údajně na svědomí mnoho životů. S největší pravděpodobností jde o neoprávněné stigma a za většinou útoků připisovaných tomuto druhu stojí velmi nebezpečný a daleko běžnější žralok bělavý.\n\nŽralok ganžský byl a stále je loven rybáři kvůli trofejím (zuby, čelisti) a masu (ploutve). Další hrozbou pro tento druh je lov jeho kořisti, stavění hrází a znečišťování řek. Indická vláda zavedla v letech 2001 a 2006 jistá ochranná opatření (patřící pod \"Schedule I, Part II A of the Indian Wildlife (Protection) Act, 1972\"), ale jejich účinek není znám.\n\n"}
{"id": "1307266", "url": "https://cs.wikipedia.org/wiki?curid=1307266", "title": "Chramosta", "text": "Chramosta\n\nPříjmení Chramosta nosí více významných osobností:\n\n"}
{"id": "1307267", "url": "https://cs.wikipedia.org/wiki?curid=1307267", "title": "Jareš", "text": "Jareš\n\nPříjmení Jareš nosí více významných osobností:\n\n"}
{"id": "1307269", "url": "https://cs.wikipedia.org/wiki?curid=1307269", "title": "Jarůšek", "text": "Jarůšek\n\nPříjmení Jarůšek nosí více významných osobností:\n\n"}
{"id": "1307270", "url": "https://cs.wikipedia.org/wiki?curid=1307270", "title": "Devítiskalská vrchovina", "text": "Devítiskalská vrchovina\n\nDevítiskalská vrchovina je krajinná oblast (horopisná jednotka) a geomorfologický okrsek o rozloze 110,00 km v severozápadní části Žďárských vrchů, součást Hornosvratecké vrchoviny v regionálním členění georeliéfu (tvaru zemského povrchu) Česka. Leží z hlediska administrativně správního většinou rozlohy v okrese Žďár nad Sázavou a okrajem na katastrálním území městyse Krucemburk v okrese Havlíčkův Brod náležejících do Kraje Vysočina, severní okrajovou částí na katastrálních územích Košinov, Vortová, Lhoty v okrese Chrudim náležejícím do Pardubického kraje.\n\nKrajinná oblast má nepravidelný tvar, nejdelší vzdálenost ve směru sever – jih činí přibližně 15 km na linii Lhoty – Lhotka u Žďáru nad Sázavou a ve směru východ – západ zhruba 12 km mezi sídelní lokalitou Blatiny a obcí Karlov.\n\nTypem georeliéfu členitá vrchovina v nadmořských výškách přibližně 614–836 m, tvořená zejména horninami svrateckého krystalinika (migmatit, ortorula, dvojslídný svor, v menší míře kvarcit), v malých lokalitách biotitická rula a také pararula metamorfní jednotky v moldanubiku (paleozoikum až proterozoikum). Horniny modelují terén do úzkých hřbetů, ve vrcholové části se skalními útvary vzniklými ve čtvrtohorách, tvoří je skalní systémy, na úpatí kryoplanační terasy, na více místech také balvanitá a suťová kamenná pole.\n\nHoropisem (orografie) stoupá nadmořská výška na katastrálních územích Herálec, Svratka, Křižánky od řeky Svratky do centrální části s vrcholy Žákova hora (809,8 m), Devět skal (836,3 m), Malinská skála (811,1 m) v částech obcí Cikháj, Moravské Křižánky a Blatiny. Nejníže je situovaná hladina řeky Svratky přibližně v nadmořské výšce 614 m u lesní lokality „Nad lesem\" na území města Svratky.\n\nNejvyšších nadmořských výšek dosahuje vrchovina na několika úzkých hřbetech, na severozápad od silnice II/350 (úsek Herálec – Cikháj – Světnov) s nejvyššími vrcholy Šindelný vrch (805,7 m), Kamenný vrch (802,5 m), Tisůvka (800,3 m), Kašovka (723,6 m), Otrok (717,3 m), Suchý kopec (684 m), v centrální části s vrcholy Křivý javor (823,5 m), Žákova hora (809,8 m), Břímovka (790,2 m), Český kopeček (763,5 m) a na severovýchod od silnice Herálec – Kadov s vrcholy Devět skal (836,3 m), Křovina (829,7 m), Suchý kopec (trigonometrický bod „U kuchyně“ s nivelací 814,8 m), Lisovská skála (801,7 m), Malinská skála (811,1 m), U žida (777,2 m), Na Hřebeni (741,2 m), Na Čermačkách (721,6 m), U osla (708,8 m).\n\nNejvyšší bod krajinné oblasti vymezené územím geomorfologického okrsku leží na vrcholu se zeměpisným jménem Devět skal (836,3 m n. m.) na katastrálním území obce Křižánky v okrese Žďár nad Sázavou náležejícím do Kraje Vysočina.\n\nV geografii Česka je krajinná oblast s výškovou členitostí vrchoviny situována v nadmořských výškách přibližně v rozsahu 614 až 836 m, typické jsou skupiny izolovaných skal a skalních hradeb na mnoha místech úzkých hřbetů oddělených hlubokými a širokými údolími tzv. žďárského typu georeliéfu.\n\nKrajinnou oblastí prochází hlavní evropské rozvodí Labe – Dunaj, rozvodnice spojuje od Herálce výškové body s názvy Otrok (717,3 m), Šindelný vrch (805,7 m), Tisůvka (800,3 m), Prostřední kopec (772,8 m), Hudecká skalka (779,4 m) a dále trigonometrické body s názvy U horního lesa (779 m, Tři Studně), Na kopci (781 m, Sklené) a V Bratroňovicích (775 m, Lhotka u Žďáru nad Sázavou).\n\nKrajinnou oblast lze přibližně vymezit obcemi (místy) po jejím obvodu (bez územních výstupků) od nejsevernějšího bodu: Lhoty (lesní lokalita Mýto) – Herálec (rybník Šantrůček – Kocanda – Brušovec – Březový vrch) – Svratka (koryto řeky Svratky po lokalitu Nad lesem – lesní lokalita „U nebožtíka“) – Křižánky (lesní lokalita U holuba) – Blatiny (Drátenická skála, též Drátník 775,9 m) – Krátká (severní okraj katastru) – Kadov (Kadovský les, potok Rybníček) – Fryšava pod Žákovou horou – Vlachovice – Lhotka u Žďáru nad Sázavou (lokality Horačky – Kříby 661 m) – Počítky (potok Pernička – lokalita Klusač) – Světnov (Lemperský potok – rybník Pstružák) – Škrdlovice – Karlov – Vojnův Městec (Městecký potok – Suchý kopec 683,8 m) – Vortová (lesní lokalita Na Kozinci, Vortovský potok) a opět Lhoty.\n\nZeměpisné jméno (oronymum) je odvozeno od názvu skalního systému typu malého skalního města s devíti skalními hradbami přírodní památky tvořené třemi hřebeny se skalními věžemi a věžičkami a stejnojmenného nejvyššího vrcholu Devět skal (836,3 m n. m.), skalní útvary, kamenné proudy a balvanovité sutě porostlé lišejníky a mechorosty jsou typické pro více vrcholových lokalit v krajinné oblasti – Devítiskalské vrchovině.\n\nGeomorfologie řadí Devítiskalskou vrchovinu mezi geomorfologické okrsky v rámci regionálního členění georeliéfu provedeného systémově pro celé území Česka. Řádově nejnižší geomorfologická jednotka se dále nedělí, charakterizuje ji obecně typ georeliéfu se stejným původem povrchových tvarů a s podobnou výškovou polohou. V seznamu geomorfologických jednotek České republiky je označena pětimístným indexem IIC-4A-3.\n\nTvoří skladebnou část geomorfologického podcelku s názvem Žďárské vrchy (index IIC-4A) spolu s dalšími třemi geomorfologickými okrsky: Borovský les (index IIC-4A-1), Pohledeckoskalská vrchovina (index IIC-4A-2) a Milovská kotlina (index IIC-4A-4). V rámci Žďárských vrchů horopisně nejvyšší okrsek z velké části zalesněný sousedí na východě v krátkém úseku s okrskem Borovský les (v katastru Svratka), v delším s Milovskou kotlinou (Moravské Křižánky – Blatiny) a na jihovýchodě s Pohledeckoskalskou vrchovinou (Blatiny – Fryšava pod Žákovou horou – Lhotka u Žďáru nad Sázavou), plochou největším okrskem.\n\nZ hlediska historie geomorfologického vývoje georeliéfu (tvaru zemského povrchu) náleží Devítiskalská vrchovina do geomorfologického celku Hornosvratecká vrchovina (index IIC-4). V rámci Hornosvratecké vrchoviny je okrajovým okrskem, tvoří rozhraní s geomorfologickými celky:\nPřevážně zalesněnou oblast tvoří porosty smrku s příměsí buku, jedle, modřínu a javoru klenu a také olše. Okraje lesních lokalit tvoří louky a pastviny, oblast náleží do jedlobukového vegetačního stupně. Jedinečný je zbytek pralesní lokality květnatých a acidofilních bučin ve smrkobukovém lesním vegetačním stupni v oblasti národní přírodní rezervace Žákova hora. Pralesovitý porost prezentuje původní lesní společenstvo v nadmořských výškách 726 až 810 m, na svazích zvětralin se objevují kyčelnice cibulkonosná a devítilistá, svízel vonný, dymnivka dutá, vranní oko čtyřlisté aj., území patří mezi evropsky významné lokality.\n\nGeologické podloží tvoří především horniny svrateckého krystalinika, migmatit a ortorula (dvojslídný migmatit až ortorula), dvojslídný svor, rula (biotitická rula drobně zrnitá), kvarcit, amfibolit, v místech vodních toků a nádrží hlína, písek, štěrk nivního sedimentu kvartéru.\n\nLesní lokality jsou významnými prameništi mnoha vodních toků, nejvýznamnější jsou zdrojnice pod Žákovou horou patřící řece Svratce náležející do povodí Moravy a evropské řeky Dunaj v úmoří Černého moře a také pramen Stružného potoka mezi Šindelným a Kamenným vrchem, považovaný také za pramen řeky Sázavy náležející do povodí Vltavy a evropské řeky Labe v úmoří Severního moře.\n\nNejrozsáhlejší území odvodňuje řeka Svratka, pramení zde např. potoky Brušovecký, Břímovka, Černý, Fryšávka, Holcovský, Kyšperský, Studený, malou část na jihozápadě řeka Sázava s potoky Stružný a Stržský, na severozápadě Chrudimka (Vortovský potok) a Doubrava (Městecký potok).\n\nMalou část území dělí do povodí tří řek svahy Kamenného vrchu (802,5 m). Severozápad až jihovýchod od vrcholu náleží do povodí Chrudimky, pramení zde Valčice (nejdelší zdrojnice v katastru Vojnův Městec) a Vortovský potok v katastru Herálec, v rozsáhlém prameništi s několika zdrojnicemi. Pod Kamenným vrchem na jiho-jihovýchod v katastru Cikháj pramení Sázava (Stružný potok), západně od Kamenného vrchu leží v katastru Vojnův Městec pramen Městeckého potoka a také bezejmenné vodoteče s pramenem radioaktivní minerální vody (měření v roce 2006, aktivita 222Rn okolo 3400 Bq/l, pramen s názvem Judita) v povodí řeky Doubravy.\n\nVýškové body s nadmořskou výškou a lokalizací v katastrech obcí nebo jejich částí prezentuje základní mapa České republiky, nivelaci trigonometrických bodů České státní trigonometrické sítě uvádí Zeměměřičský úřad České republiky:\n\nCelou plochou součástí Chráněné krajinné oblasti Žďárské vrchy, na více lokalitách zvláště chráněným územím maloplošného charakteru s národní přírodní rezervací Žákova hora, přírodní rezervací Olšina u Skleného a přírodními památkami Bílá skála, Brožova skála, Černá skála, Devět skal, Drátenická skála (část s nejvyšším vrcholem), Lisovská skála, Malinská skála, Sklenské louky, Suché kopce, Světnovské údolí a Tisůvka.\n\nPramení zde více vodních toků, nejvýznamnější řeka Svratka s rozsáhlým prameništěm a zdrojnicí „Stříbrná studánka“ na svahu Žákovy hory (pamětní kámen). Na místě slavnostně vyhlášena Chráněná krajinná oblast Žďárské vrchy dne 27. června 1970 armádním generálem Ludvíkem Svobodou, tehdejším prezidentem Československa.\n\n\n\n"}
{"id": "1307271", "url": "https://cs.wikipedia.org/wiki?curid=1307271", "title": "Seznam dílů seriálu Všemocný", "text": "Seznam dílů seriálu Všemocný\n\nToto je seznam dílů seriálu \"Všemocný\".\n\n<onlyinclude>\n</onlyinclude>\n\n"}
{"id": "1307274", "url": "https://cs.wikipedia.org/wiki?curid=1307274", "title": "Žnyborody", "text": "Žnyborody\n\nŽnyborody ( ) je vesnice na Ukrajině. Leží v Bučačském rajónu v Ternopilské oblasti, a v roce 2015 v ní žilo 678 obyvatel.\n\n\n\n\n"}
{"id": "1307275", "url": "https://cs.wikipedia.org/wiki?curid=1307275", "title": "Jindráček", "text": "Jindráček\n\nPříjmení Jindráček nosí více významných osobností:\n\n"}
{"id": "1307276", "url": "https://cs.wikipedia.org/wiki?curid=1307276", "title": "Krodo", "text": "Krodo\n\nKrodo je germánský bůh nejasné autenticity, který byl podle \"Chronecken der Sassen\" Corda Boteho z roku 1492 ctěn předkřesťanskými Sasy.\n\nBoteho kronika Kroda ztotožňuje se Saturnem a zobrazuje jej na ilustraci jako muže opásaného lněnou zástěrou bosýma nohama stojícím na rybě, v levé ruce držícího kolo a v pravé vědro s květinami. Chrám tohoto božstva měl ležet na dolnosaském hradu Harzburg a jeho modla zničena roku 780 Karlem Velikým. Později se však lidé k jeho uctívání údajně vrátili a zanechali toho až roku 1150.\n\nKrodo je považován za Boteho literární fikci. Je po něm pojmenován Krodoaltar v Goslarské katedrále, několik ulic a veřejných institucí v městě Bad Harzburg a na hradě Harzburg byla v roce 2007 vztyčena jeho socha.\n\nJacob Grimm považoval postavu Kroda za slovansko-germánskou a za její germánské jméno považoval \"Hruodo\". Stejně jako později Karel Jaromír Erben jej spojil s Krtem a Sytivratem z falšovaných glos v Mater Verborum.\n"}
{"id": "1307277", "url": "https://cs.wikipedia.org/wiki?curid=1307277", "title": "Jirousek", "text": "Jirousek\n\nPříjmení Jirousek nosí více významných osobností:\n\n"}
{"id": "1307281", "url": "https://cs.wikipedia.org/wiki?curid=1307281", "title": "62. ročník udílení Zlatých glóbů", "text": "62. ročník udílení Zlatých glóbů\n\nPřímý přenos 62. ročníku udílení Zlatých glóbů se vysílal živě 16. ledna 2005 přes televizní stanici NBC. Nejvíce nominací obdržel snímek \"Bokovka\".\n"}
{"id": "1307282", "url": "https://cs.wikipedia.org/wiki?curid=1307282", "title": "Jurásek", "text": "Jurásek\n\nPříjmení Jurásek nosí více významných osobností:\n\n"}
{"id": "1307283", "url": "https://cs.wikipedia.org/wiki?curid=1307283", "title": "Kacafírek", "text": "Kacafírek\n\nPříjmení Kacafírek nosí více významných osobností:\n\n"}
{"id": "1307291", "url": "https://cs.wikipedia.org/wiki?curid=1307291", "title": "Kačírek (příjmení)", "text": "Kačírek (příjmení)\n\nPříjmení Kačírek nosí více významných osobností:\n\n"}
{"id": "1307293", "url": "https://cs.wikipedia.org/wiki?curid=1307293", "title": "Synagoga v Sennfeldu", "text": "Synagoga v Sennfeldu\n\nSynagoga v Sennfeldu je synagoga v části obce Adelsheim v Bádensku-Württembersku, která byla postavena v letech 1835/36. Nachází se na hlavní ulici č. 43.\n\nŽidovská obec Sennfeld měla synagogu už v 18. století. Jelikož se stala příliš malou pro rostoucí počet věřících, byla postavena nová budova na stejném místě. V nové synagoze byla rituální lázeň (mikve), učebna židovské školy a byt pro učitele vedle modlitební místnosti.\n\nStavba je pevná konstrukce z místního vápence. Vnější schodiště vede skrz portál dovnitř. Na portálu bylo vyryto: \"Dies ist das Tor zum Herrn, Gerechte treten durch es hinein\" (Žalm 118,20). Chodbou je k dosažení modlitebna. Na pravé straně uličky byla původně třída a ve dvou místnostech na levé straně, jsou staré a nové mikve. Obě byly dány do původního stavu v roce 1992 při rekonstrukčních pracech.\n\nModlitebna byl obdélníkový prostor o šířce 8,90 m a délce 11,25 m. Podlaha byla z červené pískovcové desky. V uličce před aron ha-kodeš byla bima. Galerie byla dosažitelná schodištěm, které vedlo k bytu učitele v prvním patře. Druhé patro má pokoj pro hosty a velké podkroví, v patře je geniza.\n\nBěhem pogromů v listopadu 1938 byl interiér synagogy zničen muži SA. Kultovní předměty byly vyhozeny na silnici a také zničeny. V únoru 1940 byla synagoga prodána obci Sennfeld. Během druhé světové války byla používána jako kino.\n\nPo vrácení židovské restituční nástupnické organizaci (JRSO) byla synagoga prodána katolické farnosti Adelsheim. Poté, co katolická církev v Sennfeldu postavila kostel, obec Sennfeld koupila budovu. Po různých využitích a rozsáhlé rekonstrukci je objekt využíván od roku 2001 jako muzeum a památník historie židovské komunity v Sennfeldu.\n"}
{"id": "1307294", "url": "https://cs.wikipedia.org/wiki?curid=1307294", "title": "Kalenda", "text": "Kalenda\n\nPříjmení Kalenda nosí více významných osobností:\n\n"}
{"id": "1307298", "url": "https://cs.wikipedia.org/wiki?curid=1307298", "title": "Kaluža (rozcestník)", "text": "Kaluža (rozcestník)\n\nKaluža může být:\n\n"}
{"id": "1307300", "url": "https://cs.wikipedia.org/wiki?curid=1307300", "title": "Kamenický", "text": "Kamenický\n\nPříjmení Kamenický nosí více významných osobností:\n\n"}
{"id": "1307302", "url": "https://cs.wikipedia.org/wiki?curid=1307302", "title": "Upper Manhattan", "text": "Upper Manhattan\n\nUpper Manhattan je nejsevernější část Manhattanu v New Yorku. Jižní hranice Manhattanu začíná na East 96th Street a severní hranice končí ve West 220th Street. S velké části je Upper Manhattan obklopen řekou Hudson a East River. \n\nV horní částu Upper Manhattanu jsou zahrnuty čtvrtě Marble Hill, Inwood, Washington Heights (včetně Fort George, Sherman Creek a Hudson Heights), Harlem (včetně Sugar Hill, Hamilton Heights a Manhattanville) a části Upper West Side (Morningside Heights a Manhattan Valley).\n\nV pozdním 19. století linka IRT Ninth Avenue Line a další zvýšené železnice přinesly rozšíření města do dříve rustikálního Upper Manhattanu. Až do konce 20. století to bylo ovlivněno gentrifikací v dalších částech New Yorku za posledních 30 let.\n\nStejně jako ostatní obytné čtvrtě, není Upper Manhattan hlavním centrem cestovního ruchu v New Yorku, i když některé turistické atrakce tu sídlí jako Grant's Tomb, většina Riverside Parku, divadlo Apollo, Fort Tryon Park a The Cloisters, Sylvia's Restaurant, Hamilton Grange, Morris-Jumel Mansion, Minton's Playhouse, Riverbank State Park, Sakura Park, Sugar Hill, Riverside Church, Národní jazzové muzeum v Harlemu a dům Dyckman.\n"}
{"id": "1307303", "url": "https://cs.wikipedia.org/wiki?curid=1307303", "title": "Kameník (příjmení)", "text": "Kameník (příjmení)\n\nPříjmení Kameník nosí více významných osobností:\n\n\n"}
{"id": "1307304", "url": "https://cs.wikipedia.org/wiki?curid=1307304", "title": "Kejmar", "text": "Kejmar\n\nPříjmení Kejmar nosí více významných osobností:\n\n"}
{"id": "1307305", "url": "https://cs.wikipedia.org/wiki?curid=1307305", "title": "Cagoulard", "text": "Cagoulard\n\nCagoulard [\"kagulár\"] (český význam \"zakuklenec\") je člen tajné ultrapravicové organizace, která byla odhalena ve Francii v letech 1937 a 1938. Organizace se nazývala \"Comité Secret d'Action Révolutionnaire\" (Tajný výbor revoluční akce) a jejím cílem bylo bojovat proti francouzskému ústavnímu systému. Tohoto cíle chtěla dosáhnout za pomoci teroru a vyvolání občanské války.\n\nCagoulardi byli pravděpodobně podporováni ze strany některých reprezentantů velkokapitálu, kterým nabízeli pomoc při odstranění údajné \"rudé hrozby\", a také ze zahraničí – zejména ze strany nacistického Německa, fašistické Itálie a Španělska.\n\nOrganizaci je připisováno několik teroristických útoků z roku 1937:\n\n\nF. Elwyn Jones: Metody podvratné práce v cizích státech (vyšlo česky v časopise Přítomnost, 5. října 1938, str. 639 a násl. a Přítomnost, 12. října 1938, str. 654-5)\n"}
{"id": "1307306", "url": "https://cs.wikipedia.org/wiki?curid=1307306", "title": "Keler", "text": "Keler\n\nPříjmení Keler nosí více významných osobností:\n\n\n"}
{"id": "1307307", "url": "https://cs.wikipedia.org/wiki?curid=1307307", "title": "Artemis 1", "text": "Artemis 1\n\nArtemis 1 (dříve označovaná jako Exploration Mission 1, EM-1, Space Launch System 1 či SLS-1) je plánovaný první let rakety Space Launch System (SLS) a zároveň druhý nepilotovaný let lodi Orion. Start je plánován na rok 2020 ze Startovacího komplexu 39B v Kennedyho vesmírném středisku. Kosmická loď Orion stráví přibližně 3 týdny ve vesmíru, včetně šesti dní na retrográdní oběžné dráze kolem Měsíce. V rámci programu Artemis má po misi Artemis 1 v roce 2022 nebo 2023 následovat let Artemis 2, což by měl být první pilotovaný let Orionu.\n\nSLS ve verzi Block 1 použitý pro tuto misi se bude skládat ze dvou pěti-segmentových Urychlovacích bloků na pevné palivo, čtyř motorů RS-25D, které původně létaly na raketoplánu, a kryogenního druhého stupně. Artemis 1 má prověřit systémy lodi před pilotovaným letem a kromě toho otestuje i tepelnou ochranu při vysoké návratové rychlosti, která bude 11 km/s.\n\nDne 16. ledna 2013 NASA oznámila, že Evropská kosmická agentura postaví pro Orion servisní modul na základě evropské zásobovací lodi Automated Transfer Vehicle, takže let může být také považován za test toho, jak spolupracuje evropská část s ostatními americkými systémy.\n\nPři Exploration Flight Test 1 (EFT-1) byla kabina konstruována tak, že pokud by se přidaly i chybějící části (sedadla, systém podpory života), nedosáhlo by se požadované hmotnosti. Bylo plánováno, že následné kapsle budou na základě výrobních zkušeností upraveny tak, aby byly lehčí.\n\nV lednu 2015 NASA a Lockheed oznámili, že některé komponenty v kabině pro Artemis 1 mají být až o 25 procent lehčí ve srovnání s předchozí. Toho by bylo dosaženo změnou primární struktury – kabina pro Artemis 1 by mohla být svařena ze 3 panelů pro kužel, oproti 6 panelům použitých pro kabinu EFT-1. Celkový počet svarů by se snížil z 19 na 7, čímž se ušetří další hmotnost svařovacího materiálu. Další úspory byly způsobeny přezkoumáním různých komponent a kabeláže. Pro Artemis 1 bude kapsle vybavena kompletním systémem podpory života, ale zůstane bez posádky. V únoru 2017 NASA oznámila, že Robert Lightfoot, dočasný správce agentury, požádal o  průzkum možnosti změny letu Artemis 1 na pilotovaný.\n\nMise bude bezpilotní, nicméně NASA provedla studii zkoumající pilotovanou variantu mise. Při pilotované variantě by letěli dva astronauti a let by byl z bezpečnostních důvodů mnohem kratší. Takováto změna by znamenala i oddálení startu. Dne 12. května 2017 NASA po třech měsících oznámila, že mise Artemis 1 bude opravdu bezpilotní.\n\nTřináct nízkonákladových CubeSatů má být vybráno jako sekundární náklad pro testovací let Artemis 1. Budou umístěny na druhém stupni rakety. Dva CubeSaty byly vybrány prostřednictvím NASA Next Space Technologies for Exploration Partnership, tři prostřednictvím Human Exploration and Operations Mission Directorate, dvě prostřednictvím Science Mission Directorate a tři byly vybrány od mezinárodních partnerů NASA. V prvním kole byly vybrány tyto satelity:\n\nNASA udělila v březnu 2015 dvě zakázky na CubeSaty. Jeden od společnosti Lockheed Martin (1,4 milionu dolarů) a druhý Morehead State University (7,9 milionu dolarů). Ty dostaly za úkol vyvinout SkyFire a Lunar IceCube, ty by mohly být vyneseny při letu Artemis 1. Tři zbývající CubeSaty byly vybrány prostřednictvím soutěže Cube Quest Challenge, kterou vyhlásila NASA a soutěží v ní týmy z USA. Dne 8. června 2017 byly v NASA Ames vyhlášeny tyto vítězné CubeSaty:\nSoutěž měla přispět k otevření průzkumu hlubokého vesmíru nevládním sondám.\n\nApollo 8 byla podobná mise, která se uskutečnila v roce 1968. Posádku tvořili tři astronauti a byla určena pro testy velitelského a servisního modulu Apolla mimo nízkou oběžnou dráhu Země. Motor servisního modulu byl využit třikrát pro vstupy a opuštění oběžné dráhy Měsíce.\n"}
{"id": "1307313", "url": "https://cs.wikipedia.org/wiki?curid=1307313", "title": "Claudius Schraudolph starší", "text": "Claudius Schraudolph starší\n\nClaudius Schraudolph starší (2. října 1813, Oberstdorf – 13. listopadu 1891, Oberstdorf) byl německý malíř historických obrazů, litograf a kreslíř předloh pro dřevořezy, představitel nazarénismu.\n\nClaudius Schraudolph se narodil 2. října 1813 v jihobavorském Oberstdorfu v rodině uměleckého truhláře Ignaze Schraudolpha (1785–1851), matka se jmenovala Rosalie, rozená Weissenbachová (1781–1851). Stejně jako jeho bratři Johann (1808–1879) a Matthias (1817–1863) se nejprve učil u svého otce a poté se vydal na malířskou dráhu. Přízvisko „starší“ dostal pro odlišení od svého stejnojmenného synovce, malíře Claudia Schraudolpha mladšího (1843–1902). Claudius Schraudolph studoval v ateliéru malíře Heinricha Marii von Hesse (1798–1863), díky jehož podpoře mohl roku 1831 začít studovat na Akademii výtvarných umění v Mnichově. Na přání korunního prince Maxmiliána II. Bavorského (1811–1864) procestoval společně s malířem Josephem Antonem Fischerem (1814–1859) Itálii, kde studoval techniku malby starých fresek. Po návratu často spolupracoval se svým bratrem Johannem. Po jeho smrti roku 1879 se vrátil zpět do své domoviny a působil především v Bavorsku. Zemřel ve spánku 13. listopadu 1891 ve své rodné vsi.\n\nVětšina Schraudolphových děl – fresky a oltářní obrazy – byla určena pro kostely. Jeho práce vyjadřuje hlubokou zbožnost.\n\n\n"}
{"id": "1307316", "url": "https://cs.wikipedia.org/wiki?curid=1307316", "title": "Adnan Džafić", "text": "Adnan Džafić\n\nAdnan Džafić [adnan džafič] (* 10. května 1990, Visoko, SFR Jugoslávie) je bosenský fotbalový záložník, od léta 2017 hráč klubu FC Fastav Zlín. Hraje na postu ofenzivního záložníka.\n\nAdnan Džafić působil před svým příchodem do České republiky v bosenském týmu NK Bosna Visoko. V lednu 2010 se neuskutečnil jeho plánovaný přestup do chorvatského popředního klubu Dinamo Záhřeb, načež chtěl Džafić s kopanou skončit. Otec mu tento záměr rozmluvil a Adnan přijal ještě v lednu nabídku českého druholigového klubu FK Čáslav. V Čáslavi se adaptoval na místní pojetí fotbalu a naučil se češtinu.\n\nV červnu 2012 se po změně majitele v FK Čáslav rozhodl přesunout do jiného druholigového týmu FC MAS Táborsko z Tábora. Tady se postupně vypracoval v důležitého člena základní sestavy.\n\nDíky svým výkonům na hřišti zaujal manažery prvoligových českých mužstev, dotazovali se na něj zástupci FK Teplice, FC Slovan Liberec, FC Zbrojovka Brno a FC Fastav Zlín. V červnu 2017 se zrodil jeho přestup do klubu FC Fastav Zlín. S Fastavem Zlín podepsal tříletý kontrakt.\nJiž 23. června slavil se zlínským týmem zisk trofeje, premiérového Česko-slovenského Superpoháru (po zdolání Slovanu Bratislava).\n\n"}
{"id": "1307320", "url": "https://cs.wikipedia.org/wiki?curid=1307320", "title": "Anna Marie Luisa Medicejská", "text": "Anna Marie Luisa Medicejská\n\nAnna Marie Luisa Medicejská (5. června 1667, Palác Pitti, Florencie, Itálie – 18. února 1743, tamtéž) byla poslední členka rodu Medicejů a po sňatku s Janem Vilémem Falckým i kurfiřtka falcká. S její smrtí rod Medicejů roku 1743 vymřel po přeslici (po meči vymřel již roku 1737 smrtí Giana Gastona, Annina bratra).\n\nNarodila se jako jediná dcera Cosima III. Medicejského z nešťastného manželství s Markétou Luisou Orleánskou, neteří francouzského krále Ludvíka XIII. Kombinací bezdětných sourozenců a toho, že Annin manžel měl syfilis, bylo již dopředu předpokládáno, že Medicejové s touto generací vymřou. Roku 1735 byl tak jako dědic medicejského bohatství jmenován František Štěpán Lotrinský, budoucí manžel Marie Terezie.\n\nAnna Marie Luisa byla patronkou umělců, podobně jako její starší bratr Ferdinand, a vytvořila velkou sbírku uměleckých předmětů, které se nacházejí například v Galleria degli Uffizi, jejím rodném Paláci Pitti nebo v některých honosných domech, které po smrti bratra Giana Gastona zdědila. Po sňatku s falckým kurfiřtem se též stala patronkou hudby a díky finanční podpoře mnohých hudebníků si u falckého dvora vysloužila dobrou pověst.\n\nAčkoliv se Markéta Luisa Orleánská, manželka Cosima III. Medicejského, pečlivě snažila vyvolat potrat ježděním na koni, na svět nakonec 5. června 1667 přišla zdravá dcera, pojmenovaná Anna Marie Luisa. Narodila se jako druhé dítě a jediná dcera tohoto páru a jméno získala díky své tetě Anně Marii Luise Orleánské (dcera Annina děda Gastona z prvního manželství).\n\nManželství Cosima a Markéty Luisy bylo nešťastné již od počátku a Markéta nevynechala příležitost, aby nenáviděného manžela ponížila. Při setkání s nunciem ho dokonce označila jako „chudého ženicha“, což bylo v 18. století nepřípustné. Vše skončilo až 26. prosince 1674, kdy Cosimo souhlasil s odchodem své manželky a s jejím návratem do rodné Francie, konkrétně do kostela Saint-Pierre de Montmartre. Markéta Luisa získala důchod v podobě 80 000 livrů a v červnu 1675 Itálii opustila. Tehdy viděla osmiletá Anna Marie Luisa svoji matku naposledy. Nadále mladou velkovévodkyni vychovávala babička Viktorie della Rovere (ačkoliv i sám Cosimo měl se svojí dcerou velmi dobrý vztah).\n\nAnna Marie Luisa byla potenciální manželkou pro Ludvíka Francouzského, \"Velkého dauphina\", ale jejímu otci se myšlenka na manželství s Francouzem příčila a místo toho tak pro svoji dceru navrhl jiného ženicha: Petra Portugalského. Sňatek se ale nakonec neuskutečnil proto, že Petrovi poradci se obávali, že Anna Marie Luisa získala povahu po matce a přinesla by rodině jen potíže. Současní historikové se ale přiklání k tomu, že Anna zdědila své povahové vlastnosti spíše po svém otci a babičce Viktorii.\n\nPo odmítání ze strany Španělska, Portugalska, Francie, Sardinie i císaře Leopolda Cosimo navrhl jako možného manžela falckého kurfiřta Jana Viléma. Jakub II. Stuart navrhl i svého švagra Františka II. Modenského, bratra Jakubovy manželky Marie Beatrice, kterého ale Anna odmítla, jakožto člověka pro dceru velkovévody málo urozeného. V únoru 1691 Jan Vilém obdržel od císaře titul „Královská Výsost“ a ještě toho roku bylo rozhodnuto, že právě on se stane manželem Anny Marie Luisy. Pár byl oddán 29. dubna 1691. Velkovévodova jediná dcera byla popisována jako vysoká, černovlasá dívka s krásnou pletí, velkýma a výraznýma očima a plnými rty.\n\n6. května 1691 se Anna, v doprovodu bratra Giana Gastona, přesunula do Düsseldorfu, hlavního sídla Jana Viléma. Příjezd to ale nebyl příliš šťastný, protože kraj decimovala válka o falcké dědictví, během níž francouzský král Ludvík XIV. ve jménu bratra Filipa I. Orleánského napadl Falc.\n\nJiž rok po svatbě, roku 1692, byla Anna Marie těhotná, načež ale potratila. Obecně se předpokládá, že krátce po svatbě se od svého manžela nakazila syfilitidou a neporodila tedy svému muži žádné potomky. Bez ohledu na to, manželství Jana Viléma a Anny Marie bylo harmonické. Kurfiřtka trávila většinu svého času bály, hudebními koncerty a dalšími společenskými událostmi. Finančně podporovala hudebníky, například Agostina Steffaniho, čímž udělala z Düsseldorfu světové centrum hudby.\n\nRoku 1697 přesvědčil Cosimo Annu, aby pro svého mladšího bratra Giana Gastona uspořádala svatbu v Düsseldorfu. Anna Marie Luisa skutečně obřad začala připravovat a 2. července toho roku si Gian Gaston vzal za manželku Annu Marii Františku Toskánskou, dědičku toskánského velkovévodství. Manželství ale příliš šťastné nebylo a oba manželé nakonec žili samostatný život.\n\nJeště toho roku, kdy Anna Marie Luisa připravovala bratrovu svatbu, byla uzavřena smlouva z Rijswijku, která ukončila válku o falcké dědictví. Francouzská vojska se tedy z Falce stáhla a Jan Vilém získal navíc i hrabství Megen. V kombinaci s předchozím zrušením ediktu nantského, který zaručoval protestantům stejná práva jako katolíkům, se do Falce přesunulo asi 2000 francouzských hugenotů. Roku 1705 pak Jan Vilém vydal \"Religionsdeklaration\", deklaraci zajišťující náboženskou svobodu.\nCosimo III. se (v případě vymření mužské linie) snažil zajistit Anně Marii Luise možnost zdědění Toskánska i se všemi tituly, u ostatních panovníků a šlechticů se ale setkal s velkou nevolí. Na chvíli tedy celá věc utichla, než se stala ještě naléhavější: Cosimův bratr, kardinál František Maria, byl zproštěn své přísahy a donucen k sňatku s Eleonorou Luisou Gonzagou. Když dva roky po sňatku, roku 1711, zemřel bez potomků, vzdali se Medicejští všech nadějí na pokračování rodu.\n\nDva roky po smrti Františka Marii zemřel i Annin starší bratr Ferdinand, načež Cosimo v Toskánském zákonodárném senátu vyhlásil, že pokud on i jeho mladší syn Gian Gaston zemřou před Annou, ona sama Toskánsko zdědí. Císař Karel VI. zuřil a tvrdil, že jelikož bylo velkovévodství pod jeho ochranou, měl jen on sám výsadu změnit posloupnost následnictví. Na Toskánsko se rozhodla uplatnit svůj nárok i Alžběta Parmská, manželka španělského krále Filipa V. a především pravnučka Markéty Medicejské. V květnu 1716 Karel VI., který názor na věc neustále měnil, vyhlásil, že uzná Annin nárok na velkovévodství, ale až poté, co se dohodnou na tom, jaký panovnický rod bude dědit po její smrti. V červnu 1717 tak Cosimo navrhl, že vhodnými následníky by mohli být Estenští, ale další rok císař modenské Esteny jako nástupce odmítl.\n\nKurfiřt Jan Vilém zemřel v červnu roku 1716 a v říjnu následujícího roku se vdova Anna Marie Luisa rozhodla vrátit do rodné Florencie.\n\n4. dubna 1718 Anglie, Francie a Spojené provincie nizozemské prohlásily za dědice Toskánska Karla, nejstaršího potomka španělského krále Filipa V. a jeho druhé manželky Alžběty Parmské. Anna Marie Luisa tedy ztratila veškeré tituly a značné bohatství, taktéž její otec Cosimo ztratil prakticky veškerý vliv. Když zemře Markéta Luisa, její cennosti mají putovat k jejím dětem, nakonec je ale dostane Alžběta Tereza Lotrinská, její vzdálená příbuzná.\n\nNěkolik dní před svojí smrtí se Cosimo III. ještě pokusí zvrátit posloupnost dědictví Toskánska v Annin prospěch, což ale evropské velmoci zcela ignorují a jeho snahy jsou bezvýsledné. Po jeho smrti velkovévodství zdědil Gian Gaston, Annin bezdětný bratr, u něhož se ani nepředpokládala možnost mít ještě nějaké potomky: především kvůli jeho homosexualitě. Sourozenci spolu ale příliš nevycházeli, protože Gian Gaston byl stále ještě na svoji sestru naštvaný kvůli nepodařenému manželství, které dohodla, a Anna neměla ráda bratrovu liberální politiku (šlo například o zrušení antisemitských zákonů, které zavedl jejich otec). Jejich spory skončily Anniným odchodem z paláce Pitti do soukromé vily, kterou nechala zrekonstruovat a zútulnit.\n\nNavzdory špatným vztahům mezi Annou a vdovou po jejím starším bratrovi, Violantou Beatricí Bavorskou, se obě ženy pokoušely udržet velkovévodství nad vodou. Gian Gaston nebyl sice špatným vládcem, ale jen málokdy se ukazoval mezi lidmi, což vedlo k rozšíření klepů o tom, že je vlastně mrtvý. Obě ho tedy nutily k pořádání společenských událostí a účastnění se jich.\n\nBěhem války o polské následnictví, roku 1736, byl dědic Toskánska Karel III. z velkovévodství vyhnán a na místo následníka Giana Gastona se dostal lotrinský vévoda František III. (Toskánsku vládl jako František II.), známý spíše jako manžel Marie Terezie František I. Štěpán. O rok později Gian Gaston zemřel a František tak mohl začít vládnout Toskánsku. Než se ale mohl dostavit, byla Anna nabídnuta jako možná regentka, což nakonec odmítl.\n\nLotrinští byli mezi zdejšími lidmi velmi nepopulární, ale umožnili Anně dožít ve vlastním křídle paláce Pitti. 18. února 1743 jako pětasedmdesátiletá zemřela. Velkou část jejího majetku zdědil markýz Rinuccini, který radil jejímu otci Cosimovi během vládnutí. Byla pohřbena v Medicejské kapli v bazilice San Lorenzo.\n\n"}
{"id": "1307329", "url": "https://cs.wikipedia.org/wiki?curid=1307329", "title": "Dolce (rozcestník)", "text": "Dolce (rozcestník)\n\nSlovo Dolce má více významů:\n\n\n"}
{"id": "1307331", "url": "https://cs.wikipedia.org/wiki?curid=1307331", "title": "Židovský hřbitov Sennfeld", "text": "Židovský hřbitov Sennfeld\n\nŽidovský hřbitov Sennfeld je židovský hřbitov ve městě Adelsheim v Bádensku-Württembersku. Je chráněnou kulturní památkou.\n\nŽidovská komunita Sennfeld pohřbívala své mrtvé na židovském hřbitově Bödigheim. V roce 1882 vznikl samostatný hřbitov v lesním prostředí severovýchodně od Sennfeldu. Od roku 1884 ho začali užívat Židé z Adelsheimu a od roku 1889 také Židé z Korbu. Je zde válečný památník pro sedm padlých v první světové válce z židovské komunity. První pohřeb se konal v roce 1884 a poslední 1939. 131 náhrobních kamenů zůstalo zachováno.\n\n"}
{"id": "1307333", "url": "https://cs.wikipedia.org/wiki?curid=1307333", "title": "Krasiński", "text": "Krasiński\n\nPolské příjmení Krasiński má více nositelů:\n\n"}
{"id": "1307336", "url": "https://cs.wikipedia.org/wiki?curid=1307336", "title": "Ondřej Bačo", "text": "Ondřej Bačo\n\nOndřej Bačo (* 25. března 1996) je český fotbalový obránce, hráč klubu FC Fastav Zlín. Hraje na postu stopera (středního obránce).\nJeho vzorem je bývalý fotbalista Tomáš Řepka.\n\nProfesionální kariéru zahájil na jaře 2016 v dresu klubu FC Fastav Zlín. V 1. české lize debutoval 18. listopadu 2016 proti FC Vysočina Jihlava (výhra 3:1).\n\nSe zlínským týmem slavil v sezóně 2016/17 triumf v českém poháru.\nV červnu 2017 pomohl k zisku další trofeje, premiérového Česko-slovenského Superpoháru (po zdolání Slovanu Bratislava).\n\n"}
{"id": "1307347", "url": "https://cs.wikipedia.org/wiki?curid=1307347", "title": "Markýz z Dorsetu", "text": "Markýz z Dorsetu\n\nMarkýz z Dorsetu je anglický šlechtický titul vytvořený třikrát ve 14. a 15. století.\n\nPoprvé byl vytvořen roku 1397 pro Jana Beauforta, 1. hraběte ze Somersetu který za dva roky o tento titul přišel.\n\nPodruhé byl vytvořen roku 1442 pro Edmunda Beauforta 1. vévodu ze Somersetu, který se roku 1448 stal vévodou ze Somersetu.\n\nPotřetí byl vytvořen roku 1475 pro Thomasa Greye, 1. hraběte z Huntingdonu, který na post hraběte rezignoval. Téhož roku získal markýz dceřiný titul barona Ferrers z Groby.\n\nRoku 1454 se třetí markýz Henry Grey stal vévodou ze Suffolku a tím zanikl titul markýze z Dorsetu.\n\n\n\n"}
{"id": "1307353", "url": "https://cs.wikipedia.org/wiki?curid=1307353", "title": "Zákon nezvratnosti (Aleš Veselý)", "text": "Zákon nezvratnosti (Aleš Veselý)\n\nSocha, kterou Aleš Veselý nazval Zákon nezvratnosti, je jeho poslední realizací (2015). Vznikla na žádost Evropského Židovského kongresu, který věnoval toto torzo skály památníku Terezín k uctění památky židovských obětí druhé světové války. Je umístěna poblíž bývalého terezínského krematoria.\n\nSochu tvoří obrovský kus skály o průměru zhruba 3 m a váze 36 tun, vyzdvižený na trojúhelníkové ocelové konstrukci. Použitá hornina je zvláštním druhem načervenalého pegmatitu, pocházejícího z lomu na Sibiři. Obsahuje krystaly slídy, která vytváří vzory připomínající hebrejské písmo a bývá proto nazýván „židovský kámen“. Nosná konstrukce z nerezové oceli stojí nad vypouklou kovovou zrcadlovou plochou. Ta odráží zdánlivě levitující balvan i nebe nad ním.\n\nAleš Veselý užívá balvany upevněné na ocelových vzpěrách v několika variantách soch nebo bran. Kámen nad hlavou je mementem lidského osudu nebo metaforickým vyjádřením vyššího a nezpochybnitelného zákona univerza, který je mimo dosah lidské vůle. Zároveň jsou pro něj kameny spojeny s místy, kde se odehrávaly všechny důležité okamžiky minulosti.\n\nPodle autora je „\"tato socha naplněním mých dlouholetých představ a uvažovaní o neodvratitelnosti a neovlivnitelnosti dějů a zákonitostí v dimensích universa permanentních věčných a neuchopitelných možnostmi našeho chápání – naší malostí.\"“\n\nZÁKON NEZVRATNOSTI\n\nPrimární zákon -<br>\nJe zákon nad námi – má sílu neodvratitelnosti -<br>\nPrimární síla – stálá – trvající, uvedená do pohybu v momentu vzniku a zrodu. Pohyb, který počal - přesto nemá začátek – nemá konec – ten, který byl, je a bude – který trvá.<br>\nOsud – nevyzpytatelný, slepý? Snad, ale proto spravedlivý.<br>\nMy neznáme tu nejvyšší normu spravedlnosti – tu nejvyšší normu zákona mimo nás –<br>\nto absolutní měřítko – to je pro nás neuchopitelné a nepostižitelné – naší maličkostí neovlivnitelné.<br>\nMy neznáme ten prvotní záměr a proto se občas bouříme a vzpíráme, ale pouze tou silou, která je nám dopřána právě tím nepoznatelným zákonem.<br>\nZákon – víra – osud – primární síla – absolutno –<br>\nto, co je nahoře, je i dole, před námi i za námi, vpravo i vlevo,<br>\nvně i uvnitř,<br>\npředtím i potom –<br>\nteď a napořád –<br>\nbez začátku – bez konce<br>\n\n\n"}
{"id": "1307362", "url": "https://cs.wikipedia.org/wiki?curid=1307362", "title": "Miloš Kopečný", "text": "Miloš Kopečný\n\nMiloš Kopečný (* 26. prosince 1993, Holešov) je český fotbalový záložník či obránce, hráč klubu FC Fastav Zlín. Hraje na pravé straně hřiště.\n\nOdchovanec zlínského fotbalu. V sezóně 2013/14 hostoval v třetiligovém klubu SK Spartak Hulín, v létě 2014 se vrátil do druholigového Zlína, kam si ho vyžádal trenér Martin Pulpit. Ten jej stavěl na místo pravého obránce. Nedlouho poté odešel Kopečný na vlastní žádost opět hostovat do Spartaku Hulín. Po změně trenéra ve Zlíně (Pulpita nahradil v zimě 2014 Bohumil Páník), nastoupil do zimní přípravy s A-týmem Zlína, kde se mu dařilo. S týmem zažil administrativní postup do 1. české ligy v létě 2015.<br>\nNa jaře 2016 hostoval v Baníku Sokolov.\n\nSe zlínským týmem slavil v sezóně 2016/17 triumf v českém poháru.\n\n"}
{"id": "1307363", "url": "https://cs.wikipedia.org/wiki?curid=1307363", "title": "Orlický", "text": "Orlický\n\nPříjmení Orlický, přechýleně Orlická nosí více osobností:\n\n\n\n"}
{"id": "1307365", "url": "https://cs.wikipedia.org/wiki?curid=1307365", "title": "Zoopark Na Hrádečku", "text": "Zoopark Na Hrádečku\n\nZoopark Na Hrádečku je soukromý zoopark s rozlohou 10 ha. Nachází se mezi obcemi Horní a Dolní Pěna, asi 5 km jihovýchodně od Jindřichova Hradce.\n\nV současné době se zde chová asi 80 druhů zvířat a park se neustále rozrůstá. V říjnu 2016 získal zoopark licenci oficiální zoologické zahrady od MŽP ČR a stal se tak nejmladší zoologickou zahradou na jihu Čech.\n\nPojmenování je odvozeno od historického názvu kopce, na kterém se zoopark nachází. Myšlenka vybudování zooparku se zrodila v roce 2010, přičemž základní kámen byl položen 8. září 2011. Ale již v roce 2007 se zde nacházelo mnoho druhů zvířat zejména terarijních a rok od roku se druhová rozmanitost začala rozšiřovat.\n\nNyní zde naleznete 8 druhů drápkatých opic, lemury, pumy, lvy pustinné, hyeny skvrnité, velbloudy, lamy, klokany, osly, 3 druhy pštrosů, nosály, mývaly, dikobrazy, varany, krokodýla a další..\n\nZoopark je sice ve stádiu budování, ale od roku 2014 je veřejnosti přístupný. Zoopark pořádá vzdělávací komentované prohlídky pro školy, školky, tábory, firmy atd. Zajišťuje odborný výcvik studentů a spolupracuje s vysokými školami na realizaci diplomových prací studentů, týkajících se etologie, fyziologie a systematiky.\n"}
{"id": "1307367", "url": "https://cs.wikipedia.org/wiki?curid=1307367", "title": "Poděbradský trpaslík", "text": "Poděbradský trpaslík\n\nPoděbradský trpaslík je litinová socha stojící v lázeňském parku v Poděbradech. Do parku byla umístěna roku 1938. Roku 1960 byla z parku odstraněna jako „buržoazní kýč“. Do parku byla vrácena až roku 1997.\n\nTrpaslík byl od počátku součástí květinových hodin v lázeňském parku. Správce poděbradské hydroelektrárny Novotný se pro myšlenku květinových hodin nadchl při náštěvě Žitavy. Se svými kolegy vytvořil hodinový stroj, který byl roku 1936 umístěn na kolonádu. Hodiny byly doplněny bohatou květinovou výsadbou a provizorním trpaslíkem ze zahrady pana Novotného. Roku 1938 firma Josef Berounský ze Svratky vyrobila nového litinového trpaslíka, který měl pohyblivou ruku s kladívkem, kterou odbíjel čas na plechovou muchomůrku.\n\nV době komunistického režimu byl trpaslík označen za buržoazní kýč a roku 1960 byl odstraněn. Nahradilo jej rudé laminátové srdce. Z technických služeb trpaslíka zachránila paní Anna Vodičková, která jej v 70.–80. letech měla na své chatě v Albrechticích.\n\nDne 9. května 1997 byl trpaslík vrácen na své původní stanoviště vedle květinových hodin, kde zůstal dalších téměř 10 let. Roku 2006 byl při revitalizaci parku přesunut pod nedaleké smuteční vrby, neboť neladil se změněnou podobou květinových hodin. Přesun vyvolal spory mezi místními politiky. Roku 2007 se trpaslík nakrátko vrátil na původní místo. Brzy byl ale vrácen zpět pod vrby. Tam zůstal i poté, co květinovým hodinám byla roku 2011 vrácena původní podoba.\n"}
{"id": "1307369", "url": "https://cs.wikipedia.org/wiki?curid=1307369", "title": "The Temple in the Underworld", "text": "The Temple in the Underworld\n\nThe Temple in the Underworld je čtvrté studiové album black metalové skupiny Root. Album vyšlo jako LP, MC a CD, na CD byly přidány ještě dvě skladby - My Deep Mystery a Freebee. V roce 1999 vyšlo album společně s albem Zjevení. Na albu jsou dva bonusy - Dogrova říše a Poselstvo temnot. V roce 2009 byl vydán album s bonusy - Poslové z temnot (verze 1993), My Name... (verze 2001) a The Old Ones (live).\n\n\n"}
{"id": "1307370", "url": "https://cs.wikipedia.org/wiki?curid=1307370", "title": "Zelná polévka", "text": "Zelná polévka\n\nZelná polévka je polévka ze zelí, která se v různých zemích připravuje podle různých receptů. Oblíbená je například v Česku, na Slovensku, v Polsku, v Německu, na Ukrajině, v Rusku nebo ve Francii.\n\n"}
{"id": "1307371", "url": "https://cs.wikipedia.org/wiki?curid=1307371", "title": "Zelňačka", "text": "Zelňačka\n\nZelňačka je tradiční česká zelná polévka. Patří mezi syté a vydatné polévky a vaří se velkém množství variant. Základem je vždy zelí, obvykle kysané, a další zelenina jako brambory nebo cibule. Koření se obvykle solí, pepřem, kmínem a paprikou. Může se přidat slanina, uzené maso nebo klobása, sušené houby, a na konci lze polévku doplnit zakysanou nebo sladkou smetanou.\n"}
{"id": "1307377", "url": "https://cs.wikipedia.org/wiki?curid=1307377", "title": "Vévoda ze Somersetu", "text": "Vévoda ze Somersetu\n\nVévoda ze Somersetu je titul anglické šlechty který byl vytvořený několikrát. Je odvozen od hrabství Somerset a je obzvláště spojen se dvěma rody: Beaufortové, kteří titul získaly roku 1448 a Seymourové který jej získaly roku 1547 a jsou držitely až dodnes. Vévodství je jedičné tím že první držitel jej získal za své služby ve funkci Lorda Protektora.\n\nJediný dceřiný titul vévody ze Somersetu je Baron Seymour, který je používán nejstarším synem a dědicem vévody. Tento zdvořilostní titul je nejnižší v hodnosti všech dědiců vévodů na Britských ostrovech.\n\nExistovalo několik dalších titulů kteří vévodové ze Somersetu održely, avšak zanikly: hrabě z Kendalu (1443–1444), hrabě ze Somersetu (1397–1461), markýz z Dorsetu (1397–1461), markýz ze Somersetu (1397–1399), vévoda z Dorsetu (1441–1461), vikomt Rochester (1611–1645), vikomt Beauchamp z Hache (1536–1552), hrabě z Hertfordu (1537–1750), markýz z Hertfordu (1640–1675), baron Seymour z Trowbridge (1641–1750), baron Percy (1722–1750), baron Cockermouth (1749–1750), hrabě z Egremontu (1749–1750) a hrabě St. Maur (1863–1885).\n\nVévodským sídlem je Bradley House ve Maiden Bradley a druhým je Hrad Berry Pomeroy v Totnesu. Hlavním pohřebním místem Seymourů je kostel Všech svatých, přilehlý k Bradley House.\n\nRoku 1141 získal poprvé titul William de Mohun z Dunsteru, oblíbenec císařovny Matyldy a věrný podporovatel ve válce proti krály Štěpánu III. z Blois. Jeho titul však nebyl potvrzen králem Štěpánem ani synem Matyldy Jindřichech II. Plantagenetem.\n\nJan Beaufort byl nejstarším synem Jana z Gentu a Katherine Swynford. Dne 10. února 1397 získal titul hraběte ze Somersetu a 9. září 1397 markýze ze Somersetu. Dne 29. září 1397 po sňatku s Margaret Holland, dcerou Tomáše Hollanda, 2. hraběte z Kentu získal titul markýze z Dorsetu. Roku 1399 byly jeho markýzáty zrušeny králem Jindřichem IV. Anglickým.\n\nSněmovna žádala krále o obnovu jeho titulů avšak neuspěla. Titul hrabě ze Somersetu zdědil jeho syn Henry Beaufort (1401–1418). Po jeho předčasné smrti zdědil titul jeho bratr John Beaufort. Dne 28. srpna 1443 získal titul vévody ze Somersetu a hraběte z Kendalu. Dne 27. května 1444 John zemřel a oba tituly zanikly.\n\nHrabství Somerset bylo předáno jeho bratrovy Edmundovy Beaufortovy, hraběti z Mortain (1406–1455). Dne 18. srpna 1442 získal Edmund titul hraběte z Dorsetu a 24. června 1443 titul markýze z Dorsetu. Dne 31. března 1448 byl povýšen na vévodu ze Somersetu.\n\nDruhý vévoda byl dne 22. května 1455 zavražděn v První bitvě u St Albans a titul zdědil jeho syn Jindřich Beaufort (1436–1464). Po porážce v Bitvě u Towtonu uprchl 29. března 1461 do Skotska avšak byl 4. listopadu 1461 dosažen a zbaven všech titulů. Jeho tituly byly obnoveny 10. března 1463 ale opustil krále a dne 15. května 1464 byl sťat v Bitvě u Hexhamu.\n\nZemřel svobodný ale jeho nelegitimní syn Charles Somerset se stal hrabětem z Worcesteru. Jindřichovy tituly propadly; avšak jeho bratr Edmund Beaufort byl Lancastery titulován vévodou ze Somersetu. Dne 4. května 1471 uprchl po Bitvě u Tewkesbury do Opatství Tewkesbury. Byl sťat rodem Yorků a pohřben v klášterním kostele. Po jeho smrti zanikla legitimní linie rodu Beaufort.\n\nRoku 1499 jmenoval Jindřich VII. Tudor svého syna Edmunda vévodou ze Somersetu avšak ten zemřel po roce po svém narození.\n\nNemanželský syn Jindřicha VIII. Tudora Henry FitzRoy se stal hrabětem z Nottinghamu a 18. června 1525 vévodou z Richmondu a Somersetu. Zemřel 22. července 1536 a tituly zanikly.\n\nSyn Sira Thomase Kera z Ferniehirstu, Robert Carr (1590–1645) se stal favoritem krále Jakuba I. Stuarta. Dne 25. března 1611 získal titul vikomta Rochestera a následně tajného poradce. Roku 1612 se po smrti Roberta Cecila, 1. hraběte ze Salisbury stal královým sekretářem. Dne 3. listopadu 1613 získal titul hraběte ze Somersetu. Po jeho smrti roku 1645 titul zanikl.\n\nEdward Seymour, 1. vévoda ze Somersetu (1500–1552) byl bratrem třetí ženy krále Jindřicha VIII. Tudora Jany Seymourové. Roku 1536 jej Jidřich ustanovil Vikomtem Beauchamp z Hache a roku 1537 hrabětem z Hertfordu. V letech 1547–1549 působil ve funkci Lorda Protektora. Edward byl dvakrát ženatý; poprvé s Catherine Fillol se kterou se rozvedl a poté s Anne Stanhope, která mu porodila 9 dětí. Roku 1547 se stal vévodou ze Somersetu. Ve stejný rok koupil od Sira Thomasa Pomeroye hrad Berry Pomeroy.\n\nPo dvou letech kdy ztratil titul Lorda Protektora, jeho tituly propadly a dne 22. ledna 1552 byl sťat.\n\nRoku 1644 udělil král Karel I. Stuart, Edwardu Somersetovy (1613–1667) titul hraběte z Glamorganu. Byl potomkem Charlese Somerseta, nemanželského syna Jindřicha Beauforta, 3. vévody ze Somersetu. Po vojenské pomoci z Irska slíbil Edwardowy titul vévody ze Somersetu. Po vyhlášení Anglické republiky byl Edward vyhnán z Anglie a jeho majetek byl zabaven. Po Restauracy Stuartovců byly jeho statky obnoveny a on prohlásil že vévodství Somerset mu slíbil král Jakub I. Toto tvrzení odmítla Sněmovna lordů a tak byl titulován hrabětem z Glamorganu. To umožnilo krály Karlu II. udělit titul rodu Seymurů.\n\nEdward Seymour byl synem Edwarda Seymoura 1. vévody ze Somersetu. Za vlády královny Alžběty I. získal roku 1559 titul hraběte z Hertfordu. Dne 22. června 1610 se jeho vnuk William Seymour (1588—1660) tajně oženil s Lady Arbellou Stuart (1575–1615). Byl to neteř Lorda Darnleyho, Stuarta, prvního bratrance krále Jakuba I. William i Arbella byli uvězněni ale podařilo se jim uniknout. William utekl do Paříže, ale Arbella byla chycena. Byla uvězněna v Toweru kde roku 1615 zemřela. William se krátce po její smrti vrátil do Anglie a roku 1621 zdědil otcovy tituly. Roku 1640 byl ustanoven markýzem z Hertfordu a 13. září 1660 získal titul vévody. Přežil své tři nejstarší syny. Roku 1660 získal dědictvím titul William Seymour (1654–1671). Třetí vévoda se nikdy neoženil a titul zdědil John Seymour (1646–1675). Po jeho smrti dne 29. dubna 1675 zanikl pouze titul markýze z Hertfordu. Pátým vévodu se stal jeho bratranec Francis Seymour, 3. baron Seymour z Trowbridge (1658–1678). Francis byl synem Charlese Seymoura, 2. barona Seymoura z Trowbridge (1621–1665), který byl synem Francise Seymoura, 1. barona Seymoura z Trowbridge (1590–1664), mladšího bratra druhého vévody ze Somersetu.\n\nKdyž roku 1678 zemřel pátý vévoda, zdědil titul jeho bratr Charles Seymour (1662–1748). Poprvé se oženil s Lady Elizabeth Percy, s dcerou Joscelina Percyho, 11. hraběte z Northumberlandu (1644–1670). Zemřela roku 1722 a roku 1725 se oženil s Lady Charlotte Finch (1711–1773), s dcerou Daniela Finche, 2. hraběte z Nottinghamu. Po jeho smrti roku 1748 se stal nástupcem jeho syn Algernon Seymour (1684–1750).\n\nRoku 1722 se Algernon stal Baronem Percy. Roku 1749 získal titul hraběte z Northumberlandu. Titul zdědil po svém dědečkovy. Tituly Barona Cockermoutha a hraběte z Egremontu byly ponechány pro děti jeho sestry Lady Catherine Seymour (1693–1731). Zemřel bez mužských potomků a tituly hrabě z Hertfordu, baron z Beauchamp a baron Seymour z Trowbridge zanikly. Vévodství Somerset a baronství Seymour zdědil jeho vzdálený bratranec.\n\nRoku 1750 se stal osmým vévodou Sir Edward Seymour, 6. baronet z Berry Pomeroy (1694–1757). Prvním baronetem z Berry Pomeroy byl Sir Edward Seymour (1556–1613), syn Edwarda Seymoura (1527/1535–1593) nejstaršího syna prvního vévody Edwarda Seymoura a vévodkyně Catherine Seymour (roz. Fillol). Byl sedmou generací potomků prvního vévody.\n\nPo smrti osmého vévody se nástupcem stal jeho syn Edward Seymour (1717–1792) který zemřel svobodný a bez potomků. Titul vévody zdědil jeho bratr Webb Seymour (1718–1793). Jeho syn, známý matematik Edward Adolphus Seymour (1775–1855) se po jeho smrti stal dalším vévodou. Později změnil rodinné jméno na St. Maur, z důvodu častého používání.\n\nPo smrti 11. vévody zdědil titul jeho syn Edward Seymour (1804–1885) který roku 1863 získal titul hraběte St. Maur.\n\nVévoda Edward zemřel roku 1885 ve věku 81 let. Přežil své mužské potomky a proto titul zdědil jeho svobodný bratr Archibald Henry Algernon Seymour (1810–1891). Zemřel pár let po získání titulu. Dědicem se stal jeho mladší bratr Algernon Percy Banks St. Maur (1813–1894). Zemřel po třech a půl letech. Patnáctým vévodou se stal jeho syn Algernon Seymour (1846–1923). Vévoda Algernon zemřel bez dětí a titul zdědil jeho vzdálený bratranec Edward Hamilton Seymour (1860–1931), pravnuk Lorda Francise Seymoura (1726–1799), který byl mladším synem osmého vévody Edwarda Seymoura. Nástupcem se stal jeho syn Evelyn Seymour (1882–1954), po kterém zdědil titul jeho syn Percy Seymour (1910–1984).\n\nV současné době je vévodu jeho syn John Seymour (nar. 1952). \n\n\n\n\n\n\n\n\n\n\n\n\n\n"}
{"id": "1307379", "url": "https://cs.wikipedia.org/wiki?curid=1307379", "title": "Danny", "text": "Danny\n\nDanny může znamenat:\n\n"}
{"id": "1307380", "url": "https://cs.wikipedia.org/wiki?curid=1307380", "title": "Okresní město (román)", "text": "Okresní město (román)\n\nOkresní město je satirický román Karla Poláčka z roku 1936. \n\nPoláček napsal \"Okresní město\" jako první knihu postupně doplňované pentalogie, kde dalšími knihami byly \"Hrdinové táhnou do boje\", \"Podzemní město\" a \"Vyprodáno\", z pátého díla dokončil Poláček před svou smrtí jen krátký fragment. \n\n\"Okresní město\" vycházelo na pokračování v \"Lidových novinách\" (14. ledna až 9. května 1936). První knižní vydání z roku 1936 vyšlo u Františka Borového.\n\nVzorem pro Poláčkovu knihu byl jeho rodný Rychnov nad Kněžnou, ze kterého si bral i konkrétní předobrazy pro své postavy. Např. poslance Fáberu psal podle rychnovského poslance Jindřicha Štemberky. Nejmladší syn kupce Štědrého Jaroslav vykazuje autobiografické rysy, Gustav Štědrý připomíná jeho otce a paní Štědrá jeho nevlastní matku.\n\nKniha popisuje osudy rodiny židovského kupce Štědrého v českém maloměstě. Do města přijel Štědrého syn Kamil, který přišel o své místo, čímž přišel také o ocenění od svých rodičů a je odstrčen na okraj zájmu, což se v rodině vyjadřuje i pozbytím práva sedět u stolu s ostatními. Později ale získá jiné místo a tím opět i pozornost rodičů. Podobně se vyvíjí i život a pověst jeho bratra Viktora, pouze nejmladší Jaroušek zůstává nejoblíbenějším synem svých rodičů, zvlášť když odjede do Prahy studovat práva.\n\nRozruch způsobí až v závěru knihy příjezd poslance Fábery, který vystoupí se svým proslovem na městské slavnosti.\n\nKomentátorem poměrů je žebrák Chleboun, který si ale z almužen našetřil již velký obnos, jenže jako žebrák ho nemůže utratit. Když si koupí ve vedlejší vsi na pouti cukrovinky, je jeho tajemství přece jen odhaleno.\n\nStatický děj knihy vyjadřuje i statičnost života a poměrů v celém městě a stereotypnost a jednotvárnost jeho opakujících se scén.\n\nPoláčkův styl v knize byl kritizovaný jako hutný, a přitom jako rozvleklý. Pavel Trost si v časopise \"Slovo a slovesnost\" povšiml, že jde o hutnost vět, ale o rozvleklost větších celků, která charakterizuje život v okresním městě. V jejich kontrastu přitom vidí jeden z prostředků Poláčkovy komiky.\n\nF. X. Šalda kritizoval Poláčkovu povrchnost. Pavel Eisner přínos knihy vyzdvihl a pojmenoval ji jako „živočichopis malého města“.\n\nPoláček si intenzivně všímá detailů, které kupř. charakterizují jednotlivé postavy. Ty opět znovu opakuje, aby nastolil pocit stereotypu.\n\n"}
{"id": "1307385", "url": "https://cs.wikipedia.org/wiki?curid=1307385", "title": "Loupežnická jeskyně (Křižany)", "text": "Loupežnická jeskyně (Křižany)\n\nLoupežnická jeskyně je jednou z jeskyní a krasových dutin, které se nacházejí v prostoru bývalého Solvayova lomu na katastru obce Křižany v okrese Liberec ve stejnojmenném kraji.\n\nTakzvaná Loupežnická jeskyně (někdy uváděná též jako \"Křišťálová\"), která byla odkryta během těžby vápence na jihozápadním úbočí vrchu Lom (682 m n. m.), leží v nadmořské výšce cca 600 metrů na území, kterým prochází tektonická linie lužické poruchové zóny – Lužického zlomu. Třípatrový Solvayův lom u Křižan byl svého času nejrozlehlejším vápencovým lomem v oblasti Ještědského hřbetu a těžbou zde bylo odkryto nejen několik jeskyní, ale také ležatá vrása v devonských vápencích a fylitických břidlicích jako důkaz tektonického postižení této oblasti. \n\nBývalý lom s jeskyní se nachází na území Přírodního parku Ještěd. V červnu roku 2017 byla v prostoru Solvayova lomu vybudována žlutě značená okružní stezka s odbočkou k jeskyni a s podrobně zpracovanými informačními tabulemi.\n\nDosud známá část jeskyně je 22 metrů dlouhá, široká 3 metry a 1,5 až 2,5 metrů vysoká. Vnitřní krasová výzdoba jeskyně byla těžební činností a bezohlednými sběrači \"suvenýrů\" zcela zničena, pouze v koncové části jeskyně se dochovaly silné sintrové kůry, stalaktity a stalagnáty. Vznik sintrových povlaků lze datovat do období tzv. mindelského glaciálu – doby ledové před 680 – 370 tisíci let. Dno jeskyně, kterou zřejmě kdysi proudil vodní tok, je pokryto asi zhruba jeden metr mocnou vrstvou hnědavých sedimentů. Nedaleko od jeskyně se nachází 6 metrů hluboký krasový komín.\n\nKromě Loupežnické jeskyně byly těžbou vápence na vrchu Lom odkryty vchody do dalších zkrasovělých puklin a jeskyní. Některé z nich byly objeveny až mnoho desítek let po ukončení těžby, jako například jeskyně, označovaná jako 33M. Tato jeskyně, která byla objevena v roce 2003, je tvořena členitou, 23 metrů dlouhou plazivkou. I v této jeskyni se dochovaly sintrové povlaky a krápníky.\n\nV období zimováni byly v jeskyni nalezeny tři druhy netopýrů – vrápenec malý, netopýr ušatý a netopýr černý. Avšak v době tzv. \"swarmingu\" – podzimního rojení, kdy se netopýři shromažďují kvůli páření – bylo v této lokalitě zaznamenáno celkem devět druhů netopýrů. Je pravděpodobné, že netopýři obývají další dosud neodkryté vnitřní jeskynní prostory, kam pronikají skrze pukliny ve skále.\n\nK jeskyni lze dojít od železniční stanice \"Křižany\" na trati č. 86 Liberec - Česká Lípa zprvu po zelené značce, která vede přes západní úbočí vrchu Lom do Kryštofova Údolí. Posléze od rozcestí \"Pod Solvayovým lomem\" je třeba pokračovat po žlutě značené okružní stezce. Vnitřní prostory jeskyně jsou uzamčené a nejsou přístupné z důvodu ochrany zde žijících živočichů.\n"}
{"id": "1307389", "url": "https://cs.wikipedia.org/wiki?curid=1307389", "title": "Izotopy manganu", "text": "Izotopy manganu\n\nMangan (Mn) je často řazen mezi monoizotopické prvky, i když se v přírodě kromě jeho jediného stabilního izotopu Mn vyskytuje ve stopových množstvích také kosmogenní Mn, jenž je s poločasem přeměny 3,74×10 let nejstabilnější z radioizotopů manganu. \nZnámé umělé radioizotopy mají nukleonová čísla od 44 do 71, nejstabilnější z nich jsou Mn s poločasem 312,2 dne a Mn (5,591 d). Všechny ostatní mají poločasy pod 3 hodiny a většinou pod 5 sekund. Nejméně stabilní je s poločasem pod 105 ns (poločas přeměny Mn není znám). Byly také popsány tři jaderné izomery tohoto prvku.\n\nMangan patří k prvkům, které vznikají ve velkých množstvích ve velkých hvězdách krátce před výbuchem supernovy. Mn vzniká v horninách působením kosmického záření a přeměňuje se na Cr s poločasem 3,74×10 let. Díky tomuto relativně krátkému poločasu přeměny se vyskytuje jen ve velmi malých množstvích. Měření obsahu izotopů manganu a chromu se často kombinují a využívají v izotopové geochemii a v radioaktivním datování. Poměry izotopů manganu a chromu zpřesňují data o rané historii Sluneční soustavy získaná z Al a Pd.\n\nHlavním způsobem přeměny u izotopů lehčích než stabilní je beta plus přeměna na chrom, u těžších izotopů beta minus přeměna na železo.\n"}
{"id": "1307394", "url": "https://cs.wikipedia.org/wiki?curid=1307394", "title": "Kostel svatého Jakuba (Adelsheim)", "text": "Kostel svatého Jakuba (Adelsheim)\n\nKostel svatého Jakuba je starý farní kostel v Adelsheimu v severním Bádensku-Württembersku. Tato gotická stavba je využívána jako hřbitovní kostel.\n\nKostel byl postaven v roce 1489 na zakázku Martina z Adelsheimu. Nahradil předchozí románský a sloužil jako pohřebiště pánů z Adelsheimu. Po reformaci byl od roku 1556 luteranským farním kostelem. Po vybudování nového kostela v roce 1776 tuto funkci ztratil. Od roku 1813 do roku 1821 byl používán reformovanou církví a v letech 1862-1881 katolíky. V roce 1884 byl kostel obnoven pod vedením Hermanna Behaghela. Od té doby kostel, který je stále ve vlastnictví protestantské komunity, slouží městu Adelsheim jako hřbitovní kostel.\n\nByl postaven severně od historického města na břehu Seckachu. Jednolodní orientovanou stavbu zakončuje třístranný chór. Nad západním štítem stojí osmiboká sanktusová věžička se špičatou helmou. Na severní straně je sakristie a na jižní straně kaple pánů z Adelsheimu. Na vnější stěně se nachází Olivetské sousoší z roku 1495, které se připisuje Hansi Eselerovi.\n\nVelký kříž z lipového dřeva pochází z 15. století, stejně jako eucharistický svatostánek. Dřevěná kazatelna je z roku 1650. Malba v pohřební kapli je z roku 1606. Zvláště pozoruhodných je více než šedesát hrobů, které pocházejí z 14. až 18. století.\n\nKostel je zastávkou na Svatojakubské cestě z Rothenburgu do Špýru.\n"}
{"id": "1307395", "url": "https://cs.wikipedia.org/wiki?curid=1307395", "title": "Kokeš", "text": "Kokeš\n\nPříjmení Kokeš nosí více významných osobností:\n\n"}
{"id": "1307398", "url": "https://cs.wikipedia.org/wiki?curid=1307398", "title": "Seznam dílů seriálu Kyberagent", "text": "Seznam dílů seriálu Kyberagent\n\nToto je seznam dílů seriálu \"Kyberagent\".\n\n<onlyinclude>\n</onlyinclude>\n\n"}
{"id": "1307405", "url": "https://cs.wikipedia.org/wiki?curid=1307405", "title": "Zabrđe", "text": "Zabrđe\n\nZabrđe patří do opčiny Ston v Chorvatsku, v Dubrovnicko-neretvanské župě. V roce 2001 měla 67 obyvatel a 18 domů.\n\nZabrđe je vesnice v centrální části vnitrozemí poloostrova Pelješac severně od hlavní silnice D 414 od Stonu směrem na Orebić, mezi vesnicí Sparagovići a odbočkou na Dančanje a Brijestu.\n\n"}
{"id": "1307413", "url": "https://cs.wikipedia.org/wiki?curid=1307413", "title": "FK Horní Ředice", "text": "FK Horní Ředice\n\nFK Horní Ředice je fotbalový klub, který v roce 2018/19 skončil na 2 místě I. A třídu Pardubického kraje, V sezóně 2018/19 nastříleli 62 golů. A obdržely 34 golů. V sezoně 2018/19 postoupili do Pardubického krajského přeboru\n"}
{"id": "1307416", "url": "https://cs.wikipedia.org/wiki?curid=1307416", "title": "Jistebník (nádraží)", "text": "Jistebník (nádraží)\n\nJistebník (dřívější názvy: Steibnig) je železniční stanice na trati 270, původní železniční trať společnosti c.k.privilegované Severní dráhy císaře Ferdinanda (SDCF) ve městě Jistebník. Je součástí II. železničního rychlostního koridoru.\n\nVýstavba probíhala v roce 1844 do roku 1847. Výstavbu trati řídil Karl Hummel. V letech 1960–1963 byla trať elektrizována.\n\nVýstavba II. koridoru ČD probíhala v letech 1999–2001 a v roce 2012 byl zaveden pravostranný provoz.\n\nZabezpečovací zařízení železniční stanice Jistebník je dálkově řízeno z Centrálního dispečerského pracoviště Přerov (CDP Přerov).\n\n\nŽelezniční trať v roce 1844 měla jednu kolej. V roce 1880 byla na žádost obcí Jistebník a Košatky zřízena zastávka s malou čekárnou. V roce 1889 se stala stanicí křižovací se čtyřmi kolejemi. V tomto období byla postavena výpravní budova, záchodky (samostatně stojící), zděné skladiště na zboží s odbočnou kolejí, váhou a při zhlavích dřevěné budky stavědel. V roce 1900 při severním zhlaví v km 253,3 byl postaven strážní domek z režného zdiva. V letech 1999 až 2002 byla ve stanici odstraněna budova reléové stanice a na její místo postavena provozní budova, která koresponduje s původními stavbami. Byla postavena z neomítaného cihelného zdiva, obdobných materiálů se použilo k výstavbě výtahových šachet a přístřešků na ostrovních nástupištích.\n\nV roce 1889 byla vybudována výpravní budova podle plánu architekta Antona Dachlera. Výpravní budova, která je obdélného půdorysu s postranními dvouosými rizality, je postavena podle typizovaného projektu (Normalplan No 42) z režného cihelného zdiva. Plochy z červeného cihelného zdiva jsou kombinované se světlými prvky vystupujících říms a lizén. Původní okna byla obdélná v šambránách s ušima završená přímým kamenným záklenkem. Vestibul byl průchozí (s pokladním okénkem) a byl i čekárnou III. třídy. I. a II. třída měly společnou čekárnu. V přízemí byla dopravní kancelář, místnost přednosty, c.k. pošta, dělnická kasárna a příslušenství. V patře třípokojový byt a dva dvoupokojové byty s kuchyněmi a společným příslušenstvím na chodbě. Výpravní budova byla v roce 1998 prohlášena kulturní památkou České republiky.\n\nPro zajištění kvalifikované a spolehlivé pracovní síly a především jejich dosažitelnost, byly pro zaměstnance dráhy stavěny obytné domy v blízkosti železnice. V roce 1900 byl postaven podle typizovaného plánu (Normalplan 156 a 157) služební obytný dům pro osm rodin vedle budovy výpravny. Na kamenné podezdívce je postaven patrový dům se středním tříosým rizalitem z režného cihelného zdiva s cihlovými záklenky. V patrech byly tři dvoupokojové byty s kuchyní a jeden jednopokojový byt s kuchyní. Sociální zařízení bylo společné pro každé patro. Vstup byl z přednádraží do chodeb (schodiště) v tříosém rizalitu.\n\nV železniční zastávce jsou cestujícím poskytovány tyto služby: vnitrostátní pokladní přepážka (ČD), možnost platit v eurech, platba platební kartou, bezbariérové WC, čekárna, půjčovna kol, úschovna zavazadel. V blízkosti je veřejné parkoviště a zastávka autobusové dopravy.\n\nTuristické trasy\n\n"}
{"id": "1307421", "url": "https://cs.wikipedia.org/wiki?curid=1307421", "title": "Píla (okres Žarnovica)", "text": "Píla (okres Žarnovica)\n\nPíla () je obec na Slovensku v okrese Žarnovica. V roce 2016 zde žilo 141 obyvatel. První písemná zmínka o obci pochází z roku 1534.\n"}
{"id": "1307422", "url": "https://cs.wikipedia.org/wiki?curid=1307422", "title": "Fierlinger", "text": "Fierlinger\n\nPříjmení Fierlinger nosí více významných osobností:\n\n"}
{"id": "1307423", "url": "https://cs.wikipedia.org/wiki?curid=1307423", "title": "Kolman", "text": "Kolman\n\nPříjmení Kolman nosí více významných osobností:\n\n"}
{"id": "1307424", "url": "https://cs.wikipedia.org/wiki?curid=1307424", "title": "Konvalina", "text": "Konvalina\n\nPříjmení Konvalina nosí více významných osobností:\n\n\n"}
{"id": "1307425", "url": "https://cs.wikipedia.org/wiki?curid=1307425", "title": "Kopeček (příjmení)", "text": "Kopeček (příjmení)\n\nPříjmení Kopeček nosí více významných osobností:\n\n"}
{"id": "1307426", "url": "https://cs.wikipedia.org/wiki?curid=1307426", "title": "Píla (okres Lučenec)", "text": "Píla (okres Lučenec)\n\nPíla je obec na Slovensku v okresu Lučenec.\n\nObcí s názvem Píla je na Slovensku několik. Tato leží v údolí pod vrchem Javor. Vznikla v 14. století jako osada dřevorubců a patřila k divínskému panství Balassovců. První písemná zmínka pochází z roku 1456 a je zde zmiňována pod názvem Fyryz. Původně obec ležela v dolině ve výši dnešního mlýna. V roce 1742 ji celou zničila velká povodeň. Ti, kteří běsnění živlů přežili, postavili novou obec v místě osady Gúrovci. V roce 1828 měla znovu 24 domů a 142 obyvatel. Zabývali se málo výnosným zemědělstvím a chovem dobytka. Zemědělství bylo hlavním zaměstnáním i za první republiky.\n\nStředem obce protéká místní potok Pilňanka, který napájí množství malých přítoků. Pilňanka se vlévá do Krivánského potoka, který byl vyhlášen za přírodní památku, na jeho březích roste vzácná rostlina pérovník pštrosí.\n\nOd začátku 20. století působila v obci církevní evangelická škola. V roce 1938 k ní přibyla církevní katolická škola, v současnosti jsou obě bez žáků. Po druhé světové válce byla v obci postavena budova tehdejšího obecního úřadu, obecní maštale pro spolek soukromě hospodařících rolníků, který svoji činnost ukončil až v roce 1981. V 70. letech v čase největšího rozkvětu obce si místní občané svépomocí postavili budovu kulturního domu, pohostinství, prodejnu smíšeného zboží a dům smutku. Byl též vybudován nový podjezd do obce, který je jediným vstupem do ní. Původní nyní slouží pouze pro potok Pilňanka.\n\nStará a cizojazyčná pojmenování obce byla: Fyryz (1456), Fyreez (1502), maďarsky Fürész. Dnešní pojmenování obce Píla je od roku 1808.\n\n"}
{"id": "1307429", "url": "https://cs.wikipedia.org/wiki?curid=1307429", "title": "VSS Enterprise", "text": "VSS Enterprise\n\nVSS \"Enterprise\" (imatrikulační číslo N339SS) byl první kosmický raketoplán třídy SpaceShipTwo (SS2), postavený firmou Scaled Composites pro Virgin Galactic. V roce 2004 bylo plánováno, že VSS Enterprise bude první z pěti komerčních suborbitálních raketoplánů třídy SS2. Byla to také první loď od Scaled Composites třídy Model 339 SpaceShipTwo, která vznikla na základně úspěšného letounu SpaceShipOne.\n\nVSS \"Enterprise\" byla pojmenována podle USS \"Enterprise\" z televizního seriálu \"Star Trek\". Stejné jméno nesl i testovací raketoplán Space Shuttle od NASA a stejně pojmenováno je i několik generací letadlových lodí USS \"Enterprise\".\n\nSpaceShipTwo provedl první let se spuštěným motorem v dubnu 2013. Richard Branson řekl, že to „nemohlo jít víc hladce“.\n\n\"VSS Enterprise\" byla zničena během motorického zkušebního letu 31. října 2014, jeden pilot nehodu nepřežil a druhý byl vážně zraněn. Byl to první incident, kdy při nehodě raketoplánu nezemřela celá posádka. Vyšetřování ukázalo, že nehoda byla způsobena předčasným uvolněním pojistek křídel. Ta se působením aerodynamiky i přes odpor hydrauliky sklopila. Americký národní úřad pro bezpečnost dopravy kritizoval, že návrh lodi nepočítal se systémy, které by takové chybě mohly zabránit.\n\nPůvodní plány Virgin Galactic v roce 2008 počítaly s tím, že zkušební lety začnou v roce 2009 a komerční lety přijdou v roce 2011. Tento plán se ale nepodařilo dodržet. První bezmotorové letové zkoušky přišly v roce 2010 a první zkušební let se spuštěným raketovým motorem až v roce 2013.\n\nV říjnu 2009 generální ředitel společnosti Virgin Galactic, Will Whitehorn, nastínil program letových zkoušek pro SpaceShipTwo. Testovací program obsahoval sedm fází:\nDne 22. března 2010 letoun SpaceShipTwo, VSS \"Enterprise\", prodělal první zkušební let v podvěsu letadla White Knight Two, \"VMS Eve\". Druhý zkušební let byl proveden 16. května 2010, bylo dasaženo výšky 15,54 kimometru, z této výšky má raketoplán startovat, a let trval téměř pět hodin, aby se usnadnilo testování systému avioniky a tlakování. Poté, „simulovaná kosmická loď“ sestoupila ze startovní výšky. Mezi těmito dvěma lety došlo k úpravě draku raketoplánu SpaceShipTwo přidáním dvou vnitřních žeber, přičemž jedno žebro bylo přidáno dovnitř každého ze dvou svislých stabilizátorů.\n\nDne 15. července 2010, \"VSS\" \"Enterprise\" provedl první pilotovaný let. Raketoplán zůstal připojený k \"VMS\" \"Eve\" a byly provedeny kombinované testy letounu. Let trval celkem 6 hodin a 21 minut. Druhý pilotovaný let \"VSS Enterprise\" a \"VMS Eve\" se uskutečnil 30. září 2010 a trval přibližně 5 hodin. Jedním z cílů těchto letů bylo zlepšení pilotní způsobilosti a výsledky letů měly ukázat, že systémy zvládnou budouci mise.\n\nDne 10. října 2010 proběhl první pilotovaný samostatný klouzavý let \"VSS Enterprise\". Raketoplán byl vypuštěn z \"VMS Eve\" ve výšce 13,7 kimometru a po klouzavém letu bezpečně přistál na Mojave Air and Spaceport. Druhý klouzavý zkušební let se konal 28. října 2010 a třetí 17. listopadu 2010. V prosinci 2010 zprávy uvádí, že program letových zkouček se daří plnit nad očekávání. Čtvrtý zkušební let se konal 13. ledna 2011 a pátý a šetý let byl uskutečněn 22. respektive 27. dubna 2011. Poté byla testována návratová konfigurace při letu 4. května 2011, s dalšími lety až do konce května. Dne 9. června 2011 se SS2 nepodařilo během jedenáctého letu oddělit od White Knight Two z důvodu technické závady. Testování pokračovalo s pěti úspěšnými lety v červnu 2011.\n\nV červenci roku 2011, po 15 úspěšných letech byly letové zkoužky na dva měsíce zastaveny a byla provedena plánovaná revize raketoplánu. Testy pokračovaly od konce září 2011, ale při 16. letu piloti na chvíli ztatili kontrolu a byly nuceni přistát v jiné konfigurci křídla, než bylo plánováno. Po tomto testu následovala další přestávka, během které byly namontovány některé části raketového motoru. V červnu 2012 Scaled Composites obdržela od FAA povolení k provádění motorových testů v nadzvukové rychlosti. Letové zkoušky SpaceShipTwo byly obnoveny v červnu 2012.\n\nV září 2012 Virgin Galactic oznámila, že nemotorové podzvukové testy jsou prakticky kompetní. Společnost následně uvedla svůj záměr namontovat hybridní raketový motor a řídicí systém na letoun předtím, než obnoví program letových zkoušek s nainstalovaným raketovým motorem, s cílem znovu charakterizovat klouzavý let kosmické lodi s mírně odlišným rozložením hmotnosti a aerodynamikou. V říjnu 2012 Scaled Composites nainstalovala klíčové součásti raketového motoru a SpaceShipTwo provedla první letové testy s namontovaným motorem v prosinci 2012.\n\nPrvní raketovým motorem poháněný letový test se konal 29. dubna 2013. SpaceShipTwo se na chvíli dostala do nadzvukové rychlosti. Richard Branson řekl, že „nemohl jít víc hladce“.\n\nDne 5. září 2013 byl proveden druhý motorový let SpaceShipTwo. Při něm byla překročena rychlost zvuku a bylo dosaženo rychlosti mach 1,43 a raketoplán vystoupal do výšky přes 21 km nad Mohavskou Poušť a sestoupil se sklopenými křídly. Kosmonautický novinář Doug Messier uvedl, že „z motoru vystupoval bílý dým, ne černý, který byl vidět při dubnovém letu“.\n\nDne 10. ledna 2014 se třetí poháněný let vyšplhal výše než předchozí lety, testoval nový povrch na ocasních plochách a další systémy.\n\nDne 31. října 2014 se \"VSS Enterprise\" za letu rozpadla během motorového testu nad Mohavskou pouští. Let probíhal hladce, \"Enterprise\" se odpoutala od nosiče WhiteKnightTwo a zažehla motor ve výšce 15 kilometrů. Ale asi v 60. až 90. sekundě letu se vyskytla anomálie, která měla za následek zničení lodi. Velící pilot, Peter Siebold, opustil raketoplán a bezpečně přistál na padáku, zatímco druhý pilot, Michael Alsbury, havárii nepřežil.\n\nNárodní rada pro bezpečnot dopravy provedla nezávislé vyšetřování nehody. V červenci 2015 komise vydala zprávu, která poukazovala na špatný návrh, špatný pilotní výcvik, nedostatečný federální dohled a potenciálně úzkostlivého druhého pilota bez posledních letových zkušeností jako důležité faktory při havárii. NTSB zjistila, že havárie byla výsledkem předčasného uvolnění pojistek křídla a ta se působením aerodynamiky i přes odpor hydrauliky sklopila. Nicméně, NTSB také vyčítala nedostatečná opatření, která by zamezila lidské chybě.\n\n\n"}
{"id": "1307431", "url": "https://cs.wikipedia.org/wiki?curid=1307431", "title": "Anneliese Uhligová", "text": "Anneliese Uhligová\n\nAnneliese Uhligová (27. srpna 1918 Essen – 17. června 2017 Santa Cruz, Kalifornie) byla německá herečka, jedna z filmových hvězd v době nacismu. V roce 1944 hrála po boku Lídy Baarové v italském filmu \"Pekařka\", nejlepší herecký výkon ovšem podle svého soudu podala ve filmu \"Solistin Anna Alt\" (1945). Uplatnila se i na divadle. Po druhé světové válce se provdala za Američana, a tudíž pracovala jako zahraniční zpravodajka německých novin a rozhlasu a jako docentka učila na univerzitě v Bangkoku; vystupovala nicméně i nadále na divadle i ve filmu (mj. ve snímku Vojtěcha Jasného \"Es gibt noch Haselnuß-Sträucher\" (1983)). Celkem má na svém kontě asi 30 celovečerních a přes 15 televizních filmů.\n\nVydala autobiografii \"Rosenkavaliers Kind: Eine Frau und drei Karrieren\", která vyniká nad průměr produkce obdobných „hereckých pamětí”.\n\nV roce 1989 jí byl propůjčen Záslužný řád Spolkové republiky Německo první třídy.\n\n"}
{"id": "1307432", "url": "https://cs.wikipedia.org/wiki?curid=1307432", "title": "Four World Trade Center", "text": "Four World Trade Center\n\n4 World Trade Center (známé také jako adresa ulice - 150 Greenwich Street) je mrakodrap, který je součástí komplexu World Trade Center v New Yorku. Budova se nájemníkům a návštěvníkům otevřela 13. listopadu 2013 a nahradila původní 9-podlažní \"4 World Trade Center\". Nachází se na jihovýchodním rohu pozemku o rozloze 6,5 hektarů (64 750 m2). Budovu navrhl světoznámý architekt Fumihiko Maki, který za to získal několik ocenění. Celková podlahová plocha zahrnuje kancelářské a obchodní prostory o ploše 167 000 m2. Stavba byla zahájen v lednu 2008, od srpna 2009 začala růst až do výšky 298 metrů.\n\nPůvodní 4 World Trade Center byla 9-podlažní budova v komplexu \"World Trade Center\", postavená v roce 1975, která dosahovala výšky 36 metrů. Hlavním nájemcem budovy byla Deutsche Bank (4.-6.patro) a \"New York Board of Trade\" (7.-9.patro). Na straně budovy směrem k \"Liberty Street\" se nacházel vstup do \"The Mall at the World Trade Center\" (dnes už jako komplex Westfield World Trade Center). Celá budova byla později při útoku z 11. září 2001 poničena a následně zbourána, aby uvolnila cestu pro výstavbu nových mrakodrapů - \"Four World Trade Center\" a \"Three World Trade Center.\" \"4 World Trade Center\" byla domovem pěti komoditních burz a byla v té době jednou z největších obchodních prostor na světě.\n\nStavba započala v lednu 2008 a dosáhla úrovně ulice v listopadu 2009. Bezpečnostní kokon byl instalován v prosinci 2010. První sklo byla instalováno v květnu 2011.\n\nDne 16. února 2012 se jeden ze stavebních jeřábových kabelů uchytil při zvedání oceli, což způsobilo, že ocel spadla ze 40. patra budovy a přistála na nákladním autě. Nebyla hlášena žádná zranění. Práce na budově se nakonec obnovila po havárii.\n\nDne 25. června 2012 byla v 72. patře vytažena ocel. Konstrukční ocel a beton byly dokončeny do 1. června 2013 a rychle následovalo odstranění stavebního oplocení. Otevření budovy proběhlo 13. listopadu 2013. Náklady na výstavbu 4 World Trade Center činily 1,67 miliard Dolarů, které byly financovány pojišťovacími fondy a dluhopisy Liberty. Prvním nájemcem se staly dvě vládní agentury a v červenci 2015 byla budova z 62% pronajata.\n\nNadzemní část budovy je určená pro maloobchodní použití (které se skládá z přízemí, tří pater bezprostředně nad přízemím a dvou pater v podzemí) ubytovává kanceláře s použitím dvou odlišných podlahových tvarů. Od 7. do 46. patra je typický podlahový prostor o výměře 3376 m2 ve tvaru rovnoběžníku (který je navržen tak, aby odrážel konfiguraci místa). Od 48. do 63. patra je podlahová plocha o výměře 2600 m2 ve tvaru lichoběžníku, tvarovaná tak, aby směřovala směrem ke špičce ostrovu Manhattanu a triangulovala tak, aby byla naproti One World Trade Center. Věž obsahuje pět úrovní mechanických podlah. Newyorský úřad pro energetiku si vybral UTC Power, aby poskytl 12 PureCell Model 400, který má dodávat elektřinu, vodu a teplo. Podle vývojáře jsou kombinované systémy považovány za jedny největších instalací palivových článků na světě. V horních patrech budovy nejsou žádné vnitřní sloupy.\n\n\n"}
{"id": "1307434", "url": "https://cs.wikipedia.org/wiki?curid=1307434", "title": "Důvěrný nepřítel", "text": "Důvěrný nepřítel\n\nDůvěrný nepřítel je česko-slovenský film režiséra Karla Janáka z roku 2018. Pojednává o mladých manželech, programátorovi Andrejovi a sochařce Zuzaně, kteří se nastěhují do inteligentního domu, který je možné ovládat hlasem. Postupem času se ale v domě začnou dít divné věci, Zuzana, která je často sama doma, se cítí být domem sledována a není jasné, jestli dům někdo nehacknul.\n\nFilm byl natáčen v Praze a na Slovensku.\n\n\n"}
{"id": "1307438", "url": "https://cs.wikipedia.org/wiki?curid=1307438", "title": "Ratka (okres Lučenec)", "text": "Ratka (okres Lučenec)\n\nRatka je obec na Slovensku v okresu Lučenec. V roce 2016 zde žilo 300 obyvatel. První písemná zmínka o obci pochází z roku 1929.\n\n"}
{"id": "1307439", "url": "https://cs.wikipedia.org/wiki?curid=1307439", "title": "Hartley Wintney FC", "text": "Hartley Wintney FC\n\nHartley Wintney FC (celým názvem: Hartley Wintney Football Club) je anglický fotbalový klub, který sídlí ve vesnici Hartley Wintney v nemetropolitním hrabství Hampshire. Založen byl v roce 1897. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou oranžová a černá.\n\nSvé domácí zápasy odehrává na stadionu The Memorial Playing Fields s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1307441", "url": "https://cs.wikipedia.org/wiki?curid=1307441", "title": "Moneyfields FC", "text": "Moneyfields FC\n\nMoneyfields FC (celým názvem: Moneyfields Football Club) je anglický fotbalový klub, který sídlí ve městě Portsmouth v nemetropolitním hrabství Hampshire. Založen byl v roce 1987 pod názvem Portsmouth Civil Service FC. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu Moneyfields Sports Ground s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1307443", "url": "https://cs.wikipedia.org/wiki?curid=1307443", "title": "Seznam dílů seriálu Rodina Addamsova", "text": "Seznam dílů seriálu Rodina Addamsova\n\nToto je seznam dílů seriálu \"Rodina Addamsova\".\n\n<onlyinclude>\n</onlyinclude>\n\n"}
{"id": "1307449", "url": "https://cs.wikipedia.org/wiki?curid=1307449", "title": "Cena za štěstí", "text": "Cena za štěstí\n\nCena za štěstí (2019) je český film režisérky Olgy Dabrowské. Tematicky navazuje na film \"Samotáři\" (2000), u kterého je Dabrowská spoluautorkou námětu. Jeho tématem je život generace, která vyrůstala v 90. letech, a jejich potomků.\n\nFilm se natáčel přes léto 2017; čtyři dny se točilo na Skalákově mlýně v Meziříčku u Želetavy, jehož majitel, undergroundový hudebník Miroslav Skalický, se ve filmu objevil, či v Dolním Radíkově.\n"}
{"id": "1307457", "url": "https://cs.wikipedia.org/wiki?curid=1307457", "title": "Veľká nad Ipľom", "text": "Veľká nad Ipľom\n\nVeľká nad Ipľom je obec na Slovensku v okresu Lučenec.\n\n\n"}
{"id": "1307462", "url": "https://cs.wikipedia.org/wiki?curid=1307462", "title": "Kostel svatého Michaela archanděla (Chrudim)", "text": "Kostel svatého Michaela archanděla (Chrudim)\n\nKostel svatého Michaela archanděla se nachází v Chrudimi na Novém Městě v Michalském parku (nebo přesněji v Zieglerových sadech). Jedná se nevelkou pozdně gotickou stavbu. Byl vysvěcen roku 1521 jako hřbitovní kostel a až na menší úpravy si dodnes zachoval svoji původní podobu.\n\nV průběhu 15. století byla Chrudim připojena k husitům. Toto století bylo pro Chrudim dobou velkého stavebního rozvoje, zejména na jejím předměstí. Proto mohlo postavení kostela pro tuto oblast znamenat důležitý vývojový mezník. Důvodem k jeho výstavbě byl fakt, že postupné rozrůstání města vedlo vyčerpání kapacity původního chrudimského hřbitova a bylo třeba zajistit nová místa k pohřbívání. Pohřbívání na tomto hřbitově probíhalo až do září 1881.\n\nStavitel kostela není známý, ale v městských knihách je doloženo, že v této době v Chrudimi sídlili 3 zedníci: Jan Hanzar, Martin, zvaný Martinek a Matěj. Nelze s přesností určit, který z nich se na stavbě podílel, pokud vůbec některý. Stavbu financovala obec za přispění některých zbožných občanů.\n\nKostel byl vysvěcen ve druhé polovině roku 1521 (asi okolo svátku svatého Michala 29. září) a ke cti svatého Michala byl ulit zvon. Dodnes se z doby založení se dochovala mensa, jeden ze dvou zvonů, pažení kruchty a krucifix. Kostel byl od počátku hřbitovní, také jsou zmínky o dřevěné márnici a venkovní kazatelně. Kostnice byla přistavena později v roce 1544 v levém dolním rohu hřbitova.\n\nKostel postihly dva požáry, v roce 1611 a 1811. Po prvním požáru byla postavena nová kazatelna a márnice, tentokrát z kamene, při druhém požáru shořela kostelní věž, při jejíž opětovné výstavbě byl i znovu ulit jeden ze zvonů.\n\nV letech 1670 až 1685, za děkanství Samuela Václava Hattaše probíhaly na kostele vnitřní úpravy. Z této doby také pochází několik malovaných epitafů a kamenných náhrobků.\n\nMezi roky 1856 a 1859 byl kostel opravován pod vedením stavitele Františka Schmoranze. Tehdy byl postaven nový štít, dále byl zazděn boční jižní vchod a byla zrušena vnější kamenná kazatelna.\n\nPoslední rozsáhlejší opravy probíhaly od roku 1914 do roku 1916 a provedl je stavitel Josef Kubička. V této podobě kostel zůstal dodnes.\n\nKostel má obvyklé gotické schéma, je orientovanou jednolodní stavbou s polygonálním závěrem a se štíhlou sanktusovou věžičkou uprostřed střechy lodi. Uvnitř je rozdělen na kněžiště (pětiboce uzavřené) a loď, na jižní straně je ke kostelu připojena sakristie. Budova je zděná, nároží, ostění a pilíře jsou z pískovce.\n\nHlavní vchod do kostela se nachází v západním průčelí s novogotickým štítem, předsunutá je čtvercová sloupová předsíň, její oblouky dosedají na pilíře s čtverhrannými patkami a římsou, dřík je osmiboký. Nad touto síní stojí cimbuřovitý štít, stylově inspirovaný pardubickou Pernštejnskou stavební hutí. Má devět stupňů, v každém stupni je otvor ve tvaru kříže a uprostřed západního štítu se nachází úzký otvor. Nad vchodem je v západním štítu velké gotické okno, jehož dolní část je zakrytá štítem vstupní síňky. Okno je trojdílné s trojlistou a plaménkovou kružbou a jeho hrot je uzavřen terčovitým štítkem, na kterém je vytesán kalich, neboť v době stavby svatomichalského kostela byla Chrudim utrakvistická. Nad tímto oknem se nachází žlábkovaná římsa a nad ní vysoký stupňovitý štít. V jeho střední části jsou umístěna dvě úzká slepá gotická okna, nad která byl v pozdější době umístěn trojboký štítek. Po jejich stranách jsou dvě nižší niky zakončené oslím hřbetem pokračujícím do fiály s náznakem lilie. Stejný stupňovitý štít se nachází i na východní straně kostela.\n\nOkna kostela jsou štíhlá s ostře lomeným obloukem, dvojdílná s plaménkovou kružbou, s výjimkou třetího okna zleva na jižní straně kostela, které je trojdílné. Ostění oken v lodi je ploché, v průčelí a v presbytáři jsou ostění žlábkovaná.\n\nPod druhým oknem zleva na jižní straně se nachází lomený portál s okosením, dříve sloužil jako postranní vchod. Vlevo od tohoto portálu se nachází vchod na kruchtu, ke kterému vede vnější pískovcové schodiště s kamenným zábradlím a dřevěnou pultovou stříškou. Parapet schodů je zdoben pěti výplněmi se slepou plaménkovou kružbou. Na rozhraní lodi a presbytáře ke kostelu z jižní strany přiléhá sakristie, opatřená štítem z pozdější doby, její hlavní vchod má tvar lomeného oblouku.\n\nNa nároží jsou šikmo postavené opěrné pilíře s jedním mělkým sestupem v dolní části. Stejný tvar mají i ostatní pilíře běžící kolem celého kostela. Na stranách lodi je umístěno vždy po dvou pilířích, kolem kněžiště pět.\n\nVnitřní architektura kostela je stejně jako většina staveb vzniklých v období reformace střídmá a architektonicky jednolitá. Presbytář je užší než loď a lehce vyvýšený. Vnitřní délka kostela je 20,8 m, loď je 13,2 m dlouhá 7,7 m široká. Šířka presbytáře je 5,25 m a jeho délka 7,4 m.\nKlenba presbytáře je na stejné úrovni s lodní klenbou a skládá se z jednoho pole a polygonálního závěru zaklenutého paprsčitě. Profil klenebních žeber je tvořen dvěma žlábky a úzkými pásky. V presbytáři se žebra sbíhají na polygonální přípory s jehlancovitými polygonálními hlavicemi, pouze krajní žebra spočívají na příporách které mají válcový profil bez hlavic a vyrůstají po obou stranách presbytáře od podlahy až k náběhu klenby, v dolní části jsou přerušeny podokenní žlábkovanou římsou, která probíhá kolem celého kněžiště.\n\nNa jižní straně presbytáře se ve výšce 73 cm od podlahy nachází výklenek ve zdi o velikosti 37x51 cm, nahoře ve tvaru oslího hřbetu, má zkosené hrany. Vedle tohoto výklenku se nachází vchod do sakristie o velikosti 89x179 cm. Ten má pískovcové dveřní ostění se zkosenými hranami.\n\nPresbytář odděluje od lodi triumfální oblouk, s ostěním složenémm ze dvou hlubokých žlábků, střední lišty a postranních pruhů. Paty oblouku jsou usazeny na žlábkové římse. Ta je u triumfálního oblouku rovně seříznuta.\n\nKlenba lodi je křížová, tvořena třemi klenebními poli. Hlavní žebra sbíhají na válcové přípory zakončené jehlancovými konzolami, které jsou nahoře ukončeny polygonálními deskami, dole arkádovitými a šroubovitými tvary. Klenební žebra jsou stejně jako v kněžišti klínová vyžlabená. Svorníky jsou střídavě zdobeny pěticípými hvězdami a pětilistými růžemi.\n\nZa triumfálním obloukem na obou stranách presbytáře jsou umístěny obrazy. Obraz na jižní straně kostela znázorňuje Zvěstování od (Samuel Gindtera, 1671), na protějším obraze stojí svatý Michal na těle ležícího satana. Obě malby naposledy opravil akademický malíř Max Duchek z Prahy za dozoru Státního památkového úřadu.\n\nHlavní oltář je v rokokovém stylu, na obraze je svatý Michael archanděl ztvárněný Josefem Cereghettim v roce 1760 (v roce 1914 ho restauroval František Miller). Rám obrazu je dílem chrudimského řezbáře Josefa Procházky. Je bohatě zdobený a pozlacený. Dole po stranách obrazu, nad vchody vedoucími za oltář, se nachází dřevěné sochy andělů Rafaela a Gabriela, pod obrazem stojí svatostánek.\n\nNa kamenném stupni před oltářem stojí železná mříž (z roku 1780) 74 cm vysoká, rozdělená na tři pole a dvoukřídlá vrátka, po jejichž stranách stojí sloupky s kovanou patkou a hlavicí. Mříž je zdobena akantovými listy, uprostřed polí jsou hlavy andělů s křídly.\n\nNa levé straně nároží presbytáře stojí dřevěná kazatelna skládající se z pažení, schodů, řečniště a stříšky. Řečniště stojí na soše lva sedícím na hranolu s dolní žlábkovou a horní položlábkovou římsou s oblounem. Půdorys řečniště a stříšky nad ním tvoří sedmiúhelník, v rozích jsou sloupky s korintskými hlavicemi, uprostřed dříků jsou vyřezávané hlavy andělů. Na pažení schodů jsou namalovány obrazy svaté Anežky a svaté Rosalie, na řečništi je vyobrazen svatý Řehoř (od Samuela Gintera). Pažení schodů je nahoře i dole orámováno římsou.\n\nVedle kazatelny stojí poboční oltář svaté Rosalie s obrazem svatého Šebestiána a Rocha od Samuela Gindtera, nad nimi je v oblacích vyobrazena sv. Rosalie. Po stranách oltáře jsou sochy svatého Rocha a svatého Jana Křtitele, na římse nad oltářem stojí postava archanděla Michala. Tento oltář však není původní, pochází z roku 1673 a byl původně v hlavním chrudimském kostele Nanebevzetí Panny Marie.\n\nNa pravé straně triumfálního oblouku byl dříve umístěn oltář Krista v okovech. Z tohoto oltáře zbyla pouze dřevěná mensa z 2. pol. 18. století ve tvaru sarkofágu se šikmo skloněnými plochami, na ní je postavena socha Panny Marie, která však není původní.\n\nNa levé stěně lodi je vezděný mramorový náhrobek Kryštofa Roupovského. Má velikost 3,25 x 1,8 m a je tvořen dvěma sloupy, mezi nimi je kartuše s nápisem, kolem ní andělé s trubkami. Nahoře je zakončen vodorovným trámem, čelo je složené z volut.\n\nNad vchodem do kostela se nachází hudební kruchta s varhany. Je dřevěná, na dolním okraji je zdobena kovovým prolamovaným obroubením se vzorem lilie. Pažení kruchty je lištami rozděleno na osm polí s obrazy svatých. Toto pažení pochází z 1. poloviny 16. století a této době bylo jediné svého druhu. Malby byly původně ze 17. stol., nyní jsou nově přemalovány, varhany pochází z poloviny 18. století.\n\n"}
{"id": "1307464", "url": "https://cs.wikipedia.org/wiki?curid=1307464", "title": "Irvingly van Eijma", "text": "Irvingly van Eijma\n\nIrvingly Nelgeron Nyagelro van Eijma (* 9. února 1994, Tilburg, Nizozemsko) je nizozemský fotbalový útočník a reprezentant Curaçaa, od ledna 2017 hráč klubu RKC Waalwijk.\n\nIrvingly van Eijma nastupoval v mládežnických týmech nizozemského klubu FC Den Bosch, poté hrál na podzim 2014 na Kypru.\nOd prosince 2014 byl v RKTVV (klub na amatérské bázi) a od léta 2015 v FC Oss. Na podzim 2016 zažil nepovedenou anabázi ve finském třetiligovém klubu Atlantis FC. Společně se třemi dalšími Nizozemci byl podezřelý z nekalého ovlivňování zápasů.\n\nV lednu 2017 se vrátil do Nizozemska, připojil se k týmu RKC Waalwijk. V létě 2017 byl na testech v České republice: v prvoligových klubech FC Baník Ostrava a FC Zbrojovka Brno.\n\nV letech 2012–2013 odehrál 8 zápasů za fotbalovou reprezentaci Curaçaa U20.\n\nV A-týmu Curaçaa debutoval v roce 2016.\n\n"}
{"id": "1307465", "url": "https://cs.wikipedia.org/wiki?curid=1307465", "title": "Cedron (přítok Jizerky)", "text": "Cedron (přítok Jizerky)\n\nCedron je levostranný přítok Jizerky v okrese Semily v Libereckém kraji. Plocha povodí činí 10,37 km². Název je podle biblického potoka Cedron v Jeruzalémě.\n\nPotok pramení na západním úbočí hory Přední Žalý (1019 m n. m.) v nadmořské výšce 838 m. Dále potok teče údolím směrem na jihozápad k Mrklovu, kde se stáčí směrem na západ. U bývalého prakovického mlýna přijímá zprava bezejmenný tok a stáčí se směrem na jih. Pod zříceninou hradu Dolní Štěpanice se stáčí směrem na západ. V Dolních Štěpanicích potok teče jihozápadním směrem, přijímá zleva bezejmenný potok a u křižovatky silnice II/286 a místní komunikace se Cedron vlévá zleva do Jizerky v nadmořské výšce 435 m.\n\n"}
{"id": "1307466", "url": "https://cs.wikipedia.org/wiki?curid=1307466", "title": "Jong Ajax", "text": "Jong Ajax\n\nJong Ajax (celým názvem: Amsterdamsche Jong Football Club Ajax) je nizozemský fotbalový klub, který sídlí v Amsterdamu v provincii Noord-Holland. Jedná se o rezervní tým Ajaxu. Založen byl v roce 1900. V letech 1992–2013 se mužstvo účastnilo nejvyšší soutěže pro rezervní týmy zvané Beloften Eredivisie. V této soutěži zvítězilo celkem osmkrát. Od sezóny 2013/14 působí v Eerste Divisie (2. nejvyšší soutěž).\n\nSvé domácí zápasy odehrává na stadionu Sportpark De Toekomst s kapacitou 2 250 diváků.\n\n\n\"Aktuální k datu: 8. července 2017\"\n\n\nZdroj: \n\n\n\nZdroj: \n\n"}
{"id": "1307467", "url": "https://cs.wikipedia.org/wiki?curid=1307467", "title": "Štúr (planetka)", "text": "Štúr (planetka)\n\n(3393) Štúr je planetka, kterou objevil Milan Antal v časných ranních hodinách dne 28. listopadu 1984 během svého pobytu na maďarském observatoři Piszkéstetõ. Je pojmenována po Ludvíku Štúrovi.\n\nPlanetka se v čase objevu nacházela na hranici souhvězdí Orionu (\"Orion\") a Jednorožec (\"Monoceros\"), asi 4,6° východně od hvězdy formula_1 Ori (+4,4 mag). Měla zdánlivou fotografickou jasnost +17,3 mag a byla 49. planetkou objevenou v druhé polovině listopadu 1984.\nSvědčí o tom i její předběžné označení 1984 WY, které dostala krátce po objevu.\n\nPlanetka byla na této observatoři pozorována (pravděpodobně M. Antalem) i v dalších 4 nocích a celkově bylo změřených 13 pozic, později posláno do MPC. Naposledy byla planetka pozorována ráno 4. prosince 1984.\n\nPlanetka obíhá kolem Slunce v střední vzdálenosti 387 mil. km po téměř kruhové dráze s dobou oběhu 4,16 roku (1519 dní). K Zemi se přibližuje na minimální vzdálenost 213 mil. kilometrů a její velikost je odhadována na 11 km.\n\nČíslování planetky bylo zveřejněno v cirkuláři MPC č. 10514 vydaném dne 26. března 1986.\n\nPlanetka je pojmenována po Ľudovítu Štúrovi, vedoucí osobnosti národně obrozeneckého hnutí Slováků a autora gramatiky spisovné slovenštiny.\n\nJméno planetky se stalo oficiálním po zveřejnění v cirkuláři MPC č. 13608 vydaném dne 25. září 1988 Mezinárodní astronomickou unií.\n\n\n"}
{"id": "1307468", "url": "https://cs.wikipedia.org/wiki?curid=1307468", "title": "Havanská univerzita", "text": "Havanská univerzita\n\nHavanská univerzita (\"Universidad de La Habana\", zkratka UH) je vysoká škola sídlící v kubánském hlavním městě Havaně. Je největší a nejstarší kubánskou univerzitou, byla založena 5. ledna 1728 příslušníky Řádu bratří kazatelů pod názvem \"Univerzita svatého Jeronýma\", roku 1842 se stala sekulární institucí. Roku 1902 se přestěhovala do svého současného sídla ve čtvrti Vedado.\n\nZa vlády Fulgencia Batisty se stala univerzita centrem protestního hnutí a po řadě nepokojů byla v listopadu 1956 uzavřena. Její činnost byla obnovena až po změně režimu v roce 1959.\n\nMá okolo šedesáti tisíc studentů a šestnáct fakult: biologickou, farmaceutickou, fyzikální, matematickou, geografickou, psychologickou, chemickou, uměleckou, právnickou, filozofickou, fakultu komunikace, cizích jazyků, finanční, ekonomickou, cestovního ruchu a oddělení distančního vzdělávání, které má pobočky po celé Kubě.\n\nOd roku 2002 spolupracuje s Rutgers University v USA.\n\nAutorem bronzové skulptury \"Alma Mater\" na schodišti před hlavní budovou univerzity je sochař českého původu Mario Korbel.\n\nV roce 2012 vyvolalo kontroverzi rozhodnutí univerzity udělit čestný doktorát v oboru politických věd íránskému prezidentu Mahmúdu Ahmadínežádovi.\n\n\n"}
{"id": "1307470", "url": "https://cs.wikipedia.org/wiki?curid=1307470", "title": "Akademie ozbrojených sil generála Milana Rastislava Štefánika", "text": "Akademie ozbrojených sil generála Milana Rastislava Štefánika\n\nAkademie ozbrojených sil generála Milana Rastislava Štefánika () je slovenská státní vojenská vysoká škola univerzitního typu se sídlem v Liptovském Mikuláši. Akademie poskytuje vysokoškolské vzdělání ve všech třech stupních. Její rektorem je od 1. listopadu 2015 doc. Ing. Jozef Puttera, CSc.\n\nV roce 2015/2016 akademie plánovala přijmout do čtyř denních programů 85 uchazečů, absolventů středních škol. Žadatelé museli úspěšně absolvovat přijímací zkoušku z angličtiny a matematiky a prověrku psychické způsobilosti a fyzické zdatnosti. \"„Uchazeči přijetí na bakalářské studium se dnem nástupu stali zároveň profesionálními vojáky v přípravné státní službě.“\"\n\n\n\n"}
{"id": "1307473", "url": "https://cs.wikipedia.org/wiki?curid=1307473", "title": "Zdychava", "text": "Zdychava\n\nZdychava je vodní tok v Gemeru, v severní části okresu Revúca. Je to významný levostranný přítok Muráně a měří 15 km. Horní tok se často označuje jako \"Ráztoka\".\n\"Pramen:\" v Stolických vrších na severozápadním svahu vrchu Stolica (1476,4 m n. m.), pod Slanským sedlem (1234,3 m n. m.), v nadmořské výšce kolem 1100 m.\n\n\"Směr toku:\" na horním toku na jihozápad, od soutoku s Hutským potokem na jih, na dolním toku na jihojihozápad\n\n\"Geomorfologické celky:\" Stolické vrchy, podcelek Stolica \n\n\"Přítoky:\" zprava dva přítoky z oblasti Javoriny, Hutský potok, přítok zpod Radzimu (970,3 m n. m.), zleva přítok (910,3 m n. m.) zpod Stolice, zpod Lehotské hole, Hluboký potok, přítok zpod Faltenova sedla (1254 m n. m.), Zdychavský potok, přítok ze západního úpatí Kohúta (1409 m n. m.), Pstružný potok a přítok z jihozápadního úpatí Malého Kohúta (1192,3 m n. m.).\n\n\"Ústí:\" do Muráně u města Revúca v nadmořské výšce okolo 308 m n. m.\n\n\"Obce:\" Muránska Zdychava, Revúčka a město Revúca\n"}
{"id": "1307474", "url": "https://cs.wikipedia.org/wiki?curid=1307474", "title": "Markéta Kabourková", "text": "Markéta Kabourková\n\nMarkéta Kabourková (* 19. dubna 1974 Havířov) je česká ekonomka a manažerka působící především v oblasti výzkumných organizací a vysokých škol. V letech 2004 až 2012 působila ve Výzkumném ústavu veterinárního lékařství, v.v.i., v letech 2013 až 2015 na Vysokém učení technickém v Brně a v roce 2016 na Českém vysokém učení technickém v Praze. Jako členka auditních týmů spolupracovala na více než 30 kontrolách a statutárních auditech na univerzitách a výzkumných organizacích. \n\nPo absolutoriu gymnázia v Havířově vystudovala Vysokou školu báňskou – Technickou univerzitu Ostrava, Ekonomickou fakultu, obor Ekonomika a právo.\n\nOd roku 2004 se zabývala financováním výzkumu a později také vysokých škol. V roce 2006 byla účastna transformaci příspěvkové organizace veřejnou výzkumnou instituci a nastavování nového systému řízení. Věnuje se rovněž dotačnímu managementu a výkladům pravidel. Zpracovává stanoviska v rámci nejasností financování a výkaznictví nákladů výzkumných institucí a také dalších příjemců. V rámci mezinárodního projektu Queen´s University Belfast působila v pozici projektové manažerky. \n\nPodílela se na vypracování expertního stanoviska pro Evropskou komisi (Výklad vybraných nákladových položek H2020 v souvislosti s českou legislativou) v oblasti nákladů pro Horizon2020. Také spolupublikovala v časopise Auditor (oblast financování neziskového sektoru a dotační problematika).\n\nV rámci své činnosti prosazuje rozdělení vysokých škol na univerzitní a profesní, přehodnocení rozdělení bakalářského a magisterského studia – návrat k pětiletému magisterskému studiu, 20 % vysokoškolské výuky v angličtině, vyšší zapojení soukromých zdrojů do financování vysokých škol a kontraktové financování. V oblasti výzkumu vetší odpovědnost státu za to, jaké výzkumné směry chce podporovat, sjednocení grantových pravidel a poskytovatelů, vytvoření profesionálního systému státní správy pro oblast výzkumu, podporu zakládání nových výzkumných týmů. Do klíčových pozic řízení výzkumu a vysokých škol je nutné instalovat nezkorumpované, správné a náročné lidi s plnou odpovědností za svá rozhodnutí. Hlavním cílem třístupňového univerzitního vzdělávání nejsou počty absolventů, ale jejich kvalita. \n\nV roce 2016 byla propuštěna z funkce ředitelky Správy účelových zařízení ČVUT. Výpovědi se brání žalobou.\n\nV současné době se věnuje problematice podpory sportu včetně jejího financování. Je členkou týmu vládního zmocněnce pro sport Milana Hniličky.\n\nVe volbách do Senátu PČR v roce 2018 kandidovala jako nezávislá kandidátka v obvodu č. 74 – Karviná. Se ziskem 8,54 % hlasů skončila na 5. místě.\n\n"}
{"id": "1307476", "url": "https://cs.wikipedia.org/wiki?curid=1307476", "title": "Jozef Hrdlička", "text": "Jozef Hrdlička\n\nPhDr. Jozef Hrdlička (* 29. červenec 1977) je slovenský politik, současný předseda Komunistické strany Slovenska, bývalý poslanec Národní rady Slovenské republiky.\n\nJozef Hrdlička byl zvolen poslancem NR SR ve volebním období 2002–2006 za KSS. Byl členem Výboru NR SR pro vzdělání, vědu, sport a mládež, kulturu a média.\n\n25. listopadu 2006 byl Hrdlička na mimořádném sjezdu KSS v Bratislavě zvolen předsedou strany. Na řádném sjezdu strany 6. září 2008 v Prešově byl znovu zvolen předsedou strany.\n\n"}
{"id": "1307477", "url": "https://cs.wikipedia.org/wiki?curid=1307477", "title": "Scudetto", "text": "Scudetto\n\nScudetto (italsky \"„malý štít“\") je ozdoba, kterou smí na svých dresech nosit italské sportovní kluby, které vyhrály titul v daném sportovním odvětví předcházející sezónu.\n\n\"Scudetto\" bylo vytvořeno ve dvacátých letech, aby ocenilo vítěze nejvyšší italské fotbalové ligy (od roku 1929 známé jako Serie A). Prvním týmem, který směl \"scudetto\" nosit na prsou, byl v roce 1924 tým Janov CFC.\n\nPozději se zvyk nosit znak \"scudetto\" na dresech rozšířil i do ostatních sportů.\n\nVynálezcem \"scudetta\" byl pravděpodobně italský básník a autor divadelních her Gabriele d'Annunzio. V mládí byl D'Annunzio nadšeným příznivcem fotbalu a v roce 1887 si koupil v Londýně kožený míč od stejného výrobce, který zásoboval English Football League (EFL).\n\nPozději, v roce 1920, bylo anektováno tehdejší rakousko-uherské město Fiume (dnešní Rijeka v Chorvatsku) a připojeno k Itálii. D'Annunzio navrhl, aby místní klub na svém dresu nosil malý štít s italskou trikolórou jakožto symbolem italské svrchovanosti nad městem.\n\nV roce 1924 Italská fotbalová federace schválila rozhodnutí ocenit vítěze ligy tím, že mu umožní nosit znak \"scudetta\" na svých dresech. Od té doby se \"scudetto\" stalo symbolem úřadujícího šampióna kterékoliv italské ligové soutěže.\n"}
{"id": "1307487", "url": "https://cs.wikipedia.org/wiki?curid=1307487", "title": "Ole Lilloe-Olsen", "text": "Ole Lilloe-Olsen\n\nOle Andreas Lilloe-Olsen (27. dubna 1883 Oslo – 29. dubna 1940 Oslo) byl norský reprezentant ve sportovní střelbě, zaměřený na puškové disciplíny, pětinásobný olympijský vítěz.\n\nPocházel ze statkářské rodiny z Grefsenu na předměstí Osla, vystudoval agronomii, věnoval se lyžování a od roku 1913 střelbě v klubu Oslo Østre Skytterlag. V roce 1918 vyhrál v Kongsvingeru soutěž Landsskytterstevnet o krále norských střelců. Na olympiádě 1920 v Antverpách vyhrál soutěž jednotlivců ve střelbě na běžícího jelena na 100 metrů (dva výstřely), jako člen norského družstva získal další dvě zlaté medaile ve střelbě na běžícího jelena s jedním výstřelem i dvěma výstřely. Na olympiádě 1924 v Paříži obhájil titul v soutěži jednotlivců a v soutěži družstev s jedním výstřelem, v soutěži družstev se dvěma výstřely byl druhý. Také obsadil sedmé místo v trapu družstev. Je nejúspěšnějším norským reprezentantem na letní olympiádě. Ještě ve věku 49 let vytvořil světový rekord ve skeetu, reprezentoval na mezinárodní úrovni do roku 1937.\n\n"}
{"id": "1307491", "url": "https://cs.wikipedia.org/wiki?curid=1307491", "title": "Stránkovací algoritmy", "text": "Stránkovací algoritmy\n\nV počítačových operačních systémech, které používají stránkování, algoritmus nahrazování stránek rozhoduje o tom, které stránky (části paměti) swapovat („odkládat“ na disk) v případě potřeby alokace stránek nových. Ke stránkování dochází v případě stránkovací chyby (výpadku stránky), tj. není možné použít volnou stránku, buď z toho důvodu, že už žádná není k dispozici, nebo jich není k dispozici dostatečné množství.\n\nJakmlle je zvolena nahrazovaná stránka, je potřeba ji načíst z disku, což zahrnuje čekání na dokončení I/O operace tohoto čtení. Délka této prodlevy přímo určuje kvalitu zvoleného algoritmu nahrazování stránek.\n\nAlgoritmus musí pracovat s omezenými informacemi o přístupu ke stránkách, které jsou mu poskytovány hardwarem a poté se snaží vybrat stránky určené k nahrazení takovým způsobem, aby minimalizoval množství chybně vybraných stránek a zároveň, aby samotný algoritmus nebyl příliš náročný na procesorový čas a přístup k datovému úložišti.\n\nPři vyčerpání počtu volných stránek daným procesem lokální algoritmus nahrazování stránek vybírá jen ze stránek, které patří ke stejnému procesu, případně skupině procesů, které sdílejí stejnou část paměti (memory partition). Zatímco globální algoritmus může vybrat libovolnou stránku z celé paměti.\n\nVýhodou globálního nahrazování je velká škálovatelnost – každý proces řídí své stránkování nezávisle a není vyžadována žádná sdílená globální datová struktura, je nicméně vyžadována nějaká forma dělení (partitioningu) paměti, které přiděluje části paměti jednotlivým procesům.\n\nJednouché nahrazovací algoritmy jako výsledek vrací jen cílovou stránku (určenou pro nahrazení), pokud je tato stránka „špinavá“ (obsahuje data, které musí být zapsány na disk, před uvolněním stránky). Toto dříve nebýval velký problém, protože první systémy využívající virtuální paměť byly implementovány na plně duplexních systémech, takže stránkovaní a čištění mohlo probíhat zároveň.\n\nU hardwaru, který ale plně duplexní komunikaci nepodporuje dochází k velkému zpomalení, proto se implementují různé „předčišťovací“ algoritmy, které se snaží předpovídat, které stránky budou vybrány nahrazení a čistí je předem. Pokud jsou předčišťovací algoritmy moc agresivní mohou zahltit I/O pásmo a způsobit opětovné „znečištění“ (zaplnění) předčištěných stránek.\n\nS předčišťovacími algoritmy se také často kombinuje takzvané předběžné stránkování, které (na rozdíl od stránkování na požádání) předběžně načítá do operační paměti stránky u kterých se předpokládá, že budou brzy potřeba. V případě chyby stránkování je navíc díky předběžnému stránkování možné přistupovat i k následujícím stránkám ve frontě.\n\nJde o model určený k měření výkonnosti daného stránkovacího algoritmu. V tomto případě jsou h a k kladná celá čísla, u kterých platí h<=k, kde k je velikost cache a h je velikost cache Optimálního nahrazovacího algortimu. Výkon se měří srovnáním s optimálním nahrazovacím algoritmem.\n\nZnačkovací algoritmy jsou třída stránkovacích algoritmů fungující následujícím způsobem: \n\nKaždá stránka je propojena s jedním bitem (hodnoty 1/0), který funguje jako značka. Při spuštění algoritmu je nejdříve všem bitům přiřazena hodnota 0 (neoznačeno).\n\nPři prvním načtení dané stránky je označena 1, značkovací algoritmus pak zajišťuje, že označené stránky nejsou swapovány na disk.\n\nÚčinnost značkovacích algoritmů je hodnocena podle následujícího vztahu: .\n\nKde h je velikost cache našeho algoritmu a k je velikost cache optimálního algoritmu.\n\nKonzervativní algoritmus je takový algoritmus, který pro každou sekvenci stránkovacích žádostí, která obsahuje k nebo méně referencí na určité stránky vyhodí k, nebo méně stránkovacích chyb.\n\nÚčinnost se hodnotí shodně, jako u značkovacího algoritmu.\n\nTeoreticky optimální algoritmus nahrazování stránek, funguje následovně: Pokud je nutné swapnout stránku na disk, systém vybere takovou, která bude využita nejpozději.\n\nTento algoritmus je pouze teoretický, protože v klasickém operačním systému ho není možné spolehlivě implementovat. Existují algoritmy, které analyzují běh programu a mohou se teoreticky optimálnímu algoritmu velmi přiblížit po několika „učících“ cyklech, za předpokladu že se program chová při každém cyklu podobným (předvídatelným) způsobem.\n\nPomocí tohoto teoretického „best case“ algoritmu se hodnotí účinnost algoritmů ostatních.\n\nNot recently used (dále NRU), neboli „v poslední době nepoužité“ je algoritmus, který ponechává v paměti prioritně nedávno použité stránky.\n\nTento algoritmus funguje na principu přiřazování vlastností jednotlivým stránkám a to reference bitu (na stránku bylo odkázáno) a modified bitu (stránka byla změněna).\n\nPro každou stránku běží časovač, který po určitém čase vynuluje její vlastnosti. Tím je zajištěno, že v paměti budou přednostně uloženy naposledy použité stránky a nedávno nepoužité budou swapovány na disk.\n\nJde o značkovací algoritmus, používá se tedy příslušné hodnocení účinnosti.\n\nJde o nejjednodušší stránkovací algoritmus používající (jak už je jasné z názvu) frontovou strukturu stránek, ve které platí, že když je velikost fronty (paměť) vyčerpána, swapuje se stránka, která je ve frontě nejdelší dobu.\n\nJde o velmi „levný“ algoritmus, co se systémových prostředků týče, nicméně jeho efektivita je velmi špatná, proto se v podstatě nepoužívá (jen jeho modifikované verze – viz. níže).\n\nJde o konzervativní algoritmus.\n\nJde o modifikaci FIFO algoritmu (viz výše). Jde o výrazně účinnější algoritmus s poměrně malým zvýšením požadavků na systémové prostředky. Používá kombinaci FIFO a NRU algoritmu, kdy stejně jako FIFO kontroluje začátek fronty, ale místo toho aby okamžitě swapnul první stránku na disk, zkontroluje, zda k ní není přiřazen refrenced bit, pokud ano, přistoupí k další stránce v pořadí a proces se opakuje. \n\nV případě, že mají všechny stránky nastaven referenced bit, tak v druhém cyklu je swapnuta první stránka ve frontě.\n\nJde o účinnější variantu FIFO algoritmu (i ve vztahu k algoritmu druhé šance). Stránkovací prostor je uspořádán do kruhu (hodiny), ve kterém se pohybuje ukazatel (ručička), který ukazuje na poslední zkontrolovanou stránku (nebo prázdný stránkovací rámec). \n\nV případě, že dojde paměť, tak se na stránce, kde se nachází ukazatel zkontroluje přítomnost refrenced bitu. Pokud je R bit 0, stará stránka se swapne na disk a nová je zapsána na její místo. V případě, že hodnota R bitu je 1, změní se na 0 a ukazatel se posune o jedno místo. Tento proces se opakuje, dokud není nová stránka zapsána.\n\nTento algoritmus je podobný NRU algoritmu, s tím rozdílem, že zatímco NRU pracuje pouze s jednotlivými tiky časovače LRU pracuje se stránkami, které byli použity za několik posledních instrukcí.\n\nIdea za algoritmem je tedy taková, že stránky, které byly nejvíce používané v bezprostřední minulosti budou s nejvyšší pravděpodobností použity znovu v bezprostřední budoucnosti.\n\nHlavní problém LRU algoritmu leží ve velmi nákladné implementaci v kontextu systémových prostředků.\n\nZákladní (a nejdražší) LRU implementace spočívá v použití spojového seznamu, kde vzadu jsou nedávno nejméně používané stránky a vepředu nejvíce. Náročnost této implementace je dána faktem, že se při každém přístupu do paměti musí tento list posunout.\n\nDalší způsob implementace je možný s použitím hardwarového počítadla. V tomto případě se vždy „zavolané“ stránce přiřadí aktuální hodnota počítadla. Nahrazovány jsou pak stránky s hodnotou nejnižší. Tato implementace je ovšem také velmi náročná a u dnešního hardware stále nevhodná.\n\nVelkou nevýhodou LRU jsou tedy výkonnostní nároky.  Existuje velké množství jeho modifikací, které používají LRU jen částečně, nebo jen v některých případech.\n\nJde o značkovací algoritmus.\n\nTento algoritmus jednoduše nahradí náhodnou stránku v paměti, je výkonnostně nenáročný a ve většině případů funguje lépe, než FIFO. Nicméně je většinou méně optimální než LRU.\n\nTento algoritmus funguje na principu počitadel, které jsou přiřazené každé stránce a na začátku nastavená na nulovou hodnotu. V každém intervalu časovače se pak všem zavolaným stránkám přičte k jejich počítadlu 1. Při swapováni je tedy upřednostněna stránka s nejnižší hodnotou počítadla.\n\nNejvětší nevýhoda NFU leží v tom, že algoritmus nebere ohled na frekvenci používání stránek, jen na jejich počet. Toto je samozřejmě problematické, když se například v první části procesu používá hojně jedna skupina stránek, zatímco v druhé je daleko důležitější skupina, která byla doposud využívána jen sporadicky.\n\nJde o derivát NFU algoritmu, funguje obdobně s tím rozdílem, že počítadlo je v každém tiku děleno 2 a pak až se eventuálně inkrementuje. Tím je zajištěna větší relevance nedávných referencí. \n\nV podstatě jediná nevýhoda aging algoritmu spočívá ve faktu, že může sledovat jen reference 16, nebo 32 bitových intervalech (podle procesoru). V praxi ale nejde o velký problém, protože pro většinu úloh je tento rozsah dostatečný.\n\nJde tedy o algoritmus, který je středně náročný, ale velmi se přibližuje algoritmu optimálnímu. \n\n\n"}
{"id": "1307495", "url": "https://cs.wikipedia.org/wiki?curid=1307495", "title": "Thame United FC", "text": "Thame United FC\n\nThame United FC (celým názvem: Thame United Football Club) je anglický fotbalový klub, který sídlí ve městě Thame v nemetropolitním hrabství Oxfordshire. Založen byl v roce 1883. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou červená, černá a bílá.\n\nSvé domácí zápasy odehrává na stadionu Meadow View Park s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1307497", "url": "https://cs.wikipedia.org/wiki?curid=1307497", "title": "Four Seasons Hotel New York Downtown", "text": "Four Seasons Hotel New York Downtown\n\nFour Seasons Hotel New York Downtown (zvaný také jako 30 Park Place), je hotel a rezidenční mrakodrap v Tribeca, Manhattan v New Yorku. Obyvatelům rezidence se nabízí panoramatický výhled na Midtown a New York Harbor. Horní patra 82-patrové budovy zvané jako Four Season Private Residences New York Downtown, mají 157 rezidencí a spodní patra jsou hotelové části, kde se nachází 185 pokojů.\n\nNemovitost byla zakoupena v roce 2006, ale financování nebylo zajištěno do roku 2013. Společnost Silverstein Properties byla investorem budovy, kterou navrhl architekt Robert A. M. Stern. V květnu 2013 získala společnost 660 milionů dolarů na financování stavby. Projekt řídila společnost Tishman Construction. Stavba začala na podzim 2013 a dokončena byla počátkem roku 2015. Instalace exteriéru a oken byla dokončena v srpnu 2015. Hotel slavil své slavnostní otevření 16. září 2016. Jedná se o druhou nejvyšší rezidenční budovu v centru Manhattanu po 70 Pine Street. \n\nSoučástí hotelu Four Seasons je recepce a vrátný, posilovna, bazén, mediální místnost, herna pro děti, dvoupatrová konzervatoř s dětským klavírem a soukromá jídelna s kuchyňkou.\n\n\n"}
{"id": "1307498", "url": "https://cs.wikipedia.org/wiki?curid=1307498", "title": "Vyvěšování moravské vlajky", "text": "Vyvěšování moravské vlajky\n\nZ iniciativy občanského sdružení Moravská národní obec v roce 2010 některé radnice (např. Břeclav, Moravské Budějovice, Uničov a další) vyvěsily moravskou vlajku. Akce je zaměřena zejména na den slovanských věrozvěstů Cyrila a Metoděje (5. července). Prvního ročníku akce se podle informací Moravské národní obce zúčastnilo 74 radnic a krajský úřad Jihomoravského kraje. Vlajka zavlála na budově sídla Krajského úřadu Jihomoravského kraje na Žerotínově náměstí v Brně (Nový zemský dům). Podporu akci veřejně vyjádřili i politici Radek John a Michal Hašek.\n\nV novinových o události informujících článcích je jako ilustrační obrázek často použita žlutočervená bikolóra s červeno-žlutě šachovanou orlicí se žlutou korunou a zbrojí a se žlutým jazykem v modrém poli štítu uprostřed listu vlajky.\n\nMoravská orlice tvoří první případně druhé pole krajských znaků (stříbrno-červeně šachovaná orlice se zlatou korunou, jazykem a zbrojí v modrém poli štítu) a vlajek (bílo-červeně šachovaná orlice se žlutou korunou, jazykem a zbrojí v modrém listu) u krajů, jejichž území se zcela anebo zčásti nachází na Moravě, kde symbolizuje historickou zemi Moravu.\n\nDo druhého ročníku se podle Moravské národní obce zapojilo 224 radnic a krajský úřad Jihomoravského kraje. Vedle moravských obcí a měst se podle informací sdružení Moravská národní obec do akce zapojila také obec Jindřichovice pod Smrkem, nacházející se v okresu Liberec. Ve vyvěšování vlajky nadále pokračuje i krajský úřad Jihomoravského kraje.\n\nO druhém ročníku iniciativy informovala řada domácích médií. Někteří novináři aktivity Moravské národní obce kritizovali, další se zabývali pozadím MNO seriózněji. Ostatní média si však zachovávala celkově neutrální pohled.\nVe třetím ročníku, tedy v roce 2012, se k této iniciativě dle Moravské národní obce připojilo už téměř 400 obcí, a to i českých a minimálně jedna slovenská. \n\nV roce 2013 se dle údajů Moravské národní obce k vyvěšování připojila více než třetina z celkového počtu měst a obcí na historickém území Moravy. Proti předcházejícímu roku tak vzrostl počet radnic, kde byla vlajka vyvěšena, na dvojnásobek.\n\nVlajku vyvěsil například také starosta Kyjova na Hodonínsku a budoucí ministr regionálního rozvoje František Lukl. Poprvé byla vlajka vyvěšena například ve Frenštátě pod Radhoštěm, Kunovicích, Hluku, Třešti, Bruntále, v Jevišovicích u Znojma nebo ve Vidnavě na Jesenicku. K iniciativě se připojila také řada obcí v moravské části Kraje Vysočina.\nJaroslav Krábek, předseda Moravské národní obce, v této souvislosti reagoval na názory, že by bylo vhodnější vyvěšovat moravský prapor, na němž je bílo-červeně šachovaná orlice se žlutou korunou, jazykem a zbrojí v modrém listu. Tuto historickou vlajku označuje za tzv. markraběcí standartu a tvrdí, že: \"\"Proti jejímu vyvěšování vůbec nic nenamítáme. I ta je odrazem moravské historie. Spíše ale podporujeme vlajku ve zlatočerveném provedení s orlicí, která je u veřejnosti oblíbenější,\" \".\n\nSdružení Moravská národní obec, iniciátor vyvěšování vlajky, ve svém prohlášení z 30. června 2013 zdůraznilo, že vyvěšovaná vlajka je jen občanskou \"„symbolickou vlajkou“\". Jde o \"symbolické\" přihlášení se k historii, tradicím a kultuře Moravy, nikoliv o konkrétní vlajku určité obce či samosprávného území ČR.\n\nPočet obcí a měst, které u příležitosti 5. července vyvěsily vlajku připomínající historii Moravy, vzrostl v roce 2014 na 959.. O rok později dosáhl počet radnic už více než 1100. Kromě toho bylo v roce 2015 v tento státní svátek přístupno 40 památek. V roce 2016 se počet evidovaných obcí zvýšil na 1230. Nově přibylo např. statutární město Přerov, města Hranice a Potštát.\n\nV novinových zprávách k vyvěšování moravské historické vlajky se někdy neshoduje podoba ilustračního obrázku s popisem vlajky v článku, s rozhodnutím obecního zastupitelstva a se skutečně vyvěšenou vlajkou. Z dokumentů obsahujících usnesení obecních rad je často patrné jen to, že bylo rozhodnuto o vyvěšení moravské vlajky na budově obecního úřadu. Někdy je podoba vlajky výslovně popsána. Statistická tabulka zaznamenávající předpokládané vyvěšování vlajek v letech 2009–2016, která je vytvářena Moravskou národní obcí, a z ní odvozená mapa, nerozlišuje, jaká podoba historické vlajky Moravy byla nebo mohla být vyvěšena. V mapě je pro účel grafického vyjádření použit zmenšený symbol MNO ve vyjádřeních podporované žluto-červené bikolóry se znakem žlutočerveně šachované orlice v modrém poli štítu uprostřed listu vlajky.\nPočet obcí, městysů a měst evidovaných v tabulce Iniciativa „Za vyvěšování moravské vlajky na radnicích“ – Seznam radnic 2017. Radnice zapojené do iniciativy nebo opakovaně vyvěšující moravskou vlajku, vzrostl v roce 2017 na 1328, o čemž byly představiteli MNO koncem června nebo na začátku července informovány redakce četných deníků. MNO doporučuje žlutočervenou vlajku s orlicí. Pokud je zmíněna historická moravská vlajka s bíločerveně šachovanou žlutě korunovanou orlicí se žlutou zbrojí v modrém listu vlajky, je tato nazývána markraběcí standartou. Při srovnávání obou vlajek je oproti barvám červenožlutě šachované orlice se žlutou korunou a zbrojí a červeným jazykem umístěné ve středu MNO představené vlajky namísto bíločerveného šachování moravské orlice odkazováno na modrou barvu listu této historické vlajky. Zatímco žlutočervená bikolóra se znakem uprostřed je MNO označována jako \"občanská vlajka\", ve druhém případě jsou používána slova \"standarta\", \"markraběcí standarta\", \"válečná\".\n\nJiné stanovisko tak k \"bikolóře\" zastává Moravská národní obec, jejíž předseda Jaroslav Krábek řekl, že je možné vyvěsit: \"„Jednak starou válečnou standartu markraběte, to je modré pole s moravskou orlicí, ale dneska už (lidé) znají i vlajku v barvách uzákoněných zemským sněmem v roce 1848, což je žlutá s červenou a opatřovaná orlicí.“\" a jiné historikové. Podle ředitele Zemského archivu v Opavě Karla Müllera znak s orlicí na žlutočervenou bikolóru (od 2. poloviny 19. století) nepatří: \"„V žádném případě není vlajkou Moravy jakožto země. Je vlajkou nějakého hnutí. Vlajkou Moravy, historickou, byly dva pruhy - žlutý a červený, tak jak byla užívána od 19. století. (Po vzniku republiky už neměla žádnou vazbu na znak Moravy.)“\".\n\nPodle Aleše Ulricha pracujícího ve firmě prodávající vlajky, ale zákazníci častěji vybírají správně. \"„Kupují nejčastěji tu modrou.“\"\n\nPočet obcí, městysů a měst evidovaných v tabulce iniciativy „Za vyvěšování moravské vlajky na radnicích“ – Seznam radnic 2018. Radnice zapojené do iniciativy nebo opakovaně vyvěšující moravskou vlajku, vzrostl v roce 2018 na 1421.\n\nKoordinátorka iniciativy Za vyvěšování moravské vlajky Lenka Holaňová z Moravské národní obce k propagaci a vedení statistiky zúčastněných obcí řekla: „\"Oslovujeme obce nebo regiony, které by se k vyvěšování mohly připojit. Nerozlišujeme, kterou variantu vlajky obec vyvěsí.\"“.\n\nPostoj obce Velehradu k vyvěšování sdělený starostou Alešem Mergentalem: „\"Iniciativy se účastníme už několikerým rokem proto, že Velehrad je pokračovatelem sídla Velké Moravy. Je tedy logické, že moravskou vlajku symbolicky vyvěsíme. Používáme modrou variantu, jelikož podle odborníků je tato varianta ta správná.\"“.\n\nOd sezóny 2018/2019 je novou součástí dresu fotbalistů FC Zbrojovka Brno žlutočervená bikolóra s červeno-žlutě šachovanou orlicí se žlutou korunou a zbrojí a se žlutým jazykem v modrém poli štítu uprostřed listu vlajky.\n\nPočet obcí, městysů a měst evidovaných v tabulce iniciativy „Za vyvěšování moravské vlajky na radnicích“ – Seznam radnic 2019. Radnice zapojené do iniciativy nebo opakovaně vyvěšující moravskou vlajku, vzrostl v roce 2019 na 1519.\n\nV případě města Ostravy bylo zastupitelstvem města rozhodnuto o nevyvěšení moravské vlajky na budovu radnice města Ostravy. Tomuto rozhodnutí předcházelo vypracování a předložení důvodové zprávy poukazující také na dnešní územní rozsah statutárního města Ostrava, které vzniklo postupným sloučením 34 obcí v průběhu 20. století, a leží tak jak na moravské tak na slezské straně.\n\nMěsto Moravská Třebová, které je v seznamu radnic zapojených do iniciativy nebo opakovaně vyvěšujících vlajku uvedeno i pro rok 2015, v roce 2015 moravskou vlajku nevyvěsilo, v předcházejících letech však ano. Tímto případem, který může a také nemusí být ojedinělým, se metodika, podle níž je přehledová tabulka MNO vytvářena, rozešla se skutečným stavem. Moravská Třebová je v tabulce uváděna a v celkovém čísle započítána i v roce 2016. Stejně jako v případě některých dalších obcí (např. Kojetína) je to dáno a zdůvodněno vyjádřeným kladným postojem k iniciativě za vyvěšení moravské vlajky, kterou obě města podporují, ačkoli v ročníku 2015, resp. v ročníku 2016, vystupují zdrženlivě s ohledem na vhodnost její podoby.\n\nV roce 2018 takto vlajku nevyvěsila např. města Břeclav, Hodonín a Staré Město.\n\nV roce 2019 takto vlajku nevyvěsilo např. město Otrokovice. a obec Bohuslavice u Zlína.\n\nMěstys Doubravník, který má k vyvěšování historické moravské vlajky taktéž pozitivní postoj, a kde byla v předchozích letech vyvěšována \"žlutočervená vlajka\", se v roce 2016 rozhodl pro vyvěšení historické vlajky Moravy v podobě modrého listu s bílo-červeně šachovanou orlicí se žlutou korunou a zbrojí. Tajemník úřadu městyse Zdeněk Šikula k tomu řekl: \"„Dlouho jsme vyvěšovali žlutočervenou vlajku, ale tahle se nám zdá z historického hlediska lepší. Ale ať už zavlaje ta, či ona, důležité je přihlásit se k tomu, že jsme Moravané a že tu žijeme.“.\"\n"}
{"id": "1307501", "url": "https://cs.wikipedia.org/wiki?curid=1307501", "title": "Bristol Manor Farm FC", "text": "Bristol Manor Farm FC\n\nBristol Manor Farm FC (celým názvem: Bristol Manor Farm Football Club) je anglický fotbalový klub, který sídlí ve městě City of Bristol, jenž má zároveň statut samostatného ceremoniálního hrabství. Založen byl v roce 1960. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu The Creek s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1307508", "url": "https://cs.wikipedia.org/wiki?curid=1307508", "title": "I. B třída Plzeňského kraje", "text": "I. B třída Plzeňského kraje\n\n1. B třída Plzeňského kraje patří společně s prvními B třídami mezi 7. nejvyšší fotbalové soutěže v České republice. Je řízena Plzeňským krajským fotbalovým svazem. Hraje se každý rok od léta do jara se zimní přestávkou. Účastní se jí celkem 42 týmů rozdělených na 3 skupiny (A, B, C) na stejné úrovni. Všechny tři skupiny (každá po čtrnácti týmech) mají stejný systém, hraje každý s každým dvakrát (jednou na domácím hřišti a jednou na hřišti soupeře), dohromady tedy 26 kol. Do vyšší soutěže postupují vítězové skupin. Do nižší naopak sestupují poslední dva z každé části.\n"}
{"id": "1307510", "url": "https://cs.wikipedia.org/wiki?curid=1307510", "title": "Líza vegetariánkou", "text": "Líza vegetariánkou\n\nLíza vegetariánkou (v anglickém originále \"Lisa the Vegetarian\") je 5. díl 7. řady amerického animovaného seriálu \"Simpsonovi\".\n\nV tomto díle jedou Líza, Maggie, Marge, Homer a Bart na farmu, kde si Líza pochová jehně. To se jí tak zalíbí, že na něj musí stále myslet. U večeře u kotlet, když Líza začne jíst, zdá se jí o jehněti a vidí, jak se kvůli tomu krájí. Marge jí proto nabídne hot dog – to se Líze vybaví všechna zvířata. Ve škole se snaží Lízu donutit jíst maso. Nakonec ji Apu Nahasapeemapetilon zavede na střechu, kde se setká Líza s Paulem McCartneym. Líza se definitivně stává vegetariánkou.\n"}
{"id": "1307514", "url": "https://cs.wikipedia.org/wiki?curid=1307514", "title": "I. B třída Karlovarského kraje", "text": "I. B třída Karlovarského kraje\n\n1. B třída Karlovarského kraje patří společně s prvními B třídami mezi 7. nejvyšší fotbalové soutěže v České republice. Je řízena Karlovarským krajským fotbalovým svazem. Hraje se každý rok od léta do jara se zimní přestávkou. Ligu hraje celkem 56 týmů rozdělených na 4 skupiny (A, B, C, D) na stejné úrovni. Všechny čtyři skupiny (každá po čtrnácti týmech) mají stejný systém, hraje každý s každým 2krát (jednou na domácím hřišti a jednou na hřišti soupeře), hraje se tedy 26 kol. Do vyšší soutěže postupují vítězové skupin. Do nižší naopak sestupují poslední dva z každé části.\n"}
{"id": "1307515", "url": "https://cs.wikipedia.org/wiki?curid=1307515", "title": "Římskokatolická farnost Vamberk", "text": "Římskokatolická farnost Vamberk\n\nŘímskokatolická farnost Vamberk je územním společenstvím římských katolíků v rychnovském vikariátu královéhradecké diecéze.\n\nPlebánie ve Vamberku existovala již od 14. století. V letech 1712–1713 byl farní kostel sv. Prokopa přestavěn barokně. V jeho hrobce se nacházelo 34 přirozených mumií, které později byly (kvůli poškození krypty, do které začalo zatékat) přeneseny do bývalého kláštera benediktinů v Broumově. V roce 2007 vamberská farnost afilovala zrušenou farnost \"Potštejn\".\nFarnost má sídelního duchovního správce, který je zároveň administrátorem ex currendo ve farnosti Rybná nad Zdobnicí.\n\n"}
{"id": "1307520", "url": "https://cs.wikipedia.org/wiki?curid=1307520", "title": "Ikkatteq", "text": "Ikkatteq\n\nIkkatteq (zastarale \"Íkáteq\") je zaniklá osada v kraji Sermersooq u jihovýchodního pobřeží Grónska. Osada byla v roce 2005 opuštěna.\n\nOsada se nachází na malém ostrově ve fjordu Sermilik, u jihozápadního pobřeží ostrova Ammassalik, přibližně 16 km na západ od Tasiilaqu.\n"}
{"id": "1307529", "url": "https://cs.wikipedia.org/wiki?curid=1307529", "title": "Nutaarmiut", "text": "Nutaarmiut\n\nNutaarmiut (zastarale: \"Nutârmiut\") je ostrovní sídlo v kraji Avannaata na severozápadním pobřeží Grónska. V roce 2017 tu žilo 44 obyvatel.\n\nNutaarmiut se nachází v Upernavickém souostroví, obrovském souostroví na severovýchodě Baffinova zálivu. Ostrov Nutaarmiut, na kterém se osada nachází, má rozlohu 1,51 km.\n\nPočet obyvatel Nutaarmiutu se snížil o více než 40% oproti počtu obyvatel v roce 1990, od roku 2010 je však stabilní, od roku 2012 mírně stoupá.\n"}
{"id": "1307530", "url": "https://cs.wikipedia.org/wiki?curid=1307530", "title": "Rudno nad Hronom", "text": "Rudno nad Hronom\n\nRudno nad Hronom je obec na Slovensku. K 31. prosinci 2015 zde žilo 517 obyvatel.\n\nObec Rudno nad Hronom se nachází v Banskobystrickém kraji v okrese Žarnovica v nadmořské výšce 220 m. n. m. Katastrální území obce sousedí s pěti obcemi: sever – Žarnovica, severovýchod – Voznica, severozápad – Nová Baňa, jihozápad – Brehy (všechny okres Žarnovica), jihovýchod – Uhliská (Nitriansky kraj, okres Levice). Přes katastrální území obce protéká řeka Hron, do níž vtékají Rudnianský potok, Mokráň a další menší vodní toky.\n\nKatastr obce se rozkládá ve třech geomorfologických celcích: Štiavnické vrchy, Vtáčnik a Žiarská kotlina. Většina území se rozprostírá v CHKO Štiavnické vrchy. Nejvyšším bodem katastru je vrch Velký Žiar (855,8 m. n. m.), nejnižším hladina Hrona (okolo 200 m. n. m.). Celé katastrální území je většinou hornaté, vulkanického (sopečného) původu. Horninové podloží tvoří zejména třetihorní sopečné horniny jako andezit, ryolit a jejich tufy. V oblasti, kterou protékají vodní toky, jsou to čtvrtohorní štěrkové a písčité sedimenty.\n\nZajímavostí je chráněná přírodní památka Rudnianský vodopád. Rudnianský vodopád je jediným vodopádem v CHKO Štiavnické vrchy. Je vysoký asi 4 m a vznikl při tektonickém zlomu geologického podloží, tvořeného sopečnými horninami – andezity. Tvoří ho několik proudů, obtékajících skálu, které v zimě vytvářejí ledovou výzdobu. V roce 1995 byl prohlášen za přírodní památku. Nachází se na horním toku Rudnianského potoka, který protéká obcemi Uhliská a Rudno nad Hronom, asi 5 km nad obcí Rudno nad Hronom v katastrálním území obce Uhliská.\n\nPrvní písemná zmínka pochází z roku 1147, kdy se zde podle monografie Tekovské župy usadil jeden oddíl křižáků. Jméno dostala obec podle rudy, kterou zde byla ještě před jeho založením objevena. V latinských archivních listinách se vzpomíná pod jménem \"Rwdna\" nebo \"Rudna\" a v německých pod jménem \"Rudein\" či \"Rudeyn\". Obyvatelé okolních slovenských obcí mu dali jméno \"Rudnuo\" a Maďaři \"Ó-Rudno\" (Tekovské Rudno) nebo \"Garam-Rudno\" (Hronské Rudno).\n\nŘímskokatolický kostel svatého Emericha stojí na kopci nad Hronem. Postaven byl v klasicistním stylu v letech 1802–1803. Jeho rozměry jsou: délka 21 m, šířka 9,30 m, výška 9 m. Svatyně je obdélníková, zaklenuta zrcadlovou klenbou. Vítězný oblouk je elipsovitý. Loď má dřevěnou půdu, opatřenou štukatérovou omítkou. Hlavní oltář je empírový, pod chórem je umístěn obraz Panny Marie Sedmibolestné. Věž byla postavena až v roce 1887, její průčelní fasáda má novogotickou formu. Při stavbě nynějšího kostela byla v základech objevena listina, podle níž na tomto místě stával dřevěný kostel, který Turci v roce 1664 zničili: \"Vytáhli věřící z milodarů vlastních i posbíraných po širém kraji a v roce 1675 vystavěli nový zděný kostel.\"\n\nKaple srdce Panny Marie stojí na Kalvárii nad obcí. Byla postavena v letech 1899–1900. Poslední rekonstrukcí prošla v roce 2005. V letních měsících se zde konají mše každou první sobotu v měsíci.\n\nKapli svatého Jáchyma a Svaté Anny byla postavena v 19. století v horní části obce. V roce 1936 byla zrenovována. Kaple byla obnovena vícekrát, naposledy v roce 2007, kdy byla nově vymalována, byla na ni umístěna nová vížka a byl do ní umístěn také nový oltář. Původně byla kaple zasvěcena apoštolu svatému Filipovi a Svaté Anně, matce Panny Marie. Každoročně se zde na svátek jejích patronů koná pouť.\n"}
{"id": "1307535", "url": "https://cs.wikipedia.org/wiki?curid=1307535", "title": "10 Hudson Yards", "text": "10 Hudson Yards\n\n10 Hudson Yards (nazývaný také jako South Tower nebo Tower C) je administrativní budova, která byla dostavěna v roce 2016 na Manhattanské West Side. Nachází se v blízkosti Hell's Kitchen, Chelsea a nádraží Penn Station. Budova je součástí projektu městské obnovy Hudson Yards.\n\nHudson Yards, který byl vytvořen velkým územním plánem společnosti Kohn Pedersen Fox Associates, která počítá s výstavbou 16 mrakodrapů o velikosti 1,180,000 m² a bude počítat s kancelářskými, obytnými a obchodními prostory. 10 Hudson Yards je první budovou v části Hudson Yards.\n\nStavební práce započaly 4. prosince 2012 s prozatímním termínem dokončení v roce 2016. Během výkopových prací bylo odstraněno 54 000 m³ půdy a bylo nalito 8 400 m³ betonu. Smlouva o výstavbě věže byla udělena v březnu 2013 dceřiné společnosti Tutor Perini. Tento mrakodrap je prvním v komplexu Hudson Yards, který byl postaven.\n\nMrakodrap 10 Hudson Yards byl otevřen 31. května 2016.\n\nPrvní nájemci byli podepsáni v dubnu 2013. Budova je ukotvená převážně společností Coach, Inc, která sídlí na 9. až 24. patře (celkem 68,541 m²). Mezi dalšími nájemce jsou L'Oreal USA, Boston Consulting Group, SAP a Intersection. K dispozici jsou i maloobchodní prostory na úrovni ulic.\n\n\n"}
{"id": "1307536", "url": "https://cs.wikipedia.org/wiki?curid=1307536", "title": "Alfa Romeo Sprint", "text": "Alfa Romeo Sprint\n\nAlfa Romeo Alfasud Sprint (později jen Alfa Romeo Sprint) je kupé poháněné motorem typu boxer vyráběný italským výrobcem Alfa Romeo od roku 1976 do roku 1989, založený na modelu Alfa Romeo Alfasud. Celkem bylo vyrobeno 116 552 kusů Alfa Romeo Alfasud Sprint a Alfa Romeo Sprint. Sprint byl prodáván v Evropě, Jižní Africe, Austrálii a na Novém Zélandu.\n\n\"Alfa Romeo Alfasud Sprint\" byl poprvé představen motoristickým novinářům v září 1976 v Baia Domizia (Caserta) a v listopadu 1976 byl vystavován na autosalonu v Turíně. Model navrhl Giorgetto Giugiaro stejně jako Alfa Romeo Alfasud, z kterého Sprint vycházel a s kterým sdílel mnoho dílů. Měl ale nižší a ostřejší design. Model Alfa Romeo Alfasud Sprint byl vyráběn (společně s Alfasudem) v závodě \"Pomigliano d'Arco\", který se nachází v jižní Itálii: odtud část názvu „sud“, který v italštině znamená jih.\n\nPod kapotou Alfa Romeo Alfasud Sprint se objevila nová verze čtyřválcového motoru Alfasud typu boxer, jehož objem byl zvětšen z 1186 cm³ na 1286 cm³, s dvojitým karburátorem, o výkonu 76 koní resp. 56 kW při 6000 ot./min. Motor doplňovala pětistupňová, plně synchronizovaná převodovka. Interiér byl tmavě hnědý, možnosti příplatkové výbavy byly omezeny na kola z lehkých slitin, hodiny typu Quartz a metalízu.\n\nV květnu 1978 Alfa Romeo Alfasud Sprint prošel prvním faceliftem, který zahrnoval změny vzhledové i technické. Na výběr nyní byly dva motory (stejné jako pro Alfasud ti). Motor 1,3 o objemu 1350 cm³ měl výkon 79 koní resp. 58 kW. Motor 1,5 o objemu 1490 cm³ měl výkon 85 koní resp. 63 kW. Starší motor o objemu 1286 cm³ se pro kupé již nenabízel (zůstal v nabídce pro základní model Alfa Romeo Alfasud).\n\nDošlo také k řadě změn v exteriéru, chromovaná části byly nahrazené matně černými kovovými nebo plastovými. Také v kabině došlo k řadě změn: sedadla nabízela výraznější podpěrky a byly potaženy novou tkaninou ve velbloudí barvě. Jen o rok později, v červnu 1979, přišly další úpravy motoru a model se nyní jmenoval Alfasud Sprint Veloce. Díky lepším karburátorům a zvýšení kompresního poměru narostl výkon motorů na 86 koní (63 kW) v případě motoru 1.3 a na 95 koní (70 kW) v případě motoru 1,5.\n\nV únoru 1983 Alfa Romeo aktualizovala všechny své sportovní vozy; největší změny se týkaly právě modelu Sprint. Z názvu bylo vynecháno slovo Alfasud a také přídomek Veloce, auto se nyní jmenovala jen Alfa Romeo Sprint. Souviselo to také s tím, že jen o několik měsíců později objevil nový model Alfa Romeo 33, který nahradil hatchback Alfa Romeo Alfasud, z kterého Sprint dosud vycházel.\n\nSprint tak předešel na platformu Alfa Romeo 33. Toto mělo za následek změnu předního zavěšení, úpravu brzd a další změny. Nově řadu Sprint tvořily tři modely: 1,3 a 1,5 (s motory a výkonem nezměněným oproti Alfasud Sprint Veloce) a zcela nové 1,5 Quadrifoglio Verde. Také v interiéru a exteriéru došlo k řadě změn: nová mřížka, nové světlomety, okenní obložení a ornamenty C sloupku. Nárazníky z chromu byly nahrazeny plastovými a po obvodu karoserére byly přidány velké plastové ochranné pásky. V zadní části byla nová lichoběžníková koncová světla spojena s držákem poznávací značky černým plastovým obložením, doplněným znakem Alfa Romeo. V kabině byla nová sedadla, nový volant a řada změn prvků palubní desky a dveřních panelů.\n\nNově zavedená sportovní verze \"Quadrifoglio Verde\" byla představena na autosalonu v Ženevě v březnu 1983. Jeho motor typu boxer o objemu 1490 cm³ byl upravený na výkon 105 koní (77 kW) při 6000 ot./min; Přední brzdové kotouče byly chlazeny a převodovka má kratší převody. Na řadě prvků byla použita zelená barva specifická pro tento model. Pneumatiky byly Michelin TRX 190/55. Tříramenný volant byl pošitý kůží, koberečky byly opět v zelené barvě, sportovní sedadla v barvě černé se zelenou výšivkou.\n\nV listopadu 1987 prošel Sprint faceliftem naposledy. Varianta 1,3 byla zachována, zatímco 1,5 motor byl nahrazen modelem Sprint 1.7 Quadrifoglio Verde s motorem o výkonu 117 koní (87 kW). Později se na vybraných trzích prodávala též verze 1,7 se vstřikováním paliva a třícestným katalyzátorem.\n\nCelkem bylo od roku 1976 do roku 1989 vyrobeno 116 552 kusů modelu Sprint. Sprint neměl žádného přímého předchůdce ani nástupce. Až později se objevil model Alfa Romeo GT, což je kupé odvozené od modelů Alfa Romeo 156 a Alfa Romeo 147.\n\n"}
{"id": "1307540", "url": "https://cs.wikipedia.org/wiki?curid=1307540", "title": "Vévoda ze Suffolku", "text": "Vévoda ze Suffolku\n\nVévoda ze Suffolku je třikrát vytvořený titul anglické šlechty.\n\nTřetí vytvoření titulu bylo roku 1551 pro Henry Grey, 3. markýze z Dorsetu. Vévoda získal i titul Barona Ferrerse z Groby.\n\n\n\n\n\n"}
{"id": "1307541", "url": "https://cs.wikipedia.org/wiki?curid=1307541", "title": "Mistrovství světa juniorů v hokejbalu 2016", "text": "Mistrovství světa juniorů v hokejbalu 2016\n\nMistrovství světa juniorů v hokejbalu 2016 se konalo ve Velké Británii ve městě Sheffield. Poprvé na turnaji se zápasy v základní skupině prodlužovaly. Vítězem se stal tým Slovenska, když ve finále porazil tým Kanady.\n\n"}
{"id": "1307542", "url": "https://cs.wikipedia.org/wiki?curid=1307542", "title": "Savinja", "text": "Savinja\n\nSavinja je levý přítok řeky Sávy ve Slovinsku. Pramení v Kamnicko-Savinjských Alpách, protéká skrze Horní savinjské údolí a Dolní savinjské údolí, kde u vesnice Zidani Most ústí do Sávy. Se svou délkou 102 kilometrů je šestou nejdelší slovinskou řekou a zároveň nejdelší řekou, která celá protéká Slovinskem. K významným levým přítokům patří Ljubnica ústící v Ljubně ob Savinji, Paka ústící v Rečici ob Paki, Ložnica a Voglajna v Celji a Gračnica u Rimských Toplic. Hlavní pravé přítoky jsou Lučnica v Luči, Dreta v Nazarji, Bolska ve Svetém Lovrencu a Rečica v Lašku.\n"}
{"id": "1307545", "url": "https://cs.wikipedia.org/wiki?curid=1307545", "title": "Victory Boogie-Woogie", "text": "Victory Boogie-Woogie\n\nVictory Boogie-Woogie je poslední malba nizozemského abstraktního malíře Pieta Mondriana (1872–1944). \n\nV roce 1944 ji nechal nedokončenou, od roku 1998 je v kolekci Gemeentemuseum v Haagu, které ji koupilo za zhruba 37 milionů eur.\n\n"}
{"id": "1307546", "url": "https://cs.wikipedia.org/wiki?curid=1307546", "title": "Ministerstvo průmyslu Slovenské republiky", "text": "Ministerstvo průmyslu Slovenské republiky\n\nMinisterstvo průmyslu Slovenské republiky bylo ústředním orgánem státní správy pro průmysl chemický a zpracování ropy, gumárenský a plastikářský, farmaceutický, textilní a oděvní, kožedělný, kožešnický, obuvnický, sklářský a polygrafický..\n\nMinisterstvo průmyslu bylo zrušeno zákonem 453/1992 Sb. Jeho působnost přešla na Ministerstvo hospodářství Slovenské republiky.\n"}
{"id": "1307547", "url": "https://cs.wikipedia.org/wiki?curid=1307547", "title": "Nikolaus Wachsmann", "text": "Nikolaus Wachsmann\n\nNikolaus Wachsmann (* 1971, Mnichov) je německý historik a profesor. Vědecky se soustředí na koncentrační tábory, právo, věznice a policii v moderním Německu, kromě toho se věnuje teroru a odporu ve Třetí říši.\n\nAbsolvoval London School of Economics s bakalářským titulem a magisterské studium filozofie na Cambridgské univerzitě. Na Londýnské univerzitě získal z doktorát z filozofie (Ph.D.) Jeho doktorská práce, kterou dokončil v roce 2001, byla nazvaná \"Reforma a represe: věznice a trestní politika v Německu, 1918-1939\". V říjnu 1998 zahájil svou akademickou kariéru jako vědecký pracovník na Downing College v Cambridge. Byl přednášejícím na univerzitě v Sheffieldu. V roce 2005 nastoupil na katedru historie a archeologie Birkbeck, University of London.\n\n\n"}
{"id": "1307548", "url": "https://cs.wikipedia.org/wiki?curid=1307548", "title": "Richard Felgenhauer", "text": "Richard Felgenhauer\n\nRichard Felgenhauer (25. září 1895 Rychnov u Jablonce nad Nisou - 21. února 1958 Neugablonz) byl německý malíř, který se věnoval krajinomalbě a v mládí i figurální kresbě. \n\nNarodil se v domě č. p. 441 Josefu Leopoldovi Felgenhauerovi a Emmě Zappe. Vyrůstal v malířské rodině a po školení na odborné škole v Jablonci nad Nisou odešel studovat na uměleckoprůmyslovou školu ve Vídni. V raném období se věnoval i figurální kresbě, těžiště jeho tvorby je však v krajinomalbě, v němž dokumentoval obraz krajiny okolí svého působení. Jeho díla byla vystavena na přelomu let 1996 a 1997 v Městské galerii \"My\" v Jablonci nad Nisou. Díky svému talentu se dostal z Vídně do Berlína (1918-1920), ale jeho stesk po domově byl silnější, a tak se vrátil do rodného kraje. V Rychnově působil až do roku 1945, kdy byl vysídlen z Československa společně s ostatními Němci. Odešel do Neugablonzu, kde 21. února 1958 zemřel. Ve svém díle se inspiroval krajinou Jizerských hor, ovlivnil ho i pobyt v Berlíně a cesta do Itálie. Měl bratra Oskara Felgenhauera, který zahynul v bojích 1. světové války.\n\nNa hřebeni pod Kopaninou dnes Felgenhauera připomíná nejen pomníček, ale i tabule naučné stezky Jany a Josefa V. Scheybalových, která propojuje Jablonec nad Nisou s Turnovem a v Rychnově i okolí přibližuje mnoho zajímavého ze zapomenuté historie kraje.\n\n"}
{"id": "1307551", "url": "https://cs.wikipedia.org/wiki?curid=1307551", "title": "Vlk iberský", "text": "Vlk iberský\n\nVlk iberský (\"Canis lupus signatus\") je poddruh vlka obecného vyskytující se původně na celém Pyrenejském poloostrově.\n\nOd vlka eurasijského se mírně liší zbarvením, má tmavší srst. Samci dosahují hmotnosti až 50 kilogramů, samice jsou o něco menší. Na délku měří kolem 1 metru. \n\nEvolučně se od vlka eurasijského zřejmě oddělil během doby ledové v období pleistocénu, když byly zamrzlé Pyreneje neprůchodné, a tudíž se vlci z Pyrenejského poloostrova nemohli křížit se zbytkem evropské populace vlků.\n\nVlci iberští žijí v párech nebo malých smečkách. Loví především divoká prasata, jeleny, kozorožce a další větší savce, ale i menší savce a ryby. V některých oblastech útočí i na hospodářská zvířata, zejména ovce.\n\nBřezost trvá 63 dní a samice rodí většinou 5 až 6 mláďat.\n\nPočátkem 19. století se vyskytovali na takřka celém Pyrenejském poloostrově. V důsledku intenzivního lovu, rozvoje infrastruktury a zásahů člověka do přírody se jejich populace značně snížila. Dnes žijí pouze na severozápadě Španělska, a to především v provinciích Galicie, Asturie, Kantábrie a Kastilie a Leon, dále ne severu Portugalska a malé izolované populace v nejjižnější Španělské provincii Andalusie. \n\nV současné době žije maximálně 2 000 jedinců. Nejnižší stav populace byl kolem roku 1970, od té doby se populace díky ochraně pozvolna zvyšuje. Jsou chráněni v Portugalsku a na většině území Španělska. V Galicii, Kastilii a Leonu je však jejich lov stále povolen.\n\nV České republice se jejich chovem od června roku 2016 zabývá zoologická zahrada v Jihlavě, která je získala ze ZOO Olomouc. \n\n"}
{"id": "1307557", "url": "https://cs.wikipedia.org/wiki?curid=1307557", "title": "Hymna Jihoafrické republiky", "text": "Hymna Jihoafrické republiky\n\nStátní hymna Jižní Afriky (anglicky: \"National anthem of South Africa)\" je od roku 1997 je státní hymnou Jihoafrické republiky. Do té doby se používaly hymny \"God Save the Queen\" (1952-1957), \"Die Stem van Suid-Afrika\" (1957-1994), \"Nkosi Sikelel' iAfrika\" a \"The Call of South Africa\" (obě společně 1994-1997), avšak s definitivním koncem politiky apartheidu došlo k jejímu spojení do nynější pětijazyčné podoby spojením písní \"Nkosi Sikelel' iAfrika\" a \"Die Stem van Suid-Afrika\". Obsahuje 3 původní jazyky, xhoštinu, zuluštinu a sesothštinu, a 2 jazyky koloniální, afrikánštinu (jazyk vzniklý z nizozemštiny) a angličtinu.\n"}
{"id": "1307561", "url": "https://cs.wikipedia.org/wiki?curid=1307561", "title": "Hymna Burjatska", "text": "Hymna Burjatska\n\nO rodnoj zemle ( ,\" O rodné zemi\") je státní hymna Burjatska. Byla uzákoněna churalem (národním parlamentem) 20. dubna 1995. Hymna tvoří spolu se státním znakem a vlajkou trojici státních symbolů Burjatska. Za základ hymny byla zvolena skladba skladatele Anatolije A. Andrejeva s textem Damby Zodbiče Žalsarajeva.\n\nJelikož Burjatsko je součástí Ruské federace (se statusem autonomní republiky), text hymny byl uzákoněn v burjatském i ruském jazyce.\n\n"}
{"id": "1307562", "url": "https://cs.wikipedia.org/wiki?curid=1307562", "title": "56 Leonard Street", "text": "56 Leonard Street\n\n56 Leonard Street je mrakodrap ve městě New York stojící na manhattanské ulici Leonard Street in Tribeca. má 57 pater a je vysoký 250 metrů. Návrh budovy vytvořila společnost Herzog & de Meuron a výstavba mrakodrapu probíhala v letech 2007–2016. V budově se nachází 145 bytových jednotek, které mají mají velikost od 131,7 do 594,6 m2. Byty se prodávaly od 3,5 až do 50 milionů dolarů.\n\n\n"}
{"id": "1307564", "url": "https://cs.wikipedia.org/wiki?curid=1307564", "title": "Fortuna národní liga 2017/18", "text": "Fortuna národní liga 2017/18\n\nSezóna 2017/18 byla 25. ročníkem druhé nejvyšší české fotbalové soutěže. Začala v sobotu 29. července 2017 a skončila v neděli 26. května 2018.\n\nNejlepším hráčem sezóny byl zvolen příbramský Jan Matoušek a nejlepším trenérem byl Roman Skuhravý z Opavy.\n\nZ loňského ročníku první ligy do této soutěže sestoupily týmy FC Hradec Králové a 1. FK Příbram, naopak do 1. ligy postoupily SK Sigma Olomouc a FC Baník Ostrava. Do MSFL 2017/18 sestoupil tým 1. SK Prostějov. Vítěz ČFL, SK Viktorie Jirny, o postup nejevil zájem, a tak postoupil tým na 2. místě, FC Olympia Hradec Králové, ten však licenci předal do nového týmu FK Olympia Praha. Z MSFL neměl zájem o postup ani vítěz soutěže SK Uničov, ani žádné další mužstvo.\n\n\nLegenda:\n\nOlympia Praha se po sezoně slučuje s SC Radotín a nuceně sestupuje do ČFL. Vzhledem k odmítnutí klubů na 2.-4. pozici v ČFL či MSFL se nakonec zachránily Vítkovice kvůli naplnění počtu 16 účastníků.\n\nPoznámky:\n\n\nPři shodném počtu bodů a skóre mohou být kluby umístěny na stejném místě v průběhu soutěže (zejména zpočátku), v závěru platí v případě rovnosti bodů a skóre dodatečná kritéria, která rozhodují o konečném pořadí.\nVilém Fendrich (13/0/2),\nVojtěch Šrom (17/0/7) –\nTomáš Čelůstka (3/0),\nMatěj Helebrand (13/0),\nMatěj Hrabina (18/2),\nJakub Janetzký (9/1),\nVáclav Jurečka (29/6),\nTomáš Jursa (28/1),\nJoel Ngandu Kayamba (28/10),\nOndřej Kotlík (1/0),\nNemanja Kuzmanović (30/18),\nVáclav Mozol (5/0), \nZdeněk Pospěch (5/0),\nDavid Puškáč (27/12),\nMarko Radić (7/0),\nAdam Rychlý (1/0),\nJan Schaffartzik (29/2),\nDominik Simerský (24/4),\nTomáš Smola (28/11),\nMichal Stříž (21/2),\nJaroslav Svozil (13/0),\nPetr Zapalač (24/0),\nPavel Zavadil (19/0),\nJan Žídek (22/3) –\ntrenér Roman Skuhravý (1.–30. kolo), asistent Josef Dvorník (1.–30. kolo)\n\nJiří Adamuška (4/0/2),\nLukáš Paleček (26/0/9) –\nImrich Bedecs (27/4),\nLukáš Buchvaldek (14/1),\nJosef Celba (1/0),\nLukáš Cienciala (2/0),\nMarek Čelůstka (30/1),\nRené Dedič (23/4),\nPetr Hošek (9/0),\nTomáš Hykel (4/0),\nPavol Ilko (28/1),\nMatej Ižvolt (20/2),\nJiří Janoščin (29/1),\nMartin Janošík (20/1),\nPetr Joukl (18/0),\nVáclav Juřena (28/10),\nTomáš Masař (14/0),\nMartin Motyčka (1/0),\nMikk Reintam (29/3),\nMartin Samiec (7/0),\nŠimon Šumbera (28/9),\nRichard Vaněk (30/0),\nMichal Velner (8/1) –\ntrenér Jiří Neček (1.–30. kolo), asistenti Benjamin Vomáčka, Tomáš Jakus a Svatopluk Schäfer (1.–30. kolo)\n\nJiří Koukal (3/0/0),\nVlastimil Veselý (27/0/6) –\nJan Ambrozek (14/1),\nMuamer Avdić (11/0),\nTomáš Cihlář (18/0),\nOleksij Čereda (20/0),\nIvan Dujmović (9/0),\nDavid Helísek (29/1),\nJan Hladík (16/3),\nJan Javůrek (29/9),\nMatúš Lacko (27/3),\nOndřej Machuča (22/0),\nFrantišek Malár (20/0),\nArťom Mešaninov (8/0),\nRadek Mezlík (12/0),\nMilan Moravec (1/0),\nStijepo Njire (8/1),\nMichal Pecháček (8/1),\nTomáš Pospíšil (13/1),\nAntonín Růsek (14/5),\nJaroslav Svozil (15/1),\nRostislav Šamánek (25/5),\nDavid Štrombach (17/4),\nVojtěch Švarc (1/0),\nJakub Teplý (28/3),\nDominik Urbančok (5/0),\nVáclav Vašíček (13/1) –\ntrenéři Jiří Balcárek (1.–16. kolo) a Leoš Kalvoda (17.–30.kolo), asistenti Miroslav Paul (1.–16. kolo) a Darko Šuškavčević (17.–30. kolo)\n\nFrantišek Chmiel (4/0/2),\nJosef Květon (25/0/9),\nVít Nemrava (1/0/0) –\nMartin Bzirský (7/1),\nOndřej Cverna (21/0),\nSoufiane Dramé (22/0),\nMatěj Fiala (5/0),\nMartin Honiš (6/0),\nAdam Hruzík (1/0),\nMatěj Hýbl (17/0),\nJan Kotouč (4/0),\nJakub Kučera (23/2),\nJan Malík (8/0),\nJan Matěj (15/0),\nDavid Mikula (26/0),\nVladimír Mišinský (25/5),\nMartin Motyčka (20/2),\nTomáš Mrázek (27/4),\nTomáš Okleštěk (9/1),\nDan Ožvolda (27/0),\nDavid Pašek (14/3),\nPatrik Pavelka (4/0),\nJakub Prajza (21/0),\nMarek Szotkowski (13/0),\nPavel Tkáč (4/0),\nFilip Twardzik (26/6),\nDominik Urbančok (19/2),\nTomáš Vasiljev (11/3),\nLibor Žondra (10/5) –\ntrenéři Roman West (1.–6. kolo), Lubomír Adler (7.–10. kolo) a Ludevít Grmela (11.–30. kolo), asistenti Lubomír Adler (1.–5. kolo), Roman Vojvodík (7.–30. kolo)\n\nAntonín Buček (22/0/5),\nMatej Mihálek (8/0/0) –\nRoman Bala (4/0),\nBruno Bilić (5/0),\nMatěj Biolek (24/2),\nMahamadou Dramé (7/0),\nSheka Sorie Fofanah (2/0),\nMichal Fukala (13/0),\nDavid Gáč (11/0),\nRadim Grussmann (13/1),\nJan Hruška (11/1),\nOndřej Chvěja (22/1),\nPetar Jovović (1/0),\nMarián Kovařík (15/1),\nPatrik Krčula (23/0),\nPetr Literák (26/1),\nMartin Macej (4/0),\nVáclav Mozol (13/3),\nMichal Mravec (6/0),\nAdam Ondráček (16/0),\nŁukasz Marcin Pielorz (16/0),\nJakub Přichystal (10/0),\nMichal Slaninka (24/1),\nNemanja Spasojević (4/0),\nJan Šohaj (4/0),\nNicolas Šumský (19/1),\nMichal Švrček (27/2),\nIsmar Tandir (9/5),\nAdam Varadi (26/5),\nBohdan Velička (8/0),\nĽubomír Willwéber (27/2) –\ntrenéři Ladislav Krabec (1.–8. kolo), Josef Petřík st. (9.–16. kolo) a Martin Pulpit (17.–30. kolo), asistenti Peter Venglarčík (1.–7. kolo), Marek Čech (8. kolo), Josef Petřík ml. (9.–16. kolo) a Jan Žižka (17.–30. kolo)\n\n"}
{"id": "1307565", "url": "https://cs.wikipedia.org/wiki?curid=1307565", "title": "Tuvalská hymna", "text": "Tuvalská hymna\n\nHymna Tuvalu je píseň Tuvalu mo te Atua (). Text a hudba je od Afaese Manoa. Byla zavedena v roce 1978.\n\n\n"}
{"id": "1307566", "url": "https://cs.wikipedia.org/wiki?curid=1307566", "title": "Aqeela Asifi", "text": "Aqeela Asifi\n\nAqeela Asifi (* 1966 Kábul) je afghánská učitelka, která vychovala tisíce uprchlických dětí v Mianwali v Pákistánu. V roce 2015 byla odměněna Nansenovou cenou.\n\nV Afghánistánu vystudovala učitelství dějepisu a zeměpisu.\n\nPo převzetí moci v Afghánistánu Tálibánem roce 1992 musela opustit zemi. Když přijela jako uprchlice do tábora Kot Chandna v Mianwali, nebyly tam žádné školy pro děti uprchlíků, proto zřídila ve vypůjčeném stanu školu. V roce 2017 bylo v táboře již 9 škol pro více než 1500 studentů. V některých z těchto škol studují také dívky.\n\nV roce 2015 ji byla udělena Nansenova cena za její neúnavné úsilí, spočívající v poskytování vzdělání dětem afgánských uprchlíků. Většinu ze získaných 100,000 dolarů z Nansenovy ceny použila na stavbu nové školy. Cena uznává zásluhy za výjimečnou pomoc uprchlíkům.\n"}
{"id": "1307568", "url": "https://cs.wikipedia.org/wiki?curid=1307568", "title": "Vlajka Aland", "text": "Vlajka Aland\n\nAlandy jsou autonomní skupina finských ostrovů s vlastní vlajkou z roku 1954. Ve vlajce Aland je zapracován žlutý širší a červený užší kříž na modrém listu (tzv. \"Skandinávský kříž\"), jehož barvy žlutá a červená pocházejí z finského státního znaku.\n\nModrá a žlutá barva kříže reprezentují Švédsko, neboť na ostrovech žije mnoho obyvatel švédské národnosti a světle modrá barva zase kříž vlajky Finska, kterému ostrovy patří od roku 1917. Barvy odpovídají barvám znaku Åland (modrá a žlutá).\n\nVlajka se používá od počátku dvacátých letech 20. století (Ålandy na ni dostaly právo roce 1921), oficiálního uznání dosáhla roku 1954. Na státních budovách může být vztyčována pouze vedle vlajky finské, která musí být větší.\n\n"}
{"id": "1307571", "url": "https://cs.wikipedia.org/wiki?curid=1307571", "title": "Qullissat", "text": "Qullissat\n\nQullissat nebo Qulissat (zastarale \"Qutdligssat\") je zaniklé město v kraji Qeqertalik v Grónsku. Město bylo založené na těžbu uhlí. Nachází se na severním pobřeží ostrova Disko. Doly byly v provozu 48 let až do roku 1972, když ztratily svůj význam, což vedlo k jejich opuštění. Do roku 1972 byl Qullisat hlavní město okresu Vaigat, ten však připadl po zániku Qulissatu k okresu Qeqertarsuaq.\n\nQullissat nebyla tradiční Inuitská osada, ale byla založena v roce 1924 jako těžební město. Od roku 1966 důl produkoval 40 000 tun uhlí za rok a v městě žilo 1 400 obyvatel, což jej činilo šestým největším městem v Grónsku. V dolech pracovali především Dánové, Švédové, Gróňané a Britové.\n\nGrónská krajská rada hlasovala pro uzavření dolu v roce 1966 kvůli klesajícím ziskům a poptávce, špatné kvalitě uhlí a nedostatku rybářů tresek v rybářském průmyslu. Obyvatelé měli být přestěhováni po dokončení plánu na přemístění. Důl byl nakonec uzavřen dne 4. října 1972, a to navzdory skutečnosti, že průmysl s treskami zkrachoval. Do té doby se asi 500 obyvatel samo odstěhovalo, zbývajících 900 bylo nuceně přestěhováno, především do měst Qeqertarsuaq, Ilulissat, Uummannaq, Qasigiannguit a Aasiaat. Kuupik Kleist, později premiér Grónska, se narodil v Qullissatu, a byl poslední osobou, která byla biřmována, než osada v roce 1972 zanikla.\n\nMěsto bylo prodáno 20. října 1972 podnikateli, který město Qullissat zničil. Kostel byl ušetřen a přemístěn do nedalekého Ilulissatu.\n\nV listopadu 2000 zasáhlo Qullissat tsunami způsobené velkým sesuvem půdy na poloostrově Nuussuaq. Tsunami dosáhlo více než 100 metrů do vnitrozemí, ale i když stálo mnoho lidských životů, osady na poloostrově Nuussuaq jsou stále trvale obydlené.\n\nQullissat se nachází na severovýchodním pobřeží ostrova Disko (), na břehu průlivu Sullorsuaq, 20 km širokého průlivu oddělujícího poloostrov Nuussuaq od ostrova Disko.\n\n"}
{"id": "1307572", "url": "https://cs.wikipedia.org/wiki?curid=1307572", "title": "Vlajka Moldavské demokratické republiky", "text": "Vlajka Moldavské demokratické republiky\n\nVlajka Moldavské demokratické republiky (1917–1918) je modro-žluto-červená horizontální trikolóra. Na modrém poli má nápis Republica Democratic Moldovenească şi Independente (česky: \"Moldavská demokratická republika je nezávislá\") a státní znak umístěný uprostřed vlajky na žlutém poli. Vlajka parlamentu Sfatul Tariam měla v modrém poli svůj název a uprostřed mezi žlutým a červeným pásem byl erb Moldavské demokratické republiky.\n\nNápad se zrodil několik týdnů před 6. prosincem 1917, když se inspiroval vojenskou vlajkou rumunských vojáků z Besarábie. Ta měla stejné barvy a po celé své šířce měla na vlajce napsáno písmena R.M.. Heraldista Paul Gore ve své studii \"Národní barvy Rumunů v Besarábii\" z května 1917 dokázal blízké propojení mezi rumunskou trikolórou a vlajkou Moldavské demokratické republiky, která se používala v oblasti Besarábie. Z tohoto pohledu rumunský heraldista Silviu Andries-Tabac považuje jeho práci za typicky moldavsky laděnou.\n\n\n"}
{"id": "1307578", "url": "https://cs.wikipedia.org/wiki?curid=1307578", "title": "John Lingwood", "text": "John Lingwood\n\nJohn Lingwood (* 18. února 1951 ve Wembley, Londýn, Anglie) je anglický bubeník a hudební skladatel.\n\nZačátkem 70. let se připojil ke skupině Steamhammer, kde působil dva a půl roku. Několik let se pokoušel založit svou vlastní skupinu a pak začal více působit jako studiový hudebník. V roce 1974 se připojil ke skupině East Wind hudebníka Stomu Yamashty a později k Leo Sayerovi.\n\nLingwood hrál s mnoha slavnými hudebníky jako jsou Arthur Brown, Roger Chapman, Maddy Prior a Elkie Brooks. Nejvíce je znám jako bubeník skupiny Manfred Mann's Earth Band, se kterou hrál v letech 1979 až 1987 a od roku 2016, kdy nahradil nemocného Jimmy Copleye, který zemřel v roce 2017. Vystupoval na albech \"Chance\", \"Somewhere in Afrika\", \"Budapest Live\", \"Criminal Tango\" a \"Masque\". Po odchodu od Manfred Mann's Earth Band vystupoval mezi roky 1998 a 2002 s Company Of Snakes na jejich živém albu \"Here They Go Again\" a studiovém \"Burst the Bubble\".\n\nhttps://www.discogs.com/artist/578876-John-Lingwood\n"}
{"id": "1307579", "url": "https://cs.wikipedia.org/wiki?curid=1307579", "title": "Markýz z Montagu", "text": "Markýz z Montagu\n\nMarkýz z Montagu je titul anglické šlechty vytvořený roku 1470 pro Johna Nevilla, 1. hraběte z Northumberlandu, mladšího bratra Richarda Nevilla, 16. hraběte z Warwicku. Roku 1471 byl John zabit v Bitvě u Barnetu a titul zanikl.\n\n"}
{"id": "1307582", "url": "https://cs.wikipedia.org/wiki?curid=1307582", "title": "Kopic", "text": "Kopic\n\nPříjmení Kopic nosí více významných osobností:\n\n\n"}
{"id": "1307583", "url": "https://cs.wikipedia.org/wiki?curid=1307583", "title": "Kořistka", "text": "Kořistka\n\nPříjmení Kořistka nosí více významných osobností:\n\n\n"}
{"id": "1307585", "url": "https://cs.wikipedia.org/wiki?curid=1307585", "title": "Kostelník (rozcestník)", "text": "Kostelník (rozcestník)\n\nKostelník může být:\n\n\n"}
{"id": "1307608", "url": "https://cs.wikipedia.org/wiki?curid=1307608", "title": "Nansenova cena", "text": "Nansenova cena\n\nNansenovu cenu každoročně uděluje Úřad Vysokého Komisaře OSN pro Uprchlíky (UNHCR) jednotlivci, skupině, nebo organizaci, jako uznání za výjimečnou pomoc uprchlíkům, vnitřně vysídleným osobám nebo osobám bez státní příslušnosti. Cena byla poprvé udělena v roce 1954.\n\nCena je pojmenovaná po norském polárníkovi, státníkovi a laureátovi Nobelovy ceny za mír Fridtjofovi Nansenovi. Jako první Vysoký Komisař pro uprchlíky při Společnosti národů Nansen prosadil významné kroky ve posílení hlasů násilně vysídlených. Nansenova cena se skládá z pamětní medaile, Nansenovy medaile a 100.000 dolarů darovaných vládami Norska a Švýcarska k zahájení projektu ve spolupráci s UNHCR na pomoc násilně vysídleným.\nŠvýcarská a norská vláda, Norská rada pro uprchlíky (NRC) a IKEA Foundation podporují program Nansenovy ceny.\nNansenova cena je udělována každý rok v Ženevě, \"světovém  hlavním městě humanitárních organizací\".  Ceremonie se koná ve stejnou dobu jako roční zasedání Výkonného výboru UNHCR.\n\nV roce 2011, UNHCR s Ženevskou univerzitou (UNIGE), nadací Pour Genève, a Académie de droit international humanitaire et droits humains à Genève (ADH) uskutečnil první Nansenovu panelovou diskuzi. Nyní je již organizována každoročně, zapojuje do diskuze Ženevě intelektuální společenství, média a mládež o uprchlické příčiny a činnosti UNHCR.\n\nV roce 2012 se diskuze s názvem \"Les femmes et la reconstruction de la Somalie: du truble à l'espoir\" (\"Ženy a rekonstrukce Somálska: Od chaosu k naději\") jako panelisté zúčastnily laureátka Nobelovy ceny za mír Leymah Gboweeová, generální tajemnice NRC Elisabeth Rasmussonová a vyslankyně \"Dobré vůle\" Barbara Hendricksová.\n\nNejsilnější kandidáti jsou ti, kteří šli nad rámec svých povinností, kteří prokázali vytrvalost a odvahu a kteří osobně, přímo a významně pomohli násilně vysídleným lidem.\n\nNominace musí být předloženy prostřednictvím webových stránek Nansenovy ceny. Současní nebo bývalí zaměstnanci UNHCR nejsou způsobilí. Vlastní nominace, včetně nominaci vniřních organizací, se důrazně nedoporučují.\n\n\n\n"}
{"id": "1307609", "url": "https://cs.wikipedia.org/wiki?curid=1307609", "title": "Greatest Hits: 1965–1992", "text": "Greatest Hits: 1965–1992\n\nGreatest Hits: 1965–1992 je první evropské kompilační album zpěvačky a herečky Cher, vydané v listopadu roku 1992 u Geffen Records.\n\nAlbum vyšlo pouze v Evropě, v USA v lednu 1993 pouze jako import.\n\nAlbum obsahuje dvě zcela nové písně, které byly vydány na singlu. Třetí stopou je potom live verze písně \"Many Rivers To Cross\", z jejího \"Heart Of Stone Tour\", která rovněž vyšla jako singl. Kompilace se zaměřovala především na hity v období Cher u společnosti Geffen Records, pro které nahrála tři velmi úspěšné desky - \"Cher\" (1987), \"Heart Of Stone\" (1989) a \"Love Hurts\" (1991). Dále obsahuje duet s Meatem Loafem, dva hity ze sedmdesátých let a klasiku I Got You Babe od Sonnyho a Cher.\n\nKompilace slavila obrovský úspěch. V UK se na prvním místě držela sedm týdnů za sebou a stalo se tak nejprodávanějším ženským albem roku 1992 (v předchozí rok držela stejné prvenství s albem \"Love Hurts\").\n\nZ alba vzešly tři singly.\n"}
{"id": "1307614", "url": "https://cs.wikipedia.org/wiki?curid=1307614", "title": "Antonín I. Esterházy z Galanty", "text": "Antonín I. Esterházy z Galanty\n\nAntonín I. kníže Esterházy z Galanty (11. duben 1738 Vídeň – 22. leden 1794 Vídeň), německy \"Anton I. Esterházy de Galantha\" byl šestý kníže a majorátní pán magnátského rodu Esterházyů.\n\nAntonín byl synem knížete Mikuláše I. Josefa Esterházyho a hraběnky Marie Alžběty Ungnadové z Weissenwolffu. Dne 10. ledna 1763 se ve Vídni oženil s hraběnkou Marií Terezií Erdődy z Monyorókerék a Monoszló (1745–1782). Byla dcerou hraběte Mikuláše Erdődy z Monyorókerek a Monoszló a Marie Antonie, rozené hraběnky Batthyány-Strattmann. Marie Terezie však již 1. května 1782 zemřela ve Vídni. Dne 9. srpna 1785 uzavřel Antonín druhé manželství s teprve sedmnáctiletou hraběnkou Marií Annou z Hohenfeldu (1768–1848), dcerou hraběte Otty Františka z Hohenfeldu a Marie Anny, rozené Baronka ze Stain-Jettingenu. Marie Anna se po Antonínově smrti podruhé provdala za Karla Filipa Schwarzenberga (1771–1820).\n\nZ prvního manželství se narodily čtyři děti:\n\nAntonín I. se jako jeho otec Mikuláš vydal cestou vojenské kariéry. V roce 1791 se stal kapitánem uherské tělesné stráže a rytířem Řádu zlatého rouna. V roce 1792 bojoval naposled za císaře v první koaliční válce proti Francii.\n\nKdyž se Antonín v roce 1790 stal dědicem po otci, byl konfrontován s dluhem ve výši 3,8 milionu zlatých. Na jednu stranu zavedl úsporná opatření, ke kterým patřilo rozpuštění dvorního orchestru pod vedením Josefa Haydna. Na druhou stranu nechal doplnit hlavní průčelí zámku Esterházy balkonem neseným kolonádou a zadal výstavbu stájí.\n\nAntonínu byl propůjčen velkokříž Královského uherského řádu sv. Štěpána.\n"}
{"id": "1307617", "url": "https://cs.wikipedia.org/wiki?curid=1307617", "title": "Botanický záliv", "text": "Botanický záliv\n\nBotanický záliv nebo Botanická zátoka ( Botany Bay) je záliv Tasmanova moře na východním pobřeží Austrálie. Nachází se na jižním předměstí Sydney, na pobřeží bylo roku 1920 postaveno letiště Sydney, jehož ranveje zasahují do vod zálivu. Je dlouhý deset kilometrů a v ústí je široký okolo dvou kilometrů, celková rozloha činí 39,6 km², maximální hloubka je 31 metrů. Vlévají se do něj řeky Georges River a Cooks River.\n\nKraj okolo zátoky původně obývali domorodí Eorové. Kapitán James Cook s lodí \"HMS Endeavour\" zde 29. dubna 1770 přistál jako na prvním místě své výzkumné plavby podél australského pobřeží. Dal zálivu název \"Sting Ray Bay\" (\"Záliv rejnoků\"), později ho podle množství dosud neznámých rostlin, které v okolí nalezli členové jeho výpravy Joseph Banks a Daniel Solander, přejmenoval na \"Botanist Bay\" (\"Záliv botaniků\"), což se později zkrátilo na Botany Bay. V roce 1788 zde přistála První flotila, skupina jedenácti lodí přivážejících první osadníky do nové britské kolonie (převážně trestance). Guvernér Arthur Phillip však poté kvůli bažinatému pobřeží rozhodl o přesunutí osady do severněji ležícího zálivu Port Jackson, kde nakonec vyrostlo město Sydney (i nadále se však pro australské trestanecké osady neoficiálně používalo označení \"Botany Bay\"). Osudy prvních přistěhovalců popisují písně „The Fields of Athenry“ a „Jim Jones at Botany Bay“ i americký film z roku 1953 \"Botany Bay\" s Jamesem Masonem a Alanem Laddem v hlavních rolích.\n\nNa své poslední cestě roce 1788 zátoku navštívil francouzský cestovatel Jean-François de La Pérouse, po němž je pojmenován poloostrov uzavírající ze severu vstup do Botanického zálivu a také sydneyská čtvrť na něm ležící. Zachovaná část původního buše podél zálivu je chráněna jako národní park Kamay Botany Bay.\n\nTypickým obyvatelem zálivu je řasovník protáhlý, Vyskytuje se zde také pyskoun \"Achoerodus viridis\", oficiální ryba státu Nový Jižní Wales. Obyvatelé Sydney využívají záliv ke koupání, nachází se zde také kontejnerový přístav, stanice na odsolování mořské vody a ropná rafinerie, těží se písek.\n\n"}
{"id": "1307621", "url": "https://cs.wikipedia.org/wiki?curid=1307621", "title": "Divizia Națională 2017", "text": "Divizia Națională 2017\n\nSoutěžní ročník Divizia Națională 2017 je 27. ročníkem od založení Divizia Națională. Soutěž má začít 8. července 2017 a poslední kolo proběhnout 26. listopadu 2017, je tudíž přechodná. Moldavská fotbalová federace se rozhodla zavést model jaro–podzim namísto stávajícího podzim–jaro.\n\nSoutěže se mělo účastnit 12 celků. K deseti z minulého ročníku (nepočítaje sestoupivší CF Ungheni) se připojili nováčci FC Spicul Chișcăreni a FC Sfântul Gheorghe Suruceni, kteří si účast zajistili již v předcházejícím ročníku druhé moldavské ligy Divizia A. Kluby FC Academia Chișinău a FC Saxan se odhlásily těsně před startem sezóny a tak se počet týmu snížil na 10.\n\nNejlepším střelcem tohoto ročníku Divizia Națională se stal švýcarský fotbalista v dresu FC Sheriff Tiraspol Vitalie Damascan, který nastřílel 13 branek.\n\nNejvíce čistých kont, celkem 8, v tomto ročníku Divizia Națională zaznamenal Radu Mîțu z Milsami Orhei.\n\n"}
{"id": "1307622", "url": "https://cs.wikipedia.org/wiki?curid=1307622", "title": "Košek", "text": "Košek\n\nPříjmení Košek nosí více významných osobností:\n\n"}
{"id": "1307623", "url": "https://cs.wikipedia.org/wiki?curid=1307623", "title": "Národní památník a muzeum 11. září", "text": "Národní památník a muzeum 11. září\n\nNárodní památník a muzeum 11. září, anglicky National September 11 Memorial & Museum (známý také jako 9/11 Memorial Museum), je památník a muzeum na počest obětem teroristických útoků. Jedná se o útoky 11. září, kvůli kterým zahynulo 2 977 lidí a bombový útok na Světové obchodní centrum v roce 1993, při kterém zemřelo 6 lidí. Nachází se na místě, kde původně stály budovy Světového obchodního centra (přezdívané také Dvojčata) v New Yorku. S výstavbou se začalo v březnu 2006. Památník byl otevřen veřejnosti 12. září 2011, muzeum 21. května 2014. \n\nVe dnech následujících po útoku se konalo mnoho vzpomínkových akcí a vzniklo mnoho improvizovaných památníků. Další vzpomínkové akce se konají pravidelně v den výročí útoku. Mezi nejviditelnější patří \"Tribute in Light\" (pocta světlem), noční instalace 88 světlometů umístěných v půdorysech WTC. Ta se koná od roku 2002 každoročně v den výročí útoku.\n\nVítězným projektem pro stavbu trvalého památníku obětí na Ground zero se stalo dílo architektů Michaela Arada a Petera Wolkera s názvem Reflecting Absence (Odraz nepřítomnosti) se dvěma nádrži v místech bývalého WTC. Do soutěže se zapojilo přibližně 5 200 projektů. Realizace vítězného projektu začala v roce 2006, slavnostně byl odhalen v roce 2011, přesně na den desátého výročí útoku.\n\nSlavnostního otevření památníku se zúčastnil tehdejší prezident Spojených států Barack Obama i s první dámou Michelle Obamovou a jeho předchůdce v úřadu George Bush s manželkou Laurou. Přítomna byla také ministryně zahraničních věcí USA a bývalá první dáma Hillary Clintonová.\n\nZa první rok navštívilo památník 4,5 milionů lidí.\n\nPamátník zahrnuje dvě nepříliš hluboké nádrže přesně na místech, kde stály věže WTC. Po vnějších stranách nádrží, u kterých se nachází náměstí a vysazené listnaté stromy jsou do kamenů vyryta jména všech celkem 2 983 obětí. Stromy kolem jsou zde symbolem míru. Jedním z nich je také Survivor Tree (strom, který přežil útoky a byl nalezen v troskách).\n\nArchitektonický návrh Michaela Arada a Petera Wolkera se jmenuje Odraz nepřítomnosti.\n\n"}
{"id": "1307624", "url": "https://cs.wikipedia.org/wiki?curid=1307624", "title": "Kovačič", "text": "Kovačič\n\nKovačič či Kovačić může být:\n\n\n"}
{"id": "1307627", "url": "https://cs.wikipedia.org/wiki?curid=1307627", "title": "Krbeček", "text": "Krbeček\n\nPříjmení Krbeček nosí více významných osobností:\n\n"}
{"id": "1307629", "url": "https://cs.wikipedia.org/wiki?curid=1307629", "title": "Rychlostní silnice S52 (Polsko)", "text": "Rychlostní silnice S52 (Polsko)\n\nRychlostní silnice S52 je polská rychlostní silnice navazující na českou dálnici D48. Spojuje polsko-českou hranici v Těšíně s Bílském-Bělou a je součástí evropských silnic E75 a E462. Jako \"S52\" je označen také severozápadní úsek městského okruhu Krakova. Do budoucna se počítá se spojením obou části silnice výstavbou tzv. Beskydské integrační cesty Bílsko-Bělá–Wadowice–Krakov, která je ovšem teprve v koncepční fázi a její plánování doprovázejí četné spory.\n\nDo 4. srpna 2016 byla silnice Těšín–Bílsko-Bělá označena jako úsek rychlostní silnice S1, která teď po změnách vede na jih od Bílska-Bělé k slovenské hranici a jejím pokračováním je slovenská dálnice D3. Krakovský úsek nynější S52 byl do té doby součástí rychlostní silnice S7.\n\nVětší část dnešní S52 byla postavena v prvním desetiletí 21. století:\nStarší jsou krátké městské úseky v Těšíně a Krakově. Úsek mezi státní hranicí a křižovatkou Těšín–Krásná byl postaven mezi lety 1991 až 1995, krakovská část S52 vznikla spolu s dálničním uzlem Balice I na dálnici A4 v roce 1986.\n\n"}
{"id": "1307633", "url": "https://cs.wikipedia.org/wiki?curid=1307633", "title": "Hans Baluschek", "text": "Hans Baluschek\n\nHans Baluschek (9. května 1870 Vratislav – 28. září 1935 Berlín) byl německý výtvarník. Pocházel z rodiny železničního inženýra, absolvoval Universität der Künste v Berlíně a provozoval vlastní malířskou školu. V roce 1898 patřil k zakládajícím členům Berlínské secese, později se přiklonil k proudu označovanému jako nová věcnost. Využíval nejčastěji techniku akvarelu, námětem jeho tvorby byl život velkoměsta, především jeho průmyslových čtvrtí, později vytvářel také obrazy inspirované jeho zkušenostmi z fronty první světové války. Proletářská tematika souvisela s jeho levicovými názory, byl členem a funkcionářem Sociálnědemokratické strany Německa. Působil také jako poradce berlínského starosty Gustava Böße pro oblast umění a předseda Sdružení německých výtvarných umělců, ilustroval řadu knih, např. pohádky bratří Grimmů, jako filmový výtvarník spolupracoval s Ernstem Lubitschem. Po nástupu nacistů k moci bylo jeho dílo zakázáno jako tzv. zvrhlé umění. Posmrtně byl po něm pojmenován Hans-Baluschek-Park nedaleko jeho bydliště v Schönebergu. \n\n"}
{"id": "1307635", "url": "https://cs.wikipedia.org/wiki?curid=1307635", "title": "Fascinace skutečností – hyperrealismus v české malbě", "text": "Fascinace skutečností – hyperrealismus v české malbě\n\nFascinace skutečností – hyperrealismus v české malbě byla výstava malířů, jejichž tvorba definuje směr hyperrealismus v česku. Výstava se konala v roce 2017 v Muzeu umění v Olomouci a zahrnovala díla od 70. let 20. století až do roku 2017.\n\nK výstavě byla vydána stejnojmenná odborná publikace, kde autory textů jsou:\n\n\n"}
{"id": "1307654", "url": "https://cs.wikipedia.org/wiki?curid=1307654", "title": "Exodus z Mariel", "text": "Exodus z Mariel\n\nExodus z Mariel byla masové emigrace Kubánců z kubánského přístavu Mariel do Spojených států mezi 15. dubnem a 31. říjnem 1980. Exodus způsobil prudký pokles kubánské ekonomiky.\n\nPoté co se přibližně 10 000 Kubánců pokusilo získat azyl úkrytem na Peruánském velvyslanectví, Kubánská vláda oznámila, že každý, kdo chce odejít, tak může učinit. Následná masové migrace byla organizována kubánskými Američany se souhlasem kubánského prezidenta Fidela Castra. Příchod uprchlíků v USA vytvořil politické problémy prezidentovi USA Jimmy Carterovi, nejprve když jeho administrativa nezvolila konzistentní reakci k přistěhovalcům, a pak, když bylo zjištěno, že někteří uprchlíci byli propuštěni z kubánských vězení a zařízení pro duševně nemocné. Exodus z Mariel byl ukončen na základě vzájemné dohody mezi oběma vládami na konci října 1980, poté co se až 125 000 Kubánci dostalo na Floridu.\n\nAdministrativa prezidenta Jimmy Cartera usilovala ke konci 70. let o zlepšení vztahů mezi USA a Kubou. Carter zrušil veškerá omezení ze strany Spojených států cestování na Kubu, nicméně vztahy byly stále napjaté, protože Kuba poskytovala vojenskou pomoc intervencím Sovětského svazu v Africe a na Blízkém Východě. Obě země se snažily dosáhnout dohody o uvolnění amerického embarga na obchod, aby byl povolen dovoz vybraných léků na Kubu, aniž by to vyprovokovalo Carterovy politické odpůrce v Kongresu. Kubánská vláda propustila amerického podnikatele, kterému bylo zakázáno vycestovat z Kuby v roce 1963, jelikož byl obviněn z špionáže a následně odsouzen k 50 letem vězení.  V prosinci 1978 si obě země vzájemně uznali námořní hranice. \n\nV listopadu 1978 se vláda Fidela Castra setkala v Havaně se skupinou Kubánců žijících v exilu a souhlasila s udělením amnestie pro 3 600 politických vězňů .\n\n21. března 1978 se dva mladí kubánští disidenti Reynaldo Koly Pineda a Esteban Luis Cardenas Junquera pokusili neúspěšně požádat o azyl na argentinském velvyslanectví v Havaně. Byli odsouzeni na několik let vězení. 13. května 1979 dvanáct Kubánců vjelo svým autobusem přes plot, aby se dostali na venezuelské velvyslanectví kde chtěli požádat o azyl. V lednu 1980 nalezly skupiny Kubánců úkryt na peruánské a venezuelské ambasádě. Venezuela stáhla svého velvyslance z Havany na protest proti tomu, že kubánská policie na ně střílela. \n\nSituace tak vyústila v konfrontaci kubánské vlády s havanskými ambasádami. 1. dubna se skupině šesti Kubánců podařilo dostat na peruánské velvyslanectví a Peruánci oznámili, že azylanty nevydají kubánské policii Kubánská vláda 4. dubna oznámila, že stáhne své bezpečnostní složky z peruánského velvyslanectví. \"Nemůžeme chránit velvyslanectví, které nespolupracuje na jejich vlastní ochraně.\"   Mnoho Kubánců po oznámení vyrazilo na velvyslanectví a večer 5. dubna vstoupilo na velvyslanectví až 2000 Kubánců. Kubánské úřady oznámily pomocí reproduktorů, že každý, kdo kdo dobrovolně vstoupí na ambasádu, může emigrovat, pokud mu nějaká země umožní vstup. Prezident Francisco Morales z Peru vyjádřil ochotu přijmout žadatele o azyl. Diplomaté z několika zemí se setkali s Peruánci, aby diskutovali o situaci, včetně potřeb jídla a přístřeší pro dav na velvyslanectví. Ministerstvo zahraničí USA prohlásilo 5. dubna, že USA by udělily azyl politickým vězňům \"bona fide,\" a zpracovaly další požadavky standardními postupy.\n\n6. dubna počet lidí v davu dosáhl 10 000 a hygienické podmínky na velvyslanectví znemožnily kubánským úřadům další přístup. Kubánská vláda nazývala ty, kteří hledali azyl, \"protisociálními živly, delikventy a odpadky\".  Peruánská vláda se snažila zorganizovat mezinárodní pomoc, a podařilo se jí získat závazky pomoci s přesídlením z Bolívie, Kolumbie, Ekvádoru a Venezuely.  11. dubna začala kubánská vláda poskytovat žadatelům o azyl dokumenty, které zaručovaly jejich právo na emigraci, včetně trvalých průkazů a pasů. Již v prvních dvou dnech zhruba 3 000 Kubánců obdrželo tyto dokumenty a opustili ambasádu. 14. dubna prezident Jimmy Carter prohlásil, že USA přijme 3,500 uprchlíků.\n\nCastro nakonec 20. dubna prohlásil, že přístav Mariel bude otevřen pro všechny, kdo chtějí opustit Kubu, pokud mají někoho, kdo by si je vyzvedl. Zatímco zprávy o situaci nebyly vysílány na Kubě, kubánští imigranti ve Spojených státech spěchali do Key West a přístavu v Miami pronajmout si lodě pro přepravu lidí do Spojených států.\n\nZpočátku měla Carterova administrativa politiku otevřených dveří vůči kubánským imigrantům. Kubáncům, kteří se dostali do Spojených států, byl okamžitě přiznán status uprchlíka. Veřejné mínění bylo ke kubánským politickým uprchlíkům rovněž příznivé.\n\nDenně přijížděly desítky lodí. 706 uprchlíků bylo napočítáno na lodi \"Red Diamond \"samotné. \n\nUprchlíci byly zpracováni v táborech zřízených v Miami a okolí, většinou na bývalých základnách protiraketové obrany. Další lokality byly v Orange Bowl a v různých kostelech v celé oblasti. Jakmile byli zdokumentováni, uprchlíci byly rychle převedeni do větší center v metropolitní oblasti, aby se mohli znovu shledat s příbuznými již žijící v USA, stejně jako umožnit interakci s různými sociální činnosti agentur, jako je Katolická Charita, Americký Červený Kříž a další. \n\nKubánská vláda nakonec uzavřela přístav Mariel dalším emigrantům. Přibližně 125 000 Kubánců dorazilo ke břehům Spojených států amerických v asi 1700 lodích. 27 migrantů zemřelo, včetně čtrnácti na přetížené lodi, která se převrhla 17. května 1980. \n\nVětšina uprchlíků byly obyčejní Kubánci. Jen  2,2% (2,746) uprchlíků byli klasifikováni jako násilní zločinci, kterým tak bylo odepřeno americké občanství. \n\nAsi polovina imigrantů z Mariel se rozhodla pobývat v Miami trvale, což zvýšilo celkovou pracující populaci v Miami o 7 %. Míra nezaměstnanosti vzrostla z 5,0% v dubnu 1980 na 7,1% v červenci. Podle studie Davida Carda však ze srovnání Miami s dalšími americkými městy vyplývá, že přísun imigrantů neměl takřka žádný efekt na výši mezd nebo nezaměstnanost méně kvalifikovaných miamských pracovníků.  \n\nV roce 2016 harvardský se ekonom George Borjas rozhodl vrátit ke studii Davia Carda za použitím stejných dat CPS (Current Population Survey). Nicméně Borjas se zaměřil pouze na pracující, kteří \nPoslední vlastnost je důležitá, protože 60 procent imigrantů z Mariel nedokončilo střední školu a mnozí ze zbývajících 40 procent hledali nekvalifikovaná pracovní místa kvůli jejich nedostatečným jazykovým dovednostem. Takže imigranti z Mariel přímo konkurovali těm, co nedokončili střední školu. Borjasova analýza ukazuje, že mzdy rodilých mužů středoškolského vzdělání z Miami byly mnohem nižší než mzdy podobných pracovníků z jiných amerických metropolitních oblastí během 80. let a pak znovu v ke konci 90. let. Během 80. let byly mzdy těchto pracovníků z Miami o 20 procent nižší než jinde, což je velmi podstatný efekt.\n\nPodle ekonomů Michaela Clemense a Jennifer Huntové mohou být protichůdné výsledky vysvětleny změnami v složení podskupin v datech CPS. Přesně v roce 1980 se podíl Afroameričanů, kteří nebyli hispánského původu, na podskupině mužů v produktivním věku z Miami bez středoškolského vzdělání studované Borjasem zdvojnásobil. K žádnému podobnému zvýšení nedošlo v podskupinách populace v ostatních městech. Kvůli velkému a významnému rozdílu mezi mzdami Afroameričanů bez středoškolského vzdělání a ostatními Američany, kteří nedokončili střední školu, vytvořilo měnící se složení podskupin v datech CPS zdánlivý pokles mezd rodilých pracovníků z Miami. Tento efekt měnících se podskupin podle analýzy Clemense a Huntové vysvětluje celý negativní efekt z Borjasovy studie.\n\n"}
{"id": "1307662", "url": "https://cs.wikipedia.org/wiki?curid=1307662", "title": "Plodinová burza (budova)", "text": "Plodinová burza (budova)\n\nPlodinová burza je novorenesanční budova (po funkcionalistické přestavbě) spravovaná Českou národní bankou (ČNB). Budova je zapsána do státního seznamu nemovitých kulturních památek a nachází se na adrese: Senovážné náměstí 866/30, 110 00 Praha 1 – Nové Město.\nÚčelem plodinové burzy je nákup a prodej zemědělských komodit. Původně se obchodovalo obilím a zemědělskými plodinami na týdenních trzích. Ty se konaly nejdříve na Koňském trhu a od roku 1882 na Senovážném náměstí. Rozvoj dopravy a obchodu donutil obchodníky ke zřízení jednoho organizovaného střediska pro obchod zemědělskými produkty.\n\nV roce 1885 byl ustaven komitét pro zřízení plodinové burzy v Praze. Ten vypracoval návrh stanov, které byly v roce 1887 schváleny a poté mohl komitét založit plodinovou burzu. V roce 1894 byla dokončena budova na Senovážném náměstí a PPB zahájila činnost. Slavnostně byla otevřena dne 10. listopadu 1894 a v úterý 13. listopadu roku 1894 byl v nové burzovní budově zahájen první burzovní den. Toho dne také vyšel poprvé kurzovní list, který pak nadále zaznamenával ceny zemědělských plodin na burze.\n\nPrvní světová válka téměř přerušila provoz plodinové burzy, protože většinu zemědělských plodin obhospodařoval stát. Po vzniku samostatného Československa došlo opět k oživení plodinové burzy. V roce 1922 byla při Pražské plodinové burze založena dřevařská burza, v roce 1923 lnářská burza, v roce 1926 burza pro ovoce, burza pro vejce a burza pro kávu.\n\nDalší pokles činnosti plodinové burzy nastal na počátku třicátých let dvacátého století. Poté, co byl v roce 1934 zřízen obilný monopol, pozbyla plodinová burza významu jako místo cenotvorby obilí a zemědělských plodin. Buza se zapojila do ekonomického života země organizační činností: experti burzy působili jako znalci, rozhodovali soudní spory a koncipovaly osnovy zákonů a vládních nařízení.\n\nDruhá světová válka omezila opět činnost plodinové burzy pevným systémem řízeného válečného hospodářství. Coby kapitalistická instituce po roce 1945 ztrácela plodinová burza na významu a postupně se vytrácel účel její existence. Vládním nařízením číslo 32 ze dne 15. července 1952 byly s platností od 1. srpna 1952 všechny dosavadní plodinové burzy v Československu (Pražskou plodinovou burzu nevyjímaje) definitivně zrušeny.\n\nPodle návrhu architekta Bedřicha Ohmanna, profesora uměleckoprůmyslové školy v Praze, byl původní objekt Pražské plodinové burzy (PPB) postaven v neorenesančním stylu v rozmezí let 1893 až 1895.\n\nPodle návrhu architekta Bohumila Hübschmanna, absolventa Akademie výtvarných umění ve Vídni, se v letech 1928 až 1929 uskutečnila přístavba původní budovy a úpravy interiéru. Neorenesanční průčelí hlavní budovy bylo v parteru upraveno ve stylu funkcionalistickém.\n\nPo Únoru 1948 byla Plodinová burza zrušena a do budovy přešly (kromě sousedící Státní banky československé) i provozy dalších institucí. V roce 1959 byla budova adaptována pro účely redakce a útvary Československé televize.\n\nBudovu v havarijním stavu odkoupila Česká národní banka v roce 1994. Rekonstrukce roku 1994 podle návrhu architekta Vladimíra Kružíka zachovala prvky art deco navržené Bohumilem Hübschmannem. Při této rekonstrukci byl Vladimír Kružík limitován požadavky památkářů a proto pro rekonstrukci zvolil mobilní vestavbu založenou na samonosné moderní konstrukci, která není upevněná ve zdech budovy. Tato konstrukce může být kdykoliv odstraněna, aniž by se poškodil funkcionalistický styl interiéru budovy. Zdařilým prvkem rekonstrukce je osvětlení budovy (také z dílny Vladimíra Kružíka), které nahradilo původní světla (ta se do doby rekonstrukce budovy v roce 1994 nedochovala).\n\nV roce 1882 zakoupilo \"Družstvo ku zřízení a udržování plodinové burzy\" pozemek na Senovážném náměstí. Na tomto pozemku měl vzniknout objekt budoucí komoditní burzy v českých zemích. . Pro potřeby této instituce byl na Senovážném náměstí v roce 1892 zakoupen čtyřkřídlý dům. Požadavkům plodinové burzy nevyhovoval, ale již při jeho koupi se plánovalo jeho zbourání a výstavba nové budovy.\n\nV soutěži na projekt nové budovy zvítězil rakouský architekt Bedřich Ohmann, který v té době působil jako profesor na Uměleckoprůmyslové škole v Praze. Původní Ohmannův projekt, inklinující k secesnímu stylu, byl výrazně upraven ve prospěch stylu tradiční novorenesance do realizační dokumentace realizátory stavby - Jindřichem Jechenthalem a Františkem Hněvkovským. Ještě v průběhu stavebních prací rozhodl zadavatel o částečné změně původního návrhu budovy. Tyto změny byly provedeny dvojicí architektů, jimiž byli Josef Zítek a Josef Schulz.\n\nK realizaci stavby došlo v letech 1893 až 1895. Vnitřnímu členění budovy dominovalo mohutné schodiště spolu s velkým a malým burzovním sálem. Další prostory v sobě zahrnovaly také kavárnu a vinárnu. Stavební práce byly dokončeny v roce 1894, kdy byl (10. listopadu 1894) palác slavnostně otevřen.\n\nStále rostoucí potřeby plodinové burzy v době I. Československé republiky měly být řešeny v roce 1921 vyvlastněním sousedního pozemku. Jeho majitel - německé kasino - se ale o pozemek pět let soudilo, takže stavební práce na novém pozemku mohly být zahájeny až v roce 1928. V průběhu let 1928 až 1929 probíhaly nejen práce na novém pozemku, ale i úpravy původní staré budovy. Ve stávající budově byla v těchto letech provedena funkcionalistická přístavba podle architektonického návrhu Bohumila Hypšmana.\n\nPo Únoru 1948 byla činnost plodinové burzy jako instituce ukončena. Živnobanka, které byla budova předána, přestavěla vnitřní postory na kanceláře.\n\nKdyž 1. července 1950 vznikla Státní banka československá, byla k její tzv. úřadovně č. 1 přičleněna rovněž budova bývalé Plodinové burzy č. 866/30. V prostorách plodinové burzy sídlilo oddělení zabývající se finančním zabezpečením monopolních společností. Pro provoz Státní banky československé byl upraven velký sál bývalé burzy i místnost, v níž se dříve nacházela malá kavárna. Pro závodní (dietní) jídelnu zaměstnanců Státní banky československé sloužily prostory bývalé vinárny. Část sálu Plodinové burzy byla do poloviny padesátých let dvacátého století obsazena pracovníky platebního a zúčtovacího styku.\n\nObjekt plodinové burzy sloužil Státní bance československé sice dlouho, ale nikoliv výlučně. Od počátku padesátých let dvacátého století byla do Plodinové burzy dislokována řada cizích (s bankou nikterak nesouvisejících) organizací. Na počátku padesátých let dvacátého století budova hostila telefonní ústřednu národního podniku Masna nebo (po určitou dobu) dokonce i ministerstvo národní bezpečnosti. Pro vlastní provoz Státní banky československé nakonec zůstaly jen prostory dietní jídelny, sklad tisku a dalšího příslušenství a do roku 1957 ještě několik místností využívaných Městskou pobočkou v Praze (tehdy byla tato agenda přemístěna do budovy Na Příkopě 28). Ve druhé polovině padesátých let dvacátého století velkou část budovy užíval Potravinoprojekt, státní ústav pro projektování podniků potravinářského průmyslu, a následně Tělovýchovná jednota Slovan Státní banka československá.\n\nOd roku 1955 sídlila v bývalé budově plodinové burzy studia Československé televize, která si interiéry budovy stavebně upravila (v roce 1959) tak aby vyhovovaly jejím potřebám. Na jaře 1960 se největším uživatelem budovy bývalé Plodinové burzy stala Československá televize, která v ní měla vysílací prostory a později do ní přesídlila i své ústředí.\n\nBudova Plodinové burzy, která od padesátých let dvacátého století trpěla častými změnami uživatelů, postupně chátrala a v roce 1994, kdy ji Česká národní banka odkoupila, byla v havarijním stavu. K velké rekonstrukci budovy došlo ve druhé polovině devadesátých let dvacátého století v gesci ČNB, která zde (mimo jiné) vybudovala kongresové centrum ČNB, specializovanou odbornou knihovnu ČNB a bankovní klub ČNB.\n\nKongresové centrum ČNB disponuje dvěma sály (velkým a malým), společným foyerem a potřebným zázemím. Velký sál s plochou 440 m² má kapacitu 300 až 360 osob, malý sál s plochou 120 m² pojme 50 až 100 osob. Prostory jsou vybaveny mobiliářem a základní konferenční technikou. Sály jsou ozvučeny, k dispozici je datová projekce a tlumočnické kabiny s bezdrátovými sluchátky (umožňují tlumočení do tří jazyků).\n"}
{"id": "1307682", "url": "https://cs.wikipedia.org/wiki?curid=1307682", "title": "Veľké Pole", "text": "Veľké Pole\n\nVeľké Pole (německy \"Hochwies\") je obec na Slovensku v okrese Žarnovica.\n\nPrvní zmínka o obci je z roku 1332. Do roku 1945 bylo Veľké Pole obec karpatských Němců v oblasti Hauerland, osidlování od 13. století. V blízkosti se nachází obec Pila. Po skončení druhé světové války v letech 1945-46 byli karpatští Němci vysídleni.\n"}
{"id": "1307684", "url": "https://cs.wikipedia.org/wiki?curid=1307684", "title": "Horné Hámre", "text": "Horné Hámre\n\nHorné Hámre jsou obec na Slovensku v okrese Žarnovica v Banskobystrickém kraji. \n\nObec se nachází 4 km severozápadně od okresního města Žarnovica. Leží v údolí potoka Kľak na styku pohoří Pohronského Inovca a Vtáčnika. Nadmořská výška se pohybuje v rozmezí 255 až 673 m, střed obce je ve výšce 270 m n. m. Většina území je hornatá se zlomovými liniemi s hlubokými údolími, ve kterých tečou menší potoky. Z jižní části zasahuje ryolitový hřbet Háj, který je v horních partiích odlesněný. Zalesněná je jen severozápadní část bukovými a dubovými lesy.\n\nPrvní písemná zmínka o obci pochází z roku 1391, kdy patřila pod panství hradu Revište. Od konce 15. století do 17. století rodu Dóczyů, po jejich vymření byl fideikomis ve správě Banské komory v Banské Štiavnici. V roce 1601 v obci bylo 68 domů, v roce 1720 tady byly čtyři mlýny (na obilí a rudu) a 43 daňových poplatníků. V roce 1828 569 obyvatel žilo v 83 domech. Hlavní obživou bylo dřevorubectví, uhlířství a později hornictví a zpracování vytěžené rudy z okolních dolů. Koncem 18. století na území obce vznikly osady a zároveň patřily pod obec: Čierťaž, Frtálov vrch, Hrabičov, , Župkov, Žarnovická Huta, Uramovci. V současné době patří osady např.: Jančokovci, Kostivrch, Pajer. V meziválečném období bylo hlavní obživou zemědělství. V období Slovenského národního povstání (SNP) na území obce probíhaly těžké boje s německou armádou.\n\nV roce 1959 bylo založeno jednotné roľnícké družstvo (JRD). Za prací většina obyvatel dojížděla do podniků v Žiari nad Hronom, Dolných Hámroch, Žirnovici a Hliníku nad Hronom.\n\n\nV obci je Římskokatolická farnost svatého Martina Horné Hámre, děkanátu Nová Baňa, diecéze banskobystrické. Ve správě této farnosti jsou:\n\n\nOd roku 1992 se konaly mše svaté v bývalé škole na Kostivrchu. V roce 1999 byla opravena kaplička Povýšení svatého Kříže v Horním Župkově.\n"}
{"id": "1307685", "url": "https://cs.wikipedia.org/wiki?curid=1307685", "title": "Mia Malkova", "text": "Mia Malkova\n\nMia Malkova (* 1. července 1992 Palm Springs, USA) je americká pornografická herečka.\n\nMalkova byla do pornografického filmového průmyslu zasvěcena pornoherečkou Natashou Malkovou, která byla od druhé třídy její nejlepší kamarádkou.\n\nMalkova byla \"Twistys Treat of the Month\" v prosinci roku 2012 a v roce 2013 \"Twistys Treat of the Year\". Vybrala si jméno Mia Malkova kvůli ruskému přízvuku. Myslí si, že je to více atraktivní a sexy jméno.\n\nMalkova je z části Francouzka, Kanaďanka, Němka a Irka. Má bratra, který taktéž pracuje v pornografickém průmyslu a to pod uměleckým jménem Justin Hunt.\n\n20. července 2014 se vdala za pornohvězdu Dannyho Mountaina, který oznámil svatbu na Twitteru.\n\n"}
{"id": "1307689", "url": "https://cs.wikipedia.org/wiki?curid=1307689", "title": "Jong PSV", "text": "Jong PSV\n\nJong PSV (celým názvem: Jong Philips Sport Vereniging) je nizozemský fotbalový klub, který sídlí v Eindhovenu v provincii Noord-Brabant. Jedná se o rezervní tým PSV Eindhovenu. Založen byl v roce 1913. V letech 1992–2013 se mužstvo účastnilo nejvyšší soutěže pro rezervní týmy zvané Beloften Eredivisie. V této soutěži zvítězilo celkem čtyřikrát. Od sezóny 2013/14 působí v Eerste Divisie (2. nejvyšší soutěž).\n\nSvé domácí zápasy odehrává na stadionu De Herdgang s kapacitou 2 500 diváků.\n\n\n\"Aktuální k datu: 8. července 2017\"\n\n\nZdroj: \n\n\n\nZdroj: \n\n"}
{"id": "1307690", "url": "https://cs.wikipedia.org/wiki?curid=1307690", "title": "Informatica", "text": "Informatica\n\nInformatica je americká akciová nadnárodní společnost se sídlem ve městě Redwood City v okrese San Mateo County ve státu Kalifornie ve Spojených státech amerických. Zabývá se vývojem software pro zpracování dat.\nByla založena v roce 1993. Od svého založení společnost stále expanduje.\nSpolečnost je kotovaná na burze NASDAQ pod názevem INFA.\n\nInformatica nabízí produkty a řešení v následujících oblastech:\n\nSkupina produktů pro Application Information Lifecycle Management spravuje různé fáze životního cyklů aplikací. Jde o produkty 3 kategorií.\nJe produkt s jehož pomocí se vytvoří virtuální datová vrstva zakrývající více zdrojů dat a zpřístupňující data ve formě služby, nebo virtuálních tabulek.\nInformatica Multidomain MDM Hub™ je produkt pro správu kmenových dat. Řeší jejich kvalitu, konzistenci, zpřístupnění ve formě centrálního repozitáře i synchronizaci jinými systémy.\n\n\n"}
{"id": "1307692", "url": "https://cs.wikipedia.org/wiki?curid=1307692", "title": "Claude Charles Fauriel", "text": "Claude Charles Fauriel\n\nClaude Charles Fauriel (21. října 1772, Saint-Étienne – 17. července 1844, Paříž) byl francouzský filolog, historik, profesor a překladatel z italštiny, němčiny a moderní řečtiny.\n\nNarodil se jako syn chudého truhláře, ale získal dobré vzdělání na oratoriánských školách v Tournonu a Lyonu. Po krátké službě v armádě se v letech 1797-1799 věnoval náročnému studiu literatury a historie. Zabýval se také arabštinou, sanskrtem a starými jihofrancouzskými dialekty. Při návštěvě Paříže roku 1799 byl představen ministrovi policie Josephovi Fouchému a stal se jeho osobním tajemníkem. Na tuto funkci roku 1802 ze zdravotních důvodů rezignoval a věnoval se především své vědecké a překladatelské práci. Stal se členem literárního kruhu v Auteuil u Paříže, který se shromáždil kolem filozofa a politika de Tracyho a byl přítelem Madame de Staël. \n\nRoku 1810 zveřejnil překlad německy napsané sbírky \"Parthenais\" dánského básníka Jense Immanuela Baggesena, roku 1823 překlady dvou tragédií od italského spisovatele Alessandra Manzoniho (\"Il Conte di Carmagnola\" a \"Adelchi\") a v letech 1824-1825 vydal \"Lidové písně moderního Řecka\" (\"Chants populaires de la Grèce moderne\"). Ve Francii rovněž propagoval názory italských romantiků.\n\nČervencová revoluce roku 1830 mu otevřela kariéru profesora literatury na Sorboně. Věnoval se vědeckému studiu starofrancouzštiny a provensálštiny a roku 1837 vydal moderní francouzský překlad \"chanson de geste\" \"Píseň o albigenské křížové výpravě\" (\"La Chanson de la croisade albigeoise\"). Ve svých dílech razil dnes již vyvrácenou teorii o tom, že Provence byla kolébkou \"chansons de geste\" i příběhů rytířů Kulatého stolu, přičemž pod vlivem Herdera předpokládal, že hrdinské eposy jsou spontánním projevem lidového národního génia.\n\nV roce 1836 byl zvolen členem Académie des inscriptions et belles-lettres (Akademie písemností a krásné literatury). Zemřel roku 1844 a je pohřben na hřbitově Père-Lachaise.\n\n"}
{"id": "1307695", "url": "https://cs.wikipedia.org/wiki?curid=1307695", "title": "Česká fotbalová liga 2017/18", "text": "Česká fotbalová liga 2017/18\n\nSezóna 2017/18 byla 27. ročníkem České fotbalové ligy, která spolu s Moravskoslezskou fotbalovou ligou tvoří 3. úroveň v systému fotbalových soutěží. Je řízena Fotbalovou asociací České republiky. Sezóna začala v sobotu 12. srpna 2017 a skončila v sobotu 16. června 2018.\n\nČeskou fotbalovou ligu hraje 18 týmů každý s každým systémem doma–venku, celkem 34 kol a 306 zápasů.\n\n\n\n(*) Z rozhodnutí FAČR ohledně neuhrazených dluhů bylo klubu MFK Chrudim bylo odečteno 6 bodů a klubům TJ Sokol Čížová a FK Loko Vltavín odečteny 3 body.\n\n\n"}
{"id": "1307697", "url": "https://cs.wikipedia.org/wiki?curid=1307697", "title": "Líčidlo americké", "text": "Líčidlo americké\n\nLíčidlo americké (\"Phytolacca americana\") je vytrvalá, přes dva metry vysoká rostlina s mnoha dutými lodyhami, kvetoucí koncem léta dlouhými hrozny narůžovělých květů, které se na podzim změní v černé bobule. Původně severoamerický druh je od konce 17. století šířen jako exotická rostlina a v mnoha oblastech za příznivých klimatických podmínek zakotvil natrvalo a se stal invazním druhem.\n\nV české přírodě je považován za příležitostně se vyskytující neofyt, který zdomácněl převážně ve vinařských oblastech, kde mu nejlépe svědčí klima i půda. Místně je hojný na jihovýchodě Moravy, kam okrajově zasahuje silné invazní rozšíření ve slovenském Záhoří, kde v současnost rostou již desetitisíce jedinců.\n\nRostlina nejlépe prosperuje na teplých, polostinných biotopech s písčitou, nevápnitou, vlhkou půdou. Roste na okrajích lesů, mýtinách i lesních spáleništích, v křovinách, opuštěných zahradách a vinicích, podél silnic i na rumištích, vyskytuje se od hladiny moře po nadmořskou výšku 1400 m. Je mrazuvzdorná, kvete od července do září a semena dozrávají od záři do listopadu. Poměrně snadno se samovolně rozmnožuje semeny, kterých vyprodukuje velké množství, lidmi je obvykle množená dělením kořenů rozrostlých jedinců. Ploidie druhu je 2n = 36.\n\nVytrvalá bylina, s lodyhami vysokými až 3 m a tlustými 3 cm, vyrůstající z mohutného kořenového systému tvořeného několika řepovitě ztlustlými hlavními kořeny a spoustou tenčích vedlejších kořínků. Lodyhy vytvářejí v počtu 5 až 10 mohutný trs, u báze dřevnatí, v horní části se větví, jsou duté a vyplněné zpevňujícím parenchymatickým jádrem. Dole jsou porostlé šupinovitými přisedlými listy, uprostřed lodyh již mají listy 5 cm řapík a bývají dlouhé 12 až 16 cm a široké 5 až 7 cm. Jejich tmavozelené čepele jsou kopinaté až elipsovité, u báze klínovitě zúžené, na vrcholu ostře špičaté a po obvodě celokrajné. Listy po poranění vydávají aróma, které mnoha lidem nevoní.\n\nKvěty v počtech 30 až 50 skládají vzpřímená nebo obloukovitě svěšená hroznovitá květenství 7 až 19 cm dlouhá (včetně stopky) a 2 cm široká. Vřeteno květenství je nejprve zelené či bílé a později zrůžoví, stejně jako 1 cm květní stopky. Podpůrné listeny květenství jsou čárkovité, blanité a 3 mm dlouhé, listence na vrcholu stopek jsou podobné.\n\nOboupohlavný květ má pět vydutých, široce vejčitých, vytrvalých kališních lístků asi 2,5 mm velkých. Nejprve jsou bílé až růžové, po odkvětu jsou nazelenalé a v době zralosti plodů zrůžoví. Korunní lístky chybí. V květu roste v jednom kruhu deset tyčinek s nitkami u báze rozšířenými, zpočátku jsou bílé a později se zbarví jako kalich, jejich prašníky jsou růžové. Svrchní semeník je tvořen deseti srostlými plodolisty, z nichž každý nese jedno vajíčko. Tři a více zakřivených čnělek nepřesahuje délku 1 mm. Opylovány jsou včelami a mouchami sbírající nektar a pyl.\n\nVzhled plodu se během zraní mění. Nejdříve je zelený a viditelně rozdělen na deset částí (podle počtu plodolistů), teprve při dozrávání splynou jednotlivé části do dužnaté bobule s červenofialovou šťávou. Plod pak má vzhled černé, kulovité, shora smáčknuté bobule o průměru 8 mm . Po vyschnutí dužiny se celistvá bobule opět viditelně rozdělí na deset jednosemenných laloků. Semena s průměrem 3 mm jsou čočkovitě smáčklá, černá a lesklá.\n\nV minulosti bývalo líčidlo americké také pěstováno jako barvířská rostlina, fialová šťáva plodů sloužila k barvení látek nebo vína a vyráběl se z ní inkoust a potravinářské barvivo. Šťáva není toxická a má obdobné chemické složení jako šťáva z červené řepy. Všechny ostatní části rostliny, kořen, lodyha, míza, list i semeno jsou pro člověka a mnohé savce silně jedovaté; obsahují látky poškozující hlavně červené krvinky a způsobující u lidí silné zvracení a krvavé průjmy – může však dojít až na smrt, obvykle kvůli paralýze dýchací soustavy. U původních obyvatel Ameriky byly rostliny používány proti všemožným nemocem, dnes se zásadně nedoporučují. Bobule jsou potravou ptáků, kteří tak napomáhají rozšiřování semen.\n\n"}
{"id": "1307698", "url": "https://cs.wikipedia.org/wiki?curid=1307698", "title": "Kubánek", "text": "Kubánek\n\nPříjmení Kubánek nosí více významných osobností:\n\n"}
{"id": "1307703", "url": "https://cs.wikipedia.org/wiki?curid=1307703", "title": "Libušín (rozcestník)", "text": "Libušín (rozcestník)\n\nLibušín může znamenat:\n\n"}
{"id": "1307705", "url": "https://cs.wikipedia.org/wiki?curid=1307705", "title": "Sermersooq", "text": "Sermersooq\n\nSermersooq (\"Východ-Západ\", zastarale \"Sermersôk\") je kraj v Grónsku. Vznikl 1. ledna 2009, když se okresy Ammassalik, Ittoqqortoormiit, Ivittuut, Nuuk a Paamiut sjednotily do kraje Sermersooq. Hlavním městem je Nuuk, který je zároveň i hlavním městem Grónska. Jeho rozloha je 531 900 km, takže je to (po Avannaatě) druhý největší kraj Grónska, ale i druhá největší správní jednotka na světě. Je však velice řídce obydlen, nachází se tu pouze 13 trvale obydlených osad, a ze všech obyvatel Sermersooqu více než 74% žije v Nuuku (pouze 5 895 obyvatel Sermersooqu žije v jiných městech mimo Nuuk, přičemž téměř 59% z toho žije ve městech Tasiilaq a Paamiut).\n\n"}
{"id": "1307707", "url": "https://cs.wikipedia.org/wiki?curid=1307707", "title": "Seznam věží moskevského Kremlu", "text": "Seznam věží moskevského Kremlu\n\nVěže moskevského Kremlu je soubor dvaceti bašt Kremlu v hlavním městě Ruské federace v Moskvě. Dotvářejí charakteristický obraz Kremlu a spolu s cihlovou zdí tvořily obranný systém městské pevnosti. Většina věží má jednotný architektonický ráz, který získaly v druhé polovině 17. století. Podstatným rozdílem mezi nimi jsou půdorysy, na kterých jsou vybudovány. Tři věže – Beklemiševská, Vodárenská a nárožní Arzenální – stojící v rozích pevnostního trojúhelníku, mají půdorys oválný, všechny ostatní čtyřúhelníkový. Pět z bašt je zakončeno rudými hvězdami a pět věží je opatřeno branami.\n\n\"Pozn .: Symbolem jsou označeny věže završené rubínovou hvězdou\"\n"}
{"id": "1307708", "url": "https://cs.wikipedia.org/wiki?curid=1307708", "title": "Stopselclub", "text": "Stopselclub\n\nStopselclub („zátkový klub“) je klub, jehož členové jsou povinni mít u sebe zátku.\nKdykoli se setkají dva členové zátkového klubu, každý z nich může požadovat, aby ten druhý musel ukázat svou zátku.\nČlen, který nemůže ukázat svou zátku, například proto, že ji zapomněl doma, musí zaplatit malou peněžitou pokutu.\nPeníze, které jsou získávány prostřednictvím těchto pokut, se zpravidla používají na nákup piva na příštím setkání klubu.\n\nTyto kluby existovaly nejméně od poloviny dvacátého století v německém státě Bavorsko.\nObčas zátkové kluby podporují i ​​charitativní projekty.\nV Bavorsku je více než 100 zátkových klubů.\n"}
{"id": "1307721", "url": "https://cs.wikipedia.org/wiki?curid=1307721", "title": "Napínáček (zbraň)", "text": "Napínáček (zbraň)\n\nNapínáček je zařízení které snižuje odpor spouště palné zbraně při střelbě. Nejčastěji bývá používán na loveckých kulovnicích.\n\nNapínáček je mechanismus, který může doplňovat spoušť zbraně. Standardně spoušť zbraně klade při stisku odpor. Tento odpor je důsledkem mechanické konstrukce. Zároveň je určitý odpor spouště žádoucí. Existence odporu spouště pomáhá předcházet nechtěnému výstřelu při manipulaci s nabitou zbraní. \nPomocí napínáčku může střelec těsně před výstřelem významně snížit odpor spouště. Tím, že střelec nejdříve použije napínáček, může potom iniciovat výstřel už jen lehkým dotykem na spoušť. Významně tak sníží riziko že zbraň v důsledku vyvinutí síly na překonání odporu spouště strhne a mine tak cíl.\nI na zbraních vybavených napínáčkem může střelec střílet bez použití napínáčku. \n\nPrincipem napínáčku a tedy i jeho základní součástí je páka. Tato páka je poháněna svou pružinou. Použití napínáčku způsobí stisk, respektive napnutí této pružiny. Při výstřelu pak zapůsobí páka napínáčku na páku spouště. \n\nExistuje více různých konstrukcí napínáčků. Zde jsou popsány dvě nejběžnější. \n\nZ vnějšího pohledu vypadá zbraň s německým napínáčkem jako by zbraň měla dvě spouště za sebou. Zadní jazýček ovládá napínáček. Přední jazýček je vlastní spoušť zbraně.\nSpoušť s francouzským napínáčkem se z vnějšího pohledu neliší od běžné spouště. Z vnějšku zbraně je vidět jen jeden jazýček. Aktivace napínáčku, tedy natažení jeho pružiny se provedena posunem jazýčku spouště dopředu.\n\nSpoušť zbraně\n"}
{"id": "1307730", "url": "https://cs.wikipedia.org/wiki?curid=1307730", "title": "Kalynivka", "text": "Kalynivka\n\nKalynivka () je jméno sídel na Ukrajině:\n\n"}
{"id": "1307731", "url": "https://cs.wikipedia.org/wiki?curid=1307731", "title": "Kalynivka (Ternopilská oblast)", "text": "Kalynivka (Ternopilská oblast)\n\nKalynivka ( ) je vesnice na Ukrajině ve Zborivském rajónu v Ternopilské oblasti. V roce 2001 v ní žilo 250 obyvatel.\n\nDo roku 1964 se obec jmenovala Cecova.\n\nV červenci 2017 delegace poslanců v čele s předsedou Sněmovny Parlamentu České republiky Janem Hamáčkem se zúčastnila řady akcí, které přímo v dějišti bitvy u Zborova připomínaly hrdinství legionářů. V rámci připomínkových akcí byla do mohyly v Kalynivce vložena bronzová schránka.\n\nV vesnici je cerkev Ochrany Přesvaté Bohorodičky.\n\n"}
{"id": "1307733", "url": "https://cs.wikipedia.org/wiki?curid=1307733", "title": "Štefan Morávka", "text": "Štefan Morávka\n\nŠtefan Morávka (22. srpen 1911 Hajná Nová Ves – 14. leden 1945 Grúnik pod Kriváněm) byl slovenský četník, kapitán in memoriam, účastník slovenského národního povstání a protifašistický bojovník.\n\nOd 1. září 1934 nastoupil jako četník k výkonu služby do Bratislavy. Během Slovenského národního povstání působil na četnické stanici na Štrbském Plese, kde se podílel na vytvoření odbojové skupiny. Dne 23. září 1944 se tato skupina přidala k partyzánskému oddílu Vysoké Tatry. Padl v boji s německými vojáky 14. ledna 1945 na Grúniku pod Kriváněm ve Vysokých Tatrách. Pochován je na Štrbském Plese spolu s Jánem Rašem. V roce 1946 byl povýšen do hodnosti kapitána, vyznamenán Československým válečným křížem a Řádem Slovenského národního povstání 1. třídy, in memoriam. Jeho jméno nese chata u Popradského plesa ve Vysokých Tatrách. Tabulka s jeho jménem je umístěna v sektoru G15, na symbolických hřbitově u Popradského plesa.\n\n\n \n"}
{"id": "1307737", "url": "https://cs.wikipedia.org/wiki?curid=1307737", "title": "Johanka z Krajku", "text": "Johanka z Krajku\n\nJohanka z Krajku (1455–1460 – po 1518 / duben 1531) byla česká šlechtična a podporovatelka Jednoty bratrské. Po vymření rodu Cimburků se stala dědičkou rozsáhlého michalovického panství. V závěru života své statky předala do správy bratrovi Konrádovi Krajířovi a sama vstoupila mezi české bratří.\n\nKrajířové z Krajku byli původně korutanský rod, který do Čech přišel na konci vlády Karla IV. Během krátké doby se jim dařilo získávat důležité úřady i majetek. Během husitských válek oficiálně stáli na straně katolického panstva, ale ve skutečnosti spíše využívali neklidné doby k vlastnímu obohacení – v době, kdy chyběla silná státní moc, se z nich stávali lapkové a loupeživí rytíři. Státotvornější postoje nacházíme až u další generace Krajířů. Členové tohoto rodu dopomohli k dosazení Ladislava Pohrobka za českého krále.\n\nOtec Johanky, Volfgang Krajíř z Krajku, pobýval v této době na císařském dvoře. Do Čech se dostal až v souvislosti s rozdělením rodového dědictví, na jihu Čech mu připadla Nová Bystřice a hrad Landštejn. Jeho dědictví potvrdil svým podpisem sám císař Fridrich III. Volfgang se po příchodu do jižních Čech oženil s Eliškou z Boskovic. Manželství bylo doprovázeno nadstandardními vztahy s Eliščiným otcem Vaňkem z Boskovic. Bylo především jeho zásluhou, že se Volfgang rychle dokázal začlenit mezi starobylé zemské rody.\n\nNevíme, jak dlouho po svatbě Volfganga s Eliškou se Johanka narodila. Patrně byla prvním potomkem, rok jejího narození však můžeme pouze odhadovat. Stejně tak si můžeme spíše domýšlet, že vyrůstala na Nové Bystřici, kde její otec sídlil. Někteří historikové se domnívají, že se během svého dětství setkala s učení valdenských, kteří snad kdysi v těchto místech působili. Nemáme pro to však žádné doklady. Jisté je, že její otec byl pravověrný katolík – z jeho kšaftu víme, že finančně podporoval několik kostelů a dvě z Johančiných mladších sester se staly jeptiškami.\n\nJe však možné, že díky dlouhému pobytu Volfganga u císařského dvora, byla výchova dětí více ovlivněna humanistickými myšlenkami, které do Čech z Itálie pronikaly zatím jen pomalu. S jistotou víme, že Johanka alespoň základní vzdělání získala a uměla tak číst i psát.\n\nV říjnu roku 1475 byla Johanka provdána za Jaroše Tovačovského z Cimburka. Tomu mohlo být v této době něco málo přes třicet let a byl již jednou ovdovělý – z předchozího sňatku s Magdalenou z Michalovic získal rozsáhlé panství, stal se mimo jiné pánem nad Mladou Boleslaví, Brandýsem nad Labem a Hrubým Rohozcem. V této době již také stál v čele českých husitů, podobně jako jeho starší a známější bratr Ctibor Tovačovský byl představitelem utrakvistů moravských.\n\nSňatkem s Jarošem se Johanka ocitla v nábožensky tolerantním prostředí Mladé Boleslavi. Platilo zde tzv. michalovické privilegium, které od dob husitských válek zvýhodňovalo ve městě stranu podobojí – katolíci museli z města odejít. Jednota bratrská zde zatím přímo nepůsobila – sídlo měla v nedalekých Vinařicích, které vlastnil patrně Hynek z Vinařic. Setkání Johanky s bratřími však proběhlo záhy – v Mladé Boleslavi se v roce 1476 objevil jistý Jan z Teplic, který se souhlasem boleslavského děkana Václava Korbéze bratří pomlouval a vykreslil jejich údajné bohatství tak barvitě, že se srocený dav chystal vydat do Vinařic, aby poklady od bratří získal. Rázný konec tomu udělal boleslavský pán Jaroš Tovačovský, který Jana z města vypověděl. V kostele v reakci na pomluvy došlo k rvačce, do které se zapojili i husitští kněží. To prý okomentovala Johanka slovy: \"„To-li jsou apoštolové Kristovi?“\".\nJaroš Tovačovský, který je dobovými prameny popisován jako udatný muž disponující jak fyzickou silou, tak diplomatickými schopnostmi, zemřel již v polovině listopadu 1483. Nejsou známy okolnosti jeho smrti, ale vzhledem k faktu, že nijak nevyřešil otázku svého dědictví, byla smrt patrně nečekaná a náhlá. Zanechal po sobě pouze nezletilého syna Adama. Jako poručník a správce rozsáhlých majetků byl ustanoven Jarošův bratr Ctibor. Ten po deseti letech také umírá a stále nezletilému Adamovi musí plnoletost udělit svým výnosem panovník. Adam spravoval Mladou Boleslav a okolní území nejdříve s pomocí své matky Johanky, později patrně sám.\n\nV této době, tedy v letech 1490–1500, se Johanka z Krajku začala více sbližovat s Jednotou bratrskou. Objevují se dokonce názory, že do tohoto náboženského společenství dokonce přímo vstoupila. Současná historiografie se přiklání spíše k názoru, že ke vstupu došlo až později. Jisté je, že již v této době Johanka Jednotu bratrskou výrazně podporovala – mimo jiné darovala spolu s Adamem bratřím pustý boleslavský klášter minoritů, Jednotou později nazývaný Karmel.\n\nKolem roku 1500 se Johanka znovu vdala – tentokrát za Jana ze Šelmberka. Tento umírněný katolík byl jedním z nejvlivnějších mužů v království a zastával úřad nejvyššího kancléře. Ve stejné době došlo k úmrtí Johančina syna Adama, který byl patrně delší dobu nemocný a většinu zděděného majetku stačil na svou matku převést. Neobešlo se to bez komplikací – pro moravské statky, tedy hlavně Tovačova a Kojetína, neměl tzv. list mocný a nemohl ho proto svobodně odkázat v závěti. Aby po jeho smrti nedošlo k dědickým sporům, převedl ho na Johanku pomocí fiktivního dlužního úpisu.\n\nDoba po přelomu století byla spojena s nástupem nové generace radikálních katolíků a jejich pronikáním do vlivných zemských úřadů. Následkem toho se stupňoval i tlak proti Jednotě bratrské. Jedním z výrazných ochránců českých bratří byl i Jan ze Šelmberka, který svou politickou moc využil například k ochraně Lukáše Pražského a za bratry se společně s Vilémem z Pernštejna sám přimlouval u krále.\n\nJan ze Šelmberka však na přelomu let 1507–1508 zemřel a tím se politická situace pro Jednotu velmi zhoršila. Skupině katolických šlechticů kolem Albrechta Libštejnského z Kolovrat se podařilo v červnu 1508 prosadit schválení tzv. svatojakubského mandátu, který de iure zakazoval činnost všem náboženským skupinám mimo katolickou církev a utrakvisty, fakticky byl však namířen hlavně proti bratřím. Díky ochraně šlechticů však zákon nebyl prosazován a až na několik málo výjimek činnost Jednoty nepoznamenal.\n\nJohanka z Krajku se vydáním svatojakubského mandátu dostala do nebezpečí, že bude spojována s Jednotou bratrskou natolik, aby ji její nepřátelé mohli prohlásit za kacířku, která nemá nárok na právní ochranu. Využít tohoto nejistého právního postavení se pokusil sám Albrecht z Kolovrat, který se rozhodl obsadit Brandýs nad Labem, který patřil k mladoboleslavskému panství. Domníval se, že se Johanka nevzmůže na obranu. Paní z Krajku se oproti očekáváním rozhodla Brandýs vojensky hájit a poté co jí vyslovil podporu Vilém z Pernštejna a další čeští šlechtici, Albrecht od svého úmyslu raději ustoupil.\n\nO pár let později měla Johanka další spor, tentokrát s vdovou po Albrechtovi z Kolovrat – Kateřinou ze Smiřic. Ta neoprávněně vybírala clo od Johančiných poddaných. Když ji paní z Krajku žalovala u zemského soudu, hájila se Kateřina tím, že Johanka je kacířka a proto není povinna se vůči jejím obviněním hájit. Za Johanku se však ve sporu postavil Vladislav Jagellonský.\n\nVstup Johanky do Jednoty bratrské je spojen s předáním majetku bratrovi Konrádovi. Tento převod byl realizován formou dlužního úpisu, podobně jako tomu bylo v dědictví Adama Tovačovského. Johanka se patrně otázkou vstupu do Jednoty zabývala dlouhodobě a svůj postup konzultovala s bratrskými staršími – ti souhlasili s tím, že se majetku nemusí vzdávat zcela, ale správu nad ním má předat Konrádovi.\n\nK samotnému vstupu došlo patrně koncem roku 1512 a existují zprávy, že se o Vánocích téhož roku účastnila bratrské Večeře Páně.\n\nUnikátním dokumentem, který se z období Johančina vstupu do Jednoty bratrské zachoval, je její vyznání víry. Konfese sice nacházíme v celé historii křesťanství běžně, většinou se však jedná o společný dokument určité skupiny či hnutí. Vyznání jednotlivce není zvláště v českém kontextu zcela obvyklé.\n\nVznik Johančina vyznání víry souvisí nepochybně se snahou Jednoty bratrské o zrušení tzv. svatojakubského mandátu, který ji stavil mimo zákon. I když jeho faktické dodržování nebylo příliš často vynucováno, skrýval pro bratří závažné potenciální nebezpečí. Polemiky o právoplatnost své víry vedli představitelé Jednoty jak se soudobými teology a filosofy (například s Bohuslavem Hasištejnským nebo Augustinem Käsenbrotem), především se však soustředili na získání přízně šlechty a v první řadě panovníka – v té době Vladislava Jagelonského.\n\nPo obsahové stránce odpovídá Johančino vyznání jak zvyklostem doby, tak teologickým stanoviskům Jednoty bratrské. Pisatel se snaží svou víru obhájit vyšší a obecně uznávanou autoritou. Nejdříve svou pravověrnost dokládá na slovech apoštola Pavla, hlavní část vyznání pak vystavil na apoštolském vyznání víry. Jednotlivé body apostolica rozšiřuje a doplňuje. V těchto výkladech můžeme nacházet jak odkazy na bratrskou věrouku, tak i drobné odchylky vůči ní. Oproti jiným dokumentům Jednoty bratrské je vyznání smířlivější ve vyjádření mariánské úcty a v opomenutí mnoha bodů, které obě náboženské skupiny odlišovaly.\n\nZcela v duchu ostatních bratrských textů je důraz na to, že správná křesťanská víra by se především měla projevovat v životech těch, kteří ji hlásají — tedy kněží. Johanka zde uvádí hlavní argument, proč se k Jednotě bratrské připojila – tvrdí, že právě na bratrských kněží mohla vidět, že podle své víry skutečně žijí.\n\nPo vstupu do Jednoty a sepsání vyznání Johanka více aktivně nevystupuje a z pramenů téměř mizí. Dokumenty vznikající na boleslavském panství už podepisuje jen její bratr Konrád. Poslední listina, na které se objevuje Johančino jméno, je z roku 1516, po tomto roce jsou zachovaná pouze vidima Johančiných privilegií.\n\nVůbec poslední zpráva o Johance je z kšaftu Mikuláše Klaudyána, významného boleslavského tiskaře, který byl sepsán v roce 1521 v Lipsku. Johance v něm odkázal „dryák Alexandrinský“, dále pak obdaroval manželku Konráda Veroniku a chudé bratry ve Vodicích u Boleslavi.\n\nV některých historických pracích o Johance se setkáváme s tvrzením, že Johanka zemřela v březnu roku 1531. Tento údaj však není podepřen žádným dobovým pramenem.\n\n"}
{"id": "1307738", "url": "https://cs.wikipedia.org/wiki?curid=1307738", "title": "Leycesterie", "text": "Leycesterie\n\nLeycesterie (\"Leycesteria\") je rod rostlin z čeledi zimolezovité. Jsou to opadavé keře s jednoduchými vstřícnými listy a nápadnými klasovitými květenstvími. Plodem je bobule. Rod zahrnuje 8 druhů a je rozšířen v Asii v oblasti Himálaje a jižní Číny. Nejznámějším druhem je leycesterie krásná, která je pěstována jako efektně kvetoucí okrasný keř a lze se s ní setkat i v České republice.\n\nLeycesterie jsou opadavé keře s jednoduchými vstřícnými listy. Větévky jsou duté nebo s plnou dření. Čepele listů jsou celokrajné nebo na okraji pilovité. Palisty jsou přítomny nebo chybějí. Květy jsou uspořádány v šestičetných přeslenech skládajících vrcholové nebo postranní klasy. V květenství jsou často nápadné zákrovní listeny. Kalich je pětičetný. Koruna je bílá, růžová, purpurová nebo žlutooranžová, pravidelná, nálevkovitá, zakončená 5 laloky. Korunní trubka je na bázi vydutá. Tyčinek je 5. Semeník obsahuje 5 až 8 komůrek s mnoha vajíčky. Čnělka je dlouhá a tenká, zakončená štítnatou nebo hlavatou bliznou. Plodem je bobule nesoucí na vrcholu zbytky vytrvalého kalicha.\n\nRod leycesterie zahrnuje 8 druhů. Je rozšířen výhradně v Asii v oblasti Himálaje od Pákistánu až po Myanmar a v jižní Číně. Největší areál má leycesterie krásná, jejíž rozšíření se víceméně překrývá s areálem celého rodu. V Číně se vyskytují 4 druhy. Leycesterie krásná zde roste na západě provincií Kuej-čou, S’-čchuan a v Jün-nanu, ostatní druhy (jeden endemický) rostou pouze v Jün-nanu.\n\nRod \"Leycesteria\" je v současné taxonomii čeledi \"Caprifoliaceae\" řazen do podčeledi \"Caprifolioideae\". Neblíže příbuzným rodem je podle výsledků molekulárních studií rod \"Symphoricarpos\".\n\n\nLeycesterie krásná je pěstována jako atraktivně kvetoucí keř. Vysazuje se nejčastěji jako solitéra. Vyžaduje teplé a světlé stanoviště a humózní, vlhkou půdu. Lze ji množit zelenými či dřevnatými řízky nebo výsevem semen.\nV některých oblastech světa (např. v jižní Austrálii) je obtížnou a agresivně se šířící invazní rostlinou.\n\n"}
{"id": "1307740", "url": "https://cs.wikipedia.org/wiki?curid=1307740", "title": "Kubata", "text": "Kubata\n\nPříjmení Kubata nosí více významných osobností:\n\n"}
{"id": "1307743", "url": "https://cs.wikipedia.org/wiki?curid=1307743", "title": "Skalpování", "text": "Skalpování\n\nSkalpování je název pro vyříznutí či vytržení části lidské pokožky na hlavě i s vlasy. Důvodem tohoto jednání bývá zisk válečné trofeje. Provádělo se nožem oříznutím části kůže na temeni hlavy a následným vyškubnutím tzv. skalpu či skalpové kadeře. Skalpování se vyvinulo nezávisle na sobě jako součást válečné kultury u mnoha kmenů a civilizací Evropy, Asie, Afriky a Ameriky. Někdy šlo o náhražku za braní hlav zabitých nepřátel, neboť skalpy bylo snazší nosit a uchovávat. \n\nHérodotos zmiňuje skalpování jako součást válečnictví Skytů. Skytové poraženým nepřátelům uřezávali hlavy a následně z nich strhávali skalpy, které vozili připevněné na sedlech svých koní. Podobně to dělali i Alani. Není vyloučeno, že skalpování provozovaly i některé germánské kmeny, například Vizigóti.\n\nTzv. Amazonky z Dahomey, což byla africká válečná jednotka sestávající z žen, vystavovaly v roce 1845 asi 700 skalpů odebraných nepřátelům v mnoha různých bitvách.\n\nV 60. a 70. letech 20. století se někteří autoři pokoušeli mezi veřejností rozšířit tvrzení, že skalpování přivezli do Ameriky až evropští kolonisté, což však není pravda. Skalpování bylo součástí válečnictví mnoha kmenů severoamerických Indiánů již před příchodem kolonistů. A nešlo jen o skalpy bojovníků. Například při válkách mezi Póníi a Siouxy bylo naprosto běžné skalpovat i ženy a děti. Důkazy o skalpování při mezikmenových válkách Indiánů pocházejí z mnoha zdrojů, včetně archeologických. Ostatky asi 500 lidí vykopané v Crow Creek v Jižní Dakotě pocházející cca z roku 1350 vykazují prakticky všechny známky skalpování. Zprávy jezuitů, kteří působili mezi kmeny východu Severní Ameriky, mnohokráte zmiňují skalpování při popisů bojů mezi Indiány (například mezi Huróny a Irokézy).\n\nZa koloniálních válek získalo skalpování novou dimenzi. Kolonisté zavedli odměny za skalpy nepřátelských Indiánů, kteří je velmi sužovali svými nájezdy. Například v roce 1703 nabízely úřady kolonie Massachusetts 60 dolarů (tehdy se užívaly španělské dolary) za jeden skalp. V roce 1747 dokonce kolonie New York schválila skalpovací zákon (Scalp Act). Během posledního koloniálního střetu mezi Francií a Británií v letech 1755-1760 se skalpování a odměny za něj ještě více rozmohlo. Za skalpy dospělých mužů byla nabízena přibližně dvakrát vyšší platba než za skalpy žen a dětí.\n\nSkalpování během různých válek pokračovalo až do 19. století, ale postupně ztrácelo na intenzitě. Během americké občanské války některé nepravidelné jednotky (např. útvar Krvavého Billa Andersona) sbíraly skalpy jako trofeje. Indiáni skalp až do 80. let 19. století považovali za cennou válečnou trofej jak během mezikmenových střetů tak i v bojích s bělochy. \n"}
{"id": "1307746", "url": "https://cs.wikipedia.org/wiki?curid=1307746", "title": "Faustina (starší)", "text": "Faustina (starší)\n\nAnnia Galeria Faustina, někdy také Faustina I. (Latinskyː Faustina Major; 16. února 100 – říjen nebo listopad 140) byla římskou císařovnou a manželkou římského císaře Antonina Pia. Zemřela brzy po nástupu svého manžela na trůn, ale nadále byla připomínána jako prominentní diva, posmrtně hrála symbolickou roli v režimu Antonia Pia.\n\nFaustina byla jedinou známou dcerou konzula a prefekta Marca Annia Vera a Rupilie Faustiny. Jejími bratry byli konzul Marcus Annius Libo a praetor Marcus Annius Verus. Jejími tetami z matčiny strany byly římské císařovny Vibia Sabina a Matidia Minor. Dědeček z otcovy strany se jmenoval Marcus Annius Verus stejně jako její otec, zatímco prarodiče z matčiny strany byli Salonia Matidia (neteř císaře Traiana) a konzul Libo Rupilius Frugi.\n\nFaustina se narodila a vyrůstala v Římě.\n\nJako soukromá občanka se Faustina mezi lety 110 a 115 provdala za Antonia Pia. Jejich manželství bylo velmi šťastné. měli spolu čtyři děti, dva syny a dvě dceryː\n\n\nPodle \"Historia Augusta\" se objevovaly řeči, že zatímco byl Antonius prokonzulem Asie, se Faustina chovala s \"nadměrnou upřímností a lehkomyslností\".\n\n10. července 138 se po smrti jejího strýce, císaře Hadriana, stal její manžel, jako Hadrianův adoptivní syn a dědic, císařem. Faustina se stala císařovnou a senát jí udělil titul \"Augusta\". Jako císařovna byla velmi respektovaná a proslulá svou krásou a moudrostí. Během svého života, jako soukromá občanka i císařovna, se Faustina podílela na pomoci charitativním organizacím pro chudé a sponzorování a pomoci při vzdělávání římských dětí, zejména dívek.\n\nPo nástupu Antonia Pia pár nikdy neopustil Itálii; místo toho rozdělil svůj čas na Řím, Antoniovo oblíbené panství Lorium a ostatní pozemky Lanuvium, Tusculum a Signia.\n\nFaustinin osobní styl byl hodně obdivován a napodobován. Její charakteristický účes, skládající se z opletů, které se stáhly zpátky do špičky za hlavou, byly v římském světě napodobovány po dvě nebo tři další generace.\n\nFaustina zemřela u Říma v roce 140. Antonius byl zdrcen její smrtí a podnikl několik kroků k uctění její památky. Senát ji zbožňoval a věnoval ji Faustinský chrám v Římském fóru. Faustinin posmrtný kult byl výjimečně rozšířený a její obraz byl za vlády Antonia Pia všudypřítomný.\n"}
{"id": "1307749", "url": "https://cs.wikipedia.org/wiki?curid=1307749", "title": "Hodruša-Hámre", "text": "Hodruša-Hámre\n\nHodruša-Hámre je obec na Slovensku, dnes začleněna do okresu Žarnovica. Vznikla spojením obcí Banská Hodruša, Dolné Hámre, Baňa, Vrch a Kopanice.\n\nNachází se v západní části Štiavnických vrchů v Hodrušském údolí na středním Pohroní v západním svahu někdejšího Štiavnického stratovulkánu, jehož erupce před 14 – 13 miliony let vytvarovali území Štiavnických vrchů dnešního středního Slovenska .\n\nRozprostírá se od úrovně řeky Hron, která teče západním směrem a při Žarnovici dosahuje nadmořskou výšku 212 m. n. m. Až po hřeben Štiavnických vrchů.\n\nCelou Hodrušské-hámorskou dolinou protéká Hodrušské potok. Jeho délka je 13,5 km, pramení pod vrchem Tanada při Banské Štiavnici v nadmořské výšce 830 m. n. m.\n\nPodnebí přírodně, historicky a turisticky nejzajímavějších území obce je podmíněno zeměpisnou polohou Štiavnického pohoří, které klimaticky patří převážně do oblasti mírně teplého, vrchovitého a vlhkého podnebí s průměrnou roční teplotou 6 až 8 °C, v létě 18 až 24 °C av zimě od −2 do −10 °C.\nÚzemí obce má celkem 46,3 km, sestává ze tří katastrálních území: Banská Hodruša, Dolné Hámre a Kopanice.\n\nObec Hodruša-Hámre vznikla v roce 1971 spojením dvou sousedících obcí v Hodrušské údolí – Báňské Hodruša a Dolních Hamrů, ke kterým byla r. 1980 připojena i dosud samostatná horská obec Kopanice. Všechny jsou známé především svou hornickou historií, původním prvotním zpracováním rud – (hutnictvím, železářství, zpracováním stříbra či strojírenstvím). První písemné zmínky o jednotlivých částech obce pocházejí z konce 13. a 14. století (Kopanice 1286, Banská Hodruša 1352, Dolní Hámre 1391).\n\nVšechny zmíněné části jsou součástí banskoštiavnického stratovulkanického komplexu a jsou v podzemí vzájemně propojeny jednotlivými štolami, zčásti průchozími jsou i v současnosti.\n\nV roce 1376 je Banská Hodruša doložena jako vnější část města Banské Štiavnice. Její takto formulovanou částí byla po správné stránce až do roku 1952, tedy plných 576 let.\n\nV místních částech Dolní Hámre a Kopanice se obyvatelé kromě hornictví a zpracování vytěžené rudy věnovali také zemědělské výrobě. V Dolních Hámre od konce 19. století bylo i zpracování vytěženého stříbra v továrně Sandrik, kde se vyráběly hlavně stříbrné příbory a další předměty pro servírování, ale i bohatě tvarované ručně tepané čajové a kávové soupravy, mísy, sakrální předměty – kalichy, monstrance, svícny. Na světové výstavě v Paříži v roce 1900 získala továrnu Sandrik pro tehdejší Uhersko stříbrnou medaili v kategorii „zpracování kovu“. Zvláštní uznání získala Mísa s nymfami. Od roku 1902 při továrně působila i první učňovská škola – jejíž současnou pokračovatelkou je dnes Soukromá Střední Umělecká Škola .\n\nV rámci vymezování hranic území Banská Štiavnica a okolí, zapsaného do Seznamu světového kulturního dědictví (UNESCO) bylo do seznamu zařazeno 20 objektů, které dnes patří do katastrů obce Hodruša-Hámre:\n\nV obci jsou římskokatolické kostely sv. Mikuláše z roku 1387 a sv. Petra a Pavla z roku 1577. Nacházejí se zde i kaple sv. Jana Nepomuckého z roku 1865 a Panny Marie z roku 1946. V částech Banská Hodruša a Kopanice se nacházejí také evangelické kostely.\n\n\n"}
{"id": "1307770", "url": "https://cs.wikipedia.org/wiki?curid=1307770", "title": "Veľká Lehota", "text": "Veľká Lehota\n\nVelká Lehota ( , , do roku 1927 \"Veľká Lehôta\") je obec na Slovensku v okrese Žarnovica.\n\nV obci je římskokatolický kostel sv. Martina z roku 1809 a kaple Panny Marie Lurdské z roku 1968.\n\nZeměpisné souřadnice středu obce Velká Lehota jsou 48° 27'44\" severní geografické šířky a 18° 33' 39\" východní geografické délky. Střed obce se nachází v nadmořské výšce 650 m. n. m. Nejvyšším bodem je Veľký Inovec, který je s výškou 901 m. n. m. nejvyšším vrchem Pohronského Inovce. K 14. 12. 2007 evidovala obec 1235 obyvatel, z toho 625 mužů a 610 žen. Celková plocha katastru je 18 340 000 m, je tvořen 16 seskupeními rozesetého osídlení jako například Búrovci, Garajovci, Gabrišovci, Vaškovci a dvě osady Čigág a Inovec vzdálené od obce cca 2 km.\n\nObec Velká Lehota se nachází v pohoří Pohronský Inovec, administrativně je začleněna do okresu Žarnovica v Banskobystrickém kraji. Velká Lehota sousedí s pěti obcemi, konkrétně Malou Lehotou a Novou Baňou (okres Žarnovica), Jedľovými Kostoľany, Obycemi, a částečně i Tekovskými Nemci (okres Zlaté Moravce). Část katastrálního území obce tvoří hranici mezi okresy Žarnovica a Zlaté Moravce, respektive mezi Banskobystrickým a Nitranským krajem.\n\nObcí vede cesta II. třídy mezi Novou Baňou a Malou Lehotou a místní komunikace. Železnice obcí neprochází, nejbližší možnost železniční dopravy je v Nové Bani vzdálené 11 km. V obci se nachází oficiální pramen řeky Žitava ve výši 657 m. n. m.\n\nÚzemí obce se nachází v pohoří Pohronský Inovec, konkrétně v podcelku Veľký Inovec a Vojšín. Reliéf zde plynule přechází od planinového až po hornatý.\nGeologickou stavbu vytvářejí zejména neovulkanitů (zejména propylitizované, pyroxenické a anfibolicko-pyroxenické Andezity) z nichž vznikly i lávové proudy a efuzívne komplexy stratovulkánů.\n\nZ hlediska klimatických předpokladů patří obec do mírně teplé oblasti do mírně teplého, mírně vlhkého pahorkatinného až pahorkatinného okrsku. Průměrné roční teploty vzduchu se pohybují kolem 8 °C s průměrnými červencovými teplotami cca 18 °C a lednovými cca −4 °C. Roční úhrn srážek dosahuje hodnoty kolem 770 mm.\n\nV obci se vyskytuje několik půdních typů. Nejzastoupenějším jsou hnědé lesní půdy (kambizeme) modální nasycené až kyselé, kultizemné a modální kyselé. Ve vyšších nadmořských výškách v okolí Velkého Inovce se vyskytují i ​​andozeme modální kyselé a kambizeme andozemné. Z půdních druhů se zde nacházejí štěrkovité hlinité půdy.\n\nV obci se nachází oficiálně uznán pramen řeky Žitava, která patří do povodí Váhu. Obcí protéká i Veľkolehotský potok a nachází se zde několik málo významných pramenů podzemní vody.\n\nÚzemí obce patří do oblasti bukových a podhorských bukových lesů s typickými zástupci například buk lesní, habr obecný, javor mléčný. Oblast kolem Velkého Inovce patří do společenství javorově-lipových lesů v nižších polohách se zástupci javor mléčný, javor horský, lípa malolistá a jiné. V lesích se vyskytuje hlavně jelení, srnčí a divočáka zvěř.\n\nV katastrálním území obce Veľká Lehota se nachází přírodní rezervace Bujak vrch, vyhlášená v roce 1997 s koncentrovaným výskytem koniklec velkokvětý. Druhým chráněným územím je přírodní památka Veľký Inovec, nejvyšší vrch pohoří Pohronský Inovec s výškou 901 m n. m., Který je tvořen reliktní formou andezitové proudu.\n\nObec se poprvé vzpomíná v roce 1345. V 18. století patřila pod panství Topoľčianky a ležela v severozápadní části Tekovské župy. Byla to oblast, kterou tvořili většinou chudší horské obce s rozlehlými méně úrodnými katastru pokrytými hlavně lesy a loukami. Vedle skromnějším obilnářství se lépe dařilo chovu dobytka a lesy na okolí dávali možnost výdělku dřevorubcem.\n\nV současnosti žije v obci 1 235 obyvatel. Slouží jim zdravotní středisko, pošta, farní úřad, kulturní dům, který se využívá na různé akce a vystoupení, základní škola a mateřská škola, která byla postavena v 80. letech v rámci akce Z. V ní se nachází i školní jídelna, v které se stravují nejen žáci základní školy, ale i někteří obyvatelé obce. Svépomocí byla také postavena budova obecního úřadu, v níž má sídlo matrika i pro sousední obec Malou Lehotu. V rámci akce Z byl postaven i nový dům smutku. V obci je rozvinuté soukromé podnikání v obchodní činnosti, službách a strojírenské výrobě. V roce 1991 byla postavena a dána do provozu obecní pekárna, zaměstnávající 11 občanů obce. Výstavbou obecní pekárny se zčásti řešila i nezaměstnanost občanů. Výrobky, které vyrábějí v pekárně se prodávají nejen v obci, ale iv blízkém okolí.\n\nPro ochranu životního prostředí je v dolní části obce vybudována čistička odpadních vod a kanalizace obce. V obci je také zřízena obecní tržnice, která slouží občanům hlavně v letních měsících. Dále byla provedena regulace potoku a výstavby nových rodinných domů. V obci jsou k přechodnému pobytu přihlášení chataři a chalupáři. Celkem je 48 chatařů a chalupářů, kteří tráví svůj volný čas v obci. Veľká Lehota má vytvořeny velmi dobré podmínky pro zimní sporty, zejména pro lyžování. K dispozici jsou dva lyžařské vleky – na Vojšíne (380 m) a na Drozdovo (600 m). Sněhová pokrývka zde v zimních měsících dosahuje průměrné tloušťku 80–100 cm. Lyžařská sezóna trvá od listopadu až do poloviny března. V létě je atraktivní turistika. Zajímavé jsou turistické trasy na Sedlovou skálu, odkud je krásný výhled na novobanské kotlinu, stejně hezké jsou i túry na Inovec, Starohutský vodopád a Kamenný vrch.\n"}
{"id": "1307772", "url": "https://cs.wikipedia.org/wiki?curid=1307772", "title": "Voznica", "text": "Voznica\n\nVoznica je obec na Slovensku v okrese Žarnovica. Obec leží na levém břehu řeky Hron mezi městy Žarnovica a Nová Baňa. Katastr obce lemuje z východu Chráněná krajinná oblast Štiavnické vrchy a ze západu Pohronský Inovec. Obcí protéká potok Richňava s ústím do řeky Hron. Nejvyšším místem je Drastvica s nadmořskou výškou 820 m n. m.\n"}
{"id": "1307773", "url": "https://cs.wikipedia.org/wiki?curid=1307773", "title": "Ian Gibson", "text": "Ian Gibson\n\nIan Gibson (* 21. duben 1939, Dublin) je španělský romanista, hispanista a vysokoškolský pedagog irského původu, jenž získal v roce 1984 španělskou státní příslušnost. Žije ve Španělsku. \n\nPochází z metodistické rodiny. V roce 1960 ukončil studium francouzské literatury na Trinity College v Dublinu, posléze vyučoval španělskou literaturu na Královské univerzitě v Belfastu (1962–1965) a na univerzitě v Londýně (1968–1975). \n\nVe svojí literární tvorbě se zaobírá především klasickou španělskou literaturou, je autorem prací o básníku Federicu Garcíi Llorcovi, který se stal středobodem jeho života, či autobiografie o katalánském malíři Salvadoru Dalím, s nímž se i osobně setkal. Účastnil se také prvního neúspěšného hledání doposud neznámého hrobu zemřelého básníka F. G. Llorcy.\n\n\nJe také autorem svojí autobiograficky laděné knihy, \"Aventuras ibéricas\", ve které se doznává ke svojí ornitologické vášni. Jeho ornitologický zájem budily např. husy divoké. \n\n"}
{"id": "1307774", "url": "https://cs.wikipedia.org/wiki?curid=1307774", "title": "Jong FC Utrecht", "text": "Jong FC Utrecht\n\nJong FC Utrecht (celým názvem: Jong Football Club Utrecht) je nizozemský fotbalový klub, který sídlí v Utrechtu, jenž leží ve stejnojmenné provincii. Jedná se o rezervní tým FC Utrechtu. Založen byl v roce 1970. V letech 1992–2016 se mužstvo účastnilo nejvyšší soutěže pro rezervní týmy zvané Beloften Eredivisie. V této soutěži zvítězilo pouze v její poslední sezóně. Od sezóny 2016/17 působí v Eerste Divisie (2. nejvyšší soutěž).\n\nSvé domácí zápasy odehrává na stadionu Sportpark De Westmaat s kapacitou 2 300 diváků.\n\n\n\"Aktuální k datu: 9. července 2017\"\n\n\nZdroj: \n\n\n\nZdroj: \n\n"}
{"id": "1307775", "url": "https://cs.wikipedia.org/wiki?curid=1307775", "title": "Alexandr Nikolajevič Dejč", "text": "Alexandr Nikolajevič Dejč\n\nAlexandr Nikolajevič Dejč ( ) (31. prosince 1899 Reni, Besarabská gubernie – 22. listopadu 1986) byl ruský astronom, který se zabýval fotografickou astrometrií a stelární astronomií. Dne 5. července 1929 objevil planetku 1148 Rarahu.\n\n\n"}
{"id": "1307776", "url": "https://cs.wikipedia.org/wiki?curid=1307776", "title": "Kufa", "text": "Kufa\n\nKufa může být:\n\n\n\n"}
{"id": "1307778", "url": "https://cs.wikipedia.org/wiki?curid=1307778", "title": "Divize C 2017/18", "text": "Divize C 2017/18\n\nV soubojích 53. ročníku České divize C 2016/17 se utkalo 16 týmů dvoukolovým systémem podzim – jaro. Tento ročník odstartoval v sobotu 12. srpna 2017 úvodními pěti zápasy 1.kola.\n\n\n\nPoznámky:\n\n"}
{"id": "1307779", "url": "https://cs.wikipedia.org/wiki?curid=1307779", "title": "Holovyne", "text": "Holovyne\n\nHolovyne () je obec na Ukrajině v Čerňachivském rajónu v Žytomyrské oblasti. Obec má přímé autobusové spojení s Žytomyrem. Žije zde obyvatel.\n\nOsada byla založena v roce 1894. Od té doby se zde těží kámen labradorit, kromě období první světové války, ruské občanské války a druhé světové války. Za druhé světové války obec okupovali nacisté.\n"}
{"id": "1307780", "url": "https://cs.wikipedia.org/wiki?curid=1307780", "title": "AVN Awards 2017", "text": "AVN Awards 2017\n\nAVN Awards 2017 je 34. ročník udílení cen AVN, který se konal 21. ledna 2017 v hale The Joint v Hard Rock Hotelu a Casinu v nevadském městě Paradise. Byly zde oceněny pornografické filmy a erotické pomůcky uvedené na trh mezi 1. říjnem 2015 a 30. zářím 2016. Ceremoniál společně uváděly webová hvězda Aspen Rae a herečka roku AVN Riley Reid, obě poprvé. Hlavním moderátorem byl komik Colin Kane.\n\nNejvíce cen získal film \"Suicide Squad XXX: An Axel Braun Parody\" (9) včetně ceny pro nejlepší film (Best Movie) a nejlepší parodii (Best Parody) spolu s nejlepší herečkou (Best Actress) pro Kleio Valentien.\n\nNominace 34. ročníku AVN Awards byly vyhlášeny 17. listopadu 2016 na každoroční AVN Awards Nominations Party at Avalon v nočním klubu v Hollywoodu.\n\nVítězové byli vyhlášeni na slavnostním ceremoniálu dne 21. ledna 2017.\n\nHlavní ocenění šlo Adrianě Chechika AVN Female Performer of the Year, Mickovi Blueovi AVN Best Actor a Hollie Hendrix AVN Best New Starlet. Velkými filmovými vítězi byli \"Suicide Squad XXX: An Axel Braun Parody\", \"The Submission of Emma Marx: Exposed\", \"The Preacher’s Daughter\" a \"Natural Beauties\", z nichž každý měl tři nebo více ocenění.\n\n\n\n\n\n\n\n\n\n\n\n\n\n\n\n\n\n\nNásledující sekce je seznamem zbývajících kategorií, které byly od hlavního ceremoniálu prezentovány odděleně.\n\n\"Suicide Squad XXX: An Axel Braun Parody\" získal nejvíce ocenění (9). Hned za ním se umístil film \"The Submission of Emma Marx: Exposed\" s pěti oceněními. Další filmy s vícero oceněními byly \"Natural Beauties\" a \"The Preacher’s Daughter\" každý po třech cenách a filmy \"Abella\", \"Cindy Queen of Hell\", \"Hard in Love\" a \"Missing: A Lesbian Crime Story\" každý s dvěma cenami. Stejně jako \"Anal Beauty 4\" a \"Angela Loves Gonzo\", kdy oba získaly individuální ocenění.\n\n\nAVN oznámila, že 2017 AVN Awards Trophy Girls budou Uma Jolie a Gina Valentina.\n\nAVN přidala dvě nové kategorie do 2017 Awards Show: Best Virtual Reality Sex Scene a Best Virtual Reality Innovation jako \"nejvýznamnější technologický pokrok ve výrobě nebo prezentaci zábavy ve VR.\"\n\n"}
{"id": "1307781", "url": "https://cs.wikipedia.org/wiki?curid=1307781", "title": "Kulig (rozcestník)", "text": "Kulig (rozcestník)\n\nKulig může být:\n\n\n"}
{"id": "1307783", "url": "https://cs.wikipedia.org/wiki?curid=1307783", "title": "Rarahu (planetka)", "text": "Rarahu (planetka)\n\n(1148) Rarahu je planetka s průměrem 31 km, kterou objevil Alexandr Dejč 5. července 1929.\n\nPlanetka je pojmenována po postavě románu Pierra Lotiho.\n\n\n"}
{"id": "1307785", "url": "https://cs.wikipedia.org/wiki?curid=1307785", "title": "Volga (planetka)", "text": "Volga (planetka)\n\n(1149) Volga je planetka s průměrem 57 km, kterou objevil E. Skvortsov 1. srpna 1929.\n\n\n"}
{"id": "1307786", "url": "https://cs.wikipedia.org/wiki?curid=1307786", "title": "Kvaček", "text": "Kvaček\n\nPříjmení Kvaček nosí více významných osobností:\n\n"}
{"id": "1307789", "url": "https://cs.wikipedia.org/wiki?curid=1307789", "title": "Kysela", "text": "Kysela\n\nPříjmení Kysela nosí více významných osobností:\n\n"}
{"id": "1307790", "url": "https://cs.wikipedia.org/wiki?curid=1307790", "title": "Jong AZ", "text": "Jong AZ\n\nJong AZ (celým názvem: Jong Alkmaar Zaanstreek) je nizozemský fotbalový klub, který sídlí v Alkmaaru v provincii Noord-Holland. Jedná se o rezervní tým AZ Alkmaaru. Založen byl v roce 2001. V letech 2001–2016 se mužstvo účastnilo nejvyšší soutěže pro rezervní týmy zvané Beloften Eredivisie. V této soutěži zvítězilo pouze v sezóně 2005/06. Od sezóny 2017/18 působí v Eerste Divisie (2. nejvyšší soutěž).\n\nSvé domácí zápasy odehrává na AFAS Stadionu s kapacitou 17 000 diváků.\n\n\n\"Aktuální k datu: 9. července 2017\"\n\n\nZdroj: \n\n\n\nZdroj: \n\n"}
{"id": "1307793", "url": "https://cs.wikipedia.org/wiki?curid=1307793", "title": "Divize B 2017/18", "text": "Divize B 2017/18\n\nV soubojích 53. ročníku České divize B 2017/18 se utkalo 16 týmů dvoukolovým systémem podzim – jaro. Tento ročník odstartoval v sobotu 12. srpna 2017 úvodními čtyřmi zápasy 1.kola a skončil v sobotu 16. června 2018.\n\n\n\nPoznámky:\n\n"}
{"id": "1307794", "url": "https://cs.wikipedia.org/wiki?curid=1307794", "title": "Laštovka", "text": "Laštovka\n\nPříjmení Laštovka nosí více významných osobností:\n\n\nPodobné je příjmení Lašťovka:\n\n"}
{"id": "1307795", "url": "https://cs.wikipedia.org/wiki?curid=1307795", "title": "Mzab", "text": "Mzab\n\nMzab nebo také M'zab, v jazyce tamašek ⴰⵖⵍⴰⵏ (\"Aghlan\"), مزاب, je region v Alžírsku na severním okraji Sahary. Nachází se 550 kilometrů jižně od hlavního města Alžíru, má rozlohu 8000 km² a žije v něm okolo 360 000 obyvatel, hlavním městem je Ghardája. Obyvatelé se nazývají Mozabité a patří k berberským etnikům.\n\nOblast je tvořena vápencovou plošinou o nadmořské výšce 300 až 800 metrů, kterou protéká vádí \"Oued Mzab\". Většinu kraje vyplňuje kamenná poušť zvaná \"chebka\", srážky se pohybují mezi 40 a 100 milimetry ročně. Byla neobydlená až do 11. století, kdy se zde usadili náboženští uprchlíci z maghrebského pobřeží, příslušníci hnutí ibádíja. Založili zde sedm opevněných oáz, tzv. \"heptapolis\" (Ghardája, Baní Izgán, El Atteuf, Búnura a Malika, později přibyly ještě Berriane a Guerrara), situovaných na pahorcích s minaretem jako strážní věží, využívajících bohaté zásoby spodní vody. Pěstovali datle a cicimek, byli vyhlášenými řemeslníky a obchodníky, města sloužila jako významné zastávky karavan se solí, vlnou a otroky. I v jednadvacátém století vedou Mozabité asketický způsob života, založený na vzájemné solidaritě a přísném dodržování náboženských norem, nad kterým bdí rada starších \"Madžlis Ammi Saíd\".\n\nPro originální architektonické a urbanistické řešení svých měst a zachované komunitní tradice byl region Mzab v roce 1982 zařazen na seznam Světové dědictví.\n\n\n"}
{"id": "1307796", "url": "https://cs.wikipedia.org/wiki?curid=1307796", "title": "Jak se krotí krokodýli", "text": "Jak se krotí krokodýli\n\nJak se krotí krokodýli je česká rodinná komedie o tom, že nikdo nechce zůstat sám.\n\n"}
{"id": "1307799", "url": "https://cs.wikipedia.org/wiki?curid=1307799", "title": "Komplex chráněných území W-Arly-Pendjari", "text": "Komplex chráněných území W-Arly-Pendjari\n\nKomplex chráněných území W-Arly-Pendjari, též Komplex chráněných území WAP nebo komplex WAP je přeshraniční systém několika chráněných území rozprostírající se na pomezí Nigeru, Beninu a Burkiny Faso. Nejdůležitější části komplexu jsou národní parky W, Arly a Pendjari. Pod různou formou ochrany je vedeno přibližně 30 000 ha savan, lesů, bažinatých říčních niv a skalisek.\n\nTypickými stromy jsou baobab prstnatý a tomel mišpulovitý, na vodě roste babelka řezanovitá. Park je posledním místem, kde přežívá ohrožená žirafa západoafrická, žije zde také největší západoafrická populace slona afrického, řeky obývá kapustňák senegalský a hroch obojživelný. Vzácnými druhy jsou i lev senegalský a gepard severoafrický, dále se zde vyskytuje buvol africký, antilopa koňská, gazela rezavočelá, lesoň, prase bradavičnaté, hrabáč, pavián nebo serval. Pro množství vodního ptactva je komplex uznáván jako významné ptačí území, vyskytují se i plazi (krokodýl nilský, varan nilský) a ryby (afrotetra thébská, labeo senegalské).\n\n"}
{"id": "1307801", "url": "https://cs.wikipedia.org/wiki?curid=1307801", "title": "Lehocký", "text": "Lehocký\n\nPříjmení Lehocký nosí více významných osobností:\n\n"}
{"id": "1307802", "url": "https://cs.wikipedia.org/wiki?curid=1307802", "title": "Levinský", "text": "Levinský\n\nPříjmení Levinský nosí více významných osobností:\n\n"}
{"id": "1307803", "url": "https://cs.wikipedia.org/wiki?curid=1307803", "title": "Žďár (přírodní památka)", "text": "Žďár (přírodní památka)\n\nŽďár je přírodní památka ev. č. 5658 nedaleko obce Ruda nad Moravou, v okrese Šumperk.\n\nPředmětem ochrany jsou přírodě blízké ekosystémy lesních společenství (zejména serpentinitové bory, okrajově bučiny) a společenství serpentinitových skalních štěrbin s výskytem sleziníku nepravého \"(Asplenium adulterinum)\"\n\n\n"}
{"id": "1307811", "url": "https://cs.wikipedia.org/wiki?curid=1307811", "title": "Lochman", "text": "Lochman\n\nPříjmení Lochman nosí více významných osobností:\n\n\n"}
{"id": "1307813", "url": "https://cs.wikipedia.org/wiki?curid=1307813", "title": "Škoda 27T", "text": "Škoda 27T\n\nŠkoda 27T, resp. CSR Y03, je obousměrná tramvaj vyráběná v Číně společností CRRC Qingdao Sifang, na základě licence poskytnuté českou firmou Škoda Transportation.\n\nTyp 27T koncepčně vychází z modelu Škoda 15T. Jedná se o tříčlánkové vozidlo se čtyřmi hnacími podvozky s nezávislými koly, vyráběné v obousměrném provedení. Vůz je alternativně možné vybavit bateriovými, případně vodíkovými palivovými články (první tramvaj s vodíkovým pohonem na světě). Design tramvaje je dílem výrobce CRRC Qingdao Sifang.\n\nV roce 2013 uzavřela česká Škoda Transportation s čínskou společností CSR Qingdao Sifang (v roce 2017 přejmenována na CRRC Qingdao Sifang) smlouvu, na základě níž byla do Číny poskytnuta licence a potřebné technologie na tamní výrobu až 400 tramvají typu 15T a odvozených modifikací, trvající do roku 2023. O rok později byl v Čching-tau vyroben čínský prototyp modelu 15T, a to v pražském provedení a s využitím části dílů z České republiky. Další vozidla již byla uzpůsobena čínskému trhu (obousměrnost, klimatizace salonu cestujících, větší šířka a délka), získala nový design a také nové označení – ze strany Škody jde o typ 27T, čínský výrobce je označuje jako CSR Y03. První dva vozy 27T jsou vybaveny českými podvozky z modelu 15T, další již mají nově vyvinuté podvozky. Z Česka jsou do Číny nadále dodávány některé další komponenty a nadřazené řízení.\n\nPrvní dva prototypové vozy 27T byly vyrobeny v roce 2015. Společně s dalšími pěti zahájily v roce 2016 provoz zcela nové tramvajové sítě („Qingdao Tram“) v čínském městě Čching-tao, která je tvořena jednou, 8,8 kilometru dlouhou tratí s 12 zastávkami.\n\nV letech 2015 a 2016 bylo vyrobeno celkem 7 vozů.\n\n"}
{"id": "1307814", "url": "https://cs.wikipedia.org/wiki?curid=1307814", "title": "Faustina (mladší)", "text": "Faustina (mladší)\n\nAnnia Galeria Faustina Minor, Faustina Minor nebo Faustina mladší (21. září 130 – 175) byla dcerou římského císaře Antonina Pia a císařovny Faustiny, sama římskou císařovnou a manželkou císaře Marca Aurelia. Vojáci i manžel si ji velmi vážili a po smrti získala božské ocenění.\n\nFaustina se narodila jako čtvrté a poslední dítě svých rodičů. Jméno dostala po matce. Narodila se a vyrůstala v Římě.\n\nJejí prastrýc, císař Hadrian, dohodl s Faustniným otcem její sňatek s Luciem Verem. 25. února 138 se zasnoubili. Verův otec byl první adoptivní syn císaře Hadriana a jeho zamýšlený dědic, nicméně, když Verův otec zemřel, vybral si Hadrian Faustinina otce za svého druhého adoptivního syna a eventuálního dědice. Faustinin otec ukončil dceřino zasnoubení s Verem a zasnoubil ji s jejím bratrancem z matčiny strany, Marcem Aureliem; ten byl také adoptivním synem Faustinina otce.\n\nV dubnu nebo květnu 145 se Faustina provdala za Marca Aurelia, jak bylo od roku 138 plánováno. Od doby, kdy byl Aurelius adoptován Antoninen Piem, se podle římského práva oženil se svou sestrou. Antoninus by se musel k uskutečnění obřadu formálně zříct otcovské moci jednoho z nich. Faustině byl 1. srpna 147 udělen titul \"Augusta\".\n\nKdyž Antoninus Pius 7. března 161 zemřel, stali se Marcus Aurelius a Lucius Verus spoluvládci a Faustina císařovnou.\n\n\"Historia Augusta\" obviňuje Faustinu z cizoložství s námořníky, gladiátory a hodnostáři; Faustina a Aurelius si však byli zřejmě velmi blízcí a vzájemně oddaní. Faustina doprovázela svého manžela na různých vojenských taženích a užívala si lásky a úcty římských vojáků. Aurelius jí udělil titul \"Mater Castrorum\" neboli 'Matka tábora'.\n\nV roce 175 byl Aureliův generál Avidius Cassius po chybné zprávě o Aureliově smrti prohlášen za římského císaře. Prameny uvádí, že Cassius byl povzbuzován Faustinou, která se domnívala , že její manžel je na pokraji smrti a proto cítila potřebu, aby Cassius působil jako ochránce, protože jejímu synu Commodovi bylo 13 let.\n\nMarcus Aurelius však nezemřel a Cassius byl v červenci 175 zavražděn centurionem; jeho hlava byla poslána Marcu Aureliovi, který ji odmítl vidět a objednal pohřeb. Egypt uznal Marca Aurelia za císaře 28. července 175.\n\nFaustina zemřela v zimě 175 po nehodě ve vojenském táboře Halala (město v pohoří Taurus v Kappadokii).\n\nAurelius po své ženě velmi truchlil a pohřbil ji v Hadrianově mauzoleu v Římě. Jméno Halala bylo změněno na \"Faustinopolis\" a Aurelius otevřel charitativní školy pro osiřelé dívky nazvané \"Puellae Faustinianae\" neboli \"Faustininy dívky\". Lázně Faustiny v Milétu jsou pojmenovány po ní.\n\nZ třicetiletého manželství Faustiny a Marca Aurelia vzešlo třináct potomkůː\n\n"}
{"id": "1307816", "url": "https://cs.wikipedia.org/wiki?curid=1307816", "title": "Česká filosofie", "text": "Česká filosofie\n\nČeská filosofie se vyznačuje nechutí k pěstování systematické (\"spekulativní\") filosofie, proto v Čechách nevzniká \"čistá\" filosofie, nýbrž filosofie nezřídka spojená s jinými oblastmi duchovna - zejména s uměním, náboženstvím, politikou, výchovou nebo speciálními vědami. Českému myšlení je blíže nespekulativní, spíše k praktickým úkolům směřující kladení filosofických otázek a hledání odpovědi na ně. Českými filosofy evropského formátu jsou zejména Jan Amos Komenský, Tomáš Garrigue Masaryk a Jan Patočka.\n\n"}
{"id": "1307820", "url": "https://cs.wikipedia.org/wiki?curid=1307820", "title": "Divize A 2017/18", "text": "Divize A 2017/18\n\nV soubojích 53. ročníku České divize A 2017/18 se utkalo 16 týmů dvoukolovým systémem podzim - jaro. Tento ročník odstartoval v sobotu 12. srpna 2017 úvodními pěti zápasy 1.kola. \n\n\n\nPoznámky:\n\n"}
{"id": "1307823", "url": "https://cs.wikipedia.org/wiki?curid=1307823", "title": "Rag'n'Bone Man", "text": "Rag'n'Bone Man\n\nRag'n'Bone Man, vlastním jménem Rory Charles Graham (* 29. ledna 1985, Uckfield, East Sussex, Anglie) je britský zpěvák, který se proslavil v roce 2016 se svou písní Human.\n\nGraham navštěvoval školu Ringmer Community College, ze které byl vyloučen a poté se zapsal na Uckfield Community Technology College. Je ženatý a má syna Reubena (2017).\n\nKdyž se Graham přestěhoval do Brightonu, tak jej kamarád Gi3mo přizval do zakládané kapely Rum Committee, kde si vymyslel pseudonym Rag 'N' Bonez. Potom začal hrát v Slip-jam B, kde se setkal lidmi, kteří mu pomohli nastartovat hudební kariéru. V příštích pár letech doprovázeli hip hop umělce Pharoahe Monch a KRS-One na koncertech v Brighton Concorde 2 a vydali vlastní album \"Boozetown\" u Bandcamp.\n\nV roce 2011 Graham začal spolupracovat s anglickým hip-hop vydavatelstvím High Focus. Krátce poté Graham začal spolupracovat s nahrávacím producentem Markem Crewem, který v té době pracoval s Bastille na debutovém albu Bad Blood. V roce 2013 Graham podepsal smlouvu s Warner Chappell, která mu umožnila pokračovat v hudební kariéře na plný úvazek.\n\nV roce 2014, ve spolupráci s Markem Crewem, Graham vydal EP \"Wolves\" prostřednictvím Best Laid Plans Records, který obsahoval devět skladeb s hosty včetně rappera Vince Staples, Stig Of The Dump a Kate Tempest.\n\nV roce 2015 vydal Disfigured EP, hlavní skladba \"Bitter End\" byla hrána na BBC Radio 1 Xtra a přidána do playlistu \"In New Music We Trust\" BBC Radio 1.\n\nSvůj první singl \"Human\" vydal v červenci 2016 u Columbia Records. Dostal se na první místa v oficiálních žebříčcích v Rakousku, Německu, Belgii a Švýcarsku.\n\nPíseň \"Human\" byla použita jako hlavní píseň v Amazon Prime serii \"Oasis\". Píseň byla také použita v oficiálním traileru pro EA, videohry BioWare \"\" a také pro trailer k filmu \"Děkuji za vaše služby (2017).\"\n\nDne 10. února 2017 vydal první debutové album \"Human.\" Album otevírá píseň \"Human\", obsahuje singl \"Skin\" a další. Český hudební web iREPORT počin pochválil, autor recenze však zpěvákovi vytkl absenci překvapivosti a rafinovanosti v aranžích. Album Hunam vyhrálo BBC Music Awards za Britské album 2017, a Graham byl nominován na Umělce roku.\n\nPozději spolupracoval s Gorillaz na songu The Apprentice a také na písni Broken People pro soundtrack filmu Bright. V lednu 2019 se Graham a Calvin Harris drželi na druhém místě žebříčku UK Singles Chart se společným songem Giant po dobu pěti týdnů.\n\n"}
{"id": "1307826", "url": "https://cs.wikipedia.org/wiki?curid=1307826", "title": "Kujalleq", "text": "Kujalleq\n\nKujalleq (\"Jižní Grónsko\", zastarale \"Kujatdlek\") je kraj v Grónsku. Vznikl 1. ledna 2009, když se okresy Narsaq, Nanortalik a Qaqortoq sjednotily do kraje Kujalleq. Hlavním městem je Qaqortoq. Se svojí rozlohou je Kujalleq nejmenším krajem ze všech osad. Nachází se tu 14 osad, takže je to po Qaasuitsupu druhý kraj s největším počtem obyvatel v Grónsku. V roce 2017 tu žilo 6 692 obyvatel, přičemž téměř 88% obyvatel žije ve městech Qaqortoq, Narsaq a Nanortalik.\n\n"}
{"id": "1307830", "url": "https://cs.wikipedia.org/wiki?curid=1307830", "title": "Texasetes", "text": "Texasetes\n\nTexasetes („obyvatel Texasu“) byl obrněný nodosauridní dinosaurus. Žil na konci spodní křídy (věk alb) na území dnešního Texasu (Tarrant County). Jeho fosilie byly objeveny v sedimentech souvrství Paw Paw, takže šlo o současníka jiného nodosauridního ankylosaura rodu \"Pawpawsaurus\" (podle některých paleontologů jde ale o jeden a ten samý rod). Texasetes byl každopádně malý zástupce skupiny, dosahující délky jen asi 2,5 až 3 metry. Holotyp nese označení USNM 337987 a původně byl považován za fosilii jakéhosi malého sauropoda. Fosilie nese diagnostické znaky, které jí odlišují od všech ostatních známých nodosauridů.\n\n"}
{"id": "1307831", "url": "https://cs.wikipedia.org/wiki?curid=1307831", "title": "Skalp", "text": "Skalp\n\nJedná se označení vlasaté části těla člověka. Pokrývá horní část lebky a skládá se z 5 vrstev:\n\n"}
{"id": "1307832", "url": "https://cs.wikipedia.org/wiki?curid=1307832", "title": "Dassault/Dornier Alpha Jet", "text": "Dassault/Dornier Alpha Jet\n\nDassault/Dornier Alpha Jet je dvoumotorový lehký bojový a cvičný letoun určený pro pokračovací výcvik pilotů stíhacích letadel.\n\nAlpha Jet je výsledkem francouzsko-německé spolupráce, konkrétně firem Dassault a Dornier, která reflektovala podobné požadavky vzdušných sil obou zemí.\n\nPočátkem 60. let začaly Spojené království a Francie spolupracovat na vývoji nového nadzvukového bojového letadla, které mělo zároveň sloužit k výcviku pilotů. Výsledkem byl letoun SEPECAT Jaguar, který se nakonec dokonale osvědčil v roli bojového stroje. Původní požadavek Francie na cvičné letadlo se tak nenaplnil. Proto začala Francie rozvíjet spolupráci s tehdejším Západním Německem, které potřebovalo nahradit své zastaralé bojové stroje Fiat G.91. Technická specifikace nového stroje vznikla v roce 1968 a v červenci 1969 byla podepsána dohoda o společném vývoji a výrobě. Na základě dohody měla každá ze zemí zakoupit 200 strojů, přičemž výroba měla probíhat v obou státech. Výsledkem mělo být podzvukové letadlo, jehož pohon budou zajišťovat motory SNECMA-Turbomeca Larzac. Německo mělo negativní zkušenosti spojené s haváriemi svých jednomotorových letounů Lockheed F-104 Starfighter, proto hned od začátku prosazovalo koncept dvoumotorového letadla.\n\nSvé návrhy předložily tři skupiny výrobců:\n\nVítězem soutěže se v červenci 1970 stal návrh TA501 od týmu Breguet-Dassault-Dornier. V roce 1971 byly společnosti Dassault a Breguet sloučeny do firmy Avions Marcel Dassault-Breguet Aviation, která dostala za úkol vyrobit dva prototypy nového letadla. Další dva prototypy postavil Dornier v Německu. Jako první se do vzduchu vznesl francouzský prototyp 26. října 1973 a jeho německý protějšek ho následoval o necelé tři měsíce později.\n\nJeště v září 1973 k programu přistoupila i Belgie, která pro své letectvo objednala 33 kusů letounu.\n\nSériová výroba byla rozdělena mezi společnosti Dassault, Dornier a belgickou SABCA, z nichž každá vyráběla část dílů letounu (Dassault: střední část trupu; Dornier: křídlo, zadní část trupu a ocasní plochy; SABCA: špici trupu a křídelní klapky) a současně provozovala montážní linku kompletující letouny ze subsestav dodávaných ostatními výrobci.\n\nV květnu 1979 začalo Francouzské letectvo nahrazovat zastaralé T-33 Silver Star, Mystère IV a Fouga Magister novými Alpha Jet E (E jako École, t. j. školní). Francie nakonec neobjednala 200 letadel jak se původně plánovalo. Snížila tento počet na 176 kusů a ty byly dodány do roku 1985.\n\nZápadní Německo nemělo zájem o letadla ve cvičné verzi. Preferovalo výcvik na amerických strojích, který němečtí piloti podstupovali na amerických základnách. Dodávky bojové verze Alpha Jet A (A jako Appui Tactique, t. j. taktická podpora) začaly v roce 1978 a byly ukončeny o 5 let později. Luftwaffe objednala celkem 175 strojů.\n\nAlpha Jet je lehký hornoplošný letoun malých rozměrů. Na náběžné hraně křídel byl použit tzv. \"psí zub\", což je zářez, který zlepšuje aerodynamické vlastnosti letounu při vzletu a přistání. Křídla mají velké Fowlerovy klapky a po obou stranách trupu před ocasními plochami jsou brzdící štíty. Účinně zvyšují vztlak při přistání v malých rychlostech.\n\nTříbodový podvozek tvoří přední podvozková noha, která se zatahuje dozadu, zatímco nohy hlavního podvozku se zatahují do gondol motorů.\n\nV gondolách ve spodní části trupu jsou umístěny dva proudové motory SNECMA Turbomeca Larzac 04-C5 o tahu 13,24 kN. Stroje Luftwaffe byly později modernizovány variantou Larzac 04-C20 o tahu 14,12 kN.\n\nKokpit má tandemové uspořádání sedadel a dva samostatné překryty. Zadní sedadlo se nachází ve vyšší poloze, což umožňuje instruktorovi mít směrem vpřed dobrý výhled. Francouzský Alpha Jet E byl vybaven vystřelovacími sedadly Martin Baker AJRM4, zatímco německý Alpha Jet A měl sedadla UPC/Stencel S-III-F3.\n\nFrancouzská letadla měla jen základní avionické vybavení, zatímco německé stroje disponovaly poměrně sofistikovaným navigačně-bojovým systémem. Ten se skládal z inerciálního navigačního systému Lear-Siegler, dopplerovského navigačního systému Litton a průhledového displeje Kaiser/VDO.\n\nObě provedení se mírně odlišují i vzhledem špičky trupu, která je u verze A ostře zašpičatělá, zatímco u varianty E má oblejší tvar. Obě varianty mají čtyři závěsné body pod křídlem a jeden v ose trupu, s celkovou nosností až 2 200 kg výzbroje. Podtrupový závěsník je primárně určen k nesení kontejneru s automatickým kanónem, buď DEFA ráže 30 mm či Mauser BK-27 ráže 27 mm.\n\n\n\n\n\n\n\n"}
{"id": "1307834", "url": "https://cs.wikipedia.org/wiki?curid=1307834", "title": "MVV Maastricht", "text": "MVV Maastricht\n\nMVV Maastricht (celým názvem: Maastrichtse Voetbal Vereniging Maastricht) je nizozemský fotbalový klub, který sídlí v Maastrichtu v provincii Limburg. Založen byl v roce 1902 pod názvem MVC Maastricht. Svůj současný název nese od roku 1908. Od sezóny 2000/01 působí v Eerste Divisie (2. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu De Geusselt s kapacitou 10 000 diváků.\n\nZdroj: \n\n\n\"Aktuální k datu: 9. července 2017\"\n\n\nZdroj: \n\n\n\nZdroj: \n\n\n"}
{"id": "1307835", "url": "https://cs.wikipedia.org/wiki?curid=1307835", "title": "Ukázkový sport", "text": "Ukázkový sport\n\nUkázkový sport nebo také \"demonstrační sport\" je označení pro doplňkovou sportovní soutěž, která se koná v rámci olympijských her nebo jiné multisportovní akce. Vítězové dostávají medaile, ale menší než jsou ty, které se udělují v oficiálních disciplínách. Výsledky ukázkových sportů se neuvádějí v přehledech a nezapočítávají se do celkového pořadí národů.\n\nRůzné závody mimo hlavní olympijský program se konaly už v roce 1900, ale prvním oficiálním ukázkovým sportem byl starobylý severský zápas glíma na Letních olympijských hrách 1912 ve Stockholmu. O zařazení ukázkového sportu rozhoduje pořadatelská země, zpravidla jde o typické místní sportovní odvětví. Po Letních olympijských hrách 1992 doporučil Mezinárodní olympijský výbor pořadatelům, aby vzhledem k rozrůstání programu her už nadále ukázkové sporty nezařazovali; výjimkou byl turnaj ve wu-šu na olympiádě v Pekingu 2008.\n\nV letech 1984 až 2004 byla také do olympijského programu zařazena jedna mužská a jedna ženská soutěž handicapovaných sportovců jako upozornění na blížící se paralympijské hry. V době konání Letních olympijských her 2016 se uskutečnily také soutěže v progamingu, MOV je však neuznal jako součást olympiády. \n\nNěkteré z ukázkových disciplín se nakonec dočkaly zařazení mezi plnohodnotné olympijské sporty (viz seznam): \n\n\n"}
{"id": "1307836", "url": "https://cs.wikipedia.org/wiki?curid=1307836", "title": "Stažení produktu", "text": "Stažení produktu\n\nStažení produktu (anglicky \"product recall\") je žádost výrobce o návrat nebezpečného nebo defektního výrobku. Bývá to často spotřební elektronika, automobily, ale i potraviny. Tato praktika se často objevuje především od 21. století. Výrobce tak předchází případným postihům. Může to však způsobit únik dat zákazníků. Může také posloužit jako výzkum trhu.\n"}
{"id": "1307837", "url": "https://cs.wikipedia.org/wiki?curid=1307837", "title": "Pawpawsaurus", "text": "Pawpawsaurus\n\nPawpawsaurus („ještěr ze souvrství Paw Paw“) byl obrněný nodosauridní dinosaurus. Žil na konci spodní křídy (věk alb, asi před 105 až 100 miliony let) na území dnešního Texasu (kraj Tarrant County). Jeho fosilie byly objeveny roku 1992 v sedimentech souvrství Paw Paw, takže šlo o současníka jiného nodosauridního ankylosaura rodu \"Texasetes\" (podle některých paleontologů jde ale o jeden a ten samý rod).\n\nJe známý podle téměř kompletně dochované lebky. Ta byla podrobně zkoumána počítačovým tomografem v roce 2016, přičemž se podařilo rekonstruovat tvar a velikost mozku, vnitřního ucha i nasálních kavit. Mozek byl původně dlouhý 96 mm (30 % délky lebky) a široký 35 mm. Ukázalo se také, že tento dinosaurus měl slabý sluch, ale relativně dobrý čich. Na základě velikosti lebky bylo spočítáno, že celková délka těla činila asi 4,5 metru, což dělá z tohoto dinosaura středně velkého zástupce své vývojové skupiny. Přesné rozměry tohoto nodosaurida však na základě dostupného fosilního materiálu není možné odhadnout.\n"}
{"id": "1307838", "url": "https://cs.wikipedia.org/wiki?curid=1307838", "title": "Stegopelta", "text": "Stegopelta\n\nStegopelta (\"zastřešený štít\") byl obrněný nodosauridní dinosaurus. Žil na přelomu spodní a svrchní křídy (stupeň alb až cenoman) na území dnešního Wyomingu (kraj Fremont County). Jeho fosilie byly objeveny v sedimentech souvrství Frontier. Druh popsal americký paleontolog Samuel Wendell Williston v roce 1905. Holotyp nese označení FMNH UR88. V klasifikaci dinosaura panovaly po dlouhou dobu zmatky, zejména kvůli fragmentární povaze dochovaného materiálu. Dnes předpokládáme, že šlo o menšího nodosaurida, tedy býložravého obrněného dinosaura, pohybujícího se pomalu po všech čtyřech. Tento dinosaurus byl dlouhý asi 4 metry a mohl vážit přibližně 1000 kg.\n"}
{"id": "1307839", "url": "https://cs.wikipedia.org/wiki?curid=1307839", "title": "SOIUSA", "text": "SOIUSA\n\nSOIUSA (je zkratka pro , ) je návrh na nové, mezinárodně přijímané, geografické a toponymické členění Alp. Pochází od italského orografa a autora Orografického atlasu Alp, Sergio Marazziho.\nJeho kniha byla představena pod záštitou Italského alpského klubu (\"Club Alpino Italiano\") v roce 2006.\n\nSOIUSA vychází z geomorfologie, geologie, hydrologie a fytogeografie Alp. Hlavním cílem návrhu je sjednotit jednotlivá národní členění, respektive národní klasifikace Alp. Zvláště pak překonat standardní italské členění Alp přijaté Národním sdružením pro geografii (\"Comitato Geografico Nazionale\") v roce 1926. SOUIUSA je dostupný v italštině, francouzštině, němčině a slovinštině.\n\n\nRozkládají se od Savony - průsmyku Cadibona - obce Montezemolo a města Mondovi k linii tvořenou Rýnem - průsmykem Splügen a jezery Como a Lecco.\n\n\n\nRozkládají se od linie Rýn - průsmyk Splügen - jezero Como, jezero Lecco k hranici, kterou tvoří města Vídeň - Sopron - Kőszeg - Štýrský Hradec a Maribor.\n\n\n\n"}
{"id": "1307842", "url": "https://cs.wikipedia.org/wiki?curid=1307842", "title": "Elephas maximus indicus", "text": "Elephas maximus indicus\n\nSlon indický (\"Elephas maximus indicus\") je poddruh slona z čeledi slonové (\"Elephantidae\").\n\nSlon indický váží 2,6–5 tun. V délce měří 5,5–6,5 m a do výšky 2,5 až 3,5 m. Jeho ocas měří 1,2 až 1,5 m. Slon indický má uši velké až 41,1 cm.\n\nTělo slona indického se dělí na 5 částí: hlavu, trup, dvě přední a dvě zadní končetiny a ocas. Pro slona je typické, že má na hlavě kly, dlouhé uši a obrovský chobot. Nejviditelnější znaky s rozdíly slona afrického a slona indického jsou na hlavě. Slon indický má menší uši jako slon africký, kly mají pouze samci a na chobotu mají pouze jeden, prstík. Na chobotu má slon „prstíky“, které mu slouží při sklizní, uchopování potravy, mytí a pití. Sloni mají velmi dobré vyvinutý sluch, už jen proto, že mají velké uši a dokáží slyšet zvuk na vzdálenost až 1 km. Kly, malé nebo obrovské mohou mít u tohoto druhu pouze samci, někdy je mají i samice, ale jen velmi malé. Na hlavě má dva výrůstky, které vypadají jako kopce. Slon indický má velmi malá ústa, ale obrovský apetit. V ústech má obrovské stoličky, což naznačuje že slon indický má k mamutovi srstnatému blíže než jiné druhy slonů. Jedna stolička může měřit až 21 cm. Pokud by slon indický ztratil zub nebo by se mu zkazil, nemohl by jíst a umřel by hlady. Trup slona indického je dlouhý a tlustý. Má 4 končetiny na kterých má 4 prsty. Končetiny slona jsou velké a mohutné, aby se mohl prodírat přes hustý porost.\n\nVnitřní stavba těla se skládá z 5 částí: z kostry, svalů, trávicí soustavy, respirační a vylučovací soustavy. Sloni mají obrovské tělo a to značí i o velikosti kostry. Slon indický má mohutnou lebku. Z lebky mu ven vybíhají kly. Kly, stejně jako stoličky jsou kosti. Jeho sanice je značně větší než čelist. Čelist je tvořena horní sanicí a sanicí dolní. Na horní straně lebky má slon indický vyvýšeninu, kterou tvoří dva kopečky na jeho horní straně hlavy. Krk tvoří několik velkých obratlů. Lopatky tvoří horní část jeho předních končetin. Slon indický má menší stehenní kost na předních končetinách než na zadních, ale tloušťka zadní končetiny je menší než tloušťka femuru na přední. Hrudní koš tvoří 21 žeber. Slon indický má 100 000 svalů, což zajišťuje velmi vysokou úroveň kontroly a síly.\n\nSloni používají kly na bitvy o samice. Slon na se o ně dobře stará, čistí a leští je o kůru stromu nebo v zemi vyhledává sůl, která mu kly zpevňuje.\n\nSlon indický obývá Asii a to státy: Indii, Nepál, Bangladéš, Bhútán, Barmu, Thajsko, Malajský poloostrov, Vietnam, Kambodžu, Laos a Čína.\n\nSlon indický žije na pastvinách, v listnatých, jehličnatých a stále zelených lesích.\n\nSlon indický je býložravý. Živí se 112 druhy různých rostlin: trávou, vysokou trávou, palmami, rákosem, \"alcea setosa\", kůrou \"Acacia polyacantha\", bambusem, dřevem, datlovníkem, \"Careym arborea\".\n"}
{"id": "1307843", "url": "https://cs.wikipedia.org/wiki?curid=1307843", "title": "Řeckokatolicka katedrála Neposkvrněného početí Panny Marie (Ternopil)", "text": "Řeckokatolicka katedrála Neposkvrněného početí Panny Marie (Ternopil)\n\nŘeckokatolicka katedrála Neposkvrněného početí Panny Marie (ukr. \"Собор Непорочного Зачаття Пресвятої Богородиці\", bývalý \"Dominikánský kostel\") je baroková katedrála Archieparchie Ternopil-Zborov Ukrajinské řeckokatolické církve v městě Ternopilu v Ternopilské oblasti.\n\nSoučasný kamenný chrám jako dominikánský kostel byl vystavěn v letech 1749–1779 a vysvěcen byl v roku 1779.\n\nNakonec 80. léta 20. století chrám Narození Páně získala Ukrajinská řeckokatolická církev. Od roku 1989 chrám je řeckokatolická katedrála.\n\n\n"}
{"id": "1307844", "url": "https://cs.wikipedia.org/wiki?curid=1307844", "title": "Samuel Wendell Williston", "text": "Samuel Wendell Williston\n\nSamuel Wendell Williston (10. července 1851 – 30. srpna 1918) byl americký paleontolog a entomolog, který proslul mj. teorií o vzniku ptáků z běhajících opeřených předků. Popsal také některé druhy dinosaurů (např. rod \"Stegopelta\") a podílel se na prvních objevech a vykopávkách proslulých druhů, jako byl teropod \"Allosaurus\" nebo sauropod \"Diplodocus\". Proslul však také jako entomolog se zaměřením na dvoukřídlé (Diptera). Sám publikoval přes 50 publikací o této skupině a pojmenoval na 1250 jejich druhů. Stal se tak vůbec prvním specialistou na dvoukřídlý hmyz ve Spojených státech.\n"}
{"id": "1307846", "url": "https://cs.wikipedia.org/wiki?curid=1307846", "title": "Hlavní štáb partyzánských oddílů na Slovensku", "text": "Hlavní štáb partyzánských oddílů na Slovensku\n\nHlavní štáb partyzánských oddílů na Slovensku (HŠPO) byl od 18. září 1944 ústřední koordinační a řídící orgán partyzánského hnutí na Slovensku. Štáb sloužil jako orgán SNR pro velení partyzánskému hnutí a součinnost s 1. československou armádou na Slovensku (1. ČSA) v rámci Rady na obranu Slovenska během Slovenského národního povstání se souhlasem Ústředního štábu partyzánského hnutí (ÚŠPH) v Kyjevě.\n\nNáčelníkem (velitelem) štábu byl Karol Šmidke (jmenován SNR již dne 7. 9. 1944), který měl dva zástupce. 1. zástupce byl podplukovník Branislav Manica a 2. zástupce JUDr. Vladimír Daxner. Štáb byl umístěn v Banské Bystrici, odkud se 26. října přestěhoval do prostoru Nízkých Tater. 29. října 1944 byla jeho působnost rozšířena na celé československé území a proto byl přejmenován na \"Hlavní štáb partyzánského hnutí v Československu (HŠPH)\", v jehož čele byl od 30. září 1944 plukovník Alexej Nikitič Asmolov.\n\nPolitické vedení SNP převzalo předsednictvo pléna SNR, kterému podléhaly jednotlivé pověřenectva a jejich řídící pracovníci v paritním zastoupení komunistů a nekomunisty. Plénum mělo 50 členů: 24 komunistů (včetně sociálních demokratů) a 24 představitelů občanského odboje (členy Demokratické strany po 17. září 1944) plus dva vojenští velitelé 1. ČSA - generálové Ján Golian a Rudolf Viest. Plénum od 5. září do 23. října 1944 zasedalo patnáctkrát. 12. září 1944 se konalo 4. zasedání SNR s hlavním bodem programu - zřízení Rady na obranu Slovenska. Jejím prvořadým úkolem bylo organizovat obranu svobodného území, řídit bojové činnosti povstalecké armády a partyzánských jednotek. Předsedou Rady se stal velitel 1. ČSA na Slovensku Golian, později Viest. Dalšími členy Rady byli dva zástupci SNR, tři představitelé povstalecké armády a dva zástupci HŠPO.\n\nNa osvobozeném území došlo k převzetí moci místními a okresními Revolučními národními výbory (RNV), které organizovaly nábor záložníků do armády a dobrovolníků do partyzánských oddílů (mobilizační vyhlášky). Tak jako orgány SNR, i RNV byli paritně složené z komunistů a nekomunistů.\n"}
{"id": "1307848", "url": "https://cs.wikipedia.org/wiki?curid=1307848", "title": "Dominikánský kostel", "text": "Dominikánský kostel\n\nDominikánský kostel může být:\n\n"}
{"id": "1307850", "url": "https://cs.wikipedia.org/wiki?curid=1307850", "title": "Kultura v Třebíči", "text": "Kultura v Třebíči\n\nKultura v Třebíči je článkem, který se zabývá kulturou a kulturními spolky v Třebíči.\n\nV Třebíči pod městem Třebíč funguje Městské kulturní středisko (dále MKS), tj. příspěvková organizace, která má za cíl uspokojení potřeb obyvatelstva v oblasti kulturního a společenského života. MKS provozuje některé z kulturních organizací ve městě, např. kino Pasáž, Národní dům s Galerií Franta, Zadní synagogu, Fórum, Klub Hájek, Divadlo Pasáž, Malovaný dům, Galerii Ladislava Nováka a Městskou věž.\n\nKulturní vyžití v Třebíči zajišťuje Divadlo Pasáž na Masarykově náměstí, kino Pasáž a Národní dům. Třebaže součástí kongresového centra Pasáže je i divadelní infrastruktura, stálou profesionální scénu Třebíč nemá. V Třebíči byla roku 1940 založena a zahájila svou činnost profesionální scéna Horáckého divadla, po válce (1945) přesunutého do Jihlavy, dnes příspěvkové organizace Kraje Vysočina.\n\nHudební produkce jsou zajišťovány v prostorách Národního domu na Karlově náměstí, v sálech kulturního zařízení Fórum, na Karlově náměstí a v několika hudebních klubech jako \"Béčko\", \"Paradise\" (dříve \"Ponorka\", \"Florida\", \"Black&White, Golem, Level\"), \"Club-R\" (dříve \"Roxy\"), \"Znojemka\" či v nedaleké cihelně, kde se nachází klub \"Cihelna,\" a některých menších klubech.\n\nV Třebíči se konají různé tradiční i mimořádné kulturní akce. Jsou to každoročně konaný hudební festival Zámostí, jež se koná od roku 1997 v červnu na říční nivě řeky Jihlavy, první ročník festivalu se však odehrával v budově Subakovy koželužny v židovském městě. V rámci navazování na židovskou tradici města se v Třebíči konal od roku 2003 pod patronací Arnošta Lustiga festival židovských tradic Šamajim, v roce 2008 došlo k přejmenování na Třebíčský židovský festival, současně s přejmenováním došlo i na změnu patrona, stal se jím Arnošt Goldflam. Od roku 2009 se před letními prázdninami koná i festival Country hudby a tanců – Country fest, od roku 2003 se v Třebíči konal i festival etnické hudby a kultury Třebíčský Zvonek a od roku 1998 se konaly i folklorní slavnosti s názvem Třebíčské Bramborobraní, jejich název se v roce 2009 změnil na Folklórní slavnosti. Od roku 2003 se v Třebíči koná divadelní festival malých souborů pod názvem Festival divadla 2–3–4 herců, Třebíč je také městem, kde se koná část festivalu klasické hudby Concentus Moraviae. Od roku 2006 se v Třebíči odehrává každoroční Třebíčský operní festival. V souvislosti se zařazením židovských památek a baziliky se ve městě konají středověké slavnosti s průvodem historických postav a středověkými slavnostmi, po roce 2010 byly nazvány Slavnosti tří kápí. Od roku 2016 se v areálu říčních lázní na tzv. Polance koná festival hudby pod názvem Polanka Fest.\n\nVe městě se nachází i Muzeum Vysočiny Třebíč, které se nachází v prostorách bývalého zámku, Galerie Malovaný dům v Malovaném domě a galerie v Zadní synagoze, výstavy se konají i v kulturním centru náležícím k divadlu Pasáž. V roce 2002 byla v Zámostí otevřena stálá výstava, která je věnována třebíčskému spisovateli Ladislavu Novákovi. Některá jeho díla jsou vystavena i ve vinárně Ráchel, která se také nachází v židovské čtvrti. V roce 2014 byla slavnostně otevřena výstava třebíčského rodáka Františka Mertla, řečeného Franty. Součástí průmyslové školy je i Muzeum staré zemědělské techniky.\n\nV roce 2015 bylo v červnu ve městě na místě bývalé mazutové kotelny v areálu bývalé obuvnické továrny BOPO otevřeno ekotechnické centrum \"Alternátor\", které obsahuje několik expozic o technice, ekologii a energetice. Součástí centra je i tzv. projekční koule a expozice o historii průmyslu v Třebíči. Při otevření centra 29. června bylo na budovu centra promítáno videomappingem úvodní video. Kraj Vysočina uvedl, že v místě někdejšího Šmeralova domu by mohlo vzniknout Centrum tradiční lidové kultury. Muzeum Vysočiny by mělo být zřizovatelem tohoto centra. To nastalo v roce 2019.\n\nNejstarším českým spolkem v Třebíči byla \"Měšťanská beseda\", založená dr. Janem Miloslavem Hanělem roku 1848 a následně obnovená roku 1860. V pozdějších dobách vznikly ještě:\nPo roce 1890 byli ještě založeny: \"Vzdělávací beseda „Palacký“\", politický spolek \"Pokrok\", \"Sportovní klub\", \"Bruslařský klub\", \"Spolek soukromých úředníků\", \"Československá obchodní beseda\", zpěvácký spolek \"Lumír\", \"Musejní spolek\" (1898), \"Průmyslové museum\", \"Spolek katolických dělníků\", \"Katolicko-politická jednota\" a mnoho dalších spolků, převážně loterních a podporovacích.\n\nPrvní knihovna v Třebíči byla založena \"Spolkem pro zakládání knihoven\" 6. dubna 1885, zakladateli byli \"Alois Grimmich\", \"Jan Pochop\" a \"František Doležel\". Prvním působištěm knihovny byla malá místnost v budově německé školy na Hasskově ulici. Až do roku 1919 se knihovna jmenovala \"Knihovna pro lid\", po tomto roce byla předána z rukou spolku do rukou města a přejmenována na \"Husovu veřejnou knihovnu\". Později knihovna začala i vydávat časopis \"Čtenář\" a po sametové revoluci byla přejmenována na \"Městskou knihovnu v Třebíči\".\n\nKulturu v Třebíči podporují též třebíčští skauti, kteří zde působí od roku 1923 a u jejich zrodu stálo několik významných osobností. Dnes v Třebíči funguje dohromady 10 oddílů skautů vodních i pozemních a ke své činnosti využívá několik budov rozmístěných po celém městě, jsou sdruženy ve dvou střediscích. Pozemní skauti fungují pod střediskem s názvem \"Srdíčko\" a vodní pod střediskem s názvem \"Žlutá ponorka\". Obě střediska mají delší historii a spoustu tradičních akcí.\n\nO tradici Junáka v Třebíči svědčí i to, že v rámci otevření nového divadla Pasáž v Třebíči byl jako první velká akce ve dnech 18. až 20. února 2005 prezentován XI. valný sněm Junáka. V několika sálech divadla, ve foyer i v dalších místech v Třebíči se jednalo o budoucnosti skautingu a mimo jiné o tzv. \"Chartě českého skautingu\".\n\nV Třebíči do 1. července 2015 fungoval útulek pro psy pod patronací Ligy pro ochranu zvířat, od té doby je provozován městskou policií, nejpozději od 15. června 2017 jej musí provozovat nový provozovatel či město v nových prostorech na Hrotovické ulici, neboť původní prostory je nutné vyklidit a předat novému majiteli. Stavba nového útulku začala 15. prosince 2016. Útulek skončil kvůli původnímu provozovateli, který byl podezřelý pro zpronevěru. Policie však případ odložila. Útulek bude otevřen v polovině června 2017.\n"}
{"id": "1307851", "url": "https://cs.wikipedia.org/wiki?curid=1307851", "title": "FC Oss", "text": "FC Oss\n\nFC Oss (celým názvem: Football Club Oss) je nizozemský fotbalový klub, který sídlí ve městě Oss v provincii Noord-Brabant. Založen byl v roce 1928 pod názvem TOP. Svůj současný název nese od roku 2009. Od sezóny 2011/12 působí v Eerste Divisie (2. nejvyšší soutěž). Klubové barvy jsou červená a bílá.\n\nSvé domácí zápasy odehrává na Frans Heesen Stadionu s kapacitou 4 560 diváků.\n\nZdroj: \n\n\n\"Aktuální k datu: 9. července 2017\"\n\n\nZdroj: \n\n\n\nZdroj: \n\n"}
{"id": "1307852", "url": "https://cs.wikipedia.org/wiki?curid=1307852", "title": "Zhongyuansaurus", "text": "Zhongyuansaurus\n\nZhongyuansaurus (\"ještěr z oblasti Zhongyuan\") byl obrněný ankylosauridní dinosaurus. Žil v období svrchní křídy na území dnešní provincie Che-nan (východní Čína). Fosilie byly původně považovány za pozůstatky nodosaurida, v roce 2008 ale byly překlasifikovány na ankylosauridní. Kladistická analýza z roku 2011 zase ukázala, že jde o nejbazálnějšího známého dinosaura z podčeledi Ankylosaurinae (a zároveň o prvního známého zástupce postrádajícího klasickou \"ocasní palici\"). V roce 2014 publikovala odbornice na ankylosaury Victoria Megan Arbourová svoji dizertaci, ve které dokládá, že tento taxon je nejspíš mladším synonymem rodu \"Gobisaurus\", popsaného roku 2001.\n\nTento středně velký ankylosaurid dosahoval délky kolem 4 až 5 metrů a hmotnosti asi 2000 kilogramů.\n\n"}
{"id": "1307854", "url": "https://cs.wikipedia.org/wiki?curid=1307854", "title": "Hospodářství v Třebíči", "text": "Hospodářství v Třebíči\n\nHospodářství v Třebíči je článkem, který se zabývá průmyslem, hospodářstvím, turismem a hospodařením města Třebíče.\n\nJiž v 17. století se v Třebíči silně rozvíjely cechy, v přehledu cechů z roku 1763 se již začíná projevovat větší počet zástupců soukenického cechu, bylo rozhodnuto, že Karel Josef z Valdštejna založí manufakturní výrobu. K tomu nakonec nedošlo a místní soukeníci nedokázali konkurovat větším dílnám s manufakturním provozem v Brně, Liberci nebo Olomouci. V polovině 19. století již bylo v Třebíči několik větších dílen koželužnického cechu, byly to dílny Karla Budischowského, jeho bratra Františka Budischowského, dílna Martina Hasska a Subakova továrna, tyto měly podle srovnání Jindřicha Chylíka v roce 1841 vyrábět dohromady 90 000 kůží ročně, brněnská největší továrna, továrna Karla Ignáce Lettmayera, v tomto srovnání má za rok v tuto dobu vyrobit 12 000 kůží za rok. V roce 1906 prosperovala i obuvnická továrna Cinkajzlova (v matrikách se uvádí i Zinkeiselova).\n\nPodle Vlastivědy moravské v Novém městě stávala papírna, která při povodni v roce 1774 byla úplně zničena. Mezi další průmyslové závody měli patřit i lihovary, jež měly k datu vydání publikace (rok 1906) být příslušny ke každému panskému dvoru. Další odvětví byla zastoupena těžením grafitové tuhy u Římova v lokalitě Vísky, důl se měl jmenovat Černý důl. Mezi velké závody patřila i velká papírna u Přibyslavic, na jejímž místě měl stávat železný hamr, ten měli zakoupit a proměnit v papírnu manželé Schneiderovi. V roce 1846 měl papírnu koupit Karel Fundulus z Třebíče, v osmdesátých letech měla být papírna rozšířena a papír se začal vyrábět na moderních strojích ze dřeva, které bylo mleto v mlýnech u Rokštejna a u Sokolí. Papírna v těch letech zaměstnávala asi 150 lidí. Dalším velkým závodem měla být přádelna u Vladislavi, ze které se postupem času stala továrna na čokoládu a k roce vydání publikace měla být továrnou na umělá hnojiva a na klíh. V Okříškách měla být v roce 1892 Františkem Engelmannem z Brna postavena parní pila, která měla posléze přejít do majetku velkostatku. V jehož majetku byl i lihovar.\n\nPrůmyslu v Třebíči se začalo dařit až po dovedení železnice v roce 1885, nicméně i do té doby se v Třebíči rozvíjí různé cechy, hlavně soukenický a další spojené s tímto cechem. V Třebíči se nacházelo několik mlýnů, na Stařečském potoce ležely Borovský, Janův a Hluchý, na Jihlavce ležely Poušův, Krajíčkův, Churavý a Táborský. V počátcích 20. století v Třebíči byl i parní pivovar, sladovka, elektrárna, lihovar, sodovkárny ZON, octárna, 2 likérky, 2 cihelny, slévárna, 2 strojírny, 2 barvírny a knihtiskařství, stavitel, řezbář, 2 sochaři, 2 fotografové. Ve městě byly 2 velkoobchody, 20 kupců a 2 knihkupectví. Ve městě také operovali bankovní ústavy: Obecní spořitelna města Třebíče (založená roku 1861), První občanská záložna v Třebíči (založená roku 1874), \"Trebitscher Vorschussverein\" (založená roku 1871) a Rolnická záložna (založená roku 1899). Výroční trhy se ve městě konaly pouze při svátku sv. Jiří v dubnu a při svátku sv. Bartoloměje, dobytčí trhy se konali každé třetí pondělí a městské trhy byly každé pondělí a pátek.\n\nPozději svoji činnost ukončily jak Subakova továrna, tak i továrna Martina Hasska, i během první republiky se v Třebíči rozvíjel závod Budischowských, později byl zakoupen podnikatelem Tomášem Baťou a v roce se začal rozšiřovat závod v Borovině. Další budovy byly postaveny podle návrhů architektů Františka Gahury, Vladimíra Karfíka a Miroslava Lorence. Později, po roce 1948 byly závody zestátněny a přejmenovány na \"Závody Gustava Klimenta\" a později i na BOPO. Společnost patřila mezi největší obuvnické a punčochárenské podniky v zemi. Tato firma se dostala do platební neschopnosti a v roce 2002 na ní bylo uvaleno konkursní řízení a posléze byla firma uvedena do likvidace a majetek je prodáván na aukcích. V současné době zde boty vyrábí Selva Shoes. Na tradici výroby punčochového zboží navázala firma TREPON, jediná ještě existující dceřiná společnost zaniklé firmy BOPO.\n\nV průmyslové zóně na jihovýchodě města působí další společnosti, mimo jiné tehdejší Západomoravské strojírny, které vyráběly pletací stroje, tato společnost vznikla transformací z tehdejších Závodů Gustava Klimenta v dnešní Borovině, v roce 1970 byla registrována ochranná známka \"UNIPLET\". Tato společnost byla v roce 1976 zařazena do společnosti Elitex, pod touto značkou společnost fungovala a exportovala svoje pletařské a punčochářské stroje až do roku 1990. Později byla firma transformována na akciovou společnost \"UNIPLET a. s.\" a fungovala dále, po roce 2000 byla prodána britské společnosti \"Monarch Knitting\". V roce 2009 společnost UNIPLET usilovala o prodej svých pozemků na Jejkově městu Třebíč, dle územního plánu měl přes tyto pozemky vést obchvat města, tento prodej se neuskutečnil a společnost se rozhodla žalovat město. V listopadu téhož roku energetická společnost E.On odpojila areál společnosti od zdrojů elektrické energie, a způsobila tak škody firmám, které sídlí v areálu na Jejkově. V průmyslové zóně na Jejkově se nachází i akciová společnost \"PBS INDUSTRY\", její počátky sahají do 19. století, kdy byly založeny společnosti \"Wallig\" a \"Benz\", které vyráběly kotle, motory a další průmyslové stroje, v roce 1948 byly tyto společnosti začleněny do koncernu První brněnské strojírny. Po sametové revoluci byla firma převedena na akciovou společnost.\n\nPo sametové revoluci v Třebíči otevřela svoji centrálu kanadská firma \"Computer Accounting Systems\", otevření se účastnila manželka majitele firmy a třebíčská rodačka Martha Lacko, starosta Windsoru v Kanadě John Milson, obchodní rada kanadského velvyslanectví Ross Miller, tehdejší starosta Třebíče Lubomír Vostal a další hosté. Společnost na českém trhu prodávala a spravovala produkty kanadské firmy Trillium.\n\nV roce 1998 bylo v územním plánu rozhodnuto o výstavbě průmyslové zóny Hrotovická, v roce 2002 byla zahájena výstavba inženýrských sítí a v roce 2004 byly tyto úpravy dokončeny. Celkové náklady na výstavbu samotné zóny přesáhly 75 milionů korun a byly z velké části dotovány Ministerstvem pro místní rozvoj a Ministerstvem práce a obchodu, necelých 23 milionů z této částky bylo samotnou investicí města. Ke konci roku 2007 v této průmyslové zóně investovalo sedm firem celkem 300 milionů korun. Celkovým počet nových pracovních míst k 31. prosinci 2007 byl 77, plánovaný počet nových pracovních míst v roce 2009 je 412. Největším investorem v této zóně má být společnost TEDOM, která investovala 200 milionů korun do závodu pro výrobu motorových vozidel a v roce 2009 měla nabídnout 210 nových pracovních míst, druhým největším investorem v této zóně se stala společnost S.O.K. stavební, která investovala 40 milionů a v roce 2009 měla nabídnout 110 nových pracovních míst. Dalšími investory jsou (řazení podle výše investice) \"Envinet\", \"DOMY D.N.E.S\", \"UNICODE SYSTEMS\", \"SKAML\" a \"KOVO UNI\".\n\nV roce 2001 bylo založeno zájmové sdružení \"Rozvoj Třebíčska\", města Třebíč, Náměšť nad Oslavou a Jemnice spolu s Západomoravskou vysokou školou spustily projekt Podnikatelských inkubátorů. Během dalších let byli zajišťováni investoři v čele s fondy PHARE, dalšími investory byla města ze sdružení, ministerstvo pro místní rozvoj a další. Stavby osmi inkubátorů byly zahájeny v květnu 2005, stavby byly dokončeny v roce 2006, slavnostní otevření třebíčského objektu proběhlo 17. května 2006. V Třebíči existují dva objekty tohoto projektu, první podnikatelský inkubátor byl postaven v prostorách bývalého zámeckého velkostatku třebíčského zámku, jeho součástí jsou skladovací prostory a dvacet buněk pro podnikatelskou činnost. Druhým objektem je podnikatelské a výzkumné centrum s přednáškovými sály, konferenčními místnostmi a dalšími prostory v části Borovina.\nMezi další třebíčské společnosti patří i koncern \"TIPA\", pod tento koncern patří společnosti potravinářské, stavební a další. Již v roce 2002 podle ústavu územního rozvoje byla firma TIPA pátým nejvyšším zaměstnavatelem okresu Třebíč, v roce 2007 patří k větším zaměstnavatelům i její divize \"TIPA Frost\", která v oblasti nad třebíčským zámkem vyrábí mražené výrobky. Potravinářský průmysl v Třebíči existuje již od roku 1879, v tomto roce František Kubeš založil sodovkárnu ZON, tato společnost sídlí od svého počátku v objektech na Stařečce, po roce 1948 byla znárodněna a po sametové revoluci byla vrácena zpět do rukou Františka Kubeše. Od roku 1978 na severu města funguje pekárna, ta později přešla do majetku holdingu Agrofert, v roce 2016 se spekuluje, že bude uzavřena z důvodu postavení nové pekárny v Rosicích.\n\nV roce 2016 bylo oznámeno, že by měl začít postupný výkup pozemků na severu města a transformace tohoto prostoru na další průmyslovou zónu. V této průmyslové zóně by měly minimálně 30 pracovních míst otevřít firmy Autocentrum P+P servis a Evotech. Zároveň také bylo oznámeno, že výrobní halu v průmyslové zóně Hrotovická postaví společnost Jopp Automotive, nabídne v průběhu 5 let pracovní místa pro celkem 200 lidí.\n\nAktuálně patří mezi nejvýznamnější firmy na Třebíčsku MANN+HUMMEL Group. Společnost MANN+HUMMEL Group byla založena v roce 1941 v německém Ludwigsburgu a je předním světovým expertem na filtrační systémy. Dodává originální sériové výrobky a řešení pro mezinárodní automobilový a strojírenský průmysl. Na území České republiky zastupují MANN+HUMMEL Group tři společnosti. Dvě z nich sídlí v Nové Vsi u Třebíče: MANN+HUMMEL (CZ) s.r.o. a MANN+HUMMEL Service s.r.o. a zaměstnávají dohromady přes 1200 zaměstnanců. Další část společnosti MANN+HUMMEL Innenraumfilter CZ s.r.o. sídlí v Uherském Brodě a zaměstnává téměř 300 zaměstnanců.\n\nVe výrobním závodě MANN+HUMMEL (CZ) s.r.o. se vyrábějí kapalinové a vzduchové filtry i další komponenty pro strojírenský, převážně automobilový průmysl. MANN-FILTER je nejsilnější zahraniční značkou filtrů v České republice a na Slovensku a pod její značkou se v Nové Vsi vyrobí přibližně 20 milionů filtrů ročně. Centrum sdílených služeb MANN+HUMMEL Service s.r.o. poskytuje servisní služby pro ostatní pobočky MANN+HUMMEL Group. Do portfolia firmy patří služby v oblasti účetnictví a financí, výzkumu a vývoje, IT & SAP, kvality, lidských zdrojů, managementu projektů, nákupu a dalších. Část společnosti sídlí také v Technologickém parku v Brně.\n\nV září roku 2016 bylo oznámeno, že energetická společnost ČEZ v Třebíči otevře call centrum a zaměstná 60 lidí. Call centrum vzniklo v budovách v areálu bývalé továrny BOPO v Borovině a otevřeno bude 1. října. Nezaměstnanost v Třebíči se dostala v roce 2016 na minimální hodnotu, kdy společnost S.O.K. stavební nesplnila závazek, který dala městu – nebyla schopna naplnit všech 115 míst, které nově vznikly při stavbě budovy v průmyslové zóně Hrotovická. Požádala město o odložení lhůty.\n\nV roce 2017 bylo oznámeno, že v Třebíči bude vybudováno soukromé zdravotní zařízení pro pacienty postižené Alzhemerovou nemocí, kdy investorem má být společnost Delta Capital. V roce 2014 za tento projekt před zastupitelstvem loboval přímo majitel investiční společnosti Michael Broda. Rekonstruována má být do konce roku 2017, budou tam působit i lékaři celostní medicíny, kdy právě s lékařem celostní mediciny Jiřím Kucharským projekt bude spolupracovat.\n\nMěsto hospodaří dlouhodobě s vyrovnaným rozpočtem, kdy v letech 2007 a 2008 město hospodařilo s vyššími přebytky, naopak vyšší schodky město ukázalo v letech 2009, 2010 a 2011. Město hospodaří s daňovými, nedaňovými, kapitálovými a dotačními příjmy.\n\nNa rok 2017 byl v lednu roku 2017 schválen nevyrovnaný rozpočet se schodkem 59 milionů Kč, příjmy jsou plánovány ve výši 562 milionů Kč, výdaje pak na 621 milionů Kč. Schodek bude pokryt z výsledku hospodaření v předchozích letech. Nejvíce bude v roce 2017 stát revitalizace ulic v městské části Borovina (tj. 20 milionů Kč).\n\nMěsto v rámci svých výdajů vynakládá vyšší část svých prostředků na vzdělávání, kdy v majetku má základní školy a mateřské školy, stejně tak je městem provozována i městská knihovna. Město vynakládá prostředky i na kulturu, kdy provozuje příspěvkovou organizaci města Městské kulturní středisko a další činnost. Sportovním klubům a sportovním zařízením město také pomáhá financovat provoz. V roce 2015 došlo k opětovnému odložení účinnosti vyhlášky o zákazu hazardních přístrojů na území města, tato vyhláška byla schválena v roce 2012 a v roce 2014 byla odložena její účinnost. Kdyby vyhláška byla schválena, tak by zákaz hazardu na území města platil od 1. ledna 2016. Důvodem mělo být i to, že rozpočet města počítal s příjmem 12,5 milionu z „hazardu“. V roce 2017 začali ve městě pod městskou policií působit dva tzv. asistenti prevence kriminality, kteří mají působit v rámci prevence u škol či úřadu práce.\n\nTřebíč byla prvním městem, kde řetězec supermarketů SPAR v roce 2006 postavil supermarket \"SPAR\" (do té doby stavěl v Česku jen hypermarkety Interspar). Výstavba hypermarketu \"Interspar\", v jehož sousedství se nachází i diskontní prodejna \"Lidl\", v roce 2007 zapříčinila problémy místního zastupitelstva. Jednak kvůli spornému prodeji pozemků, jednak kvůli tomu, že příjezd k prodejně Interspar byl uveden do provozu nezkolaudovaný.\n\nJiž dříve ovšem byly otevřeny jiné supermarkety či prodejny. Již v roce 1985 byl otevřen provoz prodejny Potravin Brno – závod Třebíč na Račerovické ulici, budovy byly postaveny v rámci akce Z a celkové náklady na stavbu dosáhly více než 5 milionů Kčs. Dalším rokem bylo otevřeno obchodní středisko Domácích potřeb, vystavěno bylo mezi lety 1983 a 1986 s celkovými náklady téměř 30 milionů Kčs. Bylo situováno na Komenského náměstí a celkem v něm nalezlo zaměstnání 76 osob. Mezi prvními porevolučními to byla \"Mana\" na Karlově náměstí a v roce 1997 supermarket \"Delvita\", který byl otevřen v bývalé proluce u řeky Jihlavy v ulici Smila Osovského, později, v roce 2006, byly supermarkety Delvita v České republice převzaty společností \"Rewe Group\" a transformovány na supermarkety \"Billa\". Supermarket Billa je od 1. ledna 2015 pro špatný technický stav budovy zavřen. V roce 1998 byla postavena na Táborské ulici \"Billa\", v tu dobu (rok 1997) byl otevřen i supermarket \"Prima\" (později \"Hypernova\", po přestěhování do nové budovy \"Hyper Albert\", v současnosti \"Albert Hypermarket\") na jižním okraji města. V roce 1999 byl na Brněnské ulici postaven supermarket \"Kaufland\".\n\nPozději, po roce 2000, se začaly budovat levné supermarkety jako jsou \"Penny Market\", \"Albert\" (bývalý \"Sezam\"), \"Jednota\". V roce 2006 byl v ulici Kpt. Jaroše otevřen historicky první supermarket \"SPAR\" v České republice, všechny ostatní hypermarkety firmy Spar měly do té doby značku \"Interspar\" 31. října 2007 byly v lokalitě \"Vídeňský rybník\" otevřeny supermarket \"Interspar\" a supermarket \"Lidl\", otevření provázely problémy, protože jeden ze dvou příjezdů nebyl zkolaudován. V roce 2008 byl otevřen první supermarket v místní části Borovina, \"Plus\". Nejnovějším nákupním centrem v Třebíči je nově zbudované \"OC Stop Shop\", ležící na Znojemské ulici naproti hypermarketu \"Interspar\" a bývalé prodejně \"Hypernova\", z tohoto objektu je nyní hala s neurčitým účelem. Budova byla uzavřena v roce 2008 a v roce 2016 byla zakoupena Robertem Fialou a měla by být proměněna v obchodní centrum. Součástí OC Stop Shop je první supermarket \"Hyper Albert\" otevřený v České republice (dříve \"Hypernova\"), dalšími většími provozovnami v OC jsou prodejny elektroniky \"Okay\" a \"Expert elektro\". V květnu 2009 byl hypermarket \"Hyper Albert\" přejmenován na \"Albert Hypermarket\" a diskont \"Plus\" na obchod \"Penny Market\". V budově na jihu města, kde dříve sídlil supermarket společnosti Prima (resp. Hypernova) budou od roku 2017 umístěny celkem tři prodejny, kdy budova na přelomu roku 2016 a 2017 byla novým majitelem Robertem Fialou rekonstruována. Od 1. dubna budou v budově prodejny Global Elektro, Mountfield a Jena Nábytek. Plánuje se také rekonstrukce budovy bývalé prodejny společnosti Billa v Jejkovské bráně. V dubnu 2017 byla otevřena v bývalé prodejně společnosti prima otevřena nová prodejna společnosti Mountfield, která má rozlohu 1360 metrů čtverečních prodejní plochy a je k ní příslušno 60 parkovacích míst.\n\nZájem o výstavbu hypermarketu v Brněnské ulici projevila společnost \"Tesco\". Zájem o supermarket v oblasti Borovina, v bývalé továrně BOPO projevila i společnost BILLA.\n\nV posledním desetiletí se v Třebíči, mimo výstavbu obchodních domů, rozvíjí zvláště turismus. Za tuto dobu vznikly v Třebíči tři informační centra (jsou provozována Městským kulturním střediskem) – v Malovaném domě na Karlově náměstí, u Zadní synagogy a na Zámku.\nVelký krokem kupředu pro rozvoj turismu v Třebíči bylo zapsání Baziliky sv. Prokopa a Židovského města s hřbitovem na seznam UNESCO. V Třebíči díky tomu vznikla naučná stezka po památkách s audio průvodci a dvě z již zmíněných informačních center. Rozvoj turistického ruchu prospívá také obchodu. Díky přílivu turistů mohlo vzniknout mnoho nových restaurací v Židovském městě a také další zařízení pro ubytování turistu, hlavně menší penziony.\n\nO zápisu památek na seznam UNESCO se v Třebíči také začalo objevovat větší množství zahraničních turistů. Ti pocházejí zpravidla z Německa a Rakouska. To je také podmíněno tím, že v těchto státech má Třebíč svá partnerská města, se kterými spolupracuje i na poli turistiky. To potvrzuje například umístění směrovky mířící na Třebíč na horu Muckenkogel ležící nad partnerským městem Lilienfeld.\n\nV roce 1977 byl ve městě otevřen hotel Alfa, v roce 1983 byl otevřen hotel Slavia a v roce 1987 byla dokončena rekonstrukce Hotelu Zlatý Kříž.V Třebíči jsou zastoupeny ubytovací zařízení několika úrovní, malé penziony i větší hotely, ve městě není žádný hotel většího významu, v červenci roku 2010 byl dobudován Hotel Joseph 1699 v bývalém chudobinci v židovské čtvrti, který je společnou investicí společností \"EuroAgentur\" a soukromého investora, hotel byl spolufinancován Evropským fondem pro regionální rozvoj. Mimo tento hotel se v prostorách židovské čtvrti nacházel i hostel řetězce \"Travellers' Hostel\" a penzion U Synagogy, další ubytovací kapacity zajišťují hotely Grand (kapacita 210 lůžek), Zlatý kříž (77 lůžek), Atom (72 lůžek) a další marginální ubytovací zařízení.\n\nO tom, že Třebíč je turisticky význačná i v evropském pohledu svědčí také výrok předsedy Evropské komise J. M. Barrosa ve speciálním vydání pořadu ČT \"Otázky Václava Moravce\" 1. ledna 2009: „Chci ocenit premiéra Mirka Topolánka, pochopil, že Evropa není jen Brusel, ale také Londýn, Madrid, Praha, Brno nebo Třebíč“. V roce 2012 poprvé do Třebíče přicestovalo více než 100 000 turistů, od roku 2007 počet přijíždějících turistů klesal, růst nastal až v roce 2011 a pokračoval i v roce následujícím. MKS Třebíč, příspěvková organizace, která se stará o turistickou propagaci města tento růst přičítá systematické propagaci na turistických veletrzích, na kterých se organizace zaměřila na sousední země. Významný podíl turistů patří i cykloturistice, tj. zprovoznění cyklostezky Jihlava – Třebíč – Raabs. V říjnu 2015 bylo oznámeno, že největší počet turistů, kteří projdou informačními centry ve městě je z USA, další signifikantní podíl patří turistům z Německa, Rakouska a Slovenska. Rovněž se zvyšují počty turistů z Izraele. V rámci propagace město pracuje s tour operátory či novináři se zahraničí. V září téhož roku došlo k otevření rozhledny s expozicemi vodárenství v objektu bývalého vodojemu na vrchu Strážné hory. V roce 2017 bylo oznámeno, že velmi oblíbeným suvenýrem pro turisty přijíždějící do Třebíče jsou čokoládové pralinky s motivy památek města.\n\nOkresní hospodářská komora při své konferenci oznámila, že by pro rok 2017 chtěla do Třebíče zavést tzv. turistický vláček, půjčovnu elektrokol a elektromobilů a další vydávání Výletních novin. V plánu je i splavnění řeky Jihlavy pro turistické účely. V roce 2016 pod vedením modeláře Stanislava Vršky a jeho manželky vzniká další část modelu historické Třebíče v poměru 1:100, v roce 2016 byla ve stavbě část města Stařečka. Model pak byl dokončen v létě roku 2016 a od května 2017 je vystaven v divadle Pasáž v Třebíči. Velikost modelu je přibližně 3x3 metry, umístění v divadle je pouze dočasné, posléze bude přemístěn na vhodnější a přístupnější místo. Majitelem modelu je společnost Kapucín, která jej městu zapůjčila. Město chtělo model zakoupit, ale zastupitelé se nakonec vyjádřili, že nákup nebude proveden a majitelem je nadále společnost Kapucín.\n"}
{"id": "1307855", "url": "https://cs.wikipedia.org/wiki?curid=1307855", "title": "Zhejiangosaurus", "text": "Zhejiangosaurus\n\nZhejiangosaurus (\"ještěr z provincie Če-ťiang\") byl obrněný nodosauridní dinosaurus. Žil v období počínající svrchní křídy (stupeň cenoman) na území dnešní provincie Če-ťiang (východní Čína). Tento druh dorůstal délky kolem 4 až 4,5 metru a hmotnosti asi 1400 kg.\n\nFosilie byly objeveny týmem čínských a japonských paleontologů a formálně popsány v roce 2007. Materiál však není dostatečně diagnostický a je proto považován za nomen dubium. Holotyp nese označení \"ZNHM M8718\" a jde o částečně zachovalou kostru, která umožňuje přiřadit tento taxon k nodosauridním ankylosauridům (obrněným čtvernohým býložravcům).\n\n"}
{"id": "1307856", "url": "https://cs.wikipedia.org/wiki?curid=1307856", "title": "Seznam dílů seriálu Lovci lebek", "text": "Seznam dílů seriálu Lovci lebek\n\nToto je seznam dílů seriálu \"Lovci lebek\".\n\n<onlyinclude>\n</onlyinclude>\n\n"}
{"id": "1307858", "url": "https://cs.wikipedia.org/wiki?curid=1307858", "title": "AVN Awards 2016", "text": "AVN Awards 2016\n\nAVN Awards 2016 je 33. ročníkem udílení cen AVN, který se konal 23. ledna 2016 v hale The Joint v Hard Rock Hotelu a Casinu v nevadském městě Paradise. Byly zde oceněny pornografické filmy a erotické pomůcky uvedené na trh mezi 1. říjem 2014 a 30. zářím 2015.\n\nV USA byl vysílán televizní stanicí Showtime. Vůbec poprvé uváděla ceremonii komička a herečka Kate Quigley spolu s Joannou Angel a Anikkou Albrite.\n\nNominace 33. ročníku AVN Awards byly vyhlášeny 19. listopadu 2015 na každoroční AVN Awards Nominations Party at Avalon v nočním klubu v Hollywoodu.\n\nNejvíce cen získal film \"Peter Pan XXX: An Axel Braun Parody\" (21) a \"Batman v Superman XXX: An Axel Braun Parody\", který se umístil na druhém místě s 18 cenami. BLACKED.com obdrželo 15 nominací a TUSHY.com 12.\n\nVítězové byli vyhlášeni na slavnostním ceremoniálu dne 23. ledna 2017.\n\n\n\n\n\n\n\n\n\n\n\n\n\n\n\n\n\n\nVisionary Award získal zakladatel magazínu AVN Paul Fishbein.\n\n\n"}
{"id": "1307909", "url": "https://cs.wikipedia.org/wiki?curid=1307909", "title": "Petrimex", "text": "Petrimex\n\nPetrimex byl v době komunistického režimu v Československu podnikem zahraničního obchodu (PZO) se sídlem v Bratislavě.\n\nPetrimex nakupoval v zahraničí pro celý stát agrochemické, chemické a některé ropné komodity, které Československo nemohlo získat ze svých vlastních zdrojů (což platí pro oba nástupnické státy dodnes), ale nutně je potřebovalo pro své hospodářství. Vznikl v roce 1948 podobně jako v českých zemích Chemapol (se sídlem v Praze). V roce 1969 se stal \"štátnou účastinnou spoločnosťou\", v níž měly podíly jak slovenské, tak i české podniky působící v příslušných oborech, kterým Petrimex zajišťoval nákup surovin. \n\nV polovině 90. let 20. století, tedy po skončení monopolu organizací typu PZO v zahraničním obchodu, se Petrimex transformoval na akciovou společnost, jejímiž hlavními akcionáři byly slovenské podniky Duslo Šala, Slovnaft, Matador Púchov, Chemosvit Svit a české Secheza Lovosice (Severočeské chemické závody), Spolana Neratovice či Chemické závody Litvínov. \n\nV době komunistické vlády měl Petrimex mnoho zahraničních dceřiných společností, tzv. \"afilací\" (např. v Západním Německu, ve Švýcarsku, v Nizozemsku a Austrálii), dále obchodně-technické kanceláře v Pekingu, Moskvě, Kyjevě či Varšavě a zastoupení na dalších významných trzích s obchodovanými komoditami (v severní Africe, Skandinávii, na Blízkém i Dálném Východě, v jihovýchodní Asii). Zaměstnanci Petrimexu měli v době komunistického režimu nadprůměrně vysoké mzdy a mohli cestovat po světě. Ke krytí svých osobních výdajů např. na stravování měli nárok na tzv. diety v konvertibilních měnách.\n\nV Petrimexu působil jako obchodní zástupce v letech 1978–1995 Andrej Babiš.\n"}
{"id": "1307913", "url": "https://cs.wikipedia.org/wiki?curid=1307913", "title": "Lučík", "text": "Lučík\n\nLučík (angl. \"trigger guard\") je u ručních palných zbraní obvykle obloukovitá součástka, která chání spoušť před poškozením i před nechtěným výstřelem. V Evropě se začal užívat brzy po zavedení střelných zbraní.\n\nLučík je obvykle kovový, řidčeji z plastické hmoty. Může být upraven pro střelbu jednou rukou nebo oběma, pro střelbu v rukavicích a podobně.\n\n"}
{"id": "1307914", "url": "https://cs.wikipedia.org/wiki?curid=1307914", "title": "Blanka de La Cerda y Lara", "text": "Blanka de La Cerda y Lara\n\nBlanka de La Cerda y Lara (asi 1317 – 1347) byla španělskou šlechtičnou.\n\nNarodila se jako dcera Fernanda de La Cerda a Juany Núñez de Lara, zvané \"la Palomilla\".\n\nBlanka byla druhou manželkou Juana Manuela, člena mladší větve kastilského královského rodu. Jejich dcera Jana z Peñafielu se provdala za nemanželského Jindřicha II. Kastilského a stala se kastilskou královnou.\n"}
{"id": "1307915", "url": "https://cs.wikipedia.org/wiki?curid=1307915", "title": "Centrum Bohuslava Martinů", "text": "Centrum Bohuslava Martinů\n\nCentrum Bohuslava Martinů v Poličce (dříve Památník Bohuslava Martinů) je jedním ze tří středisek Městského muzea a galerie Polička (Městské muzeum, Městská galerie a Centrum Bohuslava Martinů). Název nese od roku 2009, do té doby existovalo pod názvem Památník Bohuslava Martinů). Má vlastní logo a vyvíjí odbornou i propagační činnost, ale nejde o samostatný právní subjekt.\n\nOtevření muzea v Poličce, jehož součástí byly a jsou martinůovské expozice, předcházely dlouholeté snahy Muzejního spolku Palacký (existoval 1880-1958), jenž v Poličce dlouhodobě soustřeďoval exponáty všeho druhu, ovšem bez stálého muzejního uložení. Teprve v roce 1934 se podařilo získat budovu někdejších kasáren a pozdější chlapecké školy k trvalému užívání; spolek tak získal prostory pro trvalé uložení sbírek, i pro otevření stálých expozic. Tak bylo 28. října 1934 ve městě slavnostně otevřeno muzeum. Poličští pozorně sledovali hudební dráhu svého rodáka, v té době již uznávaného skladatele. Skladatelova sestra Marie věnovala muzeu první plakáty, novinové výstřižky a další dokumenty, které pečlivě shromažďovala. Prakticky hned po otevření muzea tak mohla být v nových prostorách zpřístupněna první malá výstava o Bohuslavu Martinů. Na sklonku roku 1945 byla z iniciativy muzejního spolku otevřena expozice B. Martinů v přízemí muzea. V roce 1957 muzeum připravilo větší expozici, jejíž autorem byl Iša Popelka (dlouholetý pracovník Martinůovských sbírek v Poličce). Současně započalo systematické budování sbírkového fondu Bohuslava Martinů díky rozsáhlé kolekci autografů a rodinných památek, které v roce 1957 muzeu věnovali skladatelovi sourozenci.\n\nRostoucí proslulost skladatelova díla a zájem o jeho osobu byl podnětem k vybudování Památníku Bohuslava Martinů, který byl slavnostně otevřen 12. května 1973. Na expozici se podíleli: PhDr. Iša Popelka (scénář expozice), Luboš Šperl (výtvarný návrh) a akad. arch. Miroslav Mašek (projekt). Bohužel byl Památník v této podobě v provozu pouze do jara 1976, kdy musela být expozice rozebrána a uskladněna, neboť budova muzea se dostala do havarijního stavu.\n\nK 90. výročí od narození Bohuslava Martinů (1980) byla v Poličce realizována dlouhodobá expozice nazvaná „Cesty vedou domů“, konaná v přízemí Tylova domu. Výstava, jejímž autorem byl ředitel muzea PhDr. Jan Kapusta, přinesla méně známé dokumenty ze skladatelova života i díla. S dokončením rekonstrukce muzejní budovy v r. 1984 byl znovu otevřen i Památník Bohuslava Martinů (slavnostní otevření se konalo u příležitosti 25. výročí úmrtí skladatele 25. 8. 1984). Scénář expozice, vycházející v hlavních částech z verze z r. 1973, byl doplněn seriálem kreseb – karikatur ze skicáře B. Martinů a do té doby nezveřejněných fotografií skladatele, včetně fotografií ze smutečních slavností: z pohřbu Charlotte Martinů (1978) a z převozu ostatků B. Martinů ze Švýcarska do Poličky (1979). V průběhu dalších let bylo v muzeu instalováno několik stálých expozic věnovaných skladateli.\n\nPoslední z nich byla uzavřena v srpnu 2006, neboť došlo k rozsáhlé rekonstrukci celé muzejní budovy. Nově bylo při ní vybudováno Centrum Bohuslava Martinů (CBM), jehož součástí je mj. nová stálá expozice nazvaná „Barevný svět Bohuslava Martinů“ (jejím autorem je PhDr. Jaroslav Mihule).  Expozice je rozdělena do 5 hlavních oddílů, které se věnují jednotlivým etapám života a tvorby skladatele: Poličská léta (1890 – 1922), Paříž a avantgarda (1923 – 1940),  Americký exil (1941 – 1952), Návrat do Evropy (1953 – 1959), Živý odkaz díla (1959 -současnost). Součástí CBM je také \"Třída Bohuslava Martinů,\" dále audiovizuální sál (jeho stěnu zde zdobí zvětšenina vlastní karikatury skladatele: „Martinů na varhany hrající a pedály šlapající\"), prostory pro obměňující se martinůovské výstavy a nová badatelna. Centrum Bohuslava Martinů bylo slavnostně otevřeno v r. 2009, kdy si kulturní veřejnost připomněla 50. výročí skladatelova úmrtí.\n\nOtevřením Centra Bohuslava Martinů se podařilo výrazně obohatit kulturní služby města, neboť nově vybudované expozice o historii města, sklářství na Horácku, životě a díle Bohuslava Martinů a školní třídě Bohuslava Martinů oslovují nejen poličskou veřejnost, ale lákají do města také turisty z celé České republiky i ze zahraničí. Organizace zajišťuje také prohlídku galerie\",\" rodné světničky Bohuslava Martinů ve věži kostela sv. Jakuba a gotického opevnění města. Plán kulturních akcí zahrnuje nejen tradiční výstavy, ale i přednášky, besedy, tvořivé dílny, školní vzdělávací programy a netradiční akce, které jsou věnovány regionální historii, umění a významným osobnostem Poličska.\n\nTřída Bohuslava Martinů je součástí Centra Bohuslava Martinů v Poličce.\n\nByla vybudována v r. 2009 při rekonstrukci budovy Městského muzea a galerie Polička jako připomínka období, kdy sem skladatel jako chlapec chodil do školy (budova dnešního muzea má bohatou minulost, sloužila mj. jako kasárna, či sklad soli; od r. 1841 v ní byla vybudována chlapecká škola). Prostora byla rekonstruována do podoby školní třídy z konce 19. století, ale současně vybavena řadou moderních interaktivních pomůcek a her pro výuku hudební výchovy a dějepisu. V současné době se prostory třídy využívají i pro pořádání krátkodobých výstav přibližujících život a zvyky našich předků v minulosti. \n"}
{"id": "1307916", "url": "https://cs.wikipedia.org/wiki?curid=1307916", "title": "Juana Núñez de Lara", "text": "Juana Núñez de Lara\n\nJuana Núñez de Lara (1286 – 1351) byla dcerou Juana Núñez I. de Lara a jeho manželky Teresy Díaz II. de Haro z lordství Bizkaia. Juana je také známá jako la Palomilla nebo Lady z Lara.\n\nPoprvé se Juana provdala za Jindřicha Kastilského, syna Ferdinanda III. Kastilského a jeho první manželky Alžběty Štaufské. Manželství bylo bezdětné a Jindřich v roce 1304 zemřel a mladá Juana ovdověla.\n\nPodruhé se Juana provdala za Fernanda de la Cerda, syna Ferdinanda de la Cerdy a Blanky Francouzské. Blanka byla dcerou Ludvíka IX. Francouzského a jeho manželky Markéty Provensálské. Juana měla s Fernandem čtyři dětiː\n\n\nJejich dcera Blanka de La Cerda y Lara byla matkou Jany z Peñafielu. Ta se stala manželkou Jindřicha II. Kastilského a matkou Jana I. Kastilského a navarrské královny Eleonory.\n\nJuanin manžel zemřel v roce 1322, Juana sama v roce 1351 ve městě Palencia.\n"}
{"id": "1307918", "url": "https://cs.wikipedia.org/wiki?curid=1307918", "title": "Hřbitov Mount Zion", "text": "Hřbitov Mount Zion\n\nHřbitov Mount Zion je velký židovský hřbitov v Maspethu na 54th Avenue, v New Yorku. První pohřeb se konal v roce 1893 a do roku 2015 zde bylo pohřbeno více než 210 000 osob. Zabírá plochu 78 akrů a je rozdělen na stovky sekcí. Je zde také památník obětí požáru Triangle Shirtwaist Factory. \n\n"}
{"id": "1307926", "url": "https://cs.wikipedia.org/wiki?curid=1307926", "title": "Tereza z Entença", "text": "Tereza z Entença\n\nTereza z Entença ( \"Teresa d’Entença\", † 28. října 1327) byla hraběnka z Urgellu a matka aragonských králů.\n\nNarodila se jako starší ze dvou dcer Gombalda z Entença a jeho manželky Konstancie z Antillónu. V útlém dětství osiřela a jako starší dcera se stala dědičkou otcova majetku. Roku 1314 na základě testamentu bezdětného prastrýce zdědila hrabství Urgell a to za podmínky, že se provdá za aragonského infanta Alfonse, druhorozeného syna krále Jakuba II. Sňatek se konal 10. listopadu 1314 v katedrále v Lleidě a aragonská koruna tak získala na koruně nezávislou poslední část Katalánska. \n\nRoku 1319 se stal Alfons po vstupu staršího bratra do řádu maltézkých rytířů následníkem trůnu a v letech 1323-1324 velel katalánské expedici na Sardínii, kam ho manželka doprovázela. Manželství bylo požehnáno četným potomstvem. Porod dvojčat se stal Tereze osudným. Zemřela v říjnu 1327 krátce před korunovací a nedočkala se tak královského titulu. Alfons byl o pět dní později jako Alfons IV. korunován aragonským králem. Pochována byla v dnes již neexistujícím minoritském klášteře v Zaragoze. Urgell zdědil její mladší syn Jakub.\n\nZe třináctiletého manželství Teresy a Alfonsa se narodilo sedm dětíː\n\n"}
{"id": "1307930", "url": "https://cs.wikipedia.org/wiki?curid=1307930", "title": "Davie Selke", "text": "Davie Selke\n\nDavie Selke (* 20. ledna 1995, Schorndorf, Německo) je německý fotbalový útočník a bývalý mládežnický reprezentant, od roku 2017 hráč klubu Hertha BSC. Je z etiopského a českého původu a jinak je způsobilý hrát pro některý z těchto týmů.\n\n\nSelke nastupoval za německé mládežnické reprezentace U16, U17, U18, U19, U20, U21 a U23.<br>\nZúčastnil se Mistrovství Evropy hráčů do 19 let 2014 v Maďarsku, kde mladí Němci vyhráli titul (svůj třetí). \nHrál na Mistrovství Evropy hráčů do 21 let 2017 v Polsku, kde s týmem získal titul (historicky druhý pro Německo).\n\nZúčastnil se LOH 2016 v brazilském Rio de Janeiru, kde Němci získali stříbrné medaile po finálové porážce 4:5 v penaltovém rozstřelu proti Brazílii.\n\n"}
{"id": "1307931", "url": "https://cs.wikipedia.org/wiki?curid=1307931", "title": "Konstancie Aragonská (1318–1346)", "text": "Konstancie Aragonská (1318–1346)\n\nKonstancie Aragonská (1318 – 1346) byla sňatkem s králem Jakubem III. mallorskou královnou. Narodila se jako nejstarší dcera Alfonsa IV. Aragonského a jeho první manželky Teresy d'Entença.\n\nJakub III. si přál mít přátelské vztahy s Aragonií, a tak se 24. září 1336 v Perpignanu oženil s Konstancií. V roce 1342 odmítl složit přísahu Konstanciinu bratrovi, Petrovi IV. Aragonskému.\n\nKonstancie měla s Jakubem dvě dětiː\n\n\nV krátké válce (1343–1344) byl Jakub z Mallorky vyhnán Petrem IV. Aragonským, který připojil Baleáry k Aragonské koruně.\n\nO dva roky později Konstancie v Montpellier zemřela. Jakub se následujícího roku znovu oženil s Violantou z Vilaragutu.\n"}
{"id": "1307934", "url": "https://cs.wikipedia.org/wiki?curid=1307934", "title": "León Gautier", "text": "León Gautier\n\nÉmile Théodore Léon Gautier (8. srpna 1832, Le Havre - 25. srpna 1897, Paříž) byl francouzský filolog, historik, paleograf, profesor a překladatel z latiny.\n\nNarodil se v rodině učitele jazyků. O matku přišel ve třech letech. Od roku 1845 do roku 1851 studoval na Lycée de Laval a pak v letech 1852-1855 na École des Chartes. Po ukončení studia se stal správcem archivu departmentu Haute-Marne a pak Císařského archivu v Paříži (tak s jmenoval francouzský Národní archiv za francouzského císařství). Roku 1871 se stal profesorem paleografie na École des Chartes, v roce 1887 byl zvolen členem Académie des inscriptions et belles-lettres (Akademie písemností a krásné literatury) a roku 1893 se stal vedoucím historické sekce Národního archivu. \n\nVěnoval se studiu starorancouzské literatury. Roku 1872 vydal kritické vydání \"Písně o Rolandovi\", tří klasické cykly \"chansons de geste\" (královský, Viléma Oranžského a Doona Mohučského) doplnil o cyklus křížových výprav a o tzv. regionální cykly (lotrinský, blaiveský a severofrancouzský). a vydal bibliografii \"chansosn de geste.\". \n\n\n"}
{"id": "1307939", "url": "https://cs.wikipedia.org/wiki?curid=1307939", "title": "ATP7A", "text": "ATP7A\n\nATP7A je ATPáza P-typu, která za spotřeby ATP přenáší před buněčné membrány ionty mědi. Ve střevech přenáší měďné ionty přes bazolaterální membránu střevních buněk. V jiných buňkách se ATP7A obvykle hromadí v Golgiho aparátu, kde slouží jako zásoba mědi pro nově vyráběné enzymy. Na zvýšenou koncentraci mědi reaguje ATP7A tak, že se přesune z Golgi do vnitrobuněčných váčků a na plazmatickou membránu a vynáší přebytečnou měď ven z buněk – aby nedošlo k otravě. \n\nMutace v genu pro ATP7A může vést k závažnému onemocnění způsobenému nedostatkem mědi v těle – tzv. Menkesově chorobě. Při této nemoci nefungují správně některé enzymy, které vyžadují navázané ionty mědi. \n"}
{"id": "1307940", "url": "https://cs.wikipedia.org/wiki?curid=1307940", "title": "Odisseas Vlachodimos", "text": "Odisseas Vlachodimos\n\nOdisseas Vlachodimos (řecky Οδυσσέας Βλαχοδήμος; * 26. dubna 1994, Stuttgart, Německo) je německý fotbalový brankář a bývalý mládežnický reprezentant řeckého původu, od roku 2016 hráč klubu Panathinaikos FC.\n\n\nVlachodimos nastupoval za německé mládežnické reprezentace U15, U16, U17, U18, U19, U20, U21.<br>\nZúčastnil se Mistrovství Evropy hráčů do 21 let 2017 v Polsku, kde s týmem získal titul (historicky druhý pro Německo). Na šampionátu byl rezervním brankářem.\n\n"}
{"id": "1307941", "url": "https://cs.wikipedia.org/wiki?curid=1307941", "title": "Stavropolis (planetka)", "text": "Stavropolis (planetka)\n\n(1147) Stavropolis je planetka s průměrem 53 km, kterou objevil Grigorij Nikolajevič Neujmin 11. června 1929.\n\n\n"}
{"id": "1307944", "url": "https://cs.wikipedia.org/wiki?curid=1307944", "title": "French Open 2017 – dvouhra juniorek", "text": "French Open 2017 – dvouhra juniorek\n\nDvouhra juniorek French Open 2017 probíhala v první polovině června 2017. Do singlové soutěže pařížského grandslamu nastoupilo šedesát čtyři hráček. Obhájkyní titulu byla Švýcarka Rebeka Masarová, která do soutěže nezasáhla.\n\nPremiérový grandslamový titul vybojovala 15letá Američanka a sedmá nasazená Whitney Osuigweová, jež ve finále přehrála 17letou americkou turnajovou šestku Claire Liuovou po třísetovém průběhu. Ve věku 15 let, 1 měsíce a 24 dní se stala devátou nejmladší vítězkou této soutěže na dvorcích Rolanda Garrose, o měsíc starší než Justine Heninová při svém vítězství v roce 1997. Jednalo se o druhé pařížské finále, v němž se střetly dvě americké juniorky. Osuigweová triumfovala jako pátá Američanka a do juniorského žebříčku si připsala 375 bodů, poražená finalistka pak 270 bodů.\n"}
{"id": "1307946", "url": "https://cs.wikipedia.org/wiki?curid=1307946", "title": "Achaia (planetka)", "text": "Achaia (planetka)\n\n(1150) Achaia je planetka s průměrem 30 km, kterou objevil Karl Wilhelm Reinmuth 2. září 1929.\n\n\n"}
{"id": "1307948", "url": "https://cs.wikipedia.org/wiki?curid=1307948", "title": "San José (loď)", "text": "San José (loď)\n\nSan José byla třístěžňová galeona španělského námořnictva, potopená za tzv. války o španělské dědictví (\"Guerra de Sucesión Española\") Angličany v noci ze 7. června 1708 nedaleko opevněného kolumbijského přístavu Cartagena. Pravděpodobně převážela 200 tun smaragdů, zlata a stříbrných mincí, náklad by se dle odhadů mohl stát největším potopeným pokladem na světě. Jeho odhadovaná cena se pohybuje mezi 3–17 miliardami amerických dolarů, loď je nazývána „svatým grálem španělských koloniálních vraků“. Vrak této galeony byl nalezen roku 1982 americkou společností Sea Search Armada (SSA). Kolumbijská vláda ji kvůli neshodě o výši nálezného odmítla k vraku pustit. Následoval vleklý soudní spor. Roku 2015 Kolumbie oznámila vlastní, v pořadí tedy druhý, nález vraku \"San José\".\n\nSmlouva na výstavbu dvou sesterských lodí byla podepsána se Španělskou korunou roku 1696. Plavidlo postavil v letech 1697–1698 v loděnici v baskickém Mapilu (v provincii Gipuzkoa) Pedro de Aróstegui, a to dle návrhu Francisca Antonia Garroteho. Jeho sesterskou lodí byla galeona \"San Joaquín\".\n\n\"San José\" byla potopena za války o španělské dědictví, ke které došlo krátce po smrti krále Karla II. Španělského. Galeona \"San José\" byla vlajkovou lodí jižní flotily, které velel admirál José Fernández de Santillán. Konvoj tří galeon a 12 nákladních lodí měl z amerických kolonií do Evropy odvézt cennosti pro další vedení války. Většinu nákladu flotila nejdříve naložila v panamském Portobelu (nejcennější část nákladu byla naložena na galeony \"San José\" a \"San Joaquin\", zbytek na galeonu \"Santa Cruz\"), odkud měl konvoj pro další náklad odplout do Cartageny. Na cestu do Cartageny ji posílily dvě francouzské fregaty, i když podle původních plánů ale měl být francouzský doprovod mnohem silnější. Několik desítek kilometrů před Cartagenou (u poloostrova Barú) konvoj zastihla čtveřice britských válečných lodí pod vedením kapitána Charlese Wagera na vlajkové lodi \"Expedition\". Angličané napadli jádro konvoje, kterým byly španělské galeony. V následující bitvě u Barú (\"La batalla de Barú\") galeona \"San José\" po dlouhém boji s \"Expedition\" vybuchla a potopila se. Z posádky, která se skládala ze zhruba 578–600 členů, se jich zachránilo pouze 8–11.\n\nRoku 1982 společnost Sea Search Armada (SSA), specializující se na hledání starých vraků, lokalizovala pozůstatky \"San José\". SSA předpokládala zisk 50 % hodnoty nákladu, avšak Kolumbie jí byla ochotna přiznat pouze 5 % hodnoty nákladu, a proto jeho vyzvednutí nepovolila. Američtí investoři SSA se tedy odměnu snažili vymoci soudně. Požadavky SSA byly soudy několikrát zamítnuty, přesto nebyly spory roku 2015 zcela u konce. Také Španělsko se přihlásilo k jeho vlastnictví, neboť galeona vyplula pod španělskou vlajkou.\n\nDne 5. prosince 2015 kolumbijský prezident Juan Manuel Santos potvrdil (znovu)objevení vraku galeony \"San José\" mezinárodním hledačským týmem spolupracujícím s kolumbijským námořnictvem. Vrak údajně leží na blíže neupřesněném místě v hloubce přibližně 300 metrů. Kolumbie plánuje, že poklad vyzvedne sama.\n\n"}
{"id": "1307949", "url": "https://cs.wikipedia.org/wiki?curid=1307949", "title": "Wimbledon 2017 – dvouhra juniorek", "text": "Wimbledon 2017 – dvouhra juniorek\n\nDvouhra juniorek ve Wimbledonu 2017 probíhals v první polovině července 2017. Do singlové soutěže londýnského grandslamu nastoupilo šedesát čtyři hráček. Z kvalifikace se probojovalo osm tenistek. Obhájkyní titulu byla Ruska Anastasija Potapovová, která se namísto juniorského turnaje rozhodla zúčastnit dvouhry žen, v níž jako kvalifikantka skrečovala úvodní zápas Němce Tatjaně Mariové.\n\nPremiérový grandslamový titul vybojovala 17letá třetí nasazená Claire Liuová ze Spojených států, jež ve finále přehrála krajanku téhož věku Ann Liovou po třísetovém průběhu. Poslední předchozí americkou šampionkou byla Chanda Rubinová z roku 1992. Liuová pocházející z kalifornského Thousand Oaks, rovněž jako semifinalista mužské dvouhry Sam Querrey, si zahrála po French Open 2017 druhé grandslamové finále v řadě. Do juniorského žebříčku si jako světová dvojka připsala 375 bodů, poražená finalistka pak 270 bodů.\n"}
{"id": "1307950", "url": "https://cs.wikipedia.org/wiki?curid=1307950", "title": "Ithaka (planetka)", "text": "Ithaka (planetka)\n\n(1151) Ithaka je planetka s průměrem 21 km, kterou objevil Karl Reinmuth 8. září 1929.\n\n\n"}
{"id": "1307953", "url": "https://cs.wikipedia.org/wiki?curid=1307953", "title": "Konkláve v roce 2005", "text": "Konkláve v roce 2005\n\nKonkláve, které se začalo 18. dubna 2005, se zúčastnilo 115 kardinálů a dne 19. dubna zvolilo za nového papeže Josepha Ratzingera, který si zvolil jméno Benedikt XVI. Za papeže jej zvolili v 17:50. Nový papež byl zvolen po třech kolech hlasování. 1. kolo se konalo v pondělí po sv. mši za zvolení nového papeže. Sv. mše začala v 10:00 v bazilice sv. Petra ve Vatikánu. Pak se kardinálové odebrali do Sixtinské kaple za zpěvu litanií ke všem svatým. V tento den se konala jen jedna volba a ta byla neúspěšná, čili kouř byl černý. Na druhý den 19. dubna - úterý se konaly 2 volby. Ráno byla volba neúspěšná - černý kouř. Večer konkláve zvolilo papeže. Asi o 18:00 kardinál jáhen Jorge Arturo Medina Estevez oznámil světu radostnou zprávu: \"Habemus papam\" - Máme papeže.\n\nVoliči podle zemí:\n\nNa zvolení nového papeže bylo třeba dvě třetiny přítomných kardinálů + 1 : v tomto případě 77 hlasů.\n\n"}
{"id": "1307954", "url": "https://cs.wikipedia.org/wiki?curid=1307954", "title": "Wimbledon 2017 – dvouhra juniorů", "text": "Wimbledon 2017 – dvouhra juniorů\n\nDvouhra juniorů ve Wimbledonu 2017 probíhala v první polovině července 2017. Do singlové soutěže londýnského grandslamu nastoupilo šedesát čtyři hráčů. Z kvalifikace se probojovalo osm tenistů. Obhájcem titulu byl Kanaďan Denis Shapovalov, který namísto juniorského turnaje zvolil účast v mužské dvouhře poté, co mu organizátoři udělili divokou kartu. V úvodním kole seniorské soutěže jej vyřadil Polák Jerzy Janowicz.\n\nPremiérový grandslamový titul vybojoval 18letý malažský rodák a osmý nasazený Alejandro Davidovich Fokina, jenž ve finále přehrál stejně starého Argentince Axela Gellera po dvousetovém průběhu. Stal se tak druhým španělským šampionem wimbledonské juniorky , když navázal na triumf Manuela Orantese z roku 1967. Do juniorského žebříčku si připsal 375 bodů, poražený finalista pak 270 bodů.\n"}
{"id": "1307955", "url": "https://cs.wikipedia.org/wiki?curid=1307955", "title": "Coatsova země", "text": "Coatsova země\n\nCoatsova země ( ) je oblast v Antarktidě, která leží na západ od Země královny Maud a ze západu je omývána Weddellovým mořem na východě. Coatsova zem se rozkládá z jihozápadu na severovýchod mezi 20° a 36° stupněm západní délky. \n\nSeverovýchodní část byla objevena v roce 1904 Williamem Speirs Brucem z paluby lodě \"Scotia\". Bruce vedl skotskou národní antarktickou expedici (1902-4). Bruce oblast pojmenoval podle Jamese Coats Jr. (1841-1912) a Andrewa Coats (1862-1930), dvou nejvýznamnějších podporovatelů expedice. \n\nV prosinci 1914 a lednu 1915 pokračoval britský polární badatel Ernest Shackleton s průzkumem v jižním směru pokud oblasti tak \"připojil\" území, které objevil německý badatel Wilhelm Filchner v roce 1912 z paluby lodě \"Deutschland\". \n"}
{"id": "1307960", "url": "https://cs.wikipedia.org/wiki?curid=1307960", "title": "Septical Anaesthesia", "text": "Septical Anaesthesia\n\nSeptical Anaesthesia je první řadové album kapely Kryptor, album je složeno výběrem některých skladeb z obou demosnímků.\n\n\n"}
{"id": "1307961", "url": "https://cs.wikipedia.org/wiki?curid=1307961", "title": "Loukota", "text": "Loukota\n\nPříjmení Loukota nosí více významných osobností:\n\n"}
{"id": "1307962", "url": "https://cs.wikipedia.org/wiki?curid=1307962", "title": "Time 4 Crime", "text": "Time 4 Crime\n\nTime 4 Crime je druhé řadové album kapely Kryptor. Na CD jsou ještě dvě skladby, Válka a Vraždící řetězy.\n\n\n"}
{"id": "1307968", "url": "https://cs.wikipedia.org/wiki?curid=1307968", "title": "Srđan Plavšić", "text": "Srđan Plavšić\n\nSrđan Plavšić (srbskou cyrilicí Срђан Плавшић; * 3. prosince 1995) je srbský fotbalový záložník a reprezentant, od července 2017 hráč klubu AC Sparta Praha, kam přestoupil z Crvene zvezdy Bělehrad.\n\nPlavšić hrál v mládeži za FK Vojvodina Novi Sad, kvůli své výšce nedostal příležitost hrát za A-tým. Na seniorské úrovni začal hrát fotbal za klub ČSK Čelarevo (2012–2014), poté přestoupil do Spartaku Subotica. V srpnu 2015 přestoupil do srbského popředního klubu FK Crvena zvezda z Bělehradu, s nímž v sezóně 2015/16 vyhrál ligový titul.\nV červenci 2017 odešel za cca 1 – 1,5 milionu eur na zahraniční angažmá do českého klubu AC Sparta Praha, při transferu jej zastupoval agent Igor Gluščević, bývalý hráč pražské Sparty.\nPlavšić byl členem srbských mládežnických reprezentací U20 a U21.\nZúčastnil se Mistrovství Evropy hráčů do 21 let 2017 v Polsku, kde byl srbský tým vyřazen v základní skupině B.\n\nV seniorské reprezentaci Srbska debutoval 29. 9. 2016 v přátelském utkání v Dauhá proti týmu Kataru (prohra 0:3).\n\n"}
{"id": "1307970", "url": "https://cs.wikipedia.org/wiki?curid=1307970", "title": "Divize A 2014/15", "text": "Divize A 2014/15\n\nV soubojích 50. ročníku České divize C 2014/15 se utkalo 16 týmů dvoukolovým systémem podzim – jaro. Tento ročník začal v srpnu 2014 a skončil v červnu 2015. \n\nZ ČFL 2013/14 sestoupilo mužstvo 1. FC Karlovy Vary. Z krajských přeborů postoupila mužstva z ročníku 2013/14: TJ Malše Roudné z Jihočeského přeboru, SK Klatovy 1898 z Plzeňského přeboru a FK Viktoria Mariánské Lázně z Karlovarského přeboru. Z Divize B sem bylo přeřazeno mužstvo SK Aritma Praha.\n\nPoznámky:\n"}
{"id": "1307973", "url": "https://cs.wikipedia.org/wiki?curid=1307973", "title": "Julian Pollersbeck", "text": "Julian Pollersbeck\n\nJulian Pollersbeck (* 16. srpna 1994, Altötting, Německo) je německý fotbalový brankář a bývalý mládežnický reprezentant, od roku 2017 hráč klubu Hamburger SV.\n\n\nJulian Pollersbeck nastupoval v letech 2016–2017 za německou reprezentaci U21.<br>\nZúčastnil se Mistrovství Evropy hráčů do 21 let 2017 v Polsku, kde s týmem získal titul (historicky druhý pro Německo). Na šampionátu byl brankářskou jedničkou a dostal se do jedenáctičlenné All-star sestavy turnaje.\n\n"}
{"id": "1307974", "url": "https://cs.wikipedia.org/wiki?curid=1307974", "title": "Kreolské jazyky na bázi angličtiny", "text": "Kreolské jazyky na bázi angličtiny\n\nKreolské jazyky na bázi angličtiny jsou kreolské jazyky odvozené z angličtiny. Ve většině případů má v těchto jazycích převahu slovník a gramatika z angličtiny. Většinou vznikaly na území britského impéria v 17-19. století. Dále také vznikaly v koloniích a okupovaných územích USA. V 16.století v oblasti Atlantiku vznikl první pidžin na bázi angličtiny, který dal vzniknout všem kreolským jazykům na bázi angličtiny z atlantské skupiny. Hlavní dělení dělí tyto jazyky na atlantskou a pacifickou skupinu, dále se dělí na další podskupiny.\n\n\n\n\n\n\n\n\n\n\n"}
{"id": "1307977", "url": "https://cs.wikipedia.org/wiki?curid=1307977", "title": "Divize A 2013/14", "text": "Divize A 2013/14\n\nV soubojích 49. ročníku České divize C 2013/14 se utkalo 16 týmů dvoukolovým systémem podzim – jaro. Tento ročník začal v srpnu 2013 a skončil v červnu 2014.\n\nZ ČFL 2012/13 sestoupilo mužstvo FC Písek. Z krajských přeborů postoupila mužstva z ročníku 2012/13: FK Jindřichův Hradec 1910 z Jihočeského přeboru, TJ Sušice a SK ZČE Plzeň z Plzeňského přeboru, TJ Sokol Nová Ves pod Pleší z Středočeského přeboru, FC Zličín z Pražského přeboru a FK Hvězda Cheb z Karlovarského přeboru.\n\nPoznámky:\n\n"}
{"id": "1307981", "url": "https://cs.wikipedia.org/wiki?curid=1307981", "title": "Grygov (nádraží)", "text": "Grygov (nádraží)\n\nNádraží Grygov (dřívější názvy: Grügau) se nachází na trati 270 v obci Grygov na adrese K Nádraží 122. Je součástí III. železničního rychlostního koridoru ČD.\n\nV roce 1841 byla dokončena železnice, která byla postavena jako odbočné křídlo Přerov–Olomouc železniční trati společnosti c.k.privilegované Severní dráhy císaře Ferdinanda (SDCF).\n\nVýstavba III. koridoru ČD probíhala ve stanici Grygov v letech 2005–2007.\n\nZabezpečovací zařízení železniční stanice Grygov je dálkově řízeno z Centrálního dispečerského pracoviště Přerov (CDP Přerov).\n\n\n\nŽelezniční trať v roce 1841 měla jednu kolej. V roce 1880 byla zřízena zastávka, v roce 1883 byla nákladištěm. V roce 1899 se stala stanicí křižovací. V tomto období byla postavena výpravní budova, a obytný dům pro osm rodin. V letech 2004 až 2005 postavena omítaná provozní mezi výpravní budovu a obytný dům a postaveny výtahové šachty k ostrovním nástupištím.\n\nV roce 1899 byla vybudována výpravní budova třídy IV.c. podle typového projektu (Normalplan No 34) z režného cihelného zdiva podle plánu architekta Antona Dachlera. Patrová část je kryta valbovou střechou orientovanou tříosou štítovou stranou k dráze. Na ni kolmo navazuje tříosé křídlo kryté sedlovou střechou. Plochy z červeného cihelného zdiva jsou kombinované se světlými prvky vystupující patrovou a korunní římsou a nárožími. Okna obdélná, kastlová v šambránách završená segmentově. Štíty s dvojicí obdélných oken jsou vyplněny svisle kladeným bedněním s obloučkovým lemem. Výpravní budova byla v roce 2003 prohlášena kulturní památkou České republiky. V rámci oprav byly cihelné fasády očištěny.\n\nPro zajištění kvalifikované a spolehlivé pracovní síly a především jejich dosažitelnost, byly pro zaměstnance dráhy stavěny obytné domy v blízkosti železnice. V roce 1899 byl postaven podle typizovaného plánu (Normalplan 156 a 157) služební obytný dům pro osm rodin vedle budovy výpravny. Na kamenné podezdívce je postaven patrový dům se středním tříosým rizalitem z režného cihelného zdiva s cihlovými záklenky. V patrech byly tři dvoupokojové byty s kuchyní a jeden jednopokojový byt s kuchyní. Sociální zařízení bylo společné pro každé patro. Vstup byl z přednádraží do chodeb (schodiště) v tříosém rizalitu. Obytný dům byl v roce 2003 prohlášen kulturní památkou České republiky. V rámci oprav byly cihelné fasády očištěny.\n\nV železniční zastávce jsou cestujícím poskytovány tyto služby: vnitrostátní pokladní přepážka (ČD), možnost platit v eurech, platba platební kartou, bezbariérové WC, čekárna. V blízkosti je veřejné parkoviště a zastávka autobusové dopravy.\n\n"}
{"id": "1307985", "url": "https://cs.wikipedia.org/wiki?curid=1307985", "title": "French Open 2017 – dvouhra juniorů", "text": "French Open 2017 – dvouhra juniorů\n\nDvouhra juniorů na French Open 2017 probíhala v první polovině června 2017. Do singlové soutěže pařížského grandslamu nastoupilo šedesát čtyři hráčů. Obhájcem titulu byl Francouz Geoffrey Blancaneaux, který již nebyl věkově způsobilý zasáhnout do juniorské soutěže.\n\nPremiérový grandslamový titul vybojoval 17letý třetí nasazený Australan Alexei Popyrin, jenž ve finále přehrál španělskou turnajovou jedenáctku Nicolu Kuhna, stejného věku, po dvousetovém průběhu. Stal se tak prvním australským šampionem juniorky na kurtech Rolanda Garrose po 49 letech, když navázal na trofej Phila Denta z roku 1968 a celkově pátým. Do juniorského žebříčku si připsal 375 bodů, poražený finalista pak 270 bodů.\n"}
{"id": "1307987", "url": "https://cs.wikipedia.org/wiki?curid=1307987", "title": "Arranmore", "text": "Arranmore\n\nArranmore, také \"Árainn Mhór\" nebo \"Aran Island\", je ostrov u severozápadního pobřeží Irska, náležící k hrabství Donegal v Ulsteru. Má rozlohu 22 km² a žije na něm okolo pěti set obyvatel, převážně ve vesnici Leabgarrow. Je spojen pravidelným přívozem s pevninským městečkem Burtonport, vzdáleným pět kilometrů. O starodávném osídlení svědčí četné køkkenmøddingy na pobřeží. Ostrov byl v 19. století těžce postižen velkým irským hladomorem, většina obyvatel se odstěhovala, velká komunita přistěhovalců z Arranmore žije na Beaver Island v Michiganu. Funguje zde televizní vysílač, maják a stanice pro záchranu ztroskotaných lodí, hlavními zdroji příjmů jsou rybolov a turistický ruch. Ostrov patří do oblasti gaeltacht: asi dvě třetiny místních obyvatel hovoří irštinou. V létě se zde konají prázdninové kursy irského jazyka, spojené s kulturním a společenským programem, kdy se počet obyvatel ostrova zdvojnásobí.\n\n"}
{"id": "1307990", "url": "https://cs.wikipedia.org/wiki?curid=1307990", "title": "Alfa Romeo GT Junior", "text": "Alfa Romeo GT Junior\n\nAlfa Romeo GT Junior je dvoudveřové kupé poháněné řadovým čtyřválcem vyráběné italským výrobcem Alfa Romeo ve dvou základních variantách: Alfa Romeo GT 1300 Junior a Alfa Romeo GT 1600 Junior. Model \"Alfa Romeo GT 1300 Junior\" byl vyráběn v letech 1965–1974 a poté ještě v letech 1974–1976, ale to již pod pozměněným označením Alfa Romeo 1.3 GT Junior. Celkem se (pod obojím označením) vyrobilo 91 964 kusů tohoto vozu.\n\n\"Alfa Romeo GT 1600 Junior\" byl vyráběn v letech 1972–1975, poté (obdobně jako nižší model) ještě v letech 1974–1976 pod pozměněným označením Alfa Romeo 1.6 GT Junior. Celkem se (pod obojím označením) vyrobilo 13 120 kusů tohoto vozu.\n\nAlfa Romeo GT 1300 Junior byl vstupním modelem kupé mezi vozy značky Alfa Romeo. Model byl představen v roce 1965 jako náhrada za do té doby vyráběný model Alfa Romeo Giulia Sprint 1300. GT 1300 Junior byl vybaven motorem o objemu 1290 cm³.\n\nMenší motor byl vybrán záměrně proto, aby si kupující mohli dopřát kupé Alfa Romeo a zároveň se vyhnuli vyšším daním u modelů s větším objemem motoru, což platilo zejména pro domácí italský trh. Výkon (89 koní, 66 kW) byl proto ve srovnání s některými jinými vozy Alfa Romeo nižší. Nicméně maximální rychlost přes 160 km/h a zrychlení byly velmi dobré na vůz té doby s daným objemem motoru.\n\nGT 1300 Junior byl ve výrobě více než deset let. Během tohoto období prošel různými změnami, později\nbyla řada úprav stejných jako u modelu s větším motorem. První GT 1300 Junior byly založeny na \"Giulia Sprint GT\", s jednodušším interiérem. Hlavním vnějším poznávacím prvkem byla černá mřížka jen s jedním vodorovným chromovým pruhem.\n\nSpolu s modelem \"Giulia 1300 Ti\" se GT 1300 Junior stal průkopníkem použití kotoučových brzd ATE, které byly později instalovány i do dalších modelů. První výrobní série GT 1300 Junior neměla brzdové servo, to se stalo standardem od roku 1967.\n\nV roce 1968 (souběžně s nahrazením modelu \"Giulia Sprint GT Veloce\" modelem \"1750 GTV\"), došlo k řadě úprav také na modelu GT 1300 Junior, které byly převzaty právě z modelu 1750 GTV. Tyto změny zahrnovaly palubní desku, nové zavěšení a kola 5½ × 14J namísto dosavadních 4½ × 15J. Revidovaný GT 1300 Junior si však zachoval původní design karoserie s typickým předkem. Dalším zajímavým detailem je, že (stejně jako u 1750 GTV) byla přesunuta páčka pro otevření víka zavazadlového prostoru na levou stranu, bez ohledu na to, zda šlo o vůz s levostranným nebo pravostranným řízením.\n\nV roce 1970 prošel model Junior druhým faceliftem a obdržel stejnou úpravu přední masky jako 1750 GTV, ale pouze se dvěma světlomety. Model pro rok 1972 dostal nová kola s odkrytými maticemi kol, podobně jako jsou na \"2000 GTV\". V tomto roce byl vedle GT 1300 Junior poprvé představen také níže popsaný model GT 1600 Junior se silnějším motorem. GT 1300 Junior se přestal vyvážet do Velké Británie, ale i nadále byl k dispozici na dalších trzích s pravostranným řízením.\n\nOd roku 1974 byla výroba GT 1300 Junior a GT 1600 Junior racionalizována tím, že mnohem více komponent bylo sdíleno s modelem \"2000 GTV\". Současně oba modely Alfa Romeo GT Junior dostaly nové označení jako \"Alfa Romeo 1.3 GT Junior\" a \"Alfa Romeo 1.6 GT Junior\", které bylo používáno až do ukončení jejich výroby.\n\nInterní označení modelu Alfa Romeo GT 1300 Junior/Alfa Romeo 1.3 GT Junior:\n\nAlfa Romeo GT 1600 Junior byl představen v roce 1972, aby doplnil vůz \"Alfa Romeo GT 1300 Junior\" o model s větším a silnějším motorem a současně zaplnil mezeru mezi vozy řady Junior a modelem \"Alfa Romeo GT 2000 Veloce\" (který byl uveden na trh v roce 1971). Na britském trhu se potom model \"GT 1300 Junior\" přestal nabízet, ale na dalších trzích zůstaly v nabídce oba modely (GT 1300 Junior a GT 1600 Junior).\n\nMotor, použitý v modelu \"Alfa Romeo GT 1600 Junior\", je v podstatě stejný jako u vozu \"Alfa Romeo Giulia Sprint GTV\", jehož výroba byla v té době již ukončena. Motor má i stejné typové číselné označení a objem 1570 cm³.\n\nOd roku 1974 byla výroba GT 1300 Junior a GT 1600 Junior racionalizována tím, že mnohem více komponent bylo sdíleno s modelem \"2000 GTV\". Současně oba modely Alfa Romeo GT Junior dostaly nové označení jako \"Alfa Romeo 1.3 GT Junior\" a \"Alfa Romeo 1.6 GT Junior\", které bylo používáno až do ukončení jejich výroby.\n\nMezi viditelné rozdíly exteriéru patří odlišné nárazníky, jiná úprava C sloupku, odlišné provedení zadních sdružených světel. Další odlišnosti se týkají mechanických komponent: menší přední brzdy a odlišné zpřevodování.\n\nInterní označení modelu Alfa Romeo GT 1600 Junior/Alfa Romeo 1.6 GT Junior:\n\nVýše popsané modely \"Alfa Romeo GT 1300 Junior\" a \"Alfa Romeo GT 1600 Junior\" bývají řazeny do skupiny interně označené Alfa Romeo série 105/115 Coupés. Do této skupiny patří přes 10 modelů, které mají některé společné charakteristiky (jedná se o dvoudveřové kupé příp. dvoudveřový kabriolet), ale současně jde o značně různorodou skupinu automobilů, včetně některých závodním modelů. Na jejich designu se také podílelo více osob a společností: Giorgetto Giugiaro z Bertone, Ercole Spada (Zagato) a také karosárna Carrozzeria Touring. Nejdéle se výraběl právě model Alfa Romeo GT 1300 Junior (12 let: 1965–1976), některé modely se vyráběly jen 3 roky.\n\n\n\n"}
{"id": "1307992", "url": "https://cs.wikipedia.org/wiki?curid=1307992", "title": "French Open 2017 – čtyřhra juniorů", "text": "French Open 2017 – čtyřhra juniorů\n\nČtyřhra juniorů na French Open 2017 probíhala v první polovině června 2017. Do deblové soutěže pařížského grandslamu nastoupilo třicet dva párů. Obhájcem titulu byla dvojice složená z Izraelce Jišaje Oli'ela a Čecha Patrika Rikla, jejíž členové nestartovali společně. Rikl do soutěže nezasáhl. Splohráčem se stal kanadský junior Benjamin Sigouin, s nímž skončil v prvním kole na raketách Axela Gellera a Nicoláse Mejíi.\n\nTurnaj ovládla nejvýše nasazená dvojice složená z 17letého Španěla rakousko-německo-ruského původu Nicoly Kuhna a stejně starého Maďara Zsombora Pirose, kteří ve finále zdolali americký pár Vasil Kirkov a Danny Thomas po setech 6–4 a 6–4. Oba šampioni tak získali premiérovou grandslamovou trofej z deblové soutěže. Piros již triumfoval ve dvouhře juniorky na Australian Open 2017. Do juniorského žebříčku si šampioni připsali 270 bodů, finalisté pak 180 bodů. \n"}
{"id": "1307993", "url": "https://cs.wikipedia.org/wiki?curid=1307993", "title": "French Open 2017 – čtyřhra juniorek", "text": "French Open 2017 – čtyřhra juniorek\n\nČtyřhra juniorek na French Open 2017 probíhala v první polovině června 2017. Do deblové soutěže pařížského grandslamu nastoupilo třicet dva párů. Obhájcem titulu byla dvojice složená ze Španělky Pauly Arias Manjónové a Srbky Olgy Danilovićové, které skončily v prvním kole na raketách tchajwansko-japonských juniorek Chen Pei-hsuan a Naho Satové.\n\nTurnaj ovládla nejvýše nasazená dvojice složená z 16leté Kanaďanky Biancy Andreescuové a stejně staré krajanky Carson Branstineové, které ve finále hladce zdolaly ruské turnajové dvojky Olesju Pervušinovou s Anastasijí Potapovovou po setech 6–1 a 6–3. Rusky tak odešly druhý rok v řadě jako poražené finalistky. Šampionky získaly druhou grandslamovou trofej z deblové soutěže, když společně triumfovaly již na Australian Open 2017. Do juniorského žebříčku si vítězky připsals 270 bodů, poražené finalistky pak 180 bodů.\n"}
{"id": "1307998", "url": "https://cs.wikipedia.org/wiki?curid=1307998", "title": "Savissivik", "text": "Savissivik\n\nSavissivik (zastarale: \"Savigsivik\", v inuktunu Havighivik) je osada v kraji Avannaata v severním Grónsku. Nachází se na ostrově Meteoritů na severním pobřeží Melvillova zálivu. V roce 2017 žilo v Savissiviku 59 obyvatel. Spolu se Siorapalukem je Savissivik hlavní osada, kde se používá dialekt inuktun.\n\nSavissivik je čtyřiadvacátá nejsevernější osada světa, devátá nejsevernější osada v Grónsku, čtvrtá nejsevernější trvale obydlená osada v Grónsku a jedenáctá nejsevernější trvale obydlená osada světa.\n\nV grónštině název \"Savissivik\" znamená \"Místo meteorického železa\" nebo \"nožů\". Tento název odráží, že na místě se nacházely meteority, které byly nalezeny v oblasti asi před 10 000 lety. Na meteroritu Ahnighito se odhaduje, že vážil 100 tun před tím, než explodoval. Železo z meteoritu pravděpodobně přilákalo Inuity z arktické Kanady.\n\nAir Greenland provozuje lety na letiště Qaanaaq přes Thulskou leteckou základnu. Dvakrát týdně jsou lety dotované grónskou vládou. Převody na letiště jsou předmětem omezení přístupu podle Dánského Ministerstva zahraničních věcí.\n\nPočet obyvatel Savissiviku se snížil o více než 40% oproti roku 1990 a o 10% oproti roku 2000. Od roku 2009 je počet obyvatel stabilní.\n"}
{"id": "1307999", "url": "https://cs.wikipedia.org/wiki?curid=1307999", "title": "Frizzante", "text": "Frizzante\n\nFrizzante je jemně perlivé víno. Pochází z Itálie, kde se u vína lze setkat také s přívlastkem Prosecco. Perlení vína způsobuje oxid uhličitý, který se do vína přidává při lahvování.\n\nVíno Frizzante se vyrábí tzv. Charmantovou metodou, kdy se víno plní do lahví pod tlakem. Cílem je vyrobit osvěžující nenáročné víno s nižším obsahem alkoholu.\n\n"}
{"id": "1308002", "url": "https://cs.wikipedia.org/wiki?curid=1308002", "title": "Machala (příjmení)", "text": "Machala (příjmení)\n\nPříjmení Machala nosí více významných osobností:\n\n"}
{"id": "1308006", "url": "https://cs.wikipedia.org/wiki?curid=1308006", "title": "Ternopilskyj encyklopedyčnyj slovnyk", "text": "Ternopilskyj encyklopedyčnyj slovnyk\n\nTernopils'kyj encyklopedyčnyj slovnyk (TES ukr. \"Тернопільський енциклопедичний словник\") je ukrajinskojazyčná regionální encyklopedie vydávaná v letech 2004—2010. TES obsahuje informace o historii, zeměpisu, kultury, ekonomiky, administrativní struktury Ternopilu a Ternopilské oblasti.\n\n\nRedakční rada: <br> Petro Hucal (Петро Гуцал), Iryna Demjanova (Ірина Дем'янова), Hanna Ivachiv (Ганна Івахів), Bohdan Melnyčuk (Богдан Мельничук), Chrystyna Melnyčuk (Христина Мельничук), Oksana Ostrožynska (Оксана Острожинська), Bohdan Petraš (Богдан Петраш), Viktor Unijat (Віктор Уніят), Volodymyr Frolenkov (Володимир Фроленков), Iryna Fedečko (Ірина Федечко), Larysa Ščerbak (Лариса Щербак).\n\n"}
{"id": "1308008", "url": "https://cs.wikipedia.org/wiki?curid=1308008", "title": "Rosněnka průsvitná", "text": "Rosněnka průsvitná\n\nRosněnka průsvitná (\"Espadarana prosoblepon\") je drobná, noční, zelená žába žijící na zemi i stromech ve vlhkých tropických lesích Nového světa. Patří mezi druhy s průsvitnou pokožkou, kterým se také říká skleněné žáby.\n\nVyskytuje se v původních lesích Střední a Jižní Ameriky, počínaje na severu Hondurasem přes Nikaragui, Kostariku, Panamu, Kolumbii a Ekvádorem na jihu konče. Obývá nevysychavé lužní lesy podél rychle tekoucích potoků a řek, od hladiny moře až do nadmořské výšky 1500 m.\n\nHřbetní stranu má zbarvenou smaragdově zeleně s nepravidelnými černými skvrnami a břišní stranu žlutě, nohy a prsty jsou o málo světlejší než hřbet. Samec bývá dlouhý 21 až 28 cm a samice 25 až 3 cm. Hlavu má širší než delší, čenich krátký, oči velké a vypouklé, jejich světlé okraje (falce ocelli) mají tmavé skvrny. Oční duhovka je šedě stříbrná. Přes průhlednou kůži lze pozorovat tlukot srdce, práci žaludku a jsou vidět nazelenalé kosti i střeva obalená v bílé bláně. Tato průsvitnost je pokládána za ochranu před predátorem, neboť žába dobře splývá s podkladem. Mezi na koncích rozšířenými prsty nemají plovací blány. Samci i samice mají háčkovitý výstupek z pažní kosti, samci mívají větší a používají ho při zápasech.\n\nJsou to dravé žáby vedoucí osamělý, noční život, které se pohybují jen po malém území, do vody okolo které žijí nevstupují. Jejich zdrojem potravy jsou hlavně drobní bezobratlí živočichové. Samci jsou teritoriální a bývají podél vodních toků od sebe vzdálení průměrně jen 3,2 m, své zabrané území ohlašují volání. Nejčastěji se ozývají z vyvýšených bidýlek na listech, hlavně v období dešťů od května do listopadu. Volání je rychlé a krátké, trvá 1,5 až 3 sec a ozývají se až 40krát za hodinu.\n\nSamci při boji o území visí vzhůru nohama na vegetaci, zadními nohama se drží a předními spolu zápasí. Zápas trvá i 30 minut, poražený spadne na zem.\n\nRosněnky jsou polygamní, samice i samci mohou mít více partnerů. Vajíčka jsou oplodňována mimo tělo samice. Doba páření probíhá od května do září, tehdy samci voláním lákají samice na svá území. K páření trvajícímu asi 3 hodiny dochází nástupem večera, kdy naskočí samec na samici v klasickém amplexu. Samice uvolní 20 až 50 vajíček, která jsou následně oplodněna tekutinou samce obsahující spermie. Za úsvitu samice přenese černá, asi 1 cm velká vajíčka do želatinových hnízd asi 5 cm velkých. Ta jsou přilepená na horní straně listů, větví nebo mechem obrostlé kamenech do výšky až 3 m nad vodou, tím péče o potomky končí. Po osmi až dvaceti dnech se z vajíček vylíhnou asi 12 mm velcí pulci a spadnou do proudící vody.\n\nPulci jsou podlouhlí, bočně stlačení a mají zakulacený ocas dvakrát tak dlouhý jako tělo. Zprvu jsou černí, později světle hnědí a na břiše někdy až červení. Do vody obvykle padají v období velkých dešťů, kdy se v kalné vodě lépe zamaskují. Ústy naspodu hlavy se přidržují v prudkém proudu. Zprvu se živí řasami, planktonem a postupně i drobnými živočichy, později i jinými pulci.\n\nVe vodě prodělají metamorfózu a po dosažení dospělosti se vrátí do pozemního stanoviště podél vodního toku. Ve volné přírodě se dospělé žáby dožívají průměrně 4 roků, nejvýše asi 5 let. Občas bývají napadány houbou \"Batrachochytrium dendrobatidis\", která ničí jejich kůži, ovlivňuje hladinu keratinu v pokožce a brání tak difuzi vzduchu a způsobuje jejich smrt.\n\nRosněnka průsvitná je široce rozšířena, mívá velké počty potomků a dožívá se poměrně dlouhého věku. Jejich populace nevykazuje žádný pokles a je považována za poměrně stabilní. Do budoucna může být ohrožená potenciální těžbou dřeva a přeměnou lesů na zemědělsky využitelná území. IUCN jsou hodnoceny jako málo dotčený druh (LC).\n\n"}
{"id": "1308014", "url": "https://cs.wikipedia.org/wiki?curid=1308014", "title": "Mahamat Idriss", "text": "Mahamat Idriss\n\nMahamat Koundja Ouya Idriss (17. července 1942 – 3. října 1987) byl čadský skokan do výšky. V letech 1960 a 1961 vyhrál mistrovství Francie v atletice, na olympiádě 1960 obsadil jako francouzský reprezentant 12. místo výkonem 203 cm. Na olympiádě 1964 již závodil za samostatný Čad a skončil devátý, když překonal 209 cm. Na olympiádě 1968 mu výkon 206 cm nestačil na postup z kvalifikace.\n\nV roce 1966 vytvořil svůj osobní rekord (a dosud platný národní rekord) 217 cm, podle žebříčku časopisu \"Track & Field News\" byl v tomto roce osmým nejlepším výškařem světa.\n\nV hlavním městě N'Djameně byl podle něj pojmenován stadion Stade Omnisports Idriss Mahamat Ouya, na kterém hraje domácí zápasy čadská fotbalová reprezentace.\n\n"}
{"id": "1308015", "url": "https://cs.wikipedia.org/wiki?curid=1308015", "title": "Solvay", "text": "Solvay\n\nSlovo Solvay najdeme pod těmito hesly:\n\n\n"}
{"id": "1308017", "url": "https://cs.wikipedia.org/wiki?curid=1308017", "title": "Seznam měst v Minnesotě", "text": "Seznam měst v Minnesotě\n\nSeznam měst v Minnesotě obsahuje sídla se statutem city, historii vývoje jejich populace a zařazení do kraje (county).\n\nTabulka obsahuje města s méně než 26 000 obyvateli, pro která existuje na české wikipedii článek.\n\n"}
{"id": "1308024", "url": "https://cs.wikipedia.org/wiki?curid=1308024", "title": "Ropek", "text": "Ropek\n\nPříjmení Ropek nosí více různých osobností:\n\n"}
{"id": "1308027", "url": "https://cs.wikipedia.org/wiki?curid=1308027", "title": "Lev Splavák", "text": "Lev Splavák\n\nLev Splavák je místní pojmenování bronzové sochy lva ve Starých Splavech, původně součásti pomníku obětem první světové války v Žatci.\n\nPomník obětem první světové války, jehož součástí socha lva původně byla, byl odhalen v Žatci na náměstí Svobody v září roku 1930 na místě uprázdněném po pomníku Josefa II. zničeného v roce 1919. Autorem lva byl teplický sochař Anton Schaff, který svým návrhem zvítězil ve veřejné soutěži. Lev stál na vysokém podstavci s výraznými číslicemi 1914 a 1918 a deskami se jmény padlých v první světové válce. Na její zaplacení byla zřízena veřejná sbírka. Na jeho místě dnes stojí tzv. Nejmenší chmelnička na světě. V roce 1942 vydala německá správa nařízení o využití kovových předmětů pro válečné účely a proto došlo ke sejmutí sochy lva z podstavce. K jejímu roztavení ale nedošlo a byla uschována v místních sběrných surovinách. Po skončení druhé světové války byla nalezena a nabídnuta městu ke zpětnému odkupu. To ale nemělo zájem a mělo se za to, že došlo k jejímu roztavení. \n\nVe skutečnosti sochu odkoupil ředitel základní školy ve Starých Splavech se záměrem umístit jí před budovu školy. Tam byla nakonec umístěna socha jiná a lev byl instalován nad chatovou osadou na skalním hřebenu severně od vsi. Chatová osada od něj získala svůj název \"Pod lvem\". Po roce 1989 došlo k několika vandalským útokům na sochu stojící samostatně v přírodě a nakonec k jejímu shození, rozřezání a prodání do sběrných surovin. Odtud se jí podařilo zachránit a v roce 2006 zrestaurovat. Nyní stojí přímo ve vsi v parku u ulice Dalibora z Myšlína. Místo na skalním hřebenu, kde původně stála, je dodnes zřejmé a je na něm umístěna pamětní deska.\n\n"}
{"id": "1308032", "url": "https://cs.wikipedia.org/wiki?curid=1308032", "title": "Machálek", "text": "Machálek\n\nPříjmení Machálek nosí více významných osobností:\n\n"}
{"id": "1308033", "url": "https://cs.wikipedia.org/wiki?curid=1308033", "title": "Filip Chytil", "text": "Filip Chytil\n\nFilip Chytil (* 5. září 1999, Kroměříž) je český hokejový útočník momentálně působící v týmu New York Rangers v NHL. Hraje buď na pozici centra a nebo na levém křídle.\n\nV roce 2016 poprvé Česká reprezentace do 18 let s Chytilem vyhrála domácí turnaj Memoriál Ivana Hlinky. Filip na turnaji zaznamenal tři góly a jednu asistenci v pěti zápasech.\n\nVzhledem k povedenému turnaji dostal šanci v prvním týmu PSG Zlín. V sezóně odehrál 38 zápasů, během kterých upoutal svou hrou a v následném červnovém draftu NHL si ho jako 21. hráče v pořadí vybral New York Rangers. V červenci podepsal s klubem tříletou nováčkovskou smlouvu a 5. října 2017, tedy 30 dní po dovršení 18 let odehrál svůj první zápas v NHL proti Coloradu, čímž se stal nejmladším českým hokejistou v historii, který nastoupil k zápasu v NHL.\n\nFilip Chytil se stal prvním náctiletým hráčem, který v dresu klubu New York Rangers skóroval ve čtyřech zápasech za sebou. Zároveň se stal teprve druhým českým teenagerem, jenž se čtyřikrát v řadě zapsal mezi střelce. Vyrovnal tak počin rodáka z Tábora, Radka Dvořáka ze sezony 1995/1996. \n\nhttp://www.hokej.zlin.cz/clanek.asp?id=VIDEO-Zlinsky-utocnik-Filip-Chytil-se-uspesne-vratil-do-narodniho-tymu-2610 (česky)\nhttps://www.denik.cz/hokej/chytila-si-vybral-new-york-rangers-velke-prekvapeni-priznal-chytil-20170624.html (česky)\nhttps://www.sport.cz/hokej/nhl/clanek/924535-cesky-talent-chytil-se-presunul-z-tymu-new-york-rangers-na-farmu.html (česky)\n\n"}
{"id": "1308036", "url": "https://cs.wikipedia.org/wiki?curid=1308036", "title": "Macho", "text": "Macho\n\nPříjmení Macho nosí více významných osobností:\n\n"}
{"id": "1308038", "url": "https://cs.wikipedia.org/wiki?curid=1308038", "title": "Malinský", "text": "Malinský\n\nPříjmení Malinský nosí více významných osobností:\n\n"}
{"id": "1308039", "url": "https://cs.wikipedia.org/wiki?curid=1308039", "title": "Blaine", "text": "Blaine\n\nBlaine je město v americkém státě Minnesota v Anoka County, jehož je největším městem, ale není jeho sídlem, jímž je Anoka. V roce 2016 zde žilo 62 892 obyvatel, což z něj činilo čtrnácté největší město v Minnesotě. Je pojmenováno po republikánském senátorovi z 19. století Jamesi G. Blainovi.\n\nMěsto leží 21 km severně od Minneapolis a 30 km severně od St. Paulu. Hlavní silnice, které jím procházejí jsou Interstate Highway 35W, U.S. Highway 10, a Minnesota State Highway 65.\n"}
{"id": "1308042", "url": "https://cs.wikipedia.org/wiki?curid=1308042", "title": "Amphicyonidae", "text": "Amphicyonidae\n\nAmphicyonidae je zaniklá čeleď šelem od období eocénu do pleistocénu. Vyskytovaly se v Severní Americe, Evropě, Asii a v Africe. Někdy bývají označovány jako psi medvědovití na základě jejich příbuznosti s psovitými a medvědovitými. Pozůstatky rodu \"Amphicyon\" byly nalezeny i na území České republiky.\n\nTato čeleď zahrnovala mnoho druhů různých velikostí. Nejmenší vážily kolem 5 kilogramů, největší zástupci měli až 600 kg. Všichni byli masožravci, často na vrcholu potravního řetězce a to zejména v období oligocénu a počátku miocénu. Od pliocénu začali ubývat, než na počátku pleistocénu úplně vymřeli. Není jisté proč, ale je možné, že kvůli konkurenci jiných šelem, například kočkovitých.\n"}
{"id": "1308043", "url": "https://cs.wikipedia.org/wiki?curid=1308043", "title": "Mandík", "text": "Mandík\n\nPříjmení Mandík nosí více významných osobností:\n\n"}
{"id": "1308044", "url": "https://cs.wikipedia.org/wiki?curid=1308044", "title": "Mistrovství Československa v krasobruslení 1959", "text": "Mistrovství Československa v krasobruslení 1959\n\nMistrovství Československa v krasobruslení 1959 se konalo 17. ledna a 18. ledna 1959 v Bratislavě.\n\nPoprvé se soutěžilo v kategorii tanečních dvojic (párů).\n\n"}
{"id": "1308047", "url": "https://cs.wikipedia.org/wiki?curid=1308047", "title": "Diecéze ptujská", "text": "Diecéze ptujská\n\nDiecéze ptujská je titulární diecéze římskokatolické církve.\n\nPtuj v dnešním Slovinsku, byla římskou koloni Poetovio, nacházející se v římské provincii Noricum. Byla sufragánní diecézí akvilejského patriarchátu. Po 4. století jsou jména biskupů neznámá: diskutuje se o tom, zda biskup jmenovaný jako biskup v \"ecclesia Breonensis\" může být chápán jako biskup v Ptuji. Dnes je diecéze obnovena jako titulární.\n\n\n"}
{"id": "1308048", "url": "https://cs.wikipedia.org/wiki?curid=1308048", "title": "Institut Bohuslava Martinů", "text": "Institut Bohuslava Martinů\n\nInstitut Bohuslava Martinů je obecně prospěšná společnost, která se zabývá vědeckou a popularizační činností vztahující se k dílu a osobnosti Bohuslava Martinů. Institut byl založen v roce 1995 původně jako Studijní centrum Bohuslava Martinů, které bylo součástí Nadace Bohuslava Martinů až do roku 2005. Jeho zakládajícím ředitelem je Aleš Březina.\nNápad na založení Institutu Bohuslava Martinů vzešel od tehdejšího prezidenta správní rady Nadace Bohuslava Martinů PhDr. Viktora Kalabise s cílem poskytovat informační servis pro zájemce o život a dílo Bohuslava Martinů. Jeho ředitelem se od začátku stal Mgr. Aleš Březina, který do té doby působil na basilejské univerzitě a v Nadaci Paula Sachera. V roce 1999 byla schválena správní radou Nadace Bohuslava Martinů změna jména na Institut Bohuslava Martinů. Ten se pak od 1. ledna 2006 osamostatnil a stal se obecně prospěšnou společností. Od roku 2008 sídlí na Bořanovické 14 v Praze Kobylisích v budově Nadace Bohuslava Martinů.\n\n\nInstitut Bohuslava Martinů publikuje od roku 2007 z pověření Nadace Bohuslava Martinů v nakladatelství Bärenreiter Souborné kritické vydání díla Bohuslava Martinů, jehož cílem je vydání skladeb Martinů na základě studia všech dostupných pramenů. Výstupem z tohoto projektu jsou zatím tyto vydané svazky: Epos o Gilgamešovi, Symfonie č. 4, Komorní hudba pro 6 - 9 I (Les Rondes, H 200, Serenáda č. 1, H 217, Serenáda č. 3, H 218, Stowe Pastorals, H 335 a Nonet č. 2, H 374), Kantáty z Vysočiny (Otvírání studánek, H 354, Legenda z dýmu bramborové nati, H 360,\n\nRomance z pampelišek, H 364 a Mikeš z hor, H 375), Smyčcové kvartety II (Smyčcový kvartet č. 4, H 256, Smyčcový kvartet č. 5, H 268, Smyčcový kvartet č. 6, H 312 a Smyčcový kvartet č. 7, H 314) a Koncert pro smyčcové kvarteto a orchestr, H 207 a Sinfonia Concertante č. 2, H 322.\n\nMezi další aktivity patří vydávání publikační řady Martinů-Studien v nakladatelství Peter Lang, dramaturgická spolupráce s řadou interpretů, orchestrů a operních domů v Čechách i v zahraničí. Institut také spravuje knihovnu Nadace Bohuslava Martinů, ve které se nachází největší archiv tištěných partitur Martinů, kopií autografů, nahrávky na CD i gramofonových deskách, monografie, korespondence, odborné časopisecké a sborníkové studie a články a další prameny. Institut také tyto prameny dlouhodobě digitalizuje.\n\n\n\n\n\n"}
{"id": "1308054", "url": "https://cs.wikipedia.org/wiki?curid=1308054", "title": "Pohronský Ruskov", "text": "Pohronský Ruskov\n\nPohronský Ruskov je obec na Slovensku v okrese Levice. V obci je římskokatolický kostel Růžencové Panny Marie z roku 1956.\n\nObec leží ve východní části Podunajské nížiny na pravém břehu řeky Hron, ve vzdálenosti asi 30 km jižně od Levice a 20 km od Štúrova. Nadmořská výška se pohybuje v rozmezí 123 až 150 m, střed obce je ve výšce 132 m n. m. Reliéf území je plochý a rovinatý, využívaný intenzívním zemědělstvím. Povrch je odlesněný, pouze u řeky jsou zachovány zbytky vrbovo-topolových lesíků.\n\nArcheologické nálezy dokládají osídlení území už v neolitickém období a pokračovala i v době bronzové a železné. První písemná zmínka pochází z roku 1269, kdy je uváděna jako Wruz. Poddanská obec původně patřila knížatům královské rodiny a později králi. V roce 1327 byla v majetku uherského rodu Kačičivců, uváděna jako Wrucz. V roce 1534 byla v majetku bendiktinského opatství v Lekýri (dnešní Hronovce). V roce 1536 byly připojeny k panství hradu Levice. Následovala okupace Turky. V roce 1828 zde bylo 73 domů a žilo 468 obyvatel.\n\nV roce 1893 byl v obci postaven cukrovar a později mlýn. \n\nV polovině 19. století s obcí splynula obec Čuda, o které je první písemná zmínka z roku 1437.\nV letech 1938–1945 byla obec připojena k Maďarsku. Osvobozená byla 27. března 1945 Rudou armádou.\n\n"}
{"id": "1308059", "url": "https://cs.wikipedia.org/wiki?curid=1308059", "title": "Wimbledon 2017 – čtyřhra juniorů", "text": "Wimbledon 2017 – čtyřhra juniorů\n\nČtyřhra juniorů ve Wimbledonu 2017 probíhala v první polovině července 2017. Do deblové soutěže londýnského grandslamu nastoupilo třicet dva párů. Obhájcem titulu byl pár složený z Estonce Kennetha Raismy a Řeka Stefanose Tsitsipase, kteří již nebyli věkově způsobilí k účasti v juniorském turnaji.\n\nTurnaj ovládla druhá nasazená dvojice složená z 18letého Argentince Axela Gellera a stejně starého Tchajwance Hsu Yu-hsiou, kteří ve finále zdolali rakousko-české turnajové trojky Jurije Rodionova s Michaelem Vrbenským po setech 6–4 a 6–4. Hsu tak získal druhou grandslamovou trofej z juniorské deblové soutěže, když vyhrál již lednové Australian Open 2017. Pro Gellera to bylo první takové turnajové vétězství. Do juniorského žebříčku si šampioni připsali 270 bodů, finalisté pak 180 bodů.\n"}
{"id": "1308061", "url": "https://cs.wikipedia.org/wiki?curid=1308061", "title": "Ruskov", "text": "Ruskov\n\nRuskov ( ) je obec na Slovensku v okrese Košice-okolí.\n\nStaničná, Kucik, Dolná, Horná, Stredná, Dlhá, Strmá, Lesná, Bočná, Hlavná, Ďurkovská, Slanecká, Čalovka, Školská, Slančícka,Kostolná, Poľná, Tichá\n\nBystrý potok\n\nZnak, vlajka …\n\nPrvní písemná zmínka pochází z počátku 14. století, i když vesnice byla založena kolem 11.-12. století, když tu vznikla osada ruských strážců důležité cesty z údolí Torysa přes Slanské vrchy až do Zemplína. V té době bylo obyvatelstvo slovanské, ale ne ruské. Obyvatelé pocházeli ze západoevropské větve a byli to přímí předchůdci Slováků. Nejstarší zmínka o kostele a faře je přibližně z let 1332–1335, kdy farář vybíral papežské desátky.\n\n\n\n"}
{"id": "1308063", "url": "https://cs.wikipedia.org/wiki?curid=1308063", "title": "Wimbledon 2017 – čtyřhra juniorek", "text": "Wimbledon 2017 – čtyřhra juniorek\n\nČtyřhra juniorek ve Wimbledonu 2017 probíhala v první polovině července 2017. Do deblové soutěže londýnského grandslamu nastoupilo třicet dva párů. Obhájcem titulu byl americký pár složený z Usue Maitane Arconadové a Claire Liuové. Arconadová již nebyla věkově způsobilá k účasti na juniorském turnaji. Liuová vytvořila druhou nasazenou dvojici s krajankou Taylor Johnsonovou, s níž skončila ve čtvrtfinále na raketách Maríe José Portillové Ramírezové a Sofie Sewingové.\nVítězem se stal nenasazený srbsko-slovinský pár složený z 16leté Olgy Danilovićové a stejně staré Kaji Juvanové, jenž ve finále zdolal americké turnajové čtyřky Caty McNallyovou a Whitney Osuigweovou po dvousetovém průběhu 6–4 a 6–3. Danilovićová tak získala druhý grandslamvý titul z juniorské čtyhry a pro Juvanovou to bylo první takové vítězství.\n\n"}
{"id": "1308067", "url": "https://cs.wikipedia.org/wiki?curid=1308067", "title": "Marčík", "text": "Marčík\n\nPříjmení Marčík nosí více významných osobností:\n\n"}
{"id": "1308073", "url": "https://cs.wikipedia.org/wiki?curid=1308073", "title": "Řád Matka-hrdinka", "text": "Řád Matka-hrdinka\n\nŘád Matka-hrdinka () bylo vysoké sovětské vyznamenání a čestný titul udělovaný matkám. Čestný titul a řád byly zřízeny výnosem Nejvyššího sovětu Sovětského svazu 8. července 1944.\n\nPodle výnosu byl titul předáván současně s řádem matkám, které porodily a vychovaly deset a více dětí. Udělován byl poté, kdy poslední dítě dosáhlo jednoho roku věku a zbylé matčiny děti byly naživu.\n\nZároveň se zavedením řádu matky-hrdinky byla zřízena Medaile mateřství a Řád Mateřská sláva.\n\nVyznamenání je tvořeno vypouklou zlatou pěticípou hvězdou na pozadí stříbrných paprsků, které se rozbíhají\nz tvaru hvězdy a jejich vrcholky jsou umístěny mezi cípy zlaté hvězdy.\n\nVzdálenost mezi protilehlými konci stříbrné hvězdy je 28 mm. Výška vyznamenání včetně závěsu je 46 mm. K 18. září 1975 činil obsah zlata 4,5 ± 0,4402 g, stříbra 11,525 ± 0,974 g. Ryzost zlata byla 950. Celková hmotnost činila 17,5573 ± 1,75 g.\n\nHvězda je připojena závěsem ke kovové destičce pokryté červeným smaltem. Na ní je vyklenutý nápis . Okraje destičky i nápisu jsou zlaceny. Destička je na zadní straně opatřena kolíčkem pro připevnění k oděvu.\n\nMatka-hrdinka je vysoké vyznamenání pro ženy, které porodily a vychovaly deset a více dětí. Bylo udělováno, když poslední dítě dosáhlo jednoho roku věku a zároveň ostatní děti byly naživu. Mezi vychovávané děti se započítávaly i ty, které matka zákonným způsobem osvojila, a také děti, které jsou nezvěstné či padly při obraně SSSR nebo nasadily život při plnění vojenských povinností nebo při záchraně lidského života či ochraně socialistického majetku a socialistického právního státu a také zemřelé v důsledku zranění, otřesu mozku, ať už způsobeného pracovním úrazem či chorobou z povolání.\n\nMatka, která byla oceněna, se honosila titulem matka-hrdinka, obdržela Řád matka-hrdinka a diplom prezidia Nejvyššího sovětu SSSR. Řád se nosí na levé straně hrudi, při společném nošení s dalšími řády medailemi se umisťuje nad nimi.\n\nTitul „Matka-hrdinka“ je vysokým vyznamenáním Sovětského svazu, vytvořeným pro ženy za rození a výchovu dětí. Poprvé v historii země bylo zavedeno zvláštní ocenění pro matky. Je příznačné, že titul byl zřízen v době Velké vlastenecké války, která si vyžádala miliony životů. Většina mrtvých na frontách byli mladí a lidé středního věku, počet obyvatel země významně poklesl. Titul „Matka-hrdinka“ a řád stejného jména měly zdůraznit, jak naléhavě země potřebuje mladou novou generaci budovatelů komunismu.\n\nAutorem návrhu řádu je umělec Iosif Abramovič Ganf. \n\nPoslední udělení titulu v dějinách SSSR proběhlo v souladu s dekretem prezidenta SSSR ze dne 14. listopadu 1991.\n\n\n"}
{"id": "1308075", "url": "https://cs.wikipedia.org/wiki?curid=1308075", "title": "Mazuch", "text": "Mazuch\n\nPříjmení Mazuch nosí více významných osobností:\n\n"}
{"id": "1308077", "url": "https://cs.wikipedia.org/wiki?curid=1308077", "title": "Yuneec", "text": "Yuneec\n\nYuneec International je čínský výrobce letadel ve vlastnictví Tian Yu a se sídlem v Jinxi, Kunshan, které je městem v Jiangsu. Yuneec prodává své modely letadel ve Spojených státech přes společnost GreenWing International. FIrma Yuneec měla na svědomí i výrobu Yuneec International E430, které bylo prvním komerčně vyráběným elektrickým letadlem, i když to byly pouhé prototypy.\n\nYuneec byl původně výrobce rádiem řízených modelů letadel. Společnost postavila první úspěšný elektricky poháněný paragliding , který byl vyráběn sériově. Majitel společnosti Tian Yu pak obrátil svou pozornost k elektrickým ultralehkým tříkolkám, Yuneec International ETrike. Odtud navrhl řadu elektrických motorů, sérii Yuneec Power Drive, celokompozitní a motorový kluzák E430 EViva. Spolupráce s Flightstar Sportplanes přinesla společnosti Yuneec International e-Spyder vnější úpravu, spočívající v  použití již existujícího draku letadla s novými elektrickými komponenty.\n\nV červenci 2010, elektrické letadlo Yuneec E430 , vyhrálo \"Lindbergh Electric Airplane Prize\" na světovém sympoziu elektrických modelů letadel. Yuneec e-Spyder se stal prvním certifikovaným elektrickým letadlem na světě, po udělené certifikaci v únoru 2013.\n\nV srpnu 2015, společnost Intel Corporation investovala $60 milionů do společnosti Yuneec. Intel a Yuneec se dohodly na vzájemné spolupráci ve vývoji budoucích projektů. Tentýž měsíc, Yuneec uvedla na trh drona Breeze, který umí zachytit UltraHD 4K fotografie a videa. Kromě toho Yuneec oznámila spolupráci s maloobchodním řetězcem Best Buy spočívající v prodeji dronu Typhoon a ovladače Typhoon Wizard .\n\nTyphoon G obsahující 3-osý gimbal GB203 určený pro použití s kamerou GoPro byl uveden v září 2015, aby poskytl plynulejší a stálejší záznam. V říjnu 2015, Yuneec vydala Typhoon Wizard, ultra-lehké dálkové ovládání kompatibilní s drony Typhoon, které bylo navržené pro ovládání jednou rukou. Yuneec zahájila v roce 2015 spolupráci s organizací pro ochranu velryb Ocean Alliance, aby vytvořily bezpečnější způsob sběru dat o zdravotním stavu velryb. Místo použití biopsie, Ocean Aliance začala používat drony Yuneec, které mají získat vzorky pomocí Petriho misek.\n\nJeden z dronů značky Yuneec, Typhoon Q500+, byl v červnu 2016 chycen policí, když s ním jeho majitel lítal v blízkosti Bílého domu. Majitel s dronem havaroval v parku The Ellipse, který je blízko Bílého domu v říjnu 2015.\n\nYuneec uvedla na trh v květnu 2016 drona Typhoon H vybaveného kamerou s 3D technologií Intel RealSense, která snímá hloubku a pohyb člověka. Virtuální helma SkyView FPV byla uvedena na trh v srpnu 2016. Virtuální helma se připojí ke kameře umístěné na dronu a umožňuje uživateli ho ovládat z pohledu první osoby.\n"}
{"id": "1308078", "url": "https://cs.wikipedia.org/wiki?curid=1308078", "title": "Kostel Povýšení svatého Kříže (Moravský Beroun)", "text": "Kostel Povýšení svatého Kříže (Moravský Beroun)\n\nKostel svaté Povýšení svatého Kříže na návrší na okraji města Moravský Beroun je barokní stavbou zapsanou do státního seznamu kulturních památek České republiky. V současnosti je budova v dobrém stavu, zbavena mobiliáře, původně byla zamýšlena úprava na koncertní síň. Kostel povýšení sv. Kříže je výchozím bodem křížové cesty na Křížový vrch s kaplí Božího hrobu (bývalý hradní areál).\n\n"}
{"id": "1308079", "url": "https://cs.wikipedia.org/wiki?curid=1308079", "title": "Mazura", "text": "Mazura\n\nPříjmení Mazura nosí více významných osobností:\n\n"}
{"id": "1308081", "url": "https://cs.wikipedia.org/wiki?curid=1308081", "title": "Menčík", "text": "Menčík\n\nPříjmení Menčík nosí více významných osobností:\n\n\n"}
{"id": "1308082", "url": "https://cs.wikipedia.org/wiki?curid=1308082", "title": "Plymouth (rozcestník)", "text": "Plymouth (rozcestník)\n\nPlymouth může znamenat:\n\n\n\n"}
{"id": "1308083", "url": "https://cs.wikipedia.org/wiki?curid=1308083", "title": "Kostel svaté Barbory (Valkeřice)", "text": "Kostel svaté Barbory (Valkeřice)\n\nKostel svaté Barbory ve Valkeřicích byl římskokatolický farní kostel. V letech 1724–1728 jej postavil lipovský stavitel Zacharias Hoffmann (1678–1754). Po druhé světové válce chátral a z popudu Okresního národního výboru v Děčíně byl 11. července 1975 odstřelen.\n\nBarokní kostel svaté Barbory postavil v letech 1724–1728 na místě staršího středověkého kostela lipovský stavitel Zacharias Hoffmann (1678–1754). Donátorem stavby byl majitel konojedského panství hrabě František Antonín Špork (1662–1738). Část stavebního materiálu pocházela z místního loveckého zámečku. Zařízení kostela bylo pořizováno postupně ve druhé čtvrtině 18. století. Po skončení druhé světové války a následném vysídlení původních obyvatel obce začal kostel rychle chátrat. V průběhu 60. let 20. století byla většina mobiliáře kostela přesunuta do nedalekých Verneřic, část se však ztratila. O zániku kostela rozhodl na počátku 70. let 20. století Okresní národní výbor v Děčíně. Nejprve znemožnil opravy chátrající stavby a poté, co biskupství požádalo o poskytnutí částky 300 000 korun na rekonstrukci střechy, požádal ministerstvo kultury o zrušení památkové ochrany stavby. O status kulturní památky kostel přišel 29. srpna 1974 a následně začal okresní národní výbor připravovat jeho demolici. Odstřel kostela se uskutečnil 11. července 1975 v 9.45 hodin. Zbořeniště je ve vlastnictví Římskokatolické farnosti Valkeřice, která je spravována excurrendo.\n\nJednolodní orientovaná stavba stála na obdélníkovém půdorysu a zakončoval ji odsazený, půlkruhově zakončený presbytář. Na západní průčelí navazovala hranolová věž, na jižní a severní stěnu sakristie obdélníkového půdorysu s oratořemi v patře. Fasádu členily pilastry a soustava vpadlých polí. Obdélníková okna zakončoval segmentový oblouk, okna průčelí byla obdélníková a věži dominovalo velké okno zakončené půlkruhem. Loď byla sklenuta třemi poli valené klenby, kterou nesly mohutné vnitřní pilíře. Presbytář zaklenula česká placka zakončená třemi lunetami, presbytář křížová klenba a oratoře v patře byly plochostropé. Trojramenná dvoupatrová kruchta zasahovala do dvou třetin lodi.\n\nMobiliář kostela byl převážně barokní a byl postupně pořizován po dostavbě kostela. Portálový hlavní oltář zdobil titulární obraz od Kryštofa Viléma Tietzeho a sochy svatého Václava, svatého Víta, Boha otce a andělů. Hlavní oltář doplňovaly dvě dvojice protějškových oltářů; v presbytáři to byly oltáře zasvěcené svaté Terezii z roku 1730 a Svaté rodině z roku 1732, v lodi pak oltář Ježíše Krista na Olivetské hoře z roku 1731 a Panny Marie z roku 1735. K výrazným prvkům inventáře patřil krucifix v životní velikosti od Matyáše Bernarda Brauna (1684–1738) z roku 1720 (patrně pocházel z předchozího kostela), kazatelna se sochou Salvator mundi či Boží hrob z roku 1735, pozdně gotická křtitelnice, řada obrazů světců a deset soch světců na konzolách, které pocházely patrně od některého z Braunových žáků. Varhany postavil roku 1729 českokamenický varhanář Tobias Fleck mladší (1671–1751). Měly sedm rejstříků v manuálu a další dva v pedálu. Nástroj zanikl spolu s kostelem. Oltářní obraz svaté Barbory je od roku 2014 umístěn v kostele svaté Anny v Jedlce a krucifix ve sbírce starého umění Národní galerie v Praze.\n\nKostel obklopoval původní hřbitov ohraničený kamennou zdí, doplněný hřbitovní kaplí, která zanikla spolu s kostelem. Barokní budova fary z roku 1704 je jednoduchá patrová stavba čtvercového půdorysu s mladší přístavbou. Člení ji obdélníková okna a průčelí zdobí nika se sochou svaté Barbory, interiér je plochostropý. Nároží plotu doplňují sochy svatého Jana Nepomuckého a Pieta. Fara je v soukromém vlastnictví.\n\n\n"}
{"id": "1308095", "url": "https://cs.wikipedia.org/wiki?curid=1308095", "title": "AVN Transsexual Performer of the Year Award", "text": "AVN Transsexual Performer of the Year Award\n\nOcenění AVN Transsexual Performer of the Year („transsexuální účinkující roku“) je udělováno každým rokem od 30. ročníku udělování cen AVN na ceremoniálu AVN Awards v lednu v hale The Joint v Hard Rock Hotelu a Casinu v nevadském městě Paradise.\n\n"}
{"id": "1308097", "url": "https://cs.wikipedia.org/wiki?curid=1308097", "title": "Madden NFL", "text": "Madden NFL\n\nMadden NFL (známá také jen jako Madden) je populární videohra amerického fotbalu, konkrétně ligy National Football League. \"Madden\" je jedna z nejprodávanějších sportovních videoher od EA Sports. První hra vyšla v roce 1988 pod názvem John Madden Football. Videohra je pojmenovaná po trenérovi Národní Fotbalové Ligy Johnu Maddenovi. Nejnovější verze \"Madden\" je \"Madden NFL 17\", která prozatím je dostupná pouze na X box.\n"}
{"id": "1308102", "url": "https://cs.wikipedia.org/wiki?curid=1308102", "title": "Antalovce", "text": "Antalovce\n\nAntalovce (ukr. A rusín. \"Анталовці (Antalovci)\", , ) (do roku 1995 \"Antonivka\") je obec v Zakarpatské oblasti na západní Ukrajině v Užhorodském rajónu. Žije zde 1 059 obyvatel.\n\nZa rakousko-uherské monarchie byla obec součástí Užské župy, v letech 1918–1938 zas patřila do teritoria Československé republiky. V roce 1945 byla obec i s celou Zakarpatskou Ukrajinou připojena k Ukrajinské SSR.\n"}
{"id": "1308103", "url": "https://cs.wikipedia.org/wiki?curid=1308103", "title": "Plymouth (Minnesota)", "text": "Plymouth (Minnesota)\n\nPlymouth je město v americkém státě Minnesota v Hennepin County, v rámci něhož tvoří součást předměstí aglomerace Minneapolis–Saint Paul. V roce 2016 zde žilo 77 216 obyvatel, což z něj činilo sedmé největší město v Minnesotě. Je pojmenováno podle města Plymouth v Devonu v Anglii.\n\nHlavní silnice, které jím procházejí jsou Interstate 494, U.S. Highway 169 a Minnesota State Highway 55.\n\n"}
{"id": "1308105", "url": "https://cs.wikipedia.org/wiki?curid=1308105", "title": "Karel Vytisk", "text": "Karel Vytisk\n\nKarel Vytisk (* 14. července 1941 Brno-Horní Heršpice) je bývalý český fotbalista a trenér.\n\nOd žáků hrál za Spartak Juranovy závody/Lokomotivu Brno Horní Heršpice (viz také Antonín Franta, Svatopluk Habanec, Radim Vlasák a Pavel Šustr).. Tamtéž pokračoval v dorostu a na začátku 60. let 20. století nastupoval za A-mužstvo v I. A třídě.\n\nBěhem základní vojenské služby v Bohosudově (1961–1962) začal hrát za teplické B-mužstvo, v němž také kariéru uzavřel (1961–1975).\n\nPo skončení hráčské kariéry se stal trenérem. V letech 1975–1977 byl asistentem Karla Bílka v B-mužstvu Teplic, v letech 1977–1979 spolu pracovali u prvoligového A-mužstva. Jako hlavní trenér vedl SU Teplice ve druhé lize.\n\n\n\n"}
{"id": "1308106", "url": "https://cs.wikipedia.org/wiki?curid=1308106", "title": "Tal Ben Chajim (1989)", "text": "Tal Ben Chajim (1989)\n\nTal Ben Chajim (; 5. srpna 1989, Kfar Saba, Izrael), je izraelský fotbalový útočník a reprezentant, od léta 2017 hráč klubu AC Sparta Praha, kam přestoupil z izraelského týmu Maccabi Tel Aviv za 2,9 milionu eur, což je historicky nejdražší přestup v historii českého fotbalu.\n\nBěhem zápasu mezi Spartou a Libercem v rámci 3. kola HET ligy, dne 13. srpna 2017, byl Ben Chajim údajně verbálně napaden kapitánem Slovanu Vladimírem Coufalem antisemitskými nadávkami, dehonsteujícimi jeho židovský původ. Ben Chajim několik dní po tomto zápase dostal od disciplinární komise pokutu patnáct tisíc Kč za to, že měl údajně v reakci na to kopancem poškodit dveře na stadionu.\n\nJeho fotbalovým vzorem je Thierry Henry.\n\nBen Chajim hrál v Izraeli za 3 týmy – Maccabi Petah Tikva, Hapoel Tel Aviv a Maccabi Tel Aviv.\nV létě 2017 podepsal s pražskou Spartou smlouvu za 2,9 milionu eur, což z něj udělalo nejdražšího hráče v historii české ligy. Ve své první sezoně odehrál napříč všemi soutěžemi 21 zápasů (18 v lize, 2 v kvalifikaci Evropské ligy a 1 v poháru), ale nepodařilo se mu vstřelit gól, pouze třikrát asistoval. Střelecky se mu dařilo akorát v zimní přípravě, když vstřelil 6 gólů a byl nejlepším střelcem týmu. V úvodu sezony 2018/19 si vážně poranil koleno. Rekonvalescence zabrala více než 400 dnů, do hry se zapojil až 1. září 2019, když odehrál první poločas za „B“ tým Sparty v utkání 4. kola ČFL proti Sokolu Hostouň. V utkání si připsal 2 góly a 2 asistence.\n\nNastupoval za izraelské mládežnické reprezentace U19 a U21.\n\nV A-mužstvu Izraele debutoval 29. 3. 2011 v kvalifikačním zápase v Tel Avivu proti reprezentaci Gruzie, ve kterém vítězným gólem zařídil výhru 1:0.\n\n"}
{"id": "1308108", "url": "https://cs.wikipedia.org/wiki?curid=1308108", "title": "Kostel Narození Panny Marie (Bohorodčany)", "text": "Kostel Narození Panny Marie (Bohorodčany)\n\nKostel Narození Panny Marie je barokní bývalý římskokatolický farní kostel v ukrajinské sídle městského typu Bohorodčany v Ivano-Frankivské oblasti.\n\nŘímskokatolický kostel byl postaven v roku 1742 nebo 1745 a vysvěcen byl v roku 1775. V průběhu První světové války kostel utrpěl vážné poškození. V kryptě kostela byli pohřbíváni majitelé Bohorodčan.\n\nV roku 1991 chrám získala Ukrajinská pravoslavná církev (Moskevský patriarchát).\n\nV roku 2015 iniciativní skupina apelovala na vládu, aby požadovala zpět bývalý kostel od moskevského patriarchátu. V roku 2017 Bohorodčanská rajonová rada hlasovala pro ukončení nájemní smlouvy bývalého dominikánského kostela.\n\n\n"}
{"id": "1308109", "url": "https://cs.wikipedia.org/wiki?curid=1308109", "title": "Řád Mateřská sláva", "text": "Řád Mateřská sláva\n\nŘád Mateřská sláva ( ) byl zvláštním sovětským vyznamenáním, které bylo udělováno od 8. července 1944 matkám, které vychovávaly 7, 8 nebo 9 dětí.\n\n\n"}
{"id": "1308112", "url": "https://cs.wikipedia.org/wiki?curid=1308112", "title": "Mikeska", "text": "Mikeska\n\nPříjmení Mikeska nosí více významných osobností:\n\n"}
{"id": "1308114", "url": "https://cs.wikipedia.org/wiki?curid=1308114", "title": "Vrána novokaledonská", "text": "Vrána novokaledonská\n\nVrána novokaledonská (\"Corvus moneduloides\") je endemický druh z rodu \"Corvus\". Tento druh je známý tím, že dokáže vytvářet nástroje. Umí si například vyrobit hák, což je schopnost, kterou nedokážou ani šimpanzi. Tento druh není znám pouze tvorbou nástrojů. Vrány vyřešily také množství sofistikovaných kognitivních testů, jejichž výsledky naznačují, že tento druh je obzvláště inteligentní. Díky těmto zjištěním se tento druh stal modelem pro pochopení dopadu používání a výroby nástrojů pro vývoj inteligence. Nicméně na svůj obraz v zrcadle útočí, takže nezvládají zrcadlový test sebeuvědomění.\n\nJe to středně velký druh vrány s délkou 40 cm. Lesklé peří je zbarveno černě, stejně tak zobák i končetiny.\n\nVyskytuje se pouze v Nové Kaledonii na ostrovech Grande Terre a Maré, kde obývá zejména pralesy.\n\n"}
{"id": "1308118", "url": "https://cs.wikipedia.org/wiki?curid=1308118", "title": "Pěnice sardinská", "text": "Pěnice sardinská\n\nPěnice sardinská (\"Sylvia sarda\" nebo \"Curruca sarda\") je středně velký druh pěvců z čeledi pěnicovití (Sylviidae). Je hojně rozšířená v západním Středomoří – na Baleárech, Korsice a Sardinii. Popsal ji Coenraad Jacob Temminck roku 1820.\n\n"}
{"id": "1308124", "url": "https://cs.wikipedia.org/wiki?curid=1308124", "title": "Kostel svatého Mikuláše (Nový Jičín)", "text": "Kostel svatého Mikuláše (Nový Jičín)\n\nKostel svatého Mikuláše je pravděpodobně nejstarší katolický kostel ve čtvrti Žilina v Novém Jičíně. Původní kostel byl vybudován už na počátku 13. století. Nachází se na Beskydské ulici, na terase pravého břehu řeky Jičínky. Dříve zde byl hřbitov, jak dokládá nízká zídka kolem prostoru kostela a náhrobní kámen u jižní stěny kostela.\n\nFiliální kostel sv. Mikuláše je s největší pravděpodobností nejstarším kostelem v okresu Nový Jičín. Před zděným kostelem zde byl dřevěný kostel, který v Žilině stál už od počátku 13. století. Počáteční tvar kostela byl velmi jednoduchý. Šlo o jednolodní sakrální stavbu s ustupujícím presbytářem, jenž byl již v počáteční fázi budováni kamenné stavby zaklenut. Loď byla podepřena opěráky. Dle otvorů ve zdivu byl strop lodi nejspíše dřevěný a oken bylo mnohem víc a byly mnohem užší (tvarem byla stejná jako nejvýchodnější okno jižního pohledu). Mezi zdivem presbytáře a opěráky je vidět zděná spára, z čehož by se dalo soudit, že presbytář v prvopočátku nepotřeboval podepření.\n\nDalší úpravy se uskutečnily během 14 století. Z nejspíše rovného závěru se budoval závěr polygonální a znovu se provádělo zaklenutí. Znaky ve svornících klenby jsou znaky donátorských rodů. První erb má v sobě zavinutou střelu, což je znakem pánů z Kravař, náležící nejspíše Vokovi III., druhý erb má v sobě hvězdu, což nejvíce odpovídá rodu Šternberků odkazující na manželku Voka III. Annu ze Šternberka. V trojbokém závěru se nacházela velká okna. Ve srovnání s dřívějším předpokládaným vzhledem stavby došlo k výraznému odhmotnění kostela.\n\nDle pozemkové knihy kostel dostal dřevěnou věž s měděnou střechou během 16. století. Zděná věž se budovala ve století 17.\nV roce 1612, za užívání kostela Luterány, byla loď rozšířena západním směrem ze čtvercového půdorysu o 5 a půl sáhu (cca 9,8 m) na obdélný.\nV druhé polovině 17. století došlo k renovaci kostelní věže a k vyměnění šindelové střešní krytiny. \n\nV roce 1756 došlo k restaurování kostelní věže, vymalování kostela a vytvoření tří oken, z toho dvou v presbytáři a jednoho v sakristii. Později byla okna presbytáře opět zazděna z důvodu přemístění barokního oltáře ze Španělské kaple z Nového Jičína. \nV roce 1771 byla vybudována dřevěná hudební kruchta bez varhan. \nV roce 1787 byla nanovo pokryta střecha šindeli a byla položena dřevěná podlaha do sakristie.\nV roce 1802 bylo vytvořeno nové okno, nejspíše se jedná o kruhové okno na jižní straně západního průčelí.\nV roce 1820 přibyly do kostela nové varhany od Sebastiana Staudingera z Andělské hory. Také je předpokládána úprava kruchty.\nRoku 1840 vyl postaven nový sanktusník.\nV 19. století byl zazděn jižní vchod do kostela a zdvojena severní stěna sakristie.\nV roce 1916 byly odinstalovány a odvezeny dva zvony k válečným účelům. V roce 1920 byl zakoupen nový zvon.\n\nKostel je jednolodní stavba. Na východní konec lodi navazuje polygonální presbytář a ze severu se k němu připojuje sakristie. Západnímu průčelí dominuje věž čtvercového půdorysu.\nZdi lodi i presbytáře jsou ze dvou třetin podepřeny venkovním nosným systémem opěráků s kamenným soklem a pálenými glazovanými taškami.\nStřecha kostela je sedlová s polygonálním zakončením a měděným sanktusníkem nad presbytářem. Střecha je kryta pálenými taškami a cibulovitá střecha věže je oplechovaná s tmavým nátěrem. Pod střechou probíhá korunní římsa. Fasáda je po nedávné opravě překryta novodobými hladkými omítkami v barvě světlého okru. Věž je členěna kamennými římsami na nestejně velká patra.\n\nVstupní portál se nachází ve stěně věže a je tvaru lomeného oblouku bez profilovaného ostění. K severní straně věže přiléhá obdélníkový schodišťový přístavek s pultovou střechou orientovanou na západ. Zpřístupňuje kruchtu, věž a krov. \nKruchta je přirozeně osvětlena díky kruhovému oknu s mříží na pravé straně západního průčelí. Jsou na ní umístěny varhany, za nimiž je vstup do věže. Z prvního patra věže se můžeme dřevěnými dveřmi s cihelným ostěním dostat do krovu kostela.\n\nJižní stěnu lodi dělí opěrák na přibližně stejné části. V každé části nalezneme dvě okna s lomeným zaklenutím. Východně od opěráku se nachází náhrobník s vimperkem. Mezi dvěma východnějšími okny se nachází kamenné ostění již zazděného portálu tvaru lomeného oblouku. I přes značné poškození jde vidět, že profilace oblouku je tvořena jedním výžlabkem a jedním oblounem. Pod nejzápadnějším oknem je pravoúhlé okno osvětlující prostor pod kruchtou.\n\nPresbytář je zakončen třemi částmi osmiúhelníku. Ve dvou ze tří částí presbytáře se nacházela okna, která byla při umístění rozměrnějšího oltáře zazděna. V jižním průčelí presbytáře se nachází dvě okna se zaklenutím ostění do tvaru zploštělého oblouku. Každé nároží je zvenku podepřeno opěrákem. Kolem závěru presbytáře se po venkovní fasádě těsně nad zemí táhne kamenná římsařímsa. \n\nK severní straně presbytáře je připojena sakristie obdélníkového půdorysu, je kryta pultovou střechou a severní stěna je zdvojena (mezi vnitřní a vnější stěnou je dutina a pozůstatky opěráků). Severní zeď byla nejprve podepřena opěráky, ale později byla dozděna na tloušťku opěráků. \nSeverní zeď lodi kostela je stejně jako jižní přibližně v půlce rozdělena opěrákem. Západně od opěráku se nachází dvě lomená okna. Východně od opěráku se nachází starý vchod do kostela tvaru lomeného portálu. Historická hodnota vchodu je znehodnocena plechovými dveřmi a plechovým přístřeškem. Pod nejvýchodnějším oknem se nachází pravoúhlé okno osvětlující prostor pod kruchtou.\n\nPod věží se nachází vstupní předsíň s valenou klenbou. Ta je od lodi kostela oddělena masivními dřevěnými dveřmi tvaru lomeného oblouku s ostěním tvaru zploštělého oblouku. Od venkovního prostoru je předsíň oddělena modernější ocelovou mříží. Na severní i jižní stěně se nachází dvě niky s lomeným obloukem. Jsou to pozůstatky bočních vchodů do předsíně.\n\nProstor lodi kostela je plochostropý, s velmi výrazným fabionem (výška fabionu je 610 mm) jenž je na obou koncích vymezen římsami. Kdysi byl strop lodi ozdoben malbou, z malby zbyl jen pás vegetabilních rozvilin akantových listů. Stěny jsou mezi okny rozděleny hranatými pilastry dórského styludórského stylu, které začínají patkou v římse obepínající loď kostela ve výšce zábradlí kruchty a pozvolna prochází skrz římsu fabionu a plynule se do něj zapouští.\n\nKruchta je obdélníkového půdorysu, dřevěné zábradlí napodobující červený a šedý mramor je zpracováno formou slepé arkády. Prostor pod kruchtou je severním a jižním pravoúhlým oknem s ostěním zaklenutým do zploštělého oblouku.\nLoď je prosvětlena z evangelijní strany (z levé, ze severu) dvěma a z epištolní strany (z pravé, z jihu) čtyřmi okny.\nNa evangelijní straně lodi je dřevěná kazatelna upravena stejně jako zábradlí kruchty do podoby slepé arkády z šedého a červeného mramoru. Na vnější straně nároží zábradlí polygonové kazatelny se nachází miniaturní sloupy iónského řádu na volutových konzolích.\n\nLoď kostela a presbytář dělí od sebe mohutný lomený oblouk. Ze strany lodi má oblouk od výšky zhruba dvou metrů zkosenou hranu.\nPresbytář má nad sebou jedno pole křížové klenby a pětiboký závěr odpovídající zakončení presbytáře na 3 zalomené části s paprsčitou klenbou. Ve vrcholcích kleneb jsou svorníky s erby. Žebra klenby mají hruškovitý profil a nejsou podepřena konzolami ani hlavicemi sloupů. Osvětlení prostoru zajišťují dvě okna z jižní strany s obloukovým zaklenutím. V jižní stěně pod okny je hluboká segmentem klenutá nika s okosenou hranou a oblounem uprostřed této vzniklé plochy. Severně od presbytáře se nachází obdélníková sakristie s valenou klenbou. \n\nNovojičínský kostel je od Žilinského vzdálený pouhých 1500 m a vzdušnou čarou 1200 m. Důvodem tak blízkého založení je vzdálenost do kostela Nanebevzetí Panny Marie z horního konce Žiliny, která činí 4 km.\n\n"}
{"id": "1308125", "url": "https://cs.wikipedia.org/wiki?curid=1308125", "title": "Jeleni", "text": "Jeleni\n\nJeleni (Cervinae) jsou podčeleď jelenovitých. Většina rodů z podčeledi se česky nazývá jelen (podrobnosti viz níže).\n\nV širším smyslu zahrnuje podčeleď i to, co je v jiných systémech v podčeledi mundžaky (Muntiacinae). Dříve byl rozšířeným zástupcem v Eurasii vyhynulý rod \"Eucladoceros\".\n\nTypickým znakem jsou parohy, které periodicky (v létě) narůstají samcům, a které shazují na podzim po skončení říje. S věkem samce se zvětšuje jeho hříva i velikost paroží. Charakteristický je i chybějící žlučový váček a kožní pachové žlázy sloužící ke komunikaci mezi jedinci druhu. \n\nPodčeleď jeleni (Cervinae):\n\nV systémech z období zhruba před 80. lety 20. století – ale opětovně i v některých systémech ze začátku 21. století – se do rodu \"Cervus\" (v nejširším smyslu) zařazují i rody \"Axis\" anebo \"Elaphurus\" anebo \"Dama\".\n\n"}
{"id": "1308126", "url": "https://cs.wikipedia.org/wiki?curid=1308126", "title": "Antalya Open", "text": "Antalya Open\n\nAntalya Open je profesionální tenisový turnaj mužů konaný v přímořském tureckém městě Antalya, metropoli stejnojmenné provincie. Událost se připojila k antukovému TEB BNP Paribas Istanbul Open, jakožto druhý turnaj ATP Tour konaný v Turecku.\n\nNa okruhu ATP World Tour se od sezóny 2017 řadí do kategorie ATP World Tour 250. Probíhá v červnovém a červencovém termínu na otevřených travnatých dvorcích v rámci přípravy na londýnský grandslam ve Wimbledonu. Zařadil se tak jako sedmá událost mužského okruhu hraná na trávě. Dějištěm se stal areál hotelového komplexu Kaya Palazzo Resort, obsahující osmnáctijamkové golfové hřiště. Soutěže probíhají na sedmi dvorcích, které byly postaveny pod dohledem organizátorů z Wimbledonu. \n\nTurnaj byl založen v roce 2017, když v kalendáři ATP Tour nahradil také travnatý Nottingham Open, konaný od roku 1995 v Nottinghamu, jenž klesnul do nižšího okruhu ATP Challenger Tour. Organizátory se staly skupina Kaya Group a GD Tennis Academy s podporou tureckého tenisového svazu.\n\nDo soutěže dvouhry nastupuje dvacet osm hráčů a čtyřhry se účastní šestnáct párů. Celková dotace k roku 2017 činila 497 255 eur a prize money pak 439 005 eur.\n\n\n \n"}
{"id": "1308131", "url": "https://cs.wikipedia.org/wiki?curid=1308131", "title": "Katrina Jade", "text": "Katrina Jade\n\nKatrina Jade (31. října 1991 Kalifornie, USA) je americká pornografická herečka a erotická modelka.\n\nJade se narodila na jihu amerického státu Kalifornie nakonci října roku 1991 v rodině s holandskými, německými, irskými, italskými, havajskými, indiánskými a mexickými předky. Jediné, co je známo o jejím životě před pornografickou kariéru je, že pracovala jako prodavačka v Circuit City.\n\nV roce 2014, když jí bylo 23 let, se rozhodla vstoupit do pornografického průmyslu jako herečka. Její první scéna byla natočena v únoru téhož roku na portálu Kink.com.\n\nJe vdaná za fotografa a režiséra Nigela Dictatora, který je o 13 let starší než ona.\n\nPracovala pro studia: New Sensations, Elegant Angel, Brazzers, Wicked, Twistys, Evil Angel, Lethal Hardcore, Devil's Films, Hustler, Girlfriends Films a Sweetheart Video.\n\nV roce 2016 byla nominována na cenu AVN a cenu XBIZ za debutantku roku (Best New Starlet).\n\nV roce 2017 získala cenu XBIZ za herečku roku (Female Performer of the Year) a nejlepší sexuální scénu (Best Sex Scene) za snímek \"The Switch\" a cenu AVN za nejlepší skupinovou sexuální scénu (Best Group Sex Scene) za snímek \"Orgy Masters 8\".\n\n"}
{"id": "1308132", "url": "https://cs.wikipedia.org/wiki?curid=1308132", "title": "Letucha filipínská", "text": "Letucha filipínská\n\nLetucha filipínská (\"Cynocephalus volans\"), lokálně známá jako kagwang, je jedním ze dvou druhů letuch, jediných dvou žijících zástupců řádu letuchy. Kromě toho je jediný druh rodu \"Cynocephalus\". Oba druhy letuch se zařazují do nadřádu Euarchonta, který zahrnuje tany a primáty, stejně jako vyhynulý řád Plesiadapiformes.\n\nLetucha filipínská váží v průměru 1 až 1,7 kg a je 14 až 17 cm dlouhá. Druh vykazuje pohlavní dimorfismus, kdy jsou samice o něco větší než samci. Má širokou hlavu a čenich s robustní čelistí, malýma ušima a velkýma očima s fotoreceptorovými úpravami uzpůsobenými na noční životní styl. Tyto velké oči umožňují vynikající vidění, které letucha používá k přesnému skákání a plachtění ze stromu na strom.\n\nLetucha filipínská je endemický druh jižních Filipín. Její populace je soustředěna na ostrovy Mindanao a Bohol. Letuchy žijí v hustě zalesněných oblastech převážně vysoko v korunách stromů v nížinných a horských lesích, někdy na kokosových a kaučukových plantážích, málokdy slézají na zem. Jedná se hlavně o primární a sekundární lesy.\n\nLetucha filipínská je býložravá, žere hlavně mladé listy stromů a občas měkké ovoce, květiny a rostlinné výhonky. Významné množství vody získává z lízání mokrých listů, z vody v rostlinách a samotných plodech.\n\nSamice letuchy filipínské po dvou měsících březosti obvykle rodí jedno, někdy dvě mláďata. Mláďata se rodí nevyvinutá a bezmocná, po narození se připoutají k břichu matky do vaku vytvořeného z její ocasní membrány. Po 6 měsících jsou odstavena a opustí matčino patagium. Pohlavní dospělosti dosahují ve dvou až třech letech věku. K páření obvykle dochází v období mezi lednem a březnem.\n\n"}
{"id": "1308174", "url": "https://cs.wikipedia.org/wiki?curid=1308174", "title": "Předovka", "text": "Předovka\n\nPředovka je palná zbraň nabíjená zepředu, tedy skrze ústí hlavně. Do skupiny předovek mohou patřit jak ruční zbraně, tedy podle současného pojmenování pistole a pušky, tak zbraně které byly používány na hradbách, vozech, nebo byly lafetované. \n\nZepředu nabíjená palná zbraň je v principu hlaveň (viz obrázek - pozice A), která je z jedné stany uzavřená. Otevřeným koncem se do hlavně vkládá výmetná náplň (B) a střela (C). V hlavni je otvor nazývaný zátravka (D), kterým se zapaluje výmetná náplň. Někdy bývá vnější zakončení zátravky rozšířené pro naplnění zátravky výmetnou náplní. Vznikne tak prostor, ve kterém je nasypáno menší množství střelného prachu které střelec při výstřelu zapaluje. Toto zakončení zátravky se nazývá pánvička. Prach zapálený na pánvičce hoří a zátravkou se oheň dostane až k hlavní výmetné náplni a dojde k výstřelu. \n\nOkolo střely se vkládaly obvykle ucpávky. Úlohou ucpávek je omezit únik plynů vznikajících při hoření výmetné náplně. Energie těchto plynů vystřelí projektil z hlavně. Pokud střela netěsní dochází k velkým ztrátám. Ucpávky slouží také k tomu, aby se střela před výstřelem v hlavni nepohnula, nebo dokonce nevypadla.\n\nObsluha předovek byla relativně nebezpečná. Při nabíjení je nutno otočit zbraň a vkládat do hlavně výmetnou náplň, ucpávky a střelu. V začátcích bylo mimo to nutné správnou dávku prachu odměřovat. \n\nPokud je požadováno zbraň používat například v boji, tak to znamená požadavek střílet opakovaně v krátkých intervalech. Střelec tedy sype střelný prach do hlavně která je horká a může obsahovat žhavé povýstřelové zplodiny předchozího výstřelu. Z toho důvodu se u historických děl hlaveň po výstřelu protahovala vlhkým vytěrákem. \n\nStřelu je při nabíjení nutno protlačit celým vývrtem hlavně. To jde tím obtížněji, čím je střela v hlavni těsnější. To je ale v rozporu s požadavkem na maximální účinnost střelby. Následně je nutno střelu v hlavni upěchovat. Účelem pěchování je zabezpečit aby střela byla až na výmentné náplni a také se tím střela v hlavni utěsní. \n\nCelý proces nabíjení je relativně komplikovaný a z toho důvodu i pomalý. \nVzhledem ke konstrukční jednoduchosti byly nejstarší palné zbraně většinou předovky. Zbývající nevýznamná část zbraní byla založena na reaktivním principu, který byl ale později na dlouhá léta opuštěn. \n\nPři výstřelu palné zbraně vznikají v hlavni velké tlaky a proto byly nejstarší zbraně na tomto principu většinou těžká děla. S rozvojem technologie a metalurgie bylo možno vyrábět lehčí zbraně. Tyto zbraně měly různé názvy. Například píšťala, hákovnice, arkebuza, mušketa a další. Kromě dlouhých zbraní byly jako předovky vyráběny i pistole. \n\nJako výmetná náplň náplň předovek se používal černý střelný prach.\nOd 15. století byly vyráběny i hlavně s drážkovaným vývrtem, který zlepšovaly přesnost střelby. Zajímavým paradoxem je, že znalost fyzikálního principu proč je střelba z drážkované hlavně přesnější nebyla úplně známá. \nVzhledem k technologicky komplikované výrobě se vyráběly dlouhou dobu vedle drážkovaných vývrtů stále i vývrty hladké. S rozvojem technologie se drážkované vývrty uplatňovaly stále častěji. Aby střela získala v drážkovaném vývrtu rotaci je potřeba aby byla velmi těsná a při průchodu hlavní se svým povrchem vtlačila do drážek hlavně. Nutnost protlačit střelu při nabíjení zepředu celou délkou vývrtu hlavně se ukazovala jako značná nevýhoda předovek.\n\nPro eliminaci uvedené nevýhody byly navrženy a používány následující principy:\n\nOd počátku 15. století byl znám a použit i princip zadovek, tedy zbraní nabíjených zezadu. Nabíjení zezadu bylo zpočátku používán jen u děl a navíc v omezeném měřítku. Technologická omezení doby a absence dalších souvisejících objevů udržely používání zbraní nabíjených zepředu až do 19. století. \n\nJeště v jednadvacátém století se používají i v moderních armádách zbraně které jsou v principu předovkami. Jedná se o minomet, tedy konstrukčně relativně jednoduchou zbraň s malou hmotností. U minometů se podařilo vyřešit základní problémy historických předovek, tedy bezpečnost, spolehlivost za každého počasí i rychlost střelby. \n\nMimo uvedeného moderního použití je střílení z předovek používáno v rámci historických rekonstrukcí, divadelních představení a podobně. Je také provozováno jako druh hobby.\n\n"}
{"id": "1308181", "url": "https://cs.wikipedia.org/wiki?curid=1308181", "title": "Netopýr Saviův", "text": "Netopýr Saviův\n\nNetopýr Saviův (\"Hypsugo savii\") je druh netopýra z čeledi netopýrovití.\n\n\nNetopýr Saviův žije v jižní Palearktidě od západní Afriky po Japonsko.\n\n"}
{"id": "1308190", "url": "https://cs.wikipedia.org/wiki?curid=1308190", "title": "Ketogenní aminokyseliny", "text": "Ketogenní aminokyseliny\n\nKetogenní aminokyseliny jsou aminokyseliny, které mohou být přímo degradovány na acetyl-CoA, který je prekurzorem ketolátek. Glukogenní aminokyseliny jsou naopak odbourávány na meziprodukty, z nichž lze získat glukózu či jiné sacharidy.\n\nU lidí jsou dvě výhradně ketogenní aminokyseliny:\n\nPět aminokyselin je u lidí jak ketogenních, tak glukogenních:\n\nZbylých 13 aminokyselin je u lidí výhradně glukogenních (tzn. nejsou současně ketogenní).\n\n"}
{"id": "1308192", "url": "https://cs.wikipedia.org/wiki?curid=1308192", "title": "FC Olympia Hradec Králové", "text": "FC Olympia Hradec Králové\n\nFC Olympia Hradec Králové je fotbalový klub z Hradce Králové, bývalý účastník ČFL, jehož počátky sahají až k roku 1901.\n\nPo postupu do 2. ligy v roce 2017 se A-tým klubu přesunul kvůli nevyhovujícímu zázemí v Kuklenách do Prahy, čímž vznikla FK Olympia Praha. V Hradci od té doby hrají pouze mládežnické týmy.\n\nV Kuklenách, dnes místní části Hradce Králové, fungovalo od roku 1901 několik fotbalových klubů, prvním z nich byl fotbalový odbor při cyklistickém kroužku Kukleny. Tento oddíl byl založen již v roce 1901 a od tohoto data jsou Kukleny spjaty s fotbalem. Tento oddíl fungoval až do 1. světové války, kdy zanikl. Během činnosti sehrál desítky přátelských utkání s kluby z blízkého okolí.\n\nPo 1. světové válce vznikl nový klub SK Kukleny, založený v roce 1921, tento klub už se účastní fotbalových soutěží východočeské župy, ale v roce 1931 zanikl bez výrazného úspěchu.\n\nDalším klubem v Kuklenách je AFK Kukleny, založený v roce 1934, klub existuje pouhé 4 roky a před druhou světovou válkou taktéž zanikl.\n\nV letech 1998-2001 probíhá v Kuklenách ohromná výstavba. Po zbudování šatnového objektu žákovských družstev a zatravnění druhé plochy je provedena rekonstrukce starého objektu, kde jsou vybudovány garáž, sklad a dílna, přestavěn a rozšířen hlavní šatnový objekt se sociálním zařízením a zázemím klubu, rekonstruovány prostory pro občerstvení návštěvníků sportovního areálu. Postupně se nám tak podařilo vybudovat v Kuklenách jeden z nejútulnějších a nejhezčích fotbalových stánků v okolí. Tato rozsáhlá výstavba však znamenala i přes výraznou pomoc města Hradec Králové značné zadlužení celého klubu na řadu dalších let. V roce 2003 je výkonný výbor Olympie posílen o Luboše Martince a zejména o Karla Tejkla, který se stává místo Bohumila Novotného novým ředitelem klubu. V té době padá družstvo mužů po dvojnásobném nezdaru až do 1.A třídy.\n\nv roce 1939 se tak na nevyužívané hřiště v Kuklenách přestěhovala hradecká Olympie. Klub zde přečkal válku až do roku 1949. Po násilné kolektivizaci po roce 1949 dochází ke snížení významu kopané v rámci TJ a fotbalový oddíl pouze přežívá. V roce 1961 však dochází ke změně a kopaná v rámci TJ Sokol Kukleny nabývá na významu. Toto období nabralo ještě většího významu v roce 1981, kdy jednota spadla pod nový patronátní závod Montas a díky větším finančním možnostem došlo i k navýšení fotbalové výkonosti. Vše vyvrcholilo postupem do oblastního přeboru v sezóně 1991/92. Po této sezóně klub mění na zev na FC FOMEI a klub postoupil až do divize. V roce 1997 se klub vrátil k původnímu jménu Olympia. Po dobrých letech ale také nastal pád zpět do krajských soutěží. V sezóně 2014/2015 klub vyhrál krajský přebor a postoupil opět do divize, kterou hned první rok vyhrává a klub zažil největší úspěch v historii a to postup do České fotbalové ligy.\n\nRaketový vzestup Olympie se nezastavil ani v následujícím ročníku, kdy hradecký klub zvítězil v ČFL a postoupil do 2. fotbalové ligy. Kvůli nevyhovujícímu stadionu v Kuklenách se ale klub musel přesunout jinam, přičemž útočiště našel na pražském Stadionu Evžena Rošického, který v minulosti využívala například Slavia Praha. Vznikl tedy úplně nový tým, jenž nesl název FK Olympia Praha. V Hradci od té doby hraje pouze mládež.\n\nMezi známá jména, které vychoval zdejší klub patří: Petr Krejčík, Marek Kulič, Daniel Rajnoch, Radek Voltr, Adam Vlkanova.\n\n"}
{"id": "1308198", "url": "https://cs.wikipedia.org/wiki?curid=1308198", "title": "Glukogenní aminokyseliny", "text": "Glukogenní aminokyseliny\n\nGlukogenní aminokyseliny jsou aminokyseliny, které mohou být procesem glukoneogeneze převedeny na glukózu. Ketogenní aminokyseliny jsou naopak odbourávány na ketolátky.\n\nProdukce glukosy z glukogenních aminokyselin zahrnuje přeměnu těchto aminokyselin na oxokyseliny a následně na glukosu. Oba tyto děje se odehrávají v játrech. Tento mechanismus se uplatňuje především při nedostatečném příjmu potravy a dlouhotrvajícím hladovění.\n\nU lidí jsou glukogenní následující aminokyseliny:\n\nAminokyseliny, které jsou současně glukogenní i ketogenní:\n\nPouze leucin a lysin nejsou glukogenní (jsou pouze ketogenní).\n\n"}
{"id": "1308201", "url": "https://cs.wikipedia.org/wiki?curid=1308201", "title": "Skalákův mlýn", "text": "Skalákův mlýn\n\nSkalákův mlýn – Park kultůry a voddechu pro nepřizpůsobivé (nebo zkráceně také „Mlejn“, na mapách též pod názvem Brázdův Mlýn) je kulturní centrum na Třebíčsku. Jedná se o komplex budov v podobě repliky tvrze, přebudované z objektu bývalého mlýna na řece Želetavce. Leží západně od obce Meziříčko, v prostorách tvrze se nachází čajovna, antikvariát, kaple a ubytovna. Blízkými sídly jsou městys Želetava a města Telč a Moravské Budějovice.\n\nV prostorách komplexu jsou pořádány poetické a undergroundové festivaly, často si objekt pronajímají také pořadatelé rave a techno festivalů, které do oblasti Meziříčka lákají tisíce posluchačů, mimo domácích se jedná především z návštěvníky z blízkého Rakouska. S tím souvisejí problémy s hlukem, odpadky a vysokými škodami na okolních pozemcích, které způsobují nadlimitní účastníci četných technopárty. Vzhledem k tomu, že se komplex stále rozrůstá, jsou vlastníci kulturního centra také ve sporech se stavebním úřadem, který brání např. černým stavbám v korunách stromů. \n\nPlán na založení alternativního kulturního centra v Československu vznikl již v sedmdesátých letech 20. století. Kvůli komunistickému procesu s Chartou 77 však byl tento plán odložen až do roku 1989, kdy se pronásledování disidenti, především Miroslav Skalický, František Stárek, Jiří Kostúr nebo Ivan Martin Jirous, mohli beztrestně projevovat. Skalickému se poté podařilo získat právě prostory bývalého Brázdova mlýna bez vodního motoru, které nechal přebudovat na tvrz.\n\nPravidelně pořádanými akcemi jsou tradiční \"Underground festival Magorovo Vydří\", několikadenní střetnutí členů předrevolučního undergroundu pojmenované na počest „Magora“ Jirouse s bigbítovým a folkových hudebním doprovodem (Jaroslav Hutka, The Hever and Vazelina Band, The Plastic People of the Universe aj.), \"Meziprostor\", DIY kulturní festival se spirituálním přesahem, nebo nezávislý \"Festival Napříč\", který v září uzavírá festivalovou sezónu.\n\n"}
{"id": "1308251", "url": "https://cs.wikipedia.org/wiki?curid=1308251", "title": "Ville l'Évêque", "text": "Ville l'Évêque\n\nVille l'Évêque (česky zhruba \"Biskupovo panství\") byla ve středověku osada ležící západně od Paříže. Její území odpovídá současné administrativní čtvrti Madeleine v 8. obvodu.\n\nVes se rozkládala na křižovatce cesty do Argenteuil (dnešní \"Rue du Faubourg-Saint-Honoré\") a cesty vedoucí z Montmartru k Seině zhruba u Petit Palais. Území vesnice odpovídá dnešní administrativní čtvrti Madeleine.\n\nOsada se začala rozvíjet v průběhu 6. století. V 7. století ji král Dagobert I. udělil pařížskému biskupovi, díky čemuž získala svůj název – \"Villa Episcopi\".\n\nVe 14. století se tato oblast spravovaná z hôtel de Sens rozdělila na dvě části. První se rozprostírala podél Seiny na pozemcích, které patřily k vesnici Chaillot, a v 17. století se z ní stalo předměstí, dnes se jedná o ulice \"Cours la Reine\" a \"Cours Albert-Ier\". Od městských hradeb bylo odděleno rozsáhlou pustinou – Tuileriemi.\n\nDruhá část se rozvíjela severně od dnešní \"Rue Saint-Honoré\" mezi branami Saint-Honoré a Montmartre. Z ní se vyvinula předměstí Richelieu a Saint Roch. Na severu ji vymezoval potok Ménilmontant.\n\nVille l'Évêque a její území vytvořilo v pozdním středověku na pravém břehu osídlení v protikladu k předměstí Saint-Germain-des-Prés na levém břehu. To se jako majetek opatství Saint-Germain-des-Prés vyvíjelo zcela odlišně.\n\nVille l'Évêque se ve 13. století stala samostatnou farností s kostelem svaté Máří Magdalény. Původní kaple byla přestavěna v roce 1429. V 17. století obec zažila velký rozvoj díky výstavbě Champs Élysées a četných městských paláců. S rozvojem obce původní kostel nedostačoval, a proto 8. července 1659 Anna Marie Louisa Orleánská položila základní kámen nového kostela v dolní části dnešního \"boulevardu Malesherbes\". Kostel byl za Francouzské revoluce zrušen a roku 1801 zbořen. Ville-l'Evêque byla připojena k Paříži v roce 1722 a zůstal po ní název ulice \"Rue de la Ville-l'Évêque\".\n\n"}
{"id": "1308262", "url": "https://cs.wikipedia.org/wiki?curid=1308262", "title": "Petya (malware)", "text": "Petya (malware)\n\nPetya je rodina šifrovacího malwaru, který se poprvé objevil v roce 2016. Cílí na operační systém Microsoft Windows, kde napadá master boot record a následně zabrání operačnímu systému se nabootovat. Následně po poškozeném uživateli požaduje uskutečnění platby v měně Bitcoin, aby mohl získat opět přístup do systému.\n"}
{"id": "1308276", "url": "https://cs.wikipedia.org/wiki?curid=1308276", "title": "Antalya Open 2017 – mužská dvouhra", "text": "Antalya Open 2017 – mužská dvouhra\n\nMužská dvouhra Antalya Open 2017 probíhala ve druhé polovině června 2017. Do singlové soutěže antalyjského tenisového turnaje nastoupilo dvacet osm hráčů. jednalo se o debutový ročník tureckého události v hotelovém komplexu Kaya Palazzo Resort na travnatých dvorcích.\n\nVítězem se stal 28letý nenasazený Japonec Jūiči Sugita, jenž ve finále zdolal francouzského hráče Adriana Mannarina po dvousetovém průběhu 6–1 a 7–6. V probíhající sezóně si tak připsal premiérové turnajové vítězství, které představovalo první titul na okruhu ATP Tour. Bodový zisk jej v následném vydání žebříčku ATP z 3. července 2017 posunul na kariérní maximum, když mu patřila 44. příčka.\n\nPřed turnajem Sugita postoupil pouze do dvou čtvrtfinále turnajů okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1308279", "url": "https://cs.wikipedia.org/wiki?curid=1308279", "title": "Antalya Open 2017", "text": "Antalya Open 2017\n\nAntalya Open 2017 byl tenisový turnaj pořádaný jako součást mužského okruhu ATP World Tour, který se hrál v hotelovém komplexu Kaya Palazzo Resort na otevřených travnatých dvorcích. Konal se mezi 26. červnem až 1. červencem 2017 v tureckém přímořském městě Antalya jako premiérový ročník turnaje.\n\nTurnaj s rozpočtem 497 255 eur patřil do kategorie ATP World Tour 250 byl hrán jako příprava před Wimbledon. Nejvýše nasazeným hráčem ve dvouhře se stal osmý tenista světa Dominic Thiem z Rakouska. Jako poslední přímý účastník hlavní singlové soutěže nastoupil moldavský 86. hráč žebříčku Radu Albot.\n\nV kalendáři ATP Tour nahradil také travnatý Nottingham Open, konaný od roku 1995 v Nottinghamu, jenž klesnul do nižšího okruhu ATP Challenger Tour. \n\nVítězem dvouhry se stal 28letý Japonec Jūiči Sugita, jenž si na okruhu ATP Tour připsal premiérový titul. Před turnajem odehrál v této úrovni tenisu jen dvě singlová čtvrtfinále. První psolečnou trofej vybojovala švédsko-pákistánská dvojice Robert Lindstedt a Ajsám Kúreší, když jim fináloví soupeři v průběhu druhého setu skrečovali.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1308288", "url": "https://cs.wikipedia.org/wiki?curid=1308288", "title": "Antalya Open 2017 – mužská čtyřhra", "text": "Antalya Open 2017 – mužská čtyřhra\n\nMužská čtyřhra Antalya Open 2017 probíhala ve druhé polovině června 2017. Do deblové soutěže antalyjského tenisového turnaje nastoupilo šestnáct dvojic. Jednalo se o debutový ročník tureckého události v hotelovém komplexu Kaya Palazzo Resort na travnatých dvorcích.\n\nVítězem se stal nejvýše nasazený švédsko-pákistánský pár Robert Lindstedt a Ajsám Kúreší, který ve finále zdolal rakousko-chorvatské turnajové dvojky Olivera Maracha s Matem Pavićem. Poražení v průběhu druhé sady utkání skrečovali. Oba šampioni si do žebříčku ATP připsali 250 bodů a získali premiérovou společnou trofej. Lindstedt vybojoval dvacátý první deblový titul na okruhu ATP Tour a pro Kúrešího to bylo čtrnácté takové turnajové vítězství.\n\n"}
{"id": "1308291", "url": "https://cs.wikipedia.org/wiki?curid=1308291", "title": "Mikloško", "text": "Mikloško\n\nPříjmení Mikloško nosí více významných osobností:\n\n"}
{"id": "1308296", "url": "https://cs.wikipedia.org/wiki?curid=1308296", "title": "Mikula", "text": "Mikula\n\nPříjmení Mikula nosí více významných osobností:\n\n"}
{"id": "1308299", "url": "https://cs.wikipedia.org/wiki?curid=1308299", "title": "Mikulík", "text": "Mikulík\n\nPříjmení Mikulík nosí více významných osobností:\n\n"}
{"id": "1308311", "url": "https://cs.wikipedia.org/wiki?curid=1308311", "title": "Mikuš", "text": "Mikuš\n\nPříjmení Mikuš nosí více významných osobností:\n\n"}
{"id": "1308312", "url": "https://cs.wikipedia.org/wiki?curid=1308312", "title": "Mixa", "text": "Mixa\n\nPříjmení Mixa nosí více významných osobností:\n\n"}
{"id": "1308318", "url": "https://cs.wikipedia.org/wiki?curid=1308318", "title": "Mošnička (rozcestník)", "text": "Mošnička (rozcestník)\n\nMošnička může být:\n\n\n"}
{"id": "1308332", "url": "https://cs.wikipedia.org/wiki?curid=1308332", "title": "Champagne-sur-Oise", "text": "Champagne-sur-Oise\n\nChampagne-sur-Oise je francouzská obec v departementu Val-d'Oise v regionu Île-de-France. V roce 2014 zde žilo 4 821 obyvatel.\n\nObec leží u hranic departementu Val-d'Oise s departementem Oise, tedy i u hranic regionu Île-de-France s regionem Hauts-de-France. Jižní hranici obce tvoří řeka Oise. Sousední obce jsou: Hédouville, Chambly (Oise), L'Isle-Adam, Mours, Parmain, Persan a Ronquerolles.\n\n\"Počet obyvatel\"\n\n\n"}
{"id": "1308334", "url": "https://cs.wikipedia.org/wiki?curid=1308334", "title": "Mudra (rozcestník)", "text": "Mudra (rozcestník)\n\nMudra může být:\n\n\n\n"}
{"id": "1308336", "url": "https://cs.wikipedia.org/wiki?curid=1308336", "title": "Münzberger", "text": "Münzberger\n\nPříjmení Münzberger nosí více významných osobností:\n\n\npodobná příjmení:\n"}
{"id": "1308337", "url": "https://cs.wikipedia.org/wiki?curid=1308337", "title": "GI (voják)", "text": "GI (voják)\n\nGI (\"dží aj\", množné číslo GI's, \"dží ajs\"), také G.I., je od druhé světové války běžné označení pro pěšáka americké armády. GI je i určitý stereotyp, představa typického vojáka pěchoty v maskované pracovní uniformě, s nakrátko ostříhanými vlasy atd. Označení se postupně rozšířilo i na vojenské letce a námořníky, případně i na cokoli, co je typicky \"vojenské\". \n\nGenerál Dwight D. Eisenhower v roce 1945 řekl, že \"pravým hrdinou této války je G.I. Joe, jeho protějšek u letectva a na moři, u obchodního loďstva nebo třeba ve Spojených národech\". Výraz \"G. I Joe\" by se dal přeložit jako \"vládní Joe\", \"khaki Joe\", bez vlastní identity.\n\nZkratka se nejčastěji chápe jako \"General Infantry\", \"obecná pěchota\", ačkoli její původ je patrně jiný. Koncem první světové války začala americká armáda zavádět nádoby na odpadky z pozinkovaného plechu, na nichž bylo vyraženo \"GI\" (\"galvanized iron\"). Zkratka GI se pak začala chápat jako \"government issue\" (vládní vzor, vládní vydání) a připisovat i dalším vojenským předmětům.\n"}
{"id": "1308339", "url": "https://cs.wikipedia.org/wiki?curid=1308339", "title": "Stephan Körner", "text": "Stephan Körner\n\nStephan Körner, FBA (26. září 1913 Ostrava – 17. srpna 2000) byl britský filosof, který se zabýval prácí Immanuela Kanta, studiem pojmů a filosofií matematiky. Narodil se do židovské rodiny v Československu, ale ze země odešel, aby se vyhnul jisté smrti z rukou nacistů po německé okupaci v roce 1939. Přišel do Británie jako uprchlík, kde začal studovat filozofii; v roce 1952 již byl profesorem filozofie na Univerzitě v Bristolu, přičemž získal druhou profesuru na Yale v roce 1970. Oženil se s Edithou Körnerovou a byl otcem matematikovi Thomasu Körnerovi a biochemičce, spisovatelce a překladatelce Ann M. Körnerové.\n\nKörner se narodil v Ostravě, tehdy součást Rakousko-Uherska, v roce 1913 jako syn učitele. Jeho otec studoval ve Vídni, zatímco ve stejné době vyhrával ceny v matematice, aby doplnit svůj skrovný příjem. Stephan původně chtěl studovat filozofii, ale byl odrazen svým otcem, který se obával, že by se jeho syn stal chudým akademikem. Stephan byl přesvědčen ke studiu něco praktičtějšího, a tak nastoupil na Právnickou fakultu Univerzity Karlovy v Praze, kterou dokončil v roce 1935. (vykonával právo pouze krátce, ale udržel si silný zájem a navštěvovat semináře na Yale Law School pojeho jmenování hostujícím profesor na Yale v roce 1970.) \n\nPoté co německá vojska vstoupila do země v březnu 1939 jeho spolužák, důstojník SS, varoval jeho rodinu, že jejich život v Němci okupované Moravě již nebyl v bezpečí. Jeho rodiče odmítli odejít, protože věřili, že jako nekomunisté se nemají čeho bát. Jeho matka zemřela v roce 1941 po deportaci do ghetta v Minsku na transportu F, a jeho otec zemřel v roce 1939, s největší pravděpodobností vlastní rukou během deportace do Niska. Jeho první Ruth Maier byla jednou z mnoha dalších členů rodiny, kteří zemřeli v Osvětimi, po zatčení a deportaci z Norska. Stephan uprchl s dvěma přáteli, Otto Eisnerem a Willi Haasem, přes Polsko do Velké Británie, když Druhá světová válka začala. V Británii nastoupil do armády emigrantů Československé vlády.\n\nV roce 1955 publikoval své první dvě významnější díla. \"Kant\", úvod pro laiky, byla jedena z prvních poválečných knih, která znovu uvedla Kanta anglicky mluvícímu světu. Druhá kniha, \"Koncepční Myšlení\", více odbornější, studuje jakým způsobem lidé pracují s \"exaktními\" a \"inexaktními\" pojmy – přesné pojmy, jako logické konstrukce nebo matematické představy, mohou být jasně definovány, zatímco nepřesné pojmy, jako 'barva', nemají jasné hranice. \n\nJeho práce ho zavedla do filozofie matematiky, o které napsal učebnici v roce 1960; \"Filosofie matematiky\" měla jako svou ústřední téma otázku, jak může být aplikovaná matematiky metafyzicky schůdná.\n"}
{"id": "1308343", "url": "https://cs.wikipedia.org/wiki?curid=1308343", "title": "Nedvídek", "text": "Nedvídek\n\nPříjmení Nedvídek nosí více významných osobností:\n\n"}
{"id": "1308345", "url": "https://cs.wikipedia.org/wiki?curid=1308345", "title": "Individual Challenge Cup 2004", "text": "Individual Challenge Cup 2004\n\nIndividual Challenge Cup 2004 (ICC 2004) byl I. ročník mezinárodní soutěže jednotlivců ve field trialu retrieverů, který se konal 5. a 7. listopadu 2004 v Maďarsku poblíž města Füzesabony.\nRozhodnulo o tom zasedání FCI komise pro retrievery v roce 2002 v maďarském městě Tata.\nPořadatelem soutěže byl pověřen Magyar Labrador Retriever Egyesület (MLRE) člen Magyar Ebtenyésztők Országos Egyesületeinek Szövetsége (MEOE).\n\nMaximální počet startujících byl stanoven 24 psů. Každá členská země mohla vyslat jednoho nejlepšího psa za poslední dvě sezóny. Zbývající počet míst byl k dispozici pro individuální přihlášky. Nakonec se soutěže se zúčastnilo 23 psů (8 nejlepších národních psů a 15 individuálních přihlášek) z 9 zemí. Vítězem se stal Fillip Bollen z Belgie s fenou Starcreek Zally před Thomasem Bouyem z Francie se psem Moraira Cray.\n\nMLRE nominoval šest rozhodčích.\nVýsledkové listiny\n\n       postupující do finále.n.c. - neklasifikován ()el. - vyloučen ()\n\n       postupující do finále.el. - vyloučen ()\n\n"}
{"id": "1308357", "url": "https://cs.wikipedia.org/wiki?curid=1308357", "title": "Ondrášek", "text": "Ondrášek\n\nPříjmení Ondrášek nosí více významných osobností:\n\n"}
{"id": "1308372", "url": "https://cs.wikipedia.org/wiki?curid=1308372", "title": "Orgoník", "text": "Orgoník\n\nPříjmení Orgoník nosí více významných osobností:\n\n"}
{"id": "1308375", "url": "https://cs.wikipedia.org/wiki?curid=1308375", "title": "David Vondráček", "text": "David Vondráček\n\nDavid Vondráček (* 30. dubna 1963, Mariánské Lázně) je televizní publicista a dokumentarista.\nJako autorský režisér natáčel pro společnost Febio (cykly GEN, GENUS, Jak se žije…). Pro Českou televizi publicisticko-dokumentární pentalogii o politických dějinách Sudet ve dvacátém století (Zabíjení po česku, Řekni, kde ti mrtví jsou, Sbohem Český koutku, Do země (ne)zaslíbené, Na divokém severu). Pro TV NOVA dokumentární trilogii o všech podobách lásky (Poblázněný Amor, Byl lásky (ne)čas, Valentýnský nářez). Natočil také celovečerní filmový dokument Láska v hrobě.\n\nNatočil dokumentární film Poslední naděje Věry Bílé. Během dokončování zpěvačka náhle zemřela.\n\n\n\n"}
{"id": "1308384", "url": "https://cs.wikipedia.org/wiki?curid=1308384", "title": "Alfa Romeo 33", "text": "Alfa Romeo 33\n\nAlfa Romeo 33 (typ 905 a 907) je malý rodinný vůz (segment C) vyráběný italskou automobilkou Alfa Romeo mezi lety 1983 a 1994. Z mechanického hlediska jde v podstatě o vylepšeného předchůdce Alfa Romeo Alfasud, z něhož byla převzata platforma, podvozek a hnací ústrojí, i když s modifikacemi zavěšení a brzdového systému. Na Nissanu založený model Alfa Romeo Arna, byl uveden krátce poté (vyráběn 1983–1987), nabízel vozidlo podobných rozměrů (např. délka 4000 mm oproti 4075 mm u modelu 33), ale za nižší ceny (modelu Arna se však vyrobilo jen 53 047 kusů).\n\nAlfa Romeo 33 má jedinečné místo v historii automobilky Alfa Romeo, protože bylo vyrobeno téměř 1 milion těchto vozů. Během 11 let výroby došlo v 1986 k faceliftu a zásadním úpravám modelu v roce 1989. V roce 1994 byla výrobena ukončena a nahrazena modely Alfa Romeo 145 a Alfa Romeo 146, které používají stejné motory typu boxer, ale jsou postaveny na zcela nové platformě založené na Fiat Tipo.\n\nVýrobu vozu Alfa Romeo 33 lze rozdělit do tří etap:\n\n\n"}
{"id": "1308388", "url": "https://cs.wikipedia.org/wiki?curid=1308388", "title": "Pacovský", "text": "Pacovský\n\nPříjmení Pacovský nosí více významných osobností:\n\n"}
{"id": "1308390", "url": "https://cs.wikipedia.org/wiki?curid=1308390", "title": "Oman britský", "text": "Oman britský\n\nOman britský (\"Inula britannica\") je středně vysoká, řídce rozložitá, dvouletá, planě rostoucí rostlina kvetoucí žlutými květy seskupenými do úborů, které mívají v průměru až 5 cm. Je rostlinou teplomilnou a vlhkomilnou, která za příhodných podmínek dokáže vytvořit husté kolonie. Své druhové jméno \"britský\" dostal omylem, na Britských ostrovech neroste.\n\nBylina je původní druh v Evropě a mírném pásmu Asie. Evropský areál je ze severu ohraničen polovinou Skandinávského poloostrova a z jihu Středozemním mořem. Dále roste od Španělska a Francie na západě až po Ural, Turecko a Kavkaz na východě. V Asii je dále rozšířen přes západní Sibiř až na ruský Dálný východ, po Střední Asii, Mongolsku, Číně, Íránu, Pákistánu i v severních himálajských oblastech Indie. Byl rozšířen i do Spojených států a Kanady.\n\nV České republice je v teplých, nížinných oblastech dosti hojný. Do středních poloh vystupuje jen zřídka a to zejména na člověkem ovlivněná stanoviště, obvykle se tam vyskytuje jen přechodně. Téměř schází na Českomoravské vrchovině, na severní Moravě a v západních Čechách.\n\nRoste na vlhkých loukách, březích vodotečí nebo vodních nádržích, včetně narušovaných míst jako jsou okraje polních cest, náspy podél komunikací nebo i rumiště. Dobře snáší i mírně zasolená místa. Obvykle se vyskytuje na osluněných, minerálně bohatých, vlhčích stanovištích s vyšší hladinou spodní vody. Rozkvétá od počátku července do konce září. Ploidie druhu je 2n = 32.\n\nDvouletá rostlina s lodyhou vysokou 20 až 70 cm, vyrůstající z větveného kořene. Vytváří často polykormony, takže je mnohde považována za rostlinu vytrvalou. Ze semene v prvém roce vyroste přezimující listová růžice s dlouze řapíkatými listy a z ní následujícího roku lodyha, která bývá v horní části větvená, krátce chlupatá, u báze někdy načervenalá a výše zelená. Lodyha je hustě porostlá čárkovitými, vespod krátce řapíkatými a výše přisedlými až poloobjímavými listy 20 až 50 × 5 až 10 mm velkými, které jsou na rubu hustě chlupaté. S nástupem kvetení listová růžice usychá.\n\nNa vrcholu lodyhy roste v řídké chocholičnaté latě až osm žlutých úborů o velikost do 5 cm. Zákrov mají zelený, polokulovitý, čtyř až pětiřadý, jeho vnější listeny jsou podlouhlé, špičaté a dosahují zhruba do poloviny jazykovitých kvítků. Střední oboupohlavné trubkovité kvítky mají 5 mm korunu u báze srostlou a na vrcholu pěticípou. Vnější samičí kvítky rostoucí v počtu 40 až 70 v jedné řadě a mají asi 15 mm žlutou ligulu se třemi zuby. Plody jsou roztroušeně chlupaté, hnědé nažky až 1,5 mm dlouhé s jednořadým, paprsčitým chmýrem.\n\nOman britský se na velké vzdálenosti šíří semeny, nažkami, která rozptyluje vítr. Dobře se také rozmnožuje svými kořeny, případně i jejich úlomky odplavovaných vodou. Na stanovišti obvykle rostliny vytvářejí kolonie až šesti rostlin spojených oddenky s mateční rostlinou. V české přírodě není obtížným plevelem, kdežto ve Spojených státech, kde byl zavlečen počátkem 20. století, se velmi rychle šíří a v roce 2010 byl zařazen na seznam invazních druhů.\n\n"}
{"id": "1308393", "url": "https://cs.wikipedia.org/wiki?curid=1308393", "title": "Cézura", "text": "Cézura\n\nCézura (přerývka) může znamenat:\n"}
{"id": "1308395", "url": "https://cs.wikipedia.org/wiki?curid=1308395", "title": "Kreolské jazyky na bázi nizozemštiny", "text": "Kreolské jazyky na bázi nizozemštiny\n\nKreolské jazyky na bázi nizozemštiny jsou kreolské jazyky odvozené z nizozemštiny. Ve většině případech má v těchto jazycích převahu slovník a gramatika z nizozemštiny. Vzniklaly na území bývalých nizozemských kolonií a na území, kam přicházeli nizozemští osadníci. Naprostá většina těchto jazyků již vymřela. Kromě toho ještě nizozemština ovlivnila některé kreolské jazyky na bázi angličtiny v Surinamu (jedná se o jazyky saramaccan a sranan tongo) a některé kreolské jazyky na bázi portugalštiny (jazyky papiamento a srí-lanská portugalská kreolština).\n\n-Znak † označuje, že tento jazyk je již prokazatelně mrtvý.\n"}
{"id": "1308400", "url": "https://cs.wikipedia.org/wiki?curid=1308400", "title": "Eliáš Dollhopf", "text": "Eliáš Dollhopf\n\nEliáš Dolhopf, \"psáno též\" Elias Dollhopf, \"či\" Elias Dollhopff (13. ledna 1703 Tachov – 12. prosince 1773 Horní Slavkov) byl český barokní malíř německé národnosti, jehož tvorba se váže k regionu západních Čech, převážně někdejšího Loketského kraje.\n\nEliáš Dollhopf byl nejstarším z pěti dětí Johanna Adama a Magdaleny Marie. Pokřtěn byl v kostele Nanebevzetí Panny Marie v Tachově. V rodině se po několik generací dědilo řeznické řemeslo a Dollhopfovi patřili k zámožnějším a váženým tachovským měšťanům. Jeho otec se stal roku 1737 tachovským purkmistrem. Kde Eliáš Dollhopf nabyl uměleckého řemesla, to se dosud nepodařilo úspěšně zodpovědět. V Tachově působil malíř Matheus Mathiowitz z jehož tvorby se mnoho nedochovalo. Lze usoudit, že právě Mathiowitz byl Dollhopfovým učitelem. Někteří historici o tom nepochybovali (např. Anton Gnirs), doloženo to však není. Lze to ovšem předpokládat, neboť Mathiowitz byl v době počátků malířovy profesní kariéry jediným známým tachovským malířem. Rovněž je jisté, že Dollhopf i Mathiowitz pracovali pro křížovníky s červenou hvězdou z Chlumu Svaté Maří, zejména pro farnosti na Loketsku, Sokolovsku a Karlovarsku, spravované tímto řádem. Počátky malířovo tvorby se pojí s historickým Chebskem a poté se sousedním Loketskem.\nZ Tachova se přestěhoval do Horního Slavkova. Příchod malíře do Horního Slavkova je neznámý, dochovaný dopis z roku 1735, adresovaný mecenáši Johannu Josefu Werndlovi z Lehensteinu, je prvním historickým pramenem, dokladujícím pobyt v Horním Slavkově. Zde se i oženil s Annou Marií Sofií a bydlel v domě čp. 269 (nyní nám. Republiky č. 8). Život rodiny malíře nebyl jednoduchý, zakázky získával nárazově a svým způsobem vedl kočovný život. Přesto zajistil svou rodinu před strádáním, především investicemi do pozemků. V Horním Slavkově byl významnou osobností, nejpozději od roku 1754 provozoval v Horním Slavkově malířskou dílnu, stal se hornoslavkovským purkmistrem. Okrajově se zabýval malováním portrétů.\nZemřel v Horním Slavkově 12. prosince 1773.\n\nPrvním známým dílem Dollhopfa je iluzivní oltář v kostele Nanebevzetí Panny Marie v Kynšerku nad Ohří. V roce 2005, během rekonstrukce kostela, byla po demontáži bočního oltáře Bolestné Matky Boží objevena dosud neznámá freska. Při restaurátorských pracích byla nalezena malířova signatura s uvedením letopočtu 1729.\n\nVýznamnou objednávku na freskovou výzdobu kostela sv. Vavřince v Chodově obdržel Dollhof v roce 1733. V kopuli chrámu vytvořil malíř fresku s motivem Korunování Panny Marie a několik dalších fresek. Chodovský farář Hönig byl s díly Eliáše Dollhopfa velice spokojen a poté, co se stal farářem v Hroznětíně, mu svěřil štafírování soch i bočního oltáře sv. Jana Nepomuckého v kostele svatého Petra a Pavla.\n\nSvou stopu zanechal malíř v Horním Slavkově, kde pracoval na nástěnných malbách v nově postavené kapli Božího Těla, později v kostele sv. Jiří. K jeho tvorbě rovněž náleží řada portrétů hornoslavkovských měšťanů.\n\nVe službách Werndlů z Lehensteinu se podílel na výzdobě kostela svatého Vavřince v Neualbenreuthu. Ze vzájemné korespondence vyplývá, že pro kostel namaloval a odevzdal dva obrazy, zřejmě jeden oltářní a jeden nástavcový. Ty se však již v kostele nenacházejí. Od Johanna Josefa Werndla obdržel zakázku na portrét císaře Karla IV. do sněmovního sálu chebské radnice. Obraz v nadživotní velikosti je nezvěstný, ještě v polovině 20. století se údajně nacházel ve sbírce Matouše Mandla, významného plzeňského politika.\n\nSvou životní zakázku dostal Dollhopf od premonstrátů z kláštera v Teplé. Rozsah jeho děl je značný, jedná se o mnoho obrazů a fresek, na kterých pracoval malíř mnoho let. K nejzdařilejším dílům patří oltářní plátna \"Stětí sv. Kateřiny\" či obraz, plátno s vyobrazením blahoslaveného Hroznaty, zakladatele kláštera v Teplé. Jeho oltářní plátna \"Uctívání měděného hada\" a \"Ukřižování Krista\" byla dříve přisuzována Petru Brandlovi.\n\nKrátce po dokončení výzdoby klášterního kostela v Teplé dostal Dollhopf zakázku na freskové malby v kostele svatého Bartoměje v Pístově a poté i v kostele svatého Jiljí v Teplé.\n\nProfesní kariéra Eliáše Dollhopfa byla spojena s řádem křížovníků s červenou hvězdou, která započala výzdobou kostela Nanebevzetí Panny Marie v Kynšerku nad Ohří. Pokračováním jeho tvorby pro uvedený rytířský řád byla výzdoba kostela Nanebevzetí Panny Marie a svaté Maří Magdaleny v Chlumu Svaté Maří. Zde se malíř uplatnil rovněž jako portrétista obrazem chlumského probošta. I přes špatný stav obrazu patří k nejzdařilejším Dollhopfovým portrétům.\n\nObjednávky na výzdobu kostelů dostával malíř i z města Lokte, kde jsou jeho díla v kostele sv. Václava a Karlových Varů, kde vyzdobil kostel svaté Máří Magdaleny. Na zaniklém poutním místě v Mariánské vyzdobil již neexistující kostel zasvěcený Panně Marii.\nPodílel se na výzdobě kaple Korunování Panny Marie v Sokolově, při velkém požáru města roku 1874 byl však interiér kaple zničen.\nRozsáhlého úkolu se malíř ujal roku 1772, tehdy již devětašedesátiletý. Vytvořil výzdobu, řadu obrazů pro kostel a fresky v kostele sv. Anny v Horním Slavkově.\n\nV sokolovském muzeu mohou návštěvníci zhlédnout obraz Eliaše Dollhopfa \"Svatá Cecílie s anděly\" z roku 1768, rozměrné oltářní plátno původně umístěné v kostele sv. Jiří v Horním Slavkově. K nejzajímavějším dílům malíře patří malované antependium z roku 1744 v kostele svatého Václava v Lokti.\n\nEliáš Dollhopf se po dobu delší než čtyři desetiletí podílel na výtvarné podobě mnoha kostelů, zejména v západních Čechách.\n\n"}
{"id": "1308402", "url": "https://cs.wikipedia.org/wiki?curid=1308402", "title": "Lil Peep", "text": "Lil Peep\n\nLil Peep, vlastním jménem Gustav Elijah Åhr (1. listopadu 1996 – 15. listopadu 2017), byl americký rapper a skladatel. Byl známý pro svůj styl emo. Ve svých textech se zabýval depresemi, drogami, milostnými vztahy z minulosti a sociálními problémy.\n\nGustav Elijah Åhr se narodil 1. listopadu 1996 v Pensylvánii, vyrůstal ale na Long Islandu v New Yorku. Jeho matka měla irský a německý původ, otec švédský. Jeho rodiče, kteří byli oba pedagogové, se rozvedli v době, kdy byl Gustav teenagerem. Studoval na střední škole Long Beach, avšak jeho docházka nebyla navzdory dobrým známkám příliš častá. Velmi často ze školy utíkal, jak popisoval v jedné interview. Ve finále školu i opustil a pro získání diplomu absolvoval online kurzy. Nedlouho poté začal přidávat své nahrávky na servery YouTube a SoundCloud. Již ve svých sedmnácti letech se za účelem rozvoje své kariéry odstěhoval do Kalifornie. Svůj první mixtape s názvem ' vydal roku 2015. Nedlouho poté následovalo první EP ' a poté druhý mixtape '. Následujícího roku (2016) uvedl další dva mixtapy, pojmenované ' a \", byly také vydány EP Castles, Teen Romance, California Girls a Vertigo. Po jeho smrti ho též proslavil hit Spotlight ve spolupráci s DJ Marshmello.\n\nDne 15. srpna 2017 vydal své první a jediné řadové studiové album nazvané \". To obsahovalo sedm písní a dosahovalo délky pouze třiadvaceti minut. Rapper jej označoval jako své první řadové album navzdory tomu, že svou délkou podle standardních měřítek dosahuje pouze délky krátké desky, tedy EP. Deska měla původně vyjít až 1. září roku 2017, avšak Lil Peep ji jako překvapení uvedl již o více než dva týdny dříve. Prestože byl primárně rapperem, uměl hrát též na pozoun a tubu. Ve svých textech se zabýval například tématy lásky,sebevraždy,lidských vztahů a drog. Publicista Steven J. Horowitz ze serveru Pitchfork Media jej v lednu 2017 označil za „budoucnost ema“.\n\nV srpnu 2017 provedl veřejný coming out jako bisexuál. V jednu dobu byla jeho přítelkyní herečka Bella Thorne.\n\nKe konci roku 2019 dorazí dokument Everybody's Everything pro veřejnost, který bude o úspěchu a stinné stránce života a smrti této mladé hvězdy. Premiéra se odehrála 10.3.2019 v Americe na Southwest Film Festivalu v Austinu, Texasu.\n\nGustav Åhr byl 15. listopadu 2017 svým manažerem nalezen mrtvý ve svém tour busu. Před smrtí zkonzumoval šest pilulek Xanaxu, které byly „říznuté“ s ještě silnějším fentanylem. Látka až 50x silnější než heroin. Podle informací serveru \"TMZ\" mu pilulky obstarala jeho fanynka Mariah Bonsová. Gustavova babička ví, že smrti jejího vnuka mohlo být jednoduše zabráněno, kdyby lidé, které měl okolo sebe, včas reagovali. Také vyšlo na povrch, že Gus už nějakou dobu nebyl ve skupině Gothboiclique a na poslední show v Tucsonu je pozval jako kamarád. Před smrtí přidal fotografii na Instagram, na níž má na jazyku dva kousky Xanaxu, s popiskem: „fucc it“. Ještě před tím dal na Instagram fotku s popiskem: „When I die You'll love me“ (\"Až umřu, budete mě milovat\"). Mnoho známých hiphopových a rapových hvězd vyjádřilo soustrast ohledně Gustavovy smrti. Při pitvě byly jeho krevní testy pozitivní na konopí, kokain a lék proti bolesti Tramadol. Močové testy také ukázaly přítomnost několika silných opiátů, včetně hydrokodónu, hydromorfonu (Dilaudid), oxykodonu a oxymorfonu. V jeho systému nebyl žádný alkohol.\n\n"}
{"id": "1308406", "url": "https://cs.wikipedia.org/wiki?curid=1308406", "title": "Drahotuše (nádraží)", "text": "Drahotuše (nádraží)\n\nDrahotuše (dřívější název: \"Drahotusch\") jsou železniční stanice, která se nachází na trati 270, původní železniční trať společnosti c.k. privilegované Severní dráhy císaře Ferdinanda (SDCF) v městské části Hranice IV-Drahotuše. Je součástí II. tranzitního železničního koridoru.\n\nVýstavba probíhala v roce 1844 do roku 1847. Výstavbu trati řídil Karl Hummel. V letech 1960–1963 byla trať elektrizována.\n\nVýstavba II. koridoru ČD probíhala v letech 1999–2001 a v roce 2012 byl zaveden pravostranný provoz.\n\nZabezpečovací zařízení železniční stanice Drahotuše je dálkově řízeno z Centrálního dispečerského pracoviště Přerov (CDP Přerov). \n\nV roce 1909 byla uvedena do provozu tříkilometrová úzkokolejná dráha z kamenolomu v Hrabůvce s nákladištěm ve stanici Drahotuše. Provoz byl ukončen v roce 1972 a v rámci výstavby II. koridoru byly násypky a zbytky kolejí zlikvidovány.\n\n\nŽelezniční zastávka s malou dřevěnou čekárnou byla zřízena v roce 1880. Stanice byla křižovací mezi úseky Lipník a Hranice. V roce 1909 byla postavena podél trati podle plánů architekta Franze Bobrowského výpravní budova, služební obytný dům pro čtyři rodiny, přízemní lampárna a jihovýchodně od výpravny obytný dům pro osm rodin. V letech 1999 až 2002 byla ve stanici (východně) postavena provozní budova a podchod se zděnou výtahovou šachtou na ostrovní nástupiště.\n\nV roce 1909 byla vybudována výpravní budova podle plánu architekta Franze Bobrowského. Výpravní patrová budova, která je obdélného půdorysu se středním dvouosým rizalitem na uliční straně, je postavena podle typizovaného projektu (Spezialplan No 2077) z omítaného zdiva v pozdním secesním slohu, krytá valbovou střechou. V patře třípokojový byt a dvoupokojový byt s kuchyněmi a společným příslušenstvím na chodbě. V pozdějších letech byl přistavěn přízemní přístřešek. Z původních členěných omítaných fasád se dochovalo (k roku 2012) na přednádražním průčelí a boční východní straně členění pásovou bosáží, v patře zdobení čabrakami parapetních výplní oken a řadou vpadlých čtverců a obdélníků v kombinacích s hladkých a strukturovaných omítek. Na východní straně pod korunní římsou v hladké čabrace je dochován secesní nápis v češtině bez diakritiky. Drážní a západní strana s přístavkem je hladce omítnutá. Původní okna byla nahrazena plastovými.\n\nPro zajištění kvalifikované a spolehlivé pracovní síly a především jejich dosažitelnost, byly pro zaměstnance dráhy stavěny obytné domy v blízkosti železnice. V roce 1909 byl postaven podle typizovaného plánu (Normalplan 167a,b) služební obytný dům pro čtyři rodiny v pozdně secesním slohu krytý valbovou střechou s kazetovým podbitím. Obytný dům měl v každém patře dva dvojpokojové byty s velkou kuchyní a vlastním příslušenstvím. Centrální schodiště elipsovitého půdorysu bylo osvětleno termálním oknem. Dochovány (k 2012) detaily kovového zábradlí centrálního schodiště. Fasáda byla omítnutá v kombinaci s plochami hladkých a strukturovaných omítek s řadami vpadlých čtverců. V současné době (k roku 2012) je hladce omítnutá s vyměněnými plastovými okny.\n\nObytný dům pro osm rodin (Spezialplan No 2011) byl postaven jihovýchodně od výpravny (čp. 249 styk ulic K nádraží a Jana Nerudy). Dům krytý valbovou střechou s kazetovým podbitím měl ryzalit ve střední ose se vstupem na schodiště. V každém patře byly dva jednopokojové a dva dvojpokojové byty s kuchyní a vlastním příslušenstvím (situováno kolem schodiště). Fasáda byla omítnutá v kombinaci s plochami hladkých a strukturovaných omítek s řadami vpadlých čtverců. V současné době (k roku 2012) je hladce omítnutá s vyměněnými plastovými okny.\n\nMezi výpravní budovou a obytným domem pro čtyři rodiny byla postavena přízemní lampárna s valbovou střechou, ve které byly prováděny opravy lamp a svítidel. Lampárna byla postavena podle typového plánu (Spezialplan No 2279). Zahrnovala sklad lamp, sklad petroleje, příruční sklad a místnost kasáren. V pozdějších letech byla lampárna prodloužena na dvojnásobek své délky a z uliční strany přistavěna krátká kolmá křídla. V současné době (k roku 2012) je hladce omítnutá s vyměněnými plastovými okny.\n\nV železniční stanici jsou cestujícím poskytovány tyto služby: bezbariérové WC, odbavení cestujících se provádí ve vlaku. V blízkosti je zastávka autobusové dopravy.\n\nTuristické trasy asi 300 m východním směrem ulicí K nádraží:\n\n\n"}
{"id": "1308407", "url": "https://cs.wikipedia.org/wiki?curid=1308407", "title": "Římskokatolická farnost Trnava u Zlína", "text": "Římskokatolická farnost Trnava u Zlína\n\nŘímskokatolická farnost Trnava u Zlína je územní společenství římských katolíků s farním kostelem Navštívení Panny Marie v děkanátu Vizovice. \n\nV zakládací listině vizovického kláštera se hovoří o potoku Trnava, ves v té době ještě neexistovala. Vznikla pravděpodobně v první polovině 14. století. Až do roku 1906 byla obec součástí farnosti Slušovic. V letech 1905 - 1906 byl na náklady obce vystavěn kostel, který byl vysvěcen v roce 1911 a postavena byla i farní budova.\n\nOd roku 1963 zde působil jako administrátor Jan Krist. V trnavské farnosti byl duchovním správcem až do 1. července 2005, kdy byl penzionován. V Trnavě však působil i nadále – v letech 2005–2011 jako emeritní farář a až do své smrti v roce 2015 jako kněz-důchodce. Farářem zde od dubna 2016 R. D. Mgr. IcLic. Mariusz Sienkowski. K 1. září 2019 byl administrátorem excurrendo ustaven R. D. Josef Kuchař.\n\nFarnost se pravidelně účastní projektu Tříkrálová sbírka. V roce 2017 se na území farnosti vybralo celkem 62 336 korun. O rok později činil výtěžek v Trnavě 47 709 korun a 15 427 korun v Podkopné Lhotě.\n"}
{"id": "1308414", "url": "https://cs.wikipedia.org/wiki?curid=1308414", "title": "Zadovka", "text": "Zadovka\n\nZadovka je označení pro hlavňové střelné zbraně nabíjené zezadu.\nDo skupiny zadovek patří ruční palné zbraně, ale i zbraně velkých ráží jako jsou děla a podobně. Kromě palných zbraní vyhovují definici zadovek také zbraně, kde je energie výstřelu čerpána ze stlačeného vzduchu nebo jiného plynu. V současnosti patří téměř všechny moderní hlavňové zbraně mezi zadovky.\n\nZezadu nabíjená střelná hlavňová zbraň je založena na možnosti otevřít a zase pevně zavřít hlaveň na straně opačné než je ústí hlavně. K tomu je používáno zařízení zvané závěr.\n\nPodobně jako více vynálezů je historie objevení samotného principu poměrně stará. K úplnému nasazení a rozšíření může ještě vést další dlouhá cesta. Neověřené prameny uvádí, že první zbraně nabíjené zezadu byly sestrojeny už ve 14. století. Na připojeném obrázku je lodní dělo z počátku 15. století. \nK velkému rozvoji použití a téměř úplnému nahrazení předovek došlo až v souvislosti s dalšími objevy mezi které patří zejména: \n\nNasazení zadovek s některými, nebo všemi výše uvedenými objevy vedlo k výraznému zvýšení palebné síly a převaze armád které tyto zbraně použily.\nOd 19. století došlo prakticky, s výjimkou speciálního použití například u minometů, k úplnému nahrazení předovek zadovkami. Další vývoj vedl ke konstrukci opakovacích a samonabíjecích zbraní.\n\n"}
{"id": "1308415", "url": "https://cs.wikipedia.org/wiki?curid=1308415", "title": "Patriarchální katedrála Kristova vzkříšení (Kyjev)", "text": "Patriarchální katedrála Kristova vzkříšení (Kyjev)\n\nPatriarchální katedrála Kristova vzkříšení (ukr. \"Патріа́рший собо́р Воскресі́ння Христо́вого\") v Kyjevě, v levobřežní části města, je hlavním chrámem Ukrajinské řeckokatolické církve.\n\nKatedrála byla vystavěna podle projektu Mikoly Levčuka v letech 2002–2013. Ještě nedokončená katedrála byla slavnostně otevřena u příležitosti intronizace většího arcibiskupa Svjatoslava Ševčuka v roce 2011.\n\nPlocha chrámu činí přes 3200 m² a pojme přes 1500 lidí.\n\n"}
{"id": "1308417", "url": "https://cs.wikipedia.org/wiki?curid=1308417", "title": "Páleník", "text": "Páleník\n\nPříjmení Páleník nosí více významných osobností:\n\n"}
{"id": "1308418", "url": "https://cs.wikipedia.org/wiki?curid=1308418", "title": "Věž Contrast", "text": "Věž Contrast\n\nVěž Contrast je obranná věž v katalánské obci Argençola. První zmínka o ní pochází z roku 1241. Je to kruhová stavba z 12. nebo 13. století ve velmi dobrém stavu. Patří k usedlosti Contrast. Kamenná stavba nemá střechu a je vybavena střílnami. V současnosti je zde nádrž na vodu a televizní antény.\n\nJe španělskou kulturní památkou národního významu. \n"}
{"id": "1308419", "url": "https://cs.wikipedia.org/wiki?curid=1308419", "title": "Palička (rozcestník)", "text": "Palička (rozcestník)\n\nPalička může být:\n\n\n"}
{"id": "1308421", "url": "https://cs.wikipedia.org/wiki?curid=1308421", "title": "Paulin", "text": "Paulin\n\nPříjmení Paulin nosí více významných osobností:\n\n"}
{"id": "1308422", "url": "https://cs.wikipedia.org/wiki?curid=1308422", "title": "Pávek", "text": "Pávek\n\nPříjmení Pávek nosí více významných osobností:\n\n"}
{"id": "1308423", "url": "https://cs.wikipedia.org/wiki?curid=1308423", "title": "Pazdera", "text": "Pazdera\n\nPříjmení Pazdera nosí více významných osobností:\n\n\n"}
{"id": "1308425", "url": "https://cs.wikipedia.org/wiki?curid=1308425", "title": "Pejša", "text": "Pejša\n\nPříjmení Pejša nosí více významných osobností:\n\n"}
{"id": "1308426", "url": "https://cs.wikipedia.org/wiki?curid=1308426", "title": "Pergl", "text": "Pergl\n\nPříjmení Pergl nosí více významných osobností:\n\n"}
{"id": "1308427", "url": "https://cs.wikipedia.org/wiki?curid=1308427", "title": "Pešice", "text": "Pešice\n\nPříjmení Pešice nosí více významných osobností:\n\n"}
{"id": "1308430", "url": "https://cs.wikipedia.org/wiki?curid=1308430", "title": "Lel a Polel", "text": "Lel a Polel\n\nLel a Polel jsou podle raně novověkých polských kronik božští blíženci ztotožnění s římskými Castorem a Polluxem.\n\nPoprvé jsou zmiňováni Matějem z Miechova v \"Chronica Polonorum\" z roku 1519:\n\nDalší zmínka pochází z \"Kroniky Polska, Litvy, Žmudě a celé Rusi\" Matěje Stryjkowského z roku 1582:\n\nIdol jménem Leli je také zmiňován v polských pověstech o Lysé hoře společně s idoly zvanými Ládá a Bodá.\n\nPodle Lubora Niederleho a Aleksandera Brücknera byla tato dvě božstva produktem přesvědčení křesťanských kněží že refrény lidových písní obsahují odkazy na předkřesťanské náboženství, takto tedy z refrénu „ileli ileli poleli“ a jemu podobných vznikla představa o tom že v Polsku byla ctěna božstva jménem Lel a Polel.\n\nSzymon Matusiak ztotožnil Lela s Jessou a Polela s Ladou. Jméno Lel může souviset s ruským \"lelek\" označujícím zdravého, silného mladíka.\n\nLel a Polel můžou být také spojeni s kultem blíženců, jehož existenci u Slovanů předpokládal například Aleksander Gieysztor nebo Zdeněk Váňa. Blíženecká božstva jako védští Ašvinové, řečtí Dioskúrové a lotyští Dieva dēli byla v indoevropských náboženstvích vzývána jako ochránci a zachránci před nebezpečím a něštěstím.\n\nNa kult podobných božstev u Slovanů ukazuje například nález dřevěného idolu postav lidské velikosti spojených hlavami a boky na ostrově na meklenburském jezeru Tollensesee pocházející z 11. - 13. století. Slovanští blíženci by mohly mít souvislost s plodností jak ukazují některé vegetační konotace výkřiků podobných jménem Lel a Polel v ruských písních, na které upozornil již Karol Potkański. Jiří Dynda také spekuluje kvůli spojení těchto postav s pijáckými písněmi o souvislosti Lela a Polela s nedochovaným mýtem o vzniku nápoje nesmrtelnosti či alkoholu. S kultem blíženců by mohl souviset východoslovanský Simargl, podle některých badatelů ve skutečnosti dvě božstva. Aleksander Brückner je vykládal prvního jako ochránce rodu a druhého jako boha vegetace, především obilí, nebo alkoholu, vzniklého kvašením obilí, Vittore Pisani zase jako boha dobytka a boha obilí.\n"}
{"id": "1308432", "url": "https://cs.wikipedia.org/wiki?curid=1308432", "title": "Petráček", "text": "Petráček\n\nPříjmení Petráček nosí více významných osobností:\n\n"}
{"id": "1308433", "url": "https://cs.wikipedia.org/wiki?curid=1308433", "title": "Prokop Jan Krakowský z Kolowrat", "text": "Prokop Jan Krakowský z Kolowrat\n\nProkop Jan hrabě Krakowský z Kolowrat, svobodný pán z Újezda (křtěn 13. března 1718 – 6. dubna 1774) byl příslušník krakovské větve šlechtického rodu Kolovratů a 4. uživatelem výnosu peněžního fideikomisu. Stal se komořím a skutečným tajným radou. V letech 1759–1760 vykonával funkci nejvyššího dvorského lenního soudce, následně byl v letech 1760–1772 nejvyšším zemským soudcem v Čechách. \n\nProkop Jan se narodil 13. března 1718 jako první dítě Vilému Albrechtu II. hraběti Krakowskému z Kolowrat (1678–1738) a Marii Františce hraběnce z Valdštejna (1698–1782). Po rodičích zdědil část Březnice a dále statky Hradiště, Dešenice, Řitku a Pomsdorf ve Slezsku.\n\nDne 21. ledna 1741 se oženil s Marií Valpurgou Josefou hraběnkou ze Šternberka (křtěna 14. března 1716 – 3. září 1746), dámou řádu Hvězdného kříže. Z manželství vzešly čtyři děti:\nPoté co ovdověl, oženil se Prokop Jan podruhé. Stalo se tak dne 20. února 1748, kdy si vzal Annu Markétu hraběnku z Ogilvy (křtěna 26. červenec 1725 – 5. únor 1810), která byla taktéž dámou řádu Hvězdného kříže. Narodilo se jim dokonce 10 dětí:\nAnna Markéta koupila roku 1788 dům „U (zlatého) pštrosa“, čp. 376–III na Malé Straně. O dva roky později k tomuto domu přikoupila zrušení kostel sv. Prokopa pod závazkem, že jej nechá přestavět na obytný dům. Díky této přestavbě má dnes zrušený kostel klasicistní podobu.\n\nHrabě Prokop Jan zemřel 6. dubna roku 1774 a byl pohřben v Praze, zatímco jeho druhá manželka byla pohřbena v Chyši, odkud její ostatky roku 1823 převezli do Blovic.\n\nV roce 1750 nechává Prokop Jan zřídit ve farním kostele sv. Mikuláše v Dašenicích hlavní oltář. Nezapomněl ani na tamější zámek, který nechává upravit v barokní stylu, avšak je ponechán renezanční ráz. Celé Dešenické panství, Janovice a Veselé prodává roku 1757 říšskému hraběti Karlu Josefu z Palmu a pánu na Gundelfingenu, který tyto statky připojil ke svému panství s centrem v Bystřici nad Úhlavou.\n\nSpolu s Filipem a Janem Nepomukem Krakowskými zdědil roku 1771 po hraběnce Antonii Josefě Schlikové statek Čakovice u Prahy. O dva roky později prodávají tento majetek prezidentu dvorské komory Leopoldu hraběti Krakowskému z Kolowrat (1727–1809).\n\n"}
{"id": "1308435", "url": "https://cs.wikipedia.org/wiki?curid=1308435", "title": "Kaple svatého Jana (Prats de Rei)", "text": "Kaple svatého Jana (Prats de Rei)\n\nKaple svatého Jana je církevní stavba na raval de Sant Joan č 32 na území obce Els Prats de Rei v katalánské provincii Barcelona. Je to kaple z 18. století zahrnutá do soupisu architektonického dědictví Katalánska (IPA-5957).Byla postavena na místě špitálu pro poutníky. Malá kaple, postavená na obdélníkové základně, má kamenné zdi a malou zvonici, která korunuje fasádu. Interiér má valenou klenbu a fasáda prošla rekonstrukcí v roce 1884.\n"}
{"id": "1308436", "url": "https://cs.wikipedia.org/wiki?curid=1308436", "title": "Mamon (rozcestník)", "text": "Mamon (rozcestník)\n\nMamon může být:\n"}
{"id": "1308441", "url": "https://cs.wikipedia.org/wiki?curid=1308441", "title": "František Xaver I. Krakowský z Kolowrat", "text": "František Xaver I. Krakowský z Kolowrat\n\nFrantišek Xaver I. hrabě Krakowský z Kolowrat (10. října 1783, Vídeň – 13. prosince 1855, Telč) byl příslušník krakovské větve šlechtického rodu Kolovratů, byl komořím a získal hodnost podplukovník (Oberstleutnant).\n\nNarodil se 10. října 1789 ve Vídni jako nejmladší syn a poslední dítě Leopolda Viléma hraběte Krakowského z Kolowrat (1727–1809) a jeho druhé manželky Marie Teresie hraběnky z Khevenhűller-Metsch (1741–1805). Stal se zakladatelem čtvrté linie rodu Krakowských z Kolowrat, jejíž potomci žijí dodnes. Byl pánem na Budkově, Mladoňovicích, Gross Wetzdorfu a Rohrbachu v Dolních Rakousích.\n\nDne 24. března 1804 pojal ve Vídni za choť Julii (Julianu) hraběnku von Wildenstein-Wildbach (8. prosince 1786, Štýrský Hradec – 17. září 1849, Budkov), dceru Ferdinanda hraběte von Wildenstein-Wildbach a Marie Aloisie hraběnky von Stubenberg. Z tohoto manželství se narodilo celkem osm dětí: Leopold (1804–1863), Theodor (1806–1875), Ferdinand (1807–1897), Františka Xavera (1808–1869), Leontina (1812–1882), Valerie (1821–1913), Julie (1823–1907) a Marie Leokardie (1825–1915).\n\nFrantišek Xaver Krakowský z Kolowrat zemřel 13. prosince 1855 v Telči. Společně se svojí manželskou je pohřbený v Budkově.\n\nV době napoleonských válek sloužil hrabě František Xaver jako gardista v hodnosti majora v tzv. Šlechtické gardě císaře a krále Františka I. Garda s 38 členy (aristokraty české provenience), doprovázela panovníka při válečných taženích. Odznakem členství byl dnes velice vzácný Český šlechtický kříž (Das Böhmische Adelskreuz).\n\nPo válkách prodal hrabě František Xaver panství a zámek ve Filipově uherskému šlechtici Františku Zichymu. Dnešní novogotická podoba zámku, hospodářského dvora i celé vsi pochází až z let 1863–1865, z původního kolowratského barokního zámku jsou v dnešní budově zachovány jen některé obvodové zdi její střední části.\n\nV roce 1841 byl statek Budkov rozdělen mezi manžele Františka Xavera a Julii Krakowskou z Kolowrat. O 8 let později odevzdal František Xaver tento statek svým dětem Theodoru, Leontině (provdané Kressové), Xaverině (provdané Dubské), Valerii (provdané Zichy), Julii (provdané Erdödy) a Marii Leokardii do společného vlastnictví. Těchto 6 sourozenců pak v roce 1853 Budkov prodalo za 400 000 zlatých a 800 dukátů Karlu knížeti z Liechteinsteinu († 7. dubna 1865), který pak učinil tento statek roku 1859 fideikomisem pro sekundogenituru knížat z Liechtensteinu.\n\n\n"}
{"id": "1308443", "url": "https://cs.wikipedia.org/wiki?curid=1308443", "title": "Ladislav Langr", "text": "Ladislav Langr\n\nPhDr. Ladislav Langr (* 13. května 1959, Nymburk) je český publicista, organizátor kulturního, sportovního a společenského života a od roku 2010 pátý polistopadový starosta města Poděbrady.\n\nZákladní školu vychodil v Poděbradech, střední školu absolvoval na tamním gymnáziu v roce 1978. Následně vystudoval Fakultu žurnalistiky Univerzity Karlovy. Studium ukončil v roce 1983 ziskem akademického titulu PhDr. Během vysokoškolských studií zvítězil v roce 1981 v celostátním kole studentské vědecké činnosti prací zaměřenou na televizní žurnalistickou tvorbu. \n\nV roce 1982 nastoupil jako redakční elév do pražského zpravodajství Československé televize, kde se postupně specializoval na oblast kultury, zvláště na dramatické umění, zájmovou uměleckou činnost a folklór. Od roku 1987 až do ukončení spolupráce s Československou televizí v roce 1992 působil také jako moderátor pořadů Týden v kultuře a zpravodajského pořadu Aktuality. Vzdělání v oblasti dramatických studií si doplnil postgraduálem na DAMU v oboru umělecká kritika (1990). V letech 1986–1989 byl členem KSČ. Po roce 1992 působil jako volný novinář, mediální konzultant, lektor a pedagog rétoriky a moderování. \n\nOd roku 2002 se vrátil zpět do médií, kde v různých časopisech zastával střídavě funkci vedoucího kulturní rubriky, vedoucího redaktora i šéfredaktora. V letech 2007–2008 pracoval jako jednatel Kulturního a informačního centra Poděbrady. V roce 2010 byl zvolen starostou města Poděbrady a tuto pozici obhájil i ve volbách v roce 2014.\n\nOd roku 1990 je ženatý s manželkou Monikou, společně mají dvě děti, Janu a Vojtěcha. S přestávkou let 1986–1998 trvale bydlí v Poděbradech.\n\nSpolečně v týmu s Karlem Pechem a Miroslavem Doležalem působil na Fakultě žurnalistiky Univerzity Karlovy jako odborný asistent katedry televizní žurnalistiky (1987–1992) a autorsky se spolupodílel na vysokoškolských skriptech \"Řeč – nástroj žurnalisty před mikrofonem a kamerou\" (1988). Na Vyšší odborné škole herecké v Praze vyučoval obor moderování a rétoriku (2003–2010). Zde vydal dosud nejobsáhlejší původní českou učebnici moderování pod názvem \"Moderování\" (2005). Příležitostně se ještě zabývá externí pedagogickou prací na středních a vyšších odborných školách v oblasti médií, rétoriky a žurnalistické tvorby.\n\nAktivně se věnoval recitaci a dnes především amatérskému divadlu, za což získal řadu ocenění v krajských i celostátních soutěžích za interpretaci, režii i scénografii. Je autorem 8 realizovaných divadelních her a bezpočtu příležitostných publicistických a dramatických textů. Společně se Zdeňkem Pošívalem v roce 1987 založil celostátní Divadelní festival Aktualit, který se dočkal tří ročníků a byl zahrnut divadelním historikem Františkem Černým do Kalendária dějin českého divadla. Po roce 2006 se ujal jako ředitel a dramaturg upadajícího a kdysi uznávaného divadelního festivalu FEMAD, který vrátil na prestižní pozici v českém ochotnickém divadle. Inicioval vznik hudebního festivalu Poděbradské swingování (2011) a společně s týmem Michala Dvořáka stál u zrodu dalšího hudebního festivalu Soundtrack. Vydal knihy \"Poděbradská abeceda\" (2008) a \"150 poděbradských příběhů\" (2014).\n\nOd mládí díky vlivu otce (několikanásobný veteránský mistr ČSSR v tenisu) se věnoval organizování tenisových turnajů, což završil ve funkci ředitele tří ročníků mezinárodního mistrovství České republiky (1994–1996), kdy na mistrovství do Poděbrad přivedl téměř celou tehdejší domácí špičku včetně i pozdější světové jedničky Martiny Hingisové. Působil jako předseda Středočeského tenisového svazu (1980–1991), místopředseda Českého tenisového svazu (1988–1993) a předseda a místopředseda České tenisové rady (1990–2000). V roce 2017 pracoval jako místopředseda organizačního výboru Evropského poháru v chůzi.\n\nDo komunální politiky vstoupil jako bezpartijní lídr nezávislého uskupení Volba pro Poděbrady v roce 2010. Volební subjekt skončil na druhém místě, ale jako jeho lídr získal nejvyšší počet voličských hlasů a následně byl zvolen starostou Poděbrad. V roce 2011 byl zvolen členem řídící Rady Sdružení lázeňských míst České republiky. V dalších komunálních volbách v roce 2014 Volba pro Poděbrady se stala s 36,6 % hlasy bezkonkurenčním vítězem voleb a její lídr s výrazným nárůstem osobních preferencí se stal opakovaně starostou města Poděbrady.\n\n\n"}
{"id": "1308454", "url": "https://cs.wikipedia.org/wiki?curid=1308454", "title": "Petržela", "text": "Petržela\n\nPříjmení Petržela nosí více významných osobností:\n\n"}
{"id": "1308457", "url": "https://cs.wikipedia.org/wiki?curid=1308457", "title": "U Leknínu", "text": "U Leknínu\n\nUsedlost čp. 280 (také dům U Leknínu a dříve v němčině ) je dům a penzion v Břehyni, části města Doksy. Je od roku 1965 zařazen na seznam kulturních památek ČR.\n\nVenkovský dům čp. 280 U Leknínu (dříve ) byl zařazen na seznam kulturních památek Severočeského kraje dne 20. ledna 1965. \n\nDatum vzniku roubeného domu na hrázi Břehyňského rybníka (Heideteich) dnes není známé. Dům ale zřejmě nechal postavit Vincenc z Valdštejna, tehdejší majitel zdejšího panství. Dům i s dalšími hospodářskými budovami je již zakreslen na mapách Prvního vojenského mapování (Josefské), které proběhlo v letech 1764–1768. Po roce 1910 prošel dům, stále ve vlastnictví Valdštejnů, zásadní rekonstrukcí, kdy byla zřejmě část objektu zbourána a postavena ve stejném stylu znovu. Nové roubení (ručně tesané trámy byly nahrazen z trámy z katru) bylo v patře obloženo šindelem a došková střecha nahrazena šindelovou. Směrem do silnice se odkryla pavlač a hostinská přístavba východním směrem byla zbourána. V sousední stodole bylo zřízeno místo pro ustájení čtyř koní, dvou krav ještě také pro kočár. Na dochovaných pohlednicích z roku 1912 (foto Karl Streer) má již roubený dům nový vzhled, který se prakticky dochoval do současnosti. \n\nDoložená historie hostinských služeb U Leknínu je až z přelomu 18. a 19 století, kdy hostinec (Gasthaus zum Teichrose) provozoval pan Leopold Trauselt. Hostinec vlastnil v té době majitel zdejšího panství Arnošt Karel z Valdštejna (dokumentace a korespondence k rekonstrukci domu dokončená v roce 1912 uložená na stavebním úřadě v Doksech). Do konce druhé světové války zde hostinec provozovala německá rodina Schreier. Po jejich odsunu v hostinci U Leknínu na Břehyni ještě krátce působili manželé Jizbovi a to asi do roku 1952, kdy objekt přechází do vlastnictví Vojenských lesů. Státní podnik Vojenské lesy zde pak měl sídlo lesní správy a ubytovnu pro lesní dělníky. V sousední stodole byl sklad pro ulovenou zvěř.\n\nV předválečném i poválečném období byl hostinec díky své unikátní poloze oblíbeným výletním místem nejen obyvatelů Doks. \n\nV roce 2012 byl dům jako nepotřebný majetek VLS ČR prodán ve veřejné soutěži soukromému zájemci. Od roku 2013 do roku 2017 proběhla pod dohledem NPÚ rekonstrukce. Nový vlastník využil mimořádnou polohu objektu poblíž Máchova jezera, na hranici Národní přírodní rezervace Břehyně-Pecopala a bývalého vojenského výcvikového prostoru Ralsko a začal navracet objektu původní určení. Od roku 2013 je zde provozováno občerstvení U Leknínu a od roku 2017 otevřen stejnojmenný penzion.\n"}
{"id": "1308461", "url": "https://cs.wikipedia.org/wiki?curid=1308461", "title": "Pilný", "text": "Pilný\n\nPříjmení Pilný nosí více významných osobností:\n\n"}
{"id": "1308464", "url": "https://cs.wikipedia.org/wiki?curid=1308464", "title": "Pixa", "text": "Pixa\n\nPříjmení Pixa nosí více významných osobností:\n\n"}
{"id": "1308465", "url": "https://cs.wikipedia.org/wiki?curid=1308465", "title": "Kaple Nejsvětějšího Srdce Ježíšova (Račíněves)", "text": "Kaple Nejsvětějšího Srdce Ježíšova (Račíněves)\n\nKaple Nejsvětějšího Srdce Ježíšova se nachází v Kácově v části Račíněves. Je evidována jako kulturní památka České republiky pod číslem ÚSKP: 28925/2-1026.\n\nVznik kaple je svázán se vznikem posázavské papírny v Kácově. F. Zuman uvádí, že papírna byla stavěna Annou Marií Toskánskou (1672 – 1741) současně se zámkem. První pachtovní smlouva mezi vrchností a papírníkem byla uzavřena 24. dubna 1728. Nesprávně tedy uvádí A. N. Vlasák, že papírna zřízena teprve v r. 1736 z mlýna na „malé straně“. Příčinou výstavby bylo, že nájemci a dělníci v papírně nemohli v době nepříznivého stavu Sázavy docházet do kostela na bohoslužby a tak pro ně vystavěla Anna Marie Toskánská tuto kapli bez farních práv.\n\nStavebně je objekt popisován jako stavba na čtvercovém půdorysu se zaoblenými nárožími, hladkou fasádou a zvonovitou střechou. Vnitřní prostor kaple je nepatrný, případní účastníci bohoslužby museli stát venku před objektem. Stavba je uzavřena železnými vraty a v současnosti má obdélníkový tvar.\n\nKaple byla zasvěcena úctě k Nejsvětějšímu Srdci Ježíšově, jehož symbolem je probodnuté srdce ovinuté trním, s plameny a křížem. Věroučně jde o symbol lásky, jíž božský vykupitel neustále miluje věčného Otce a všechny lidi bez výjimky. Kult se rozšířil v katolické církvi od r. 1674. Vrcholu dosáhl při výstavbě pražského kostela Nejsvětějšího Srdce Páně na Vinohradech slovinského architekta Jože Plečnika stavěného po heslem „Nejsvětější Srdce Páně, vládni naší vlasti!“. Na zdi stavby v Kácově byl namalován obraz připomínající zasvěcení kapličky.\n\nBarokní objekt byl koncem 19. století opraven a uveden do současné podoby.\n"}
{"id": "1308466", "url": "https://cs.wikipedia.org/wiki?curid=1308466", "title": "Plass", "text": "Plass\n\nPříjmení Plass nosí více významných osobností:\n\n"}
{"id": "1308468", "url": "https://cs.wikipedia.org/wiki?curid=1308468", "title": "Kaple Panny Marie z Eroly", "text": "Kaple Panny Marie z Eroly\n\nKaple Panny Marie z Eroly je církevní stavba na území obce Tordera v katalánské provincii Barcelona. Nachází se 500 metrů od kostela Sant Llop d'Hortsavinyà. Je to kaple z 18. století zahrnutá do soupisu architektonického dědictví Katalánska (IPA 9244). Malá nabílená kaple sloužila podle tradice jako vodítko pro rybáře na moři. Uvnitř na oltáři je obraz Panny Marie z Eroly.\n"}
{"id": "1308470", "url": "https://cs.wikipedia.org/wiki?curid=1308470", "title": "Pohunek (rozcestník)", "text": "Pohunek (rozcestník)\n\nPříjmení Pohunek či Pohůnek nosí více významných osobností:\n\n"}
{"id": "1308472", "url": "https://cs.wikipedia.org/wiki?curid=1308472", "title": "Olešenský potok (přítok Berounky)", "text": "Olešenský potok (přítok Berounky)\n\nOlešenský potok je pravostranný přítok řeky Berounky v Plzeňském kraji. Délka toku činí \n3,292 km.\n\nPotok pramení v nadmořské výšce 433 m v blízkosti silnice II/232 na správním území obce Újezd Svatého Kříže, která se nachází v okrese Rokycany. Větší část toku i povodí potoka leží na správním území obce Němčovice. Potok teče převážně západním směrem a protéká jediné sídlo – ves Olešnou. Vlévá se do Berounky na jejím 109,8 říčním kilometru v nadmořské výšce 285 m. V horní části byl potok v letech 1948–1989 zatrubněn.\n\nV roce 2016 byla podél části toku pod Olešnou otevřena Naučná stezka Olešenský potok.\n"}
{"id": "1308473", "url": "https://cs.wikipedia.org/wiki?curid=1308473", "title": "Brijesta", "text": "Brijesta\n\nBrijesta je malá vesnice patřící do opčiny Ston v Chorvatsku v Dubrovnicko-neretvanské župě. V roce 2001 zde žilo 78 obyvatel v 29 domech.\n\nBrijesta se nachází na severním pobřeží poloostrova Pelješac severně od silnice D414. Směrem na jih se nachází vesnice Dančanje a směrem na západ přístav Luka Dubrava.\n\nEkonomika vesnice je založena na cestovním ruchu, zemědělství a rybolovu. V Brijestě bude v budoucnosti vyústění mostu z pevniny na poloostrov Pelješac.\n\n"}
{"id": "1308474", "url": "https://cs.wikipedia.org/wiki?curid=1308474", "title": "Kristus z Litovle", "text": "Kristus z Litovle\n\nKristus z Litovle je devoční pozdně gotická socha jejíž vznik se klade do 2. desetiletí 16. století. Socha má v ramenou klouby, které umožňovaly měnit polohu paží. Po většinu roku představovala Krista na kříži, Během velikonočních svátků mohla být z kříže sňata a uložena do Božího hrobu.\n\nSocha byla objevena v depozitáři litovelské farnosti; poprvé je zmíněna v publikaci Umělecké památky Moravy v roce 1998. Vybavení kaple svatého Jiří bylo tehdy uskladněno v kostele svatého Jakuba a Filipa. Socha byla ve špatném stavu a její pohyblové ramenní klouby byly zpevněny látkovou bandáží a paže upevněny k tělu dřevěnými čepy, takže představovala již pouze Krista uloženého v hrobě. V roce 2007 zapůjčila litovelská farnost sochu Muzeu umění Olomouc. Po podrobném restaurátorském průzkumu bylo v letech 2007–2010 provedeno restaurování sochy. Socha byla očištěna od nečistot a přemaleb až na původní polychromii. Byly rovněž odstraněny druhotné bandáže na ramenních kloubech. Poškození vlastních kloubů ale neumožnilo obnovit jejich funkčnost.\n\nSocha byla po restaurování uložena v nice v jižní stěně kaple svatého Jiří v Litovli. Dále byla krátkodobě vystavena na výstavách:\n\nSocha je 115 cm vysoká, zhotovená z jednoho kusu lipového dřeva, s výjimkou pohyblivých částí. Je plně plastická a plně polychromovaná. Provedení je řemeslně dovedné (detaily tváře, prstů), ale forma těla zde ustupije funkci. Řezba je pokryta křídovým podkladem, na který je nanesena barevná vrstva. Pleť je velmi světlého tónu. Na ní vynikají černě vykreslené žíly a rudé stopy vytékající krve. Bederní rouška je bílá se zlacenými okraji. Vlasy mají černohnědou barvu a trnová koruna na nich je malachitově zelená.\n\nPravděpodobná doba vzniku díla - druhé desetiletí 16. století - byla určena porovnáním s podobnými plastikami:\nŘezbáři olomoucké dílny byli pravděpodobně ovlivněni dílem Veita Stosse.\n\nSocha nese drobná poškození: chybí oba palce u nohou a jeden prst levé nohy. Pozdější přemalby také odpovídají změně funkce plastiky. Po upevnění rukou a používání sochy jako Krista uloženého v hrobě byly oči přemalovány jako zavřené.\n\nSochy tohoto typu byly používány během velikonočních pobožností Ukřižování (\"Adoratio crucis\"), Ukládání do hrobu (\"Depositio\"), Zmrtvýchvstání (\"Elevatio crucis\") a Navštívení hrobu (\"Visitatio sepulchri\"). Pro tento druh plastik uvádí Aleš Mudra označení \"výtvarná díla, používaná při liturgii o svátcích\" nebo \"liturgické sochy\". Socha Krista byla většinu roku umístěna na kříži. Na Veliký pátek byla z kříže sňata, zabalena do plátna a uložena do Božího hrobu. Ten míval různé podoby, počínaje maketou jeruzalémského božího hrobu a konče symbolickou nikou v kostele či kapli (to byl pravděpodobně i případ Krista z Litovle, který býval uložen v nice v kapli svatého Jiří). Takový obřad je doložen koncem 15. století v Olomouci. V některých případech bylo součástí liturgie i Nanebevzetí (\"Imago ascensionis\"), kdy byla socha Kista pomocí lan vyzdvižena do výše a protažena klenbou skrze dutý svorník.\n\nTyto sochy byly vytvářeny pro konkrétní liturgické svátky a konkrétní místo. Takové obřady byly v pozdějších obdobích (husitství, reformace, období po Tridentském koncilu, doba osvícenství, sekularizace společnosti ve 20.  století) považovány za modloslužebné a tyto sochy byly ničeny.\n\n\nMichaela Ottová a Helena Zápalková ve své stati \"Ukřižovaný Kristus s pohyblivými pažemi z Litovle\" uvádějí hypotézu, že socha může souviset s dalšími dvěma plastikami z Litovle: Pannou Marií Bolestnou a Janem Evangelistou, které byly od roku 1893 uloženy v Litovelském městském muzeu a dnes jsou uloženy ve sbírkách Vlastivědného muzea v Olomouci. Vzhledem k velmi podobnému způsobu zpracování plastik a také vzhledem k podobné výšce postav (110–120 cm) je pravděpodobné, že tyto tři plastiky tvořily scénu Ukřižování na břevnu triumfálního oblouku v kostele svatého Marka.\n"}
{"id": "1308475", "url": "https://cs.wikipedia.org/wiki?curid=1308475", "title": "Porubský", "text": "Porubský\n\nPříjmení Porubský nosí více významných osobností:\n\n"}
{"id": "1308477", "url": "https://cs.wikipedia.org/wiki?curid=1308477", "title": "Občanská demokratická aliance (2016)", "text": "Občanská demokratická aliance (2016)\n\nObčanská demokratická aliance je česká politická strana, registrovaná na Ministerstvu vnitra v září roku 2016 podnikatelem Pavlem Sehnalem. Dle jeho slov byla značka ODA zvolena záměrně pro usnadnění komunikace apod. a bylo údajně také vypomoženo likvidátorovi původní Občanské demokratické aliance (založené po Sametové revoluci v roce 1990) s likvidací původního subjektu.\nJiní členové a zakladatelé původní ODA se však od „obnovené“ strany distancovali, například Daniel Kroupa.\n"}
{"id": "1308479", "url": "https://cs.wikipedia.org/wiki?curid=1308479", "title": "Prasek (rozcestník)", "text": "Prasek (rozcestník)\n\nPrasek může být:\n\n\n"}
{"id": "1308481", "url": "https://cs.wikipedia.org/wiki?curid=1308481", "title": "MOL Cup 2017/18", "text": "MOL Cup 2017/18\n\nMOL Cup 2017/18 (sponzorský název dle maďarské ropné a plynárenské společnosti MOL) nebo také Pohár FAČR je celkově 25. ročníkem českého fotbalového poháru, dříve hraného pod názvem \"Pohár Českomoravského fotbalového svazu\" a později pod názvem \"Ondrášovka Cup\" či \"Pohár České pošty\". Soutěže se účastnily profesionální i amatérské fotbalové kluby z České republiky z různých pater systému fotbalových soutěží v ČR.\n\nSoutěž odstartovala 13. července 2017 předkolovou fází utkáním Havlíčkův Brod - Polná. Trofej obhajoval Zlín.\n\nVšechna kola soutěže se v tomto ročníku hrála jednokolově.\n\nUtkání se navíc již automaticky nehrála na hřišti celku z nižší soutěže. Mezi profesionální týmy z 1. a 2. ligy se v případě vzájemného utkání losovalo místo utkání (dříve hrál tým z nižší soutěže na domácím hřišti).\n\nPočínaje čtvrtfinále neplatí ani toto pravidlo. Pokud tedy postoupil celek z 3. ligy nebo nižší soutěže do osmifinále, neměl zaručeno, že bude hrát utkání na domácí půdě. Místo utkání se losovalo.\n\nPokud zápas skončil remízou, následovalo prodloužení, až poté případný penaltový rozstřel. Toto pravidlo bylo zavedeno v předchozím ročníku.\n\nTéto fáze soutěže se účastnilo celkem 78 týmů. Do předkola jsou nasazeny přihlášené týmy z divizí a vítězové krajských pohárů. Na vlastní žádost sem byl zařezen i tým 1. HFK Olomouc z MSFL.\n\n\"Zápasy předkola byly na programu 13.-16. července 2017.\"\nV tomto kole do soutěže vstoupily týmy Fotbalové národní ligy (II), ČFL (III) a MSFL (III).\nZ 1. kola postoupilo celkem 43 týmů + 11 týmů, hrajících HET ligu 2017/18, bylo nasazeno přímo. Do 2. kola se dostalo 13 týmů reprezentujících Fotbalovou národní ligu. V 1. kole vypadly FK Olympia Praha, SK Dynamo České Budějovice a MFK Frýdek-Místek\n\nZápasů 2. kola se již účastnilo i 11 zástupců HET ligy, kteří všichni plnili roli hostujícího týmu. Jediným, kdo nepostoupil do 3. kola, byla Zbrojovka Brno, která podlehla 1. HFK Olomouc 1–2.\n\nLegenda:\n\nTřetí kolo bylo posledním kolem, kam byly týmy nasazeny bez předchozího postupu pohárovou soutěží. Z 2. kola postoupilo celkem 27 týmů + 4 nejlepší týmy ePojisteni.cz ligy 2016/17 a obhájce vítězství v MOL Cupu, kteří v tomto ročníku zároveň působily v Evropských pohárech, byly nasazeny přímo.\n\nDo 3. kola se probojovalo či bylo nasazeno 15 týmů z 1. ligy, 10 týmů ze 2. ligy (II), 6 týmů z ČFL či MSFL (III) a TJ Sokol Živanice, působící v Divizi C (IV).\n\nLegenda:\n\nHrálo se na stadionu Mladé Boleslavi. Vítěz poháru měl postoupit přímo do základní skupiny Evropské ligy UEFA 2018/19, ale vzhledem k tomu, že Slavia skončila v lize 2., tak postup do skupiny EL přešel na 3. tým ligy Jablonec.\n\n"}
{"id": "1308483", "url": "https://cs.wikipedia.org/wiki?curid=1308483", "title": "Papacha", "text": "Papacha\n\nPapacha (\"папа́ха\") je čepice tvořící součást kroje kavkazských horalů. Je zhotovena z ovčí vlny (dražší typy z karakulské vlny nebo z vlny kašmírských koz) a má obvykle tvar vysokého válce, existují však také papachy zašpičatělé nebo baňaté, někdy bývají opatřeny stahovacími klapkami na uši. Novodobé papachy mívají zpravidla látkovou podšívku a dýnko. Nízká papacha se nazývá také \"kubáňka\". \n\nZ Kavkazu se papachy rozšířily také do dalších oblastí ruského impéria, zejména do Střední Asie, ujaly se také mezi obyvateli Polesí. Ve druhé polovině 19. století je začali nosit kozáci, od kterých je do své zimní uniformy převzaly i další složky carské armády. Po říjnové revoluci byly zavrženy jako symbol starého režimu, ale v roce 1936 Josif Vissarionovič Stalin znovu nařídil jejich používání. Kvůli vysoké pořizovací ceně je nosili pouze důstojníci a později i další sovětští prominenti. V roce 1992 byla nahrazena ušankou, v roce 2005 se opět stala součástí plukovnické a generálské uniformy.\n\n"}
{"id": "1308485", "url": "https://cs.wikipedia.org/wiki?curid=1308485", "title": "Champagne (rozcestník)", "text": "Champagne (rozcestník)\n\nChampagne [\"šampaň\"] může být:\n\n\n\n\n\n"}
{"id": "1308488", "url": "https://cs.wikipedia.org/wiki?curid=1308488", "title": "Prášil", "text": "Prášil\n\nPříjmení Prášil nosí více významných osobností:\n\n"}
{"id": "1308490", "url": "https://cs.wikipedia.org/wiki?curid=1308490", "title": "Preis", "text": "Preis\n\nPříjmení Preis nosí více významných osobností:\n\n\n"}
{"id": "1308491", "url": "https://cs.wikipedia.org/wiki?curid=1308491", "title": "Kreolské jazyky na bázi španělštiny", "text": "Kreolské jazyky na bázi španělštiny\n\nKreolské jazyky na bázi angličtiny jsou kreolské jazyky odvozené z španělštiny. Ve většině případech má v těchto jazycích převahu slovník a gramatika z španělštiny. Vznikaly na území bývalých španělských kolonií. Španělština také ovlivnila dva kreolské jazyky na bázi portugalštiny (Fa d'Ambu v Rovníkové Guiney a papaiamento na Nizozemských Antilách) a dva kreolské jazyky na bázi angličtiny (Pichinglish na ostrově Bioko v Rovníkové Guiney a sanandréskou kreolštinu na ostrovech San Andrés a Providencia, Kolumbie).\n\n"}
{"id": "1308492", "url": "https://cs.wikipedia.org/wiki?curid=1308492", "title": "Protiva", "text": "Protiva\n\nPříjmení Protiva nosí více významných osobností:\n\n\n"}
{"id": "1308493", "url": "https://cs.wikipedia.org/wiki?curid=1308493", "title": "Mistrovství Československa v krasobruslení 1962", "text": "Mistrovství Československa v krasobruslení 1962\n\nMistrovství Československa v krasobruslení 1962 se konalo 6. ledna a 7. ledna 1962 v Bratislavě.\n\n\n"}
{"id": "1308497", "url": "https://cs.wikipedia.org/wiki?curid=1308497", "title": "Mikołaj Bazyli Potocki", "text": "Mikołaj Bazyli Potocki\n\nMikołaj Bazyli Potocki ukr. \"Микола Василь Потоцький\" (1707 nebo 1708 — 13. dubna 1782 Sribne) byl polsko-ukrajinský mecenáš, politik a kanivský starosta z rodu Potockých.\n\nMikołaj Bazyli Potocki se narodil v roce 1707 nebo 1708. Jeho otec Stefan Aleksander Potocki pocházel ze starého bohatého polského šlechtického (aristokratického) rodu. Matka — Joanna Sieniawska, dčera hejtmana Mikolaje Hieronima Sieniawského a Cecylie Marie Radziwiłł, byla pohřbena v krypté starého dominikánského kostela Božího Těla ve Ľvově. Jeho strýcem byl hejtman Adam Mikołaj Sieniawski.\n\nMikołaj Bazyli absolvoval jezuitské kolegium ve Lvově. Maršálek Haličského zemského sněmiku v září 1744 a 1750. Byl majitelem měst Bučač, kde často žil, Holohory (dnes Zoločivského rajónu Lvovské oblasti v Ukrajiné), Horodenka, Pečenižyn, Zolotyj Potik (dnes Bučačského rajónu Ternopilské oblasti v Ukrajiné) a mnoha vesnic na Volyni a Podolu.\n\nByl mecenášem:\n\nStal se největším dobrodincem Počajivského monastýra: roku 1771 fundoval novou mariánskou svatyni a klášterní komplex již s myšlenkou na korunovaci Matky Boží Počajivské.\n\nZemřel 13. dubna 1782 v vesnici Sribne (dnes Radyvylivského rajónu Rovenské oblasti v Ukrajiné). Byl pohřben v krypté Chrámu Zesnutí přesvaté Bohorodice Počajivského monastýra.\n\n\n"}
{"id": "1308513", "url": "https://cs.wikipedia.org/wiki?curid=1308513", "title": "TJ Dvůr Králové nad Labem", "text": "TJ Dvůr Králové nad Labem\n\nTJ Dvůr Králové nad Labem je fotbalový klub z Dvora Králové, účastník východočeské Divize C. Byl založen v roce 1906.\n\nKlub byl založen v roce 1906 jako Sportovní kroužek Dvůr Králové nad Labem, po první světové válce pozměněn název na Sportovní klub. V prvních letech existence klubu působil pouze v nižších oblastních soutěžích bez výraznějších úspěchů.\n\nPo roce 1949 v rámci kolektivizace sportu v zemi změnil jméno na DSO Jiskra Dvůr Králové nad Labem a pozděj do názvu přibyl i náze patronátního podniku Juta. Pos loučení s konkurenční TJ TIBA se ustálil název j)kluku na TJ Dvůr Králové nad Labem Po většinu času klub působil na úrovni krajských soutěží. Zlom nastal až v roce 2001, kdy se klubu ujímá nový vlastník, se kterým se klub dočkal v roce 2004 historického postupu do Divize, ve které od tohoto roku nepřetržitě působí.\n\n\n"}
{"id": "1308515", "url": "https://cs.wikipedia.org/wiki?curid=1308515", "title": "Fridley", "text": "Fridley\n\nFridley je město v americkém státě Minnesota v Anoka County. V roce 2016 zde žilo 27 476 obyvatel, což z něj činilo 33. největší město v Minnesotě. Je pojmenováno po minnesotském politikovi z 19. století Abramu M. Fridleym. Město leží na severním okraji Minneapolis. Po jeho západním okraji protéká řeka Mississippi\n"}
{"id": "1308520", "url": "https://cs.wikipedia.org/wiki?curid=1308520", "title": "Empordà", "text": "Empordà\n\nEmpordà (výslovnost [əmpurˈða], \"Ampurdán\") je historický a geografický region ve Španělsku. Je situován na severovýchodě Katalánska u francouzských hranic. Tvoří jej převážně rovina podél řek Muga, Fluvià a Ter, kterou na severu ohraničují Pyreneje a na jihu pahorkatina Montgrí. Na východě regionu se nachází Roseský záliv Středozemního moře, zasahuje sem rekreační oblast Costa Brava. Empordà má rozlohu 2261 km² a žije zde okolo 270 000 obyvatel, pro svoji malebnou krajinu bývá region označován za „španělské Toskánsko“.\n\nOblast byla osídlena již v paleolitu, o čemž svědčí četné archeologické nálezy v jeskyních pohoří Montgrí. V okolí města Roses se nachází množství megalitických staveb, nedaleko vesnice Ullastret se zachovaly pozůstatky iberského osídlení. Ve starověku zde existovalo významné město Empúries (z řeckého \"Ἐμπόριον\", tržiště), které dalo název celému kraji. V raném středověku zde vládli Vizigóti, Mauři a Frankové, od roku 813 existovalo hrabství Ampurias, které bylo od 12. století podřízeno aragonské koruně. Od roku 1936 je oblast rozdělena na komarky Alt Empordà a Baix Empordà. Největším městem regionu je Figueres.\n\nRodáky z Empordy jsou malíř Salvador Dalí, spisovatel Josep Pla a vynálezce ponorky Narcís Monturiol. Tradičním místním řemeslem byla stavba lodí, provozuje se rybolov, pěstuje korkový dub, vinná réva (především odrůda Grenache, z níž se vyrábějí červená a růžová vína), rajčata a fazole, Figueres je známý místní červenou odrůdou zimní cibule. Zdejší podnebí ovlivňuje chladný horský vítr tramontana. Turistickými atrakcemi jsou historické město La Bisbal d'Empordà, hrady Castell de Sant Ferran a Castell del Montgrí nebo Torre Gorgot ve Figueresu, kde sídlí Dalího muzeum. Při pobřeží se nachází souostroví Illes Medes, vyhlášené mořskou rezervací.\n\n"}
{"id": "1308521", "url": "https://cs.wikipedia.org/wiki?curid=1308521", "title": "Podnik zahraničního obchodu", "text": "Podnik zahraničního obchodu\n\nPodnik zahraničního obchodu (PZO, lidově \"pézetka\") byl typ společnosti v komunistickém Československu. Společnosti tohoto typu měly s malými výjimkami monopol na provozování zahraničního obchodu na území Československa, tedy jakýchkoliv aktivit spojených s vývozem a dovozem zboží. Podniky byly řízeny státem, přesněji Ministerstvem zahraničního obchodu. Pro vyšší i mnohé nižší zaměstnanecké pozice v PZO bylo de facto vyžadováno členství v Komunistické straně Československa.\n\nMezi nejznámější PZO patřily Tuzex, Strojexport, Škodaexport, Petrimex, Omnipol. Většina podniků zahraničního obchodu sídlila ve funkcionalistické budově Veletržního paláce. Po jeho požáru v roce 1974 pro ně byly stavěny nové objekty, například pro Koospol dnešní Budova CUBE (stavěna v letech 1975–77).\n\n"}
{"id": "1308534", "url": "https://cs.wikipedia.org/wiki?curid=1308534", "title": "Tvrdonská lípa U Obrázku", "text": "Tvrdonská lípa U Obrázku\n\nTvrdonská lípa U Obrázku (běžně označovaná jen jako lípa U Obrázku) je lípa rostoucí v obci Tvrdonice. Stojí nedaleko místní základní školy u silnice ve směru na obec Kostice. V roce 2017 postoupila mezi dvanáct finalistů v soutěži Strom roku 2017, ve které se umístila na druhém místě. \n\n\nStrom se nachází celkem v dobrém stavu. Níže položené větve byly v minulosti ořezány, aby nezasahovaly do prostoru silnice a nad soukromý pozemek (východním směrem). Do kmene stromu je vrostlá železná obruč, která byla původně spojena s tyčí, na které je dodnes umístěn obrázek Krista v dřevěné skříňce. Na některých větvích koruny parazitovalo jmelí, dokud nebyla lípa kompletně odborně ošetřena v březnu roku 2018. \n\n"}
{"id": "1308541", "url": "https://cs.wikipedia.org/wiki?curid=1308541", "title": "Hraboš hospodárný", "text": "Hraboš hospodárný\n\nHraboš hospodárný (\"Microtus oeconomus\") je hlodavec z čeledi myšovití. Obývá tundru a tajgu celé Holarktidy.\n\nMá krátké uši a krátký ocas. Kůže je žlutohnědá s bledšími stranami a bílou náprsenkou. Jsou asi 18 cm dlouhý, 4 cm měří ocas a váží asi 50 gramů.\n\nTento druh se vyskytuje ve vlhkých tundrách nebo vlhkých loukách, obvykle u vody. Živí se trávou, oříšky a semeny.\n\n"}
{"id": "1308545", "url": "https://cs.wikipedia.org/wiki?curid=1308545", "title": "Ašvinové", "text": "Ašvinové\n\nAšvinové, též Nasátjové jsou védská božstva, božští blíženci úzce spojení s koňmi. Typicky jsou vzývání jako pomocníci v nesnázích a zachránci při katastrofách, především na moři. Prosebníku mohou pomoci tím že mu darují poklady či jej zachránit před smrtí či zraněním v bitvě, jako lékaři bohů lečí nemoci, zmrzačení, navrací mládí a střeží nesmrtelnost. V Rgvédu zaujímají poměrně významné místo, je jim věnováno přes padesát hymnů čímž se řadí hned za Indru, Agniho a Sómu. Ašvinové se od sebe vzájemně liší a to jak svojí povahou tak nejspíše i svým původem, zatímco jeden je válečníkem, druhý vozatajem, méně bojovným ale nadaným kouzelnou mocí. Jméno \"Ašvin\" „mající koně“, respektive \"Násatja\" „zachránce“, se nejspíše původně vztahovalo k jednomu, respektive druhému, z páru. Nejstarší zmínka o nich pochází již z mittanijských smluv přibližně z roku 1380 př. n. l., které je zmiňují jako \"Na-ša-at-ti-jas\", ze zarathuštrické literatury je známo jméno \"Nanhaithja\", které označuje blíže neurčeného daévu, tedy démona, zmiňovaného společně s Indarou, tedy védským Indrou, a Saurvou, védským Šarvou-Rudrou. Především však mají svůj protějšek v řeckých Dioskúrech a baltských Dieva dēli a Ašvieniai.\n\nAšvinové jsou popisováni jako nejmladší z bohů, zářiví, krásní, ozdobení květinovými girlandami a zároveň obratní a silní, ale také moudří a nadaní magickou mocí. Často jsou spojováni s medem, jehož barvu má jejich kůže a jejich vůz, který je též popisován jako zlatý, slunci podobným a rychlejší než myšlenka. Vůz může být tažen koňmi, ale také ptáky nebo osly a každý den jím překonají celý svět. Mají blízký vztah k úsvitu a bohyni která jej reprezentuje: Ušas. Jsou vzýváni při ranním hymnu který ji budí, když zapřáhnou svůj vůz Ušas se nově rodí jako každé, jsou její přátelé a společníci.\n\nCo se kultu týče Ašvinové byli vzýváni při obětování horkého mléka, v nádobě jménem \"gharma\", zvaném pravagarja, předcházejícím oběti sómu, a při ranních modlitbách \"prátaranuváka\" a \"ašvinašastra\". Významné postavení koní a válečných vozů v rituálech jako ašvamédha a vájapeja, jež představují ještě starší vrstvu obřadů, napovídá o významnosti kultu Ašvinů v raném védském náboženství. Védský král při obřadu uvedení do funkce zvaném rádžasúja vstoupil do domu svého vozataje a obětoval Ašvinům. Rádžasúja zahrnovala též rituál zvaný \"sautramaní\" při kterém bylo obětováno Ašvinům, Indrovi a Sarasvatí, téhož rituálu samostatně užívali ti co požili tolik sómu že to vedlo ke zvracení.\n\nV indické astronomii je po Ašvinech pojmenován asterismus Ašvini.\n\nPodle Rgvédu překonávají Ašvinové svým vozem každý den celé nebe a zemi, některé zmínky dokonce naznačují že jejich vůz je totožný se sluncem. Slunce má védských textech často dvě formy, jednu denní a bílou a druhou noční a černou, Rgvédský hymnus 6.9 tak hovoří o bílém (\"ardžuna\") a černém (\"kršna\") dni, což se odráží v Mahábharátě kde je válečník Ardžuna doprovázen vozatajem Kršnou. V rgvédském hymnu 10. 39 jsou Ašvinové vzýváni aby přijeli se svým vozem a mohla se tak zrodit Ušas – nový úsvit a dva krásné Vivasvánovy dny – tedy bílý a černý. V jiných textech je denní slunce běžným sluncem, zatímco nočním sluncem je oheň, takže dvojici tvoří Súrja a Agni, jindy zase Mitra a Varuna.\n\nRgvédský hymnus 10. 17 označuje za matku Ašvinů bohyni Saranjú a boha Vivasvána a naznačuje mýtus rozpracovaný v pozdějších textech. Podle toho Saranjú nejprve porodila dvojčata Jamu a Jamí a poté vytvořili svoji dvojnici Savarná, které přenechala děti, a sama se promněnila v klisnu. Poté co Vivasván zjistil pravdu proměnil se v hřebce a když svoji manželku nalezl zplodil s ní Ašviny. Prakticky stejný mýtus je opakován ve Vájupuráně a Višnupuráně, kde však jako rodiče Ašvinů vystupují Saňdžňa a Súrja. Jiné zmínky v pramenech je označují za potomky Djause, oceánu či Púšana.\n\nPodle rgvédských hymnů 1.112 a 1.116-119 zachránili a vyléčili Ašvinové celou řadu lidí, převážně ršiů, védských mudrců a pěvců. Bhudžju a Rébhu zachránili před utopením nepřáteli, Atriho z ohnivé jámy, vyléčili Rdžrásrovu slepotu, Čjavanovi vrátili mládí a zmrzačenému koni Višpalovi nahradili holenní kost železnou protézou. O Čjavanově omlazení vypráví také Mahabhárata. Mudrc se z vděčnosti za toto dobrodiní postavil Indrovi, který považoval Ašviny za nehodné účasti na sómové oběti a silou své askeze vytvořil démona jménem Mada „opojení“, který Indru přinutil aby blížence k rituálu připustil.\n\nPodle rgvédského svatebního hymnu 10.85 byli Ašvinové družby či neúspěšnými nápadníky při svatbě Súrji, dcery Slunce, se Sómou, bohem měsíce. Podobný mýtus je znám i v lotyšské tradici kde se Dieva dēli snaží získat ruku Saules meita „dcery Slunce“, ale tu získá Mēness – Měsíc. V mnoha hymnech je však uvedeno že Súrja byla manželkou obou Ašvinů a že si je sama vybrala. Podle Aitaréja bráhmany ji získali za manželku namísto Sómy, když navrhli že její ruka bude odměnou za výhru v závodu. Manželství s ní, archetypální védskou manželkou, je spojuje i se svazkem muže a ženy – jsou vzýváni aby vezli novomanželku ve svém voze, pomáhají milencům ve vzájemném shledání, nechali eunuchovu ženu porodit dítě a jalovou krávu dávat mléko.\nAšvinové jsou společně s Mitrou, Varunou a Indrou vzýváni v mittanijských smlouvách jako jejich garanti. Motiv Ašvinů jako strážců přísahy se objevuje několikrát i v Rgvédu, pozdější text zvaný Nirukta, obsahující různé lidové etymologie, vykládá Nasátja jako „ne falešný, ne-nepravdivý“. Řečtí Dioskúrové byli také považováni za strážce přísah. Asko Parpola také přikládá Ašvinům pohřební funkci. Poukazuje na existenci pohřebních závodů vozů v řeckém a baltském prostředí a podobnost obětních nádob \"gharma\" s pohřebními nádobami gandhárské kultury – z Gandháry podle tradice pocházeli mudrci Kánvové, autoři mnoha rgvédských pasáží věnovaných Ašvinům.\n\nAšvinové hrají svojí roli i v Mahábháratě, dva z bratrů Pandúovců, hlavních hrdinů eposu, známí jako Nakula a Sahadéva jsou jejich syny. V těchto dvou postavách se odráží vlastnosti božských blíženců, i jejich pozice mezi bohy, některé motivy v díle se objevující jsou nejspíše velmi staré, jiné zase odpovídají době vzniku eposu, tedy až samotného sklonku védského období. Nakula a Sahadéva se vyznačují krásným vzhledem, skromností a úctou ke svým starším bratrům, zároveň se v některých rysech od sebe odlišují. Nakula se na dvoře krále Viráta stará o koně, je krásnější, bojovnější a připomíná tak kšatriju – válečníka, Sahadéva se stará o dobytek, je moudrý a dobromyslný a připomíná tak ideálního bráhmana. Podobný motiv se objevuje i v Řecku kde Kastór je krotitelem koní, zatímco Polydeukés je vítězem jednoho sporu při krádeži dobytka.\n\nV sanskrtu je jméno těchto božstev uváděno v duálu, tedy jako \"Ašviná\" či \"Ašvinau\", ve stejné formě se objevují i jejich další společná jména jako \"Násátja\" a \"Násatjau\", tedy Nasátjové, a \"Divó/dívo napátá\" „synové nebes, potomci nebes“. Lze předpokládat že všechna tato jména jsou duály eliptickými a tak například Ašviná vlastně znamená „Ašvin a jeho bratr“. Odlišná jména a původ těchto postav odráží například tento verš:\n\nEtymologie různých jmen těchto božstev jsou následující:\n\n\n\n\n\n\nPodle názoru indologa Asko Parpoly není kult Ašvinů původem praindoevropský, ale vznikl až v prostředí Praindoíránců obývajících na přelomu 3. a 2. tisíciletí př. n. l. území v okolí jižního Uralu. Předobrazem těchto božstev byla posádka nového vynálezu – válečného vozu, který byl objeven buď v této oblasti nebo na Blízkém východě. Od Praindoíránců se poté tento kult rozšířil k předkům Řeků a Baltů.\n\nTo že Ašvinové tvoří dvojici vysvětluje Parpola faktem že posádku válečného vozu tvořili dva muži - válečník soustředící se na boj či lov a vozataj řídící vůz a starající se o koně. Těsné sepětí této dvojice naznačuje nález hrobu kultury Sintašta (2 200 – 1800 př. n. l.) na jižním Uralu na jehož dně je pohřben válečník se zbraněmi a vozem, zatímco v horní komoře je pohřben další muž s párem koní. Ve védském náboženství je pak posádka vozu s Ašviny přímo ztotožněna.\n\nIndoíránci uctívající dobovou formu Ašvinů později migrovali na jih kde na hranicích dnešního Afghánistánu, Turkmenistánu, Uzbekistánu a Tádžikistánu okolo roku 1 500 př. n. l. Ovládli starší kulturu zvanou Baktrijsko-margiánský kulturní komplex. Zde se setkali mimo jiné s Asyřany jejichž kult nejvyššího boha Aššura je vedl k představě dvou abstraktních božstev: Mitry a Varuny, která však měla stejnou duální povahu jako Ašvinové. V důsledku toho převzala tato nová božstva královskou funkci Ašvinů.\n\nParpola chápe Ašviny jako božské reprezentanty dvojkrálí, které je doloženo ze Sparty, jež byla centrem kultu Dioskúrů. V indickém prostředí Džajminíja bráhmana zmiňuje že rádžpurohit – králův kněz sloužil svému pánu jako vozataj aby dohlížel na to že nespáchá žádný hřích. Pod jménem Divó napátá jsou skutečně v rgvédském hymnu 10.39 označováni jako králové, ačkoliv podle některých názorů „potomky nebes“ v tomto případě nejsou myšleni Ašvinové, ale Mitra a Varuna. Proti tomu však lze namítnout že spojení mezi vladařem a válečným vozem se opakovaně objevuje v védských náboženských i epických textech, stejně tak indoárjovská jména mittanijských králů jsou spojena s vozem.\n\nZastánci trojfunkční hypotézy, vytvořené Georgem Dumézilem, chápou Ašviny především jako božstva navracející mládí, zdraví a plodnost, zajišťující lásku a bohatství. Řadí je tak božstvům třetí funkce, spojené s plodností a prosperitou. Jaan Puhvel spatřuje doklad příslušnosti Ašvinů k třetí funkci i ve dvou výčtech božstev kde figurují na třetím místě:\n\n\nZmiňuje i obdobné trojice v Rgvédu a na jiném místě Atharvavédu, kde však namísto Ašvinů figurují Vasuové, skupina božstev – dárců statků, tvořících družinu Indry či Agniho. Z tohoto důvodu řadí Ašviny mezi Vasuje, ačkoliv védské texty tak nečiní.\n\nPodle Puhvela mohl být původním Ašvinem Násatja, odpovídající řeckému Kastórovi, zatímco druhým byl Dasra/ Divó napátá, syn Djausův odpovídající Polydeukovi, synu Diovu. Mýtus o sporu mezi Ašviny a Indrou interpretuje jej jako válku funkcí, zároveň démona Madu přirovnává k severskému Kvasirovi. Za nejasný považuje vztah mýtu o zrození Ašvinů božským rodičům proměněným v koně s řeckým mýtem o tom jak Nefelé, bohyně stvořená jako dvojnice Héry, zplodila s krále Ixiónem Kentaura, předka kentaurů. Kromě démonického Nánhaithjua považuje za íránský, respektive zarathuštrický, protějšek Ašvinů také dvojici Ameša Spentů zvaných Hauhavát „Celistvost, Zdraví“ a Ameretát „Nesmrtelnost, Dlouhověkost“. Jejich spojení s vodou a rostlinami přirovnává léčivým vodám a bylinám Ašvinů jako božských lékařů.\n"}
{"id": "1308552", "url": "https://cs.wikipedia.org/wiki?curid=1308552", "title": "Dartmouth (Kanada)", "text": "Dartmouth (Kanada)\n\nDartmouth je obec a bývalé město v provincii Nové Skotsko v Kanadě. Nachází se na východní straně Halifaxu a je administrativně součástí od roku 1996. V roce 2011 měl 67 573 obyvatel.\n\nMěsto je pojmenováno po Williamu Leggem, 1. Earlovi z Dartmouthu a bylo založeno v roce 1750. V roce 1873 získalo status town a v roce 1961 status city. V roce 1996 spolu se s Bedfordem stalo součástí Halifaxu.\n"}
{"id": "1308555", "url": "https://cs.wikipedia.org/wiki?curid=1308555", "title": "Klobouček", "text": "Klobouček\n\nKlobouček je vrch nacházející se na katastrálním území Obecnice v Brdech. Vrchol se nachází ve výšce 703,7 m n. m.\n\nVýchodní svah vrchu vyplňuje soustava příkrých slepencových skalních stěn o přibližné výšce 15 metrů. Lesy v okolí tvoří zejména druhová směs buku, jedle, javoru klene a smrku. Vrchol se nachází na katastrálním území Obecnice v Brdech, které je od 1. ledna 2016 součástí obce Obecnice. Skalní útvar, který se nazývá \"Skalní stěna\" vznikl mrazovým zvětráváním a následným odnosem. Geomorfologickou terminologií je označován jako mrazový srub.\n\n"}
{"id": "1308557", "url": "https://cs.wikipedia.org/wiki?curid=1308557", "title": "Žirafa masajská", "text": "Žirafa masajská\n\nŽirafa masajská (\"Giraffa tippelskirchi\") je druh patřící do rodu žirafa žijící ve východní Africe v počtu 32 500 jedinců.\n\nŽirafa masajská má rozbitě působící vzor, ​​zubaté skvrny čokoládové barvy na nažloutlém podkladu, pokrývající tělo a skoro celé nohy.\n\nNa základě genetické studie z roku 2016 je poddruh \"G. t. thornicrofti\" jen ekotypem žirafy masajské.\n\nŽirafa masajská obývá střední a jižní Keňu, Tanzanii a východní Zambii.\n\n"}
{"id": "1308560", "url": "https://cs.wikipedia.org/wiki?curid=1308560", "title": "Jon Watts", "text": "Jon Watts\n\nJon Watts (* 28. června 1981 Fountain, Colorado) je americký režisér, scenárista a producent.\n\nV roce 2011 se režijně a producentsky podílel na televizním parodickém zpravodajském pořadu \"The Onion News Network\". Jako režisér debutoval v roce 2014 hororem \"Clown\", ke kterému společně s Christopherem D. Fordem napsal scénář. Příležitostně působí i jako herec, v drobných rolích se objevil ve snímcích \"I Can See You\" (2008) a \"Creative Control\" (2015).\n\n\n"}
{"id": "1308581", "url": "https://cs.wikipedia.org/wiki?curid=1308581", "title": "Milovská kotlina", "text": "Milovská kotlina\n\nMilovská kotlina je krajinná oblast (horopisná jednotka) a geomorfologický okrsek o rozloze 13,48 km v centrální části Žďárských vrchů, součást Hornosvratecké vrchoviny v regionálním členění georeliéfu (tvaru zemského povrchu) Česka. Leží z hlediska administrativně správního na katastrálním území městyse Sněžné, obce Křižánky a severním okrajem na katastrálním území města Svratky v okrese Žďár nad Sázavou náležejícím do Kraje Vysočina.\n\nKrajinná oblast má přibližně tvar oválné sníženiny, orientované severozápad - jihovýchod, v jihovýchodní části kolem Milovského rybníku zúžený. Nejdelší vzdálenost činí přibližně 7 km mezi svahy vrcholu U Osla (708,8 m) nad Holcovským potokem a Vrchy (725,9 m) nad korytem Blatinského potoka, na linii Moravská Cikánka – Sněžné na Moravě, na šířku kolem 3 km na území města Svratky a také obce Křižánky a kolem 2 km na území městyse Sněžné.\n\nTypem georeliéfu sníženina v nadmořských výškách přibližně 588–674 m, tvoří ji metamorfity svrateckého krystalinika, dvojslídný svor, v úzkém pásu na severu také ortorula a v malých ostrůvcích na jihu mramor (krystalický vápenec, dolomit) a drobně zrnitá biotitická rula, okraje sníženiny lemují dvojslídný migmatit až ortorula z období paleozoika až proterozoika.\n\nDno podélné kotliny tvoří nivní sedimenty vytvořené řekou Svratkou, sníženina omezena svahy hřbetů budovaných migmatity a ortorulou, na severovýchodě v geomorfologickém okrsku Borovský les, na východě a jihu v Pohledeckoskalské vrchovině, na jihozápadě hřbety se skalními útvary v geomorfologickém okrsku Devítiskalská vrchovina (například Drátenická skála, Malinská skála, Černá skála, Bílá skála, Devět skal), na severozápadě nižším hřbetem mezi Herálcem a Svratkou.\n\nHoropisem (orografie) se dno sníženiny v úrovni hladiny řeky Svratky pohybuje přibližně v rozmezí nadmořských výšek 588 až 614 m, od koryta řeky stoupá terén k rozhraní sousedních geomorfologických okrsků, nejvyšších nadmořských výšek dosahuje v polohách nad 670 m a na okrajích kotliny, podle vrstevnicové mapy až kolem 700 m v oblasti přírodní památky Drátenická skála.\n\nNejvyšší vrchol se zeměpisným jménem (oronymum) Na borovině s nadmořskou výškou 674 m leží na úzkém hřbetu v severozápadní části kotliny na katastrálním území obce Křižánky v okrese Žďár nad Sázavou náležejícím do Kraje Vysočina.\n\nV geografii Česka je krajinná oblast podle vrstevnicové mapy situována v nadmořských výškách přibližně od 588 m na úrovni řeky Svratky do více jak 700 m v okrajové části horopisné jednotky (severní část přírodní památky Drátenická skála). Sníženinu ohraničují hřbety Žďárských vrchů, v severozápadní části se nachází výrazný geomorfologický útvar s nejvyšším vrcholem „Na borovině“ (674 m). Do oblasti Milovské kotliny zasahují také části svahů klesajících hřbetů vrchoviny sousedních geomorfologických okrsků, Borovského lesa s výškovým bodem Horka (614,6 m) pod lokalitou Čtyřpaličatých skal a Devítiskalské vrchoviny s výškovým bodem Sochův kout (675,5 m) na vrcholu svahové kupy.\n\nKrajinnou oblast lze přibližně vymezit obcemi (místy) po jejím obvodu (bez územních výstupků) od nejsevernějšího bodu: Svratka (katastr Česká Cikánka, lesní lokalita pod Bílou skálou v poloze 634 m n. m., západně od výškového bodu U bílé skály 688,6 m n. m.) – České Křižánky (lokalita U kříže – výškový bod Horka 614,6 m n. m.) – České Milovy (jižní okraj přírodní rezervace Čtyři palice) – Milovy (Blatinský potok) – Sněžné (lokalita Planec – Blatinský potok) – Blatiny (místní komunikace v poloze 678 m n. m. – severní část přírodní památky Drátenická skála – Stříbrná studánka pod přírodní památkou Malinská skála) – Sněžné (Studený potok v poloze 648 m n. m.) – Moravské Křižánky (Kyšperský potok v poloze 662 m n. m.) – Moravská Svratka (Holcovský potok – Brušovecký potok v poloze 648 m n. m.) a opět Svratka (katastr Česká Cikánka, lesní lokalita pod Bílou skálou).\n\nZeměpisné jméno (oronymum) je odvozeno od názvu sídelní lokality Milovy, vzniklé v roce 1731 na pozemcích uváděných jako louky a potok „Milojovi“ (odtud pojmenování původně osady). Podél řeky Svratky, tvořící v širokém údolí také přirozenou hranici mezi Čechami a Moravou, postupně roztroušená výstavba drobných lidových stavení, na pravém (moravském) břehu Svratky označována Moravské Milovy, dnes jednoslovný název Milovy, části městyse Sněžné, na levém břehu řeky (na území Čech) vznikla sídelní lokalita s názvem České Milovy, dvojslovný název ponechán části obce Křižánky.\n\nGeomorfologie řadí Milovskou kotlinu mezi geomorfologické okrsky v rámci regionálního členění georeliéfu provedeného systémově pro celé území Česka. Řádově nejnižší geomorfologická jednotka se dále nedělí, charakterizuje ji obecně typ georeliéfu se stejným původem povrchových tvarů a s podobnou výškovou polohou. V seznamu geomorfologických jednotek České republiky je označena pětimístným indexem IIC-4A-4.\n\nTvoří skladebnou část geomorfologického podcelku s názvem Žďárské vrchy (index IIC-4A) spolu s dalšími třemi geomorfologickými okrsky: Borovský les (index IIC-4A-1), Pohledeckoskalská vrchovina (index IIC-4A-2) a Devítiskalská vrchovina (index IIC-4A-3). V rámci Žďárských vrchů plochou nejmenší okrsek, v okrajových částech stoupajících svahů zalesněný, na dně kotliny podél řeky Svratky s roztroušenými dřevinami a vlhkými loukami, podél koryta řeky se zástavbou a silnicí II/354 (úsek Svratka – Křižánky – Sněžné). Na severovýchodě hraničí s okrskem Borovský les (Česká Cikánka – České Milovy), na východě až jihu s Pohledeckoskalskou vrchovinou, plochou největším okrskem (Podlesí u Sněžného – Sněžné na Moravě – Blatiny) a na jihozápadě až severu s Devítiskalskou vrchovinou, horopisně nejvyšším okrskem (Blatiny – Moravské Křižánky – Svratka).\n\nZ hlediska historie geomorfologického vývoje tvaru zemského povrchu (georeliéfu) náleží Milovská kotlina do geomorfologického celku Hornosvratecká vrchovina (index IIC-4).\n\nHydrogeografickou osu sníženiny tvoří řeka Svratka s mnohočetnými meandry v široké údolní nivě a s prudkým ohybem koryta v závěru kotliny. Na území s poměrně malým sklonem mají mnohá místa mokřadní charakter s cennými přírodními prvky a pravidelně zaplavovanými loukami, je zde více slepých ramen řeky a mnohočetné tůně. Svratka přitéká do Milovské kotliny od severu v nadmořské výšce asi 614 m, přibližně pod lokalitou Nad lesem (bývalý Fixův mlýn) na rozhraní s Devítiskalskou vrchovinou, sníženinu opouští zhruba na úrovni 588 m n. m. v rozhraní s Pohledeckoskalskou vrchovinou.\n\nPřevážně údolní niva meandrující řeky Svratky, břehy lemované vrbou a olší, vlhké louky a mokřady s roztroušenými dřevinami a vlhkomilnými rostlinami. Okraje tvoří lesní lokality s převahou smrku na svazích širokého údolí omezeného hřbety geomorfologických okrsků Borovský les, Devítiskalská vrchovina a Pohledeckoskalská vrchovina. Přírodně nejhodnotnější dolní část kotliny je zvláště chráněným územím přírodní rezervace Meandry Svratky u Milov.\n\nGeologické podloží tvoří horniny svrateckého krystalinika, zejména dvojslídný svor, v menší míře ortorula a v malých ostrůvcích mramor a drobně zrnitá biotitická rula, na okrajích dvojslídný migmatit až ortorula (paleozoikum až proterozoikum), v místech vodních toků a nádrží hlína, písek, štěrk nivního sedimentu (kvartér).\n\nVodstvo náleží do povodí řeky Svratky, nejvýznamnějšího vodního toku v Milovské kotlině, tvořící údolní nivu s mnoha meandry, část v přírodní rezervaci Meandry Svratky u Milov. Vydatností menší vodoteče tvoří přítoky řeky Svratky ve směru toku:\n\nV obci Křižánky:\nV části obce Milovy (Sněžné):\n\nPolohy v nejvyšších nadmořských výškách leží po obvodu sníženiny nedaleko rozhraní se sousedními geomorfologickými jednotkami, v rámci vymezeného geomorfologického okrsku také výškové body na vyvýšeninách svahových kup zasahujících svoji plochou do oblasti kotliny, např. Horka (614,6 m, České Křižánky), vyvýšenina ve svahu pod přírodní rezervací Čtyři palice (převážně Borovský les) nebo Sochův kout (675,5 m), výškový bod na vrcholu svahové kupy, na severovýchod od přírodní památky Devět skal (Devítiskalská vrchovina). Celou plochou v Milovské kotlině úzký hřbet s výškovým bodem Na borovině (674,0 m) a několik zaměřených trigonometrických bodů České státní trigonometrické sítě:\n\nCelou plochou je součástí Chráněné krajinné oblasti Žďárské vrchy, na třech lokalitách zvláště chráněným územím maloplošného charakteru. Přírodní rezervace Meandry Svratky u Milov vyhlášena v roce 2014, v údolní nivě řeka lemována vrbou a olší, hustá vegetace je hnízdištěm ptactva (bekasina otavní, hýl rudý, krutihlav obecný), poskytuje ochranu chráněným a ohroženým druhům živočichů a rostlin. Do oblasti Milovské kotliny zasahuje severní částí přírodní památka Drátenická skála, skalní blok s vrcholem Drátník (775,9 m) leží již v Devítiskalské vrchovině a také zalesněným svahem jižní částí přírodní rezervace Čtyři palice, skalní útvary se nachází na území Borovského lesa.\n\n\n\n"}
{"id": "1308626", "url": "https://cs.wikipedia.org/wiki?curid=1308626", "title": "Bělozubka šedá", "text": "Bělozubka šedá\n\nBělozubka šedá (\"Crocidura suaveolens\") je menší hmyzožravec z čeledi rejskovití. Obývá palearktidu. \n\nBělozubka šedá je v Evropě rozšířena od severu Pyrenejského poloostrova a jižní Francie přes střední Evropu, Apeninský a Balkánský poloostrov až po severní Polsko. Žije i na větších ostrovech Středomoří.\n\n"}
{"id": "1308629", "url": "https://cs.wikipedia.org/wiki?curid=1308629", "title": "Sysel", "text": "Sysel\n\nSysel může být:\n\nzoologie<br>\n\ntechnika\n\npříjmení\n"}
{"id": "1308631", "url": "https://cs.wikipedia.org/wiki?curid=1308631", "title": "Bandikutec kalubu", "text": "Bandikutec kalubu\n\nBandikutec kalubu (\"Echymipera kalubu\") je druh vačnatce z čeledi bandikutovití.\n\nBandikutec kalubu se vyskytuje v Nové Guineji a na okolních ostrovech. Jeho délka je 20 až 50 cm. Jeho hmotnost je přibližně 500 až 1 500 g. Je převážně hmyzožravý velikosti potkana až králíka. Přes den se skrývá v dutých kmenech, hromadách listí nebo v norách, které si vyhrabal.\n"}
{"id": "1308632", "url": "https://cs.wikipedia.org/wiki?curid=1308632", "title": "Ku-lang-jü", "text": "Ku-lang-jü\n\nKu-lang-jü je ostrov při jihovýchodním pobřeží Čínské lidové republiky v ústí řeky Ťiou-lung, leží v subprovinčním městě Sia-men v provincii Fu-ťien. Rozloha ostrova je 2 km², žije na něm kolem 20 tisíc lidí.\n\nZe siamenského přístavu je dosažitelný lodí během 5 minut. Ostrov Ku-lang-jü je proslulý svými plážemi a rozmanitou architekturou. Je populárním turistickým cílem; s více než 10 miliony návštěvníků za rok je jedním z nejnavštěvovanějších míst v Číně. Roku 2017 jej UNESCO zařadila na seznam světového dědictví.\n\nAdministrativně ostrov tvoří subobvod Ku-lang-jü v městském obvodu S’-ming subprovinčního města Sia-men.\n\nRoku 1843 byl Sia-men, na základě Nankingské smlouvy uzavírající první opiovou válku, zařazen mezi otevřené přístavy. Na ostrově se začali usazovat evropští obchodníci a roku 1903 jejich sídliště získalo právní autonomii. Ku-lang-jü se tak stalo místem styků evropské a čínské civilizace. Míšení kultur se odrazilo ve specifické architektuře přebírající jak tradiční architektonický styl jižního Fu-ťienu, tak západní viktoriánské vlivy. Vyústěním těchto styků a vlivů je syntéza modernistického hnutí počátků 20. století s art deco v takzvané Amoy art deco.\n"}
{"id": "1308633", "url": "https://cs.wikipedia.org/wiki?curid=1308633", "title": "Bonaventura Bassegoda i Amigó", "text": "Bonaventura Bassegoda i Amigó\n\nBonaventura Bassegoda i Amigó (16. května 1862, Barcelona – 29. listopadu 1940) byl katalánský spisovatel a architekt. Byl také otec architektů Bonaventury Bassegody i Musté (1896–1987) a Pere-Jordiho Bassegody i Musté (1892–1988). Byl členem druhé generace rodu Bassegoda, v Barceloně usazené stavitelské rodiny z vesnice Bassegoda.\n\nByl členem Akademie výtvarných umění (1922) a Reial Acadèmia Catalana de Belles Arts de Sant Jordi a editorem La Renaixença, La Ilustració Catalana a L'Avenç, a spolupracoval od roku 1905 s Diario de Barcelona, potom La Vanguardia.\n\nJako architekt se podílel na reformním plánu Barcelony. Jeho nejreprezentativnější díla jsou casa Rocamora (mezi Paseo de Gracia a Carrer de Caspe) casa Berenguer (Calle de la Diputación) a Casino Masnou, casa Malagrida Olot a škola Fossas Igualada Garcia (1937).\n"}
{"id": "1308635", "url": "https://cs.wikipedia.org/wiki?curid=1308635", "title": "Marisa Millerová", "text": "Marisa Millerová\n\nMarisa Lee Millerová, rozená \"Bertettaová\" (* 6. srpna 1978 Santa Cruz) je americká herečka a modelka. Je vysoká 173 cm, její míry jsou 87-59-89. Modelingu se věnuje od svých šestnácti let, pózovala pro časopisy \"Perfect 10\", \"Vogue\", \"Vanity Fair\" a \"Sports Illustrated Swimsuit Issue\", spolupracovala také s fotografem Mariem Testinem. Dělala reklamy pro Victoria's Secret, Tommyho Hilfigera, Nordstrom a Captain Morgan, byla mluvčí značky Harley-Davidson, propagovala i National Football League. V roce 2008 se umístila v čele žebříčku nejpřitažlivějších žen světa, sestaveného časopisem \"Maxim\", v roce 2010 vyhrála obdobnou anketu mezi čtenáři \"FHM\". Hrála v televizních seriálech \"Jak jsem poznal vaši matku\" a \"Gary Unmarried\", byla porotkyní soutěže \"America's Next Top Model\". V roce 2013 vytvořila jednu z hlavních rolí filmu Roberta Schwentkeho \"\". Angažuje se také v dobročinných organizacích, jako je American Cancer Society. Je vyznavačkou surfingu a podporuje boj proti znečišťování oceánů.\n\n"}
{"id": "1308638", "url": "https://cs.wikipedia.org/wiki?curid=1308638", "title": "Geronima Mazzarini", "text": "Geronima Mazzarini\n\nGeronima Mazzarini (5. prosince 1614 – 29. prosince 1656) byla sestrou kardinála Mazarina, francouzského ministra na počátku vlády francouzského krále Ludvíka XIV. Jejími dcerami byly známé Manciniovy sestry, kterým se s jejich dvěma sestřenicemi u francouzského dvora říkalo Mazarinetky.\n\nGeronima se narodila v Římě jako dcera Pietra Mazzarina a Ortensie Bufalini.\n\n6. srpna 1634 se Geronima provdala za italského aristokrata, barona Lorenza Manciniho (1602–1650), syna Paola Lucia Manciniho a Vittorie Capoccii. Její manžel byl znám jako nekroman a astrolog.\n\nMěli spolu deset dětíː\n\n\nPo manželově smrti v roce 1650 odešla Geronima s dětmi z Říma do Paříže, kde doufala, že jí její vlivný bratr kardinál Mazzarin pomůže najít vhodná manželství pro její děti.\n\nZemřela v Paříži v roce 1656.\n"}
{"id": "1308647", "url": "https://cs.wikipedia.org/wiki?curid=1308647", "title": "Kokošili", "text": "Kokošili\n\nKokošili (, doslova Modré hory, , ) je horský hřbet v čínské na jihozápadě provincie Čching-chaj a přilehlých oblastech Tibetské a Ujgurské autonomní oblasti, v severní části Tibetské náhorní plošiny.\n\nDélka horského hřbetu je kolem 800 km. jeho výška roste z východu na západ, nejvyšší hora je vysoká 6615 m. Hřbet sestává z několika masívů s plochým vrcholy pokrytými kamennou kolapsu. Nejvyšší části jsou pokryty ledovci. Podhůří sestupuje na vysokohorské (4500 až 5000 m) pláně s četnými jezery. Hlavním typem krajiny je alpská tundra. Specifické geografické a klimatické podmínky vedly ke vzniku unikátního přírodního společenství, více než třetina rostlin a všichni býložraví savci jsou zdejšími endemity.\n\nRoku 1995 byla na 45 tisíc km² pohoří zřízena státní přírodní rezervace.\n\nUNESCO horstvo roku 2017 zařadilo na seznam světového dědictví. Rozsah oblasti světového dědictví je 37 356 km², plus 22 909 km² nárazníkové zóny.\n"}
{"id": "1308653", "url": "https://cs.wikipedia.org/wiki?curid=1308653", "title": "Fiat 242", "text": "Fiat 242\n\nFiat 242 je dodávka vyráběná italskou automobilkou Fiat od roku 1974 do roku 1987. Dodávka byla výsledkem spolupráce s automobilkou Citroën a ve Francii se prodával jako Citroën C35. Obdobně jako jiné užitkové vozy byl vůz vyráběn v mnoha různých provedeních, od běžné dodávky, přes pick-up, mikrobus až po různé specializované zástavby (např. obytný vůz).\n\nDo roku 1987 se jak \"Fiat 242\", tak \"Citroën C35\" vyráběly v Itálii a oba modely měly motory Fiat. Poté byla výroba v Itálii nahrazena modelem Fiat Ducato, ale Citroën ponechal svou verzi modelu v nabídce až do roku 1992 a proto byla výroba přesunuta do Francie, kde ji pro Citroën zajišťovala společnost \"Chausson\" (Société des usines Chausson).\n\nSpolupráce Fiat s Citroën ve výrobě užitkových vozů se však nepřerušila, ale naopak se prohloubila na celou skupinu PSA Peugeot Citroën. Vznikl společný podnik Sevel (Evropská společnost pro lehká nákladní auta). V rámci Sevel se vyrábějí (mimo jiné) právě Fiat Ducato, který je na francouzské straně prodáván jako Citroën Jumper resp. Peugeot Boxer.\n\nPředchůdcem \"Fiatu 242\" byl model Fiat 238, který byl založen na šasi Autobianchi Primula. Po zavedení výroby \"Fiatu 242\" automobilka původně plánovala výrobu staršího modelu ukončit. Protože však ani prodeje Fiatu 238 neklesaly, automobilka se rozhodla ponechat ve výrobě i starší model a vybavit ho také větším a silnějším motorem. Starší Fiat 238 se poté vyráběl souběžně s modelem Fiat 242 až do roku 1983.\n\nMotory:\nPřevodovka: čtyřstupňová manuální.\nMaximální rychlost: 110 km/h (s motorem 2.0 litru),\n\n"}
{"id": "1308654", "url": "https://cs.wikipedia.org/wiki?curid=1308654", "title": "Baby Driver", "text": "Baby Driver\n\nBaby Driver je americko-britský akční hudební thriller z roku 2017. O režii a scénář se postaral Edgar Wright. Ve snímku hrají hlavní role Ansel Elgort, Kevin Spacey, Lily James, Jon Bernthal, Eiza González, Jon Hamm a Jamie Foxx.Film měl premiéru na Filmovém festival South by Southwest 11. března 2017 a do kin byl oficiálně uveden 28. června 2017. Film je znám díky akci, která je synchronizovaná s hudbou. \n\nScenárista a režisér Edgar Wright se poprvé dostal k projektu v roce 1994. Filmový originál adaptoval do hudebního videoklipu hudební skupiny Mint Royale k písničce „Blue Song“, ve kterém hrál hudbu-milujícího řidiče skupiny vykrádačů bank Noel Fielding. Videoklip je krátce ukázán ve filmu, když hlavní postava přepíná televizní programy. Inspirace pro film vznikla z filmů \"Na svobodě\", \"Bod zlomu\", \"Gauneři\" a \"Nelítostný souboj\".\n\nProdukce filmu byla oznámena v červenci roku 2014. Ansel Elgort si musel při konkurzu vybrat jednu písničku a odzpívat jí na playback. Vybral si písničku „Easy“ od The Commodores. Do dalších rolí byli zvažováni Emma Stone, Michael Douglas, Lily James, Jamie Foxx. V říjnu roku 2015 podepsal smlouvu na roli jednoho ze členů gangu herec Jon Hamm. V listopadu bylo oznámeno, že Kevin Spacey si zahraje kriminálníka a vedoucího skupiny. V prosinci bylo potvrzena herečka Eiza Gonáles. Jon Bernt byl obsazen v únoru roku 2016.\n\nFilm vydělal k 19. říjnu 2017 107,8 milionů dolarů v Severní Americe a 118,8 milionů dolarů v ostatních oblastech, celkově tak vydělal 226,6 milionů dolarů po celém světě. Rozpočet filmu činil 34 milionů dolarů. V Severní Americe byl oficiálně uveden 26. června 2016. Za první víkend docílil druhé nejvyšší návštěvnosti, kdy vydělal 21 milionů dolarů. Na první místě se umístil animovaný film \"Já, padouch 3\", který utržil 72,4 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 288 započtených recenzí 93 procent s průměrným ratingem 8,1 bodů z deseti. Na serveru Metacritic snímek získal z 52 recenzí 86 bodů ze sta. Na Česko-Slovenské filmové databázi snímek získal 73%. \n\n"}
{"id": "1308656", "url": "https://cs.wikipedia.org/wiki?curid=1308656", "title": "Mistrovství Československa v krasobruslení 1957", "text": "Mistrovství Československa v krasobruslení 1957\n\nMistrovství Československa v krasobruslení 1957 se konalo 26. ledna a 27. ledna 1957 v Praze.\n\n\n"}
{"id": "1308658", "url": "https://cs.wikipedia.org/wiki?curid=1308658", "title": "Fiat 1100 T", "text": "Fiat 1100 T\n\nFiat 1100 T je užitkový automobil, vycházející z osobního vozu Fiat 1100 vyráběný italskou automobilkou Fiat od roku 1957 (osobní vůz Fiat 1100 byl vyráběn již od roku 1953). Model Fiat 1100 T byl vyráběn v mnoha různých provedeních: základní verze byly dodávka, pick-up a mikrobus, ale existovaly i různé specializované zástavby.\n\n\"Fiat 1100 T\" byl vybaven řadovým čtyřválcem o objemu 1089 cm³ (interní označení typ 103 D.007) o výkonu 38 koní (28 kW) při 4800 otáčkách/min. Maximální rychlost byla 90 km/h. V roce 1959 se začala vyrábět modernizovaná verze \"Fiat 1100 T2\", která kromě dalších změn měla silnější motor o objemu 1222 cm³ a výkon 45 koní (33 kW). Později následovaly ještě verze \"Fiat 1100 T3\" a \"Fiat 1100 T4\" s několikrát modernizovanými motory. Poslední modifikace T4 se vyráběla až do roku 1971 (od roku 1967 se souběžně vyráběl nový model Fiat 238). Kromě toho se tento užitkový vůz vyráběl také licenčně, např. jako Zastava 1100 T v tehdejší Jugoslávii (nyní Srbsko).\n\n"}
{"id": "1308662", "url": "https://cs.wikipedia.org/wiki?curid=1308662", "title": "Premi Trajectòria", "text": "Premi Trajectòria\n\nPremi Trajectòria je ocenění za literární a publikační činnost ve prospěch katalánské kultury. Uděluje je od roku 1997 organizační výbor Katalánského knižního týdne.\n"}
{"id": "1308665", "url": "https://cs.wikipedia.org/wiki?curid=1308665", "title": "Senzorická integrace", "text": "Senzorická integrace\n\nSenzorickou integraci lze chápat jako teorii, která popisuje:\nTeorie senzorické integrace vysvětluje vztah mezi zpracováním smyslových podnětů a chováním jednotlivce. Americká ergoterapeutka A. J. Ayres také říká, že učení závisí na senzorické integraci, problémy se senzorickou integrací zapříčiňují potíže v učení a také, že cílenou podporou senzorické integrace může dojít ke zlepšení v oblasti učení. Autorkou teorie senzorické integrace je A. J. Ayres, Ph.D., OTR, jejíž klinický náhled a výzkum přinesly revoluci v oblasti ergoterapie s dětmi. Ve své publikaci \"Senzorická integrace a dítě (Sensory Integration and the Child)\" napsala: \",Senzorická integrace je organizace informací za účelem použití. Naše smysly nám dávají informace o našem těle a okolním prostředí... a mozek musí všechny tyto informace zpracovat, aby se člověk mohl učit a chovat přiměřeným způsobem.\"\" Proces senzorické integrace je u většiny jednotlivců efektivní. To znamená, že přijímáme a zpracováváme informace a přiměřeně na ně reagujeme. Registrujeme, orientujeme se, interpretujeme a reagujeme způsobem, který je dané situaci přiměřený. Regulační schopnost mozku nebo modulace smyslových zpráv podporuje tento výkon pomocí integrace informací. Výsledkem je pak chování nebo jednání, které je v souladu se záměrem jednotlivce. Pro senzorickou integraci jsou klíčové tři smyslové systémy, a to vestibulární vnímání, propriocepce a taktilní vnímání. Jsou považovány za základní smysly a jsou východiskem pro rozvoj ostatních systémů, hlavně auditivního a vizuálního, a ovlivňují rozvoj ostatních funkcí, jako: řeč, motorické plánování, koordinace pohybů, pozornost, emoční kontrola, úroveň aktivity, školní dovednosti.\n\nJednotlivci, jejichž zpracování smyslových podnětů není správné, mají potíže v jedné nebo více oblastech smyslového vnímání nebo v některém bodě procesu integrace. Teorie SI vysvětluje deficity v učení a v chování jednotlivce, jejichž příčina ale není v jasném viditelném poškození centrálního nervového systému. Abychom mohli mluvit o dysfunkcích senzorické integrace, musí být jasně prokazatelné deficity ve zpracování vestibulárních, proprioceptivních a taktilních podnětů. Dysfunkce senzorické integrace se mohou vyskytovat samostatně, ale často se vyskytují spolu s jinými diagnózami, zejména s poruchami autistického spektra, ADD/ADHD (porucha pozornosti bez hyperaktivity/porucha pozornosti s hyperaktivitou), specifickými poruchami učení… Mohou se vyskytovat jak u dětí, tak u dospělých (zejména s psychiatrickými diagnózami). Výsledkem dysfunkce SI jsou potíže v emoční regulaci, regulaci chování, potíže v učení, percepčně-motorických funkcích, pozornosti.\n\nNa základě zjištění A. J. Ayers můžeme hovořit o těchto typech dysfunkcí SI: vestibulárně-proprioceptivní porucha bilaterální integrace a sekvencování, porucha taktilní diskriminace, taktilní defenzivita a somatodyspraxie. Existuje i jiná klasifikace poruch, která uvádí tři kategorie: poruchy diskriminace, poruchy modulace, motorické poruchy na senzorické bázi.\n\nCílem terapie SI je zlepšení procesu senzorické integrace. Je založena na cílené stimulaci vestibulárního, proprioceptivního a taktilního systému, která má dítěti pomoci lépe integrovat příchozí smyslové vstupy a formovat adaptivní odpovědi. Uskutečňuje se v místnosti, která je přizpůsobena k tomu, aby zahrnovala nabídky zejména pro vestibulární, proprioceptivní a taktilní vnímání. Místnost a terapeut má dítě podpořit v pohybu a vlastní aktivitě. Aktivity během terapie jsou zábavné, dítě chce být na nich aktivně účastné. Jsou pro něj zároveň \"tou správnou výzvou\". Záměrem terapie SI není nácvik konkrétních dovedností, ale budování \"adaptivních odpovědí\" – dítě postupně přizpůsobuje své chování a přiměřeně reaguje na jednotlivé situace a aktivity. Je zaměřena na dítě – terapie se děje prostřednictvím hry a hrových aktivit. V principu je terapie nedirektivní. Terapeut se nechává nasměrovat dítětem a zajišťuje, aby dítě bylo úspěšné a vidělo smysluplnost svého jednání.\n\nProstředí pro terapii senzorické integrace by mělo být dostatečně prostorné, bezpečné a vybavené pomůckami jako jsou speciální houpačky, trampolíny, pojízdné desky, nakloněné roviny, žíněnky, různé měkké prvky, válce, míče a škála taktilního materiálu.\n\n"}
{"id": "1308667", "url": "https://cs.wikipedia.org/wiki?curid=1308667", "title": "Individual Challenge Cup 2010", "text": "Individual Challenge Cup 2010\n\nIndividual Challenge Cup 2010 (ICC 2010) byl IV. ročník mezinárodní soutěže jednotlivců ve field trialu retrieverů, který se konal 19. a 20. listopadu 2010 v Německu poblíž zámků Kalbeck a Moyland.\nRozhodnulo o tom zasedání FCI komise pro retrievery v roce 2009 v dánském městě Faaborg. Pořadatelem soutěže byl pověřen Deutscher Retriever Club (DRC).\n\nMaximální počet startujících byl stanoven 24 psů na jedno semifinále. Každá členská země mohla vyslat 4 psy. Nakonec se soutěže zúčastnilo 39 psů ze 13 zemí. Vítězem se stal Dirk Volders z Belgie s fenou Enjoy des Quatre Cypres před Laurencem Maudetem z Francie s fenou Birdsgreen Simply Granite.\n\nDRC nominoval osm rozhodčích a čtyři stevardy.\n\n‡ Vrchní rozhodčí\n\nPrvní den proběhly souběžně obě dvě semifinále, ze kterých se kvalifikovali psi do finále. První semifinále proběhlo poblíž zámku Kalbeck, kde rozhodčími byli Fons Exelmans, Gwen Knox, Jörg Mente a Bob Stobbart.\nDruhé semifinále proběhlo poblíž zámku Moyland, kde rozhodčími byli Mike Knox, Rony Michiels, Anja Möller a Robin Wise.\nFinále se uskutečnilo poblíž zámku Moyland, kde rozhodčími byli Fons Exelmans, Anja Möller, Bob Stobbart a Robin Wise.\n       postupující do finále.n.c. - neklasifikován ()el. - vyloučen ()\n\n       postupující do finále.n.c. - neklasifikován ()el. - vyloučen ()\n\n"}
{"id": "1308669", "url": "https://cs.wikipedia.org/wiki?curid=1308669", "title": "Letiště Řím Ciampino", "text": "Letiště Řím Ciampino\n\nLetiště Řím Ciampino (italsky: \"Ciampino–Aeroporto Internazionale G. B. Pastine\") (IATA: CIA, ICAO: LIRA) je mezinárodní letiště obsluhující Řím, druhé největší po letišti Fiumicinu. Nachází se přibližně 12 km jihovýchodně od centra města Řím, u městského okruhu \"Grande Raccordo Anulare\". Z části leží na území obce Ciampino. Přijímá lety komerčního, všeobecného a vojenského letectví. Základnu zde má nízkonákladová letecká společnost Ryanair, působí zde také Wizz Air. Bylo založeno v roce 1916.\n\n"}
{"id": "1308670", "url": "https://cs.wikipedia.org/wiki?curid=1308670", "title": "FK Priština", "text": "FK Priština\n\nFK Priština ( \"Фудбалски клуб Приштина\", \"Klubi Futbollistik Prishtina\") je fotbalový klub z Prištiny, hlavního města Kosova. Klubové barvy jsou modrá a bílá, fanklub se nazývá \"Plisat\".\n\nKlub byl založen v roce 1922 pod názvem \"Gajret\" (\"Snaha\"). Účinkoval v nižších jugoslávských soutěžích, za druhé světové války, po vytvoření Velké Albánie, hrál albánskou ligu. Po válce změnil název na \"Proleter\", později \"Kosova\" a od roku 1952 FK Priština. V roce 1983 poprvé v historii postoupil do jugoslávské první ligy, v premiérové sezóně také vybojoval své nejlepší umístění, když skončil osmý. V roce 1984 hrál Středoevropský pohár, v němž obsadil druhé místo za rakouským SC Eisenstadt. V lize odehrál pět sezón, než v roce 1988 sestoupil, v historické tabulce let 1946 až 1992 je na 27. místě. V poháru bylo jeho nejlepším výsledkem semifinále v roce 1988, kde ho vyřadil na penalty FK Borac Banja Luka.\n\nPo rozpadu Jugoslávie hrála Priština nejvyšší soutěž Srbska a Černé Hory, nazvanou Prva savezna liga. V sezóně 1992/93 skončila na 18. místě a sestoupila do druhé ligy, v roce 1997 postoupila zpět. Ligový ročník 1998/99 se však nedohrál kvůli zahájení operace Spojenecká síla, v létě 1999 FK Priština opustil federální soutěže a stal se zakládajícím členem kosovské superligy, kterou vyhrál sedmkrát (2000, 2001, 2004, 2008, 2009, 2012 a 2013) a sedmkrát se stal vicemistrem (2003, 2006, 2007, 2010, 2011, 2014 a 2017). Čtyřikrát vyhrál kosovský fotbalový pohár (1994, 2006, 2013 a 2016). Po přijetí Kosova do UEFA se klub zapojil do evropských pohárů.\n\n\n"}
{"id": "1308677", "url": "https://cs.wikipedia.org/wiki?curid=1308677", "title": "Joan Carreras i Goicoechea", "text": "Joan Carreras i Goicoechea\n\nJoan Carreras i Goicoechea (* 22. července 1962, Barcelona) je katalánský novinář, scenárista a spisovatel.\n\nSyn Joana Carrerase i Martí je mimořádným profesorem na fakultě komunikace Blanquerna, kde vyučuje žurnalistiku. Působil deset let v katalánském Corporació Catalana de Mitjans Audiovisuals, kde byl ředitelem kanálu 33 a odpovídal za tvorbu programu Info-K. Na 324.cat experimentoval s novými formáty a digitálními příběhy. Současně také pracoval pro Avui Diari de Barcelona a El Temps.\n\nV roce 2014 získal Premi Sant Jordi de novel·la za \"L'àguila negra\".\n\n"}
{"id": "1308686", "url": "https://cs.wikipedia.org/wiki?curid=1308686", "title": "Edmund Egan", "text": "Edmund Egan\n\nEdmund Egan (maďarsky Egán Ede, 1841–1901) byl uherský úředník ministerstva zemědělství, který se snažil reformovat zemědělství v karpatské oblasti Uher.\n\nEgan se narodil v Uhrách, jeho rodina pocházela ze Skotska nebo z Irska. V karpatské části Uher, kde panovaly nepříznivé přírodní podmínky, se pokusil o reformu zemědělství označovanou jako „vrchovinská akce“. V jejím rámci byla levně pronajímána státní či šlechtická půda, na které měly být zaváděny vzorové moderní způsoby hospodaření. Součástí byla osvětová činnost, zřizování výrobních společností a úvěrových družstev, která omezila lichvu. Zahynul tragicky při nehodě vozu během cesty z Užhorodu do Mukačeva. Po jeho smrti zůstaly reformy nedokončeny a neprojevily se jejich přínosy, naopak část orné a lesní půdy byla během nich nevhodně změněna na pastviny.\n"}
{"id": "1308688", "url": "https://cs.wikipedia.org/wiki?curid=1308688", "title": "EuroGames", "text": "EuroGames\n\nEuroGames (nebo taky Eurogames) je evropská LGBT sportovní událost, kterou pořádá Evropská gay a lesbická sportovní federace (\"European Gay And Lesbian Sport Federation\"). Podobně jako Gay Games je tato sportovní událost otevřená pro všechny bez ohledu na věk, pohlaví, sexuální orientaci nebo fyzické schopnosti. EuroGames se dělí na tzv. velké a malé. Velké se většinou konají jednou za 4 roky a malé v ostatních letech, které jsou určeny pro 3000 sportovců. Soutěží se ve fotbalu, volejbalu, basketbalu, tenisu, plavání, tanci a některých dalších disciplínách, ale také exotičtějších sporte, jako jsou řadové tance (line dance), cheerleading, aerobik nebo synchronizované plavání mužů a ženami.\n\nKromě sportovních úspěchů v gay a lesbické komunitě je účelem EuroGames dosahování dalších cílů:\n\n"}
{"id": "1308690", "url": "https://cs.wikipedia.org/wiki?curid=1308690", "title": "Merkuria", "text": "Merkuria\n\nMerkuria byl československý podnik zahraničního obchodu zabývající se vývozem a dovozem strojírenského spotřebního zboží a vedle toho i vybraných investičních zařízení určených sektoru služeb. Obchodovala například se železářským zbožím, s petrolejovými svítidly, nožířským zbožím, ale i dětskými kočárky či ochrannými pracovními pomůckami. Do gesce Merkurie patřilo i obchodování s výbavou velkokuchyní, velkoprádelen a chemických čistíren nebo s optickými výrobky a součástmi těchto přístrojů. Věnovala se ale též exportu a importu zbraní určených jak lovcům, tak pro sportovní střelbu, a dále též střelivu a pyrotechnice.\n\nSvé sídlo měla společnost v pražském objektu na adrese Argentinská 286/38, o jehož koupi uvažovalo v roce 2001 město Praha, aby sem umístilo část svých úředníků. Na počátku roku 2017 se ovšem objevily plány na zbourání tohoto objektu a jeho nahrazení jinou kancelářskou budovou.\n"}
{"id": "1308694", "url": "https://cs.wikipedia.org/wiki?curid=1308694", "title": "Škodaexport", "text": "Škodaexport\n\nŠkodaexport byl podnik zahraničního obchodu v někdejším Československu, který se zabýval vývozem a dovozem zařízení a technologických celků pro parní, vodní či jadernou energetiku. Dále obchodoval s hutním a metalurgickým zařízením nebo s výrobky pro strojírenské závody, pro tabákový průmysl a do gesce společnosti patřil i export a import elektrických lokomotiv a trolejbusů.\n\nMezi největší exportní společnosti patřila firma po sametové revoluci, během devadesátých let 20. století. Postupně se však podnik dostával do hospodářských potíží vlivem narůstajících dluhů a finanční nevýhodnosti některých svých zakázek. Následkem toho v roce 2002 téměř zbankrotoval. Česká republika ale firmu vnímala jako strategickou pro svůj průmysl, a proto společnost od jejích akcionářů vykoupila. Roku 2009 pak ale podnik opětovně prodala soukromníkovi, jímž byla skupina ČKD.\n\n"}
{"id": "1308704", "url": "https://cs.wikipedia.org/wiki?curid=1308704", "title": "Abruzské Apeniny", "text": "Abruzské Apeniny\n\nAbruzské Apeniny, také Abruzský Apenin či Abruzy\n() je soustava horských pásem ve střední Itálii, ve Středních Apeninách. Nachází se především v regionu Abruzzo, částečně zasahuje i do regionů Molise a Lazio. Abruzské Apeniny tvoří nejvyšší část Apenin. Leží zde nejvyšší hora Apenin Corno Grande (2 912 m) v masivu Gran Sasso.\n\nAbruzské Apeniny se rozkládají od průsmyku \"Passo di Montereale\", respektive \"Passo della Torrita\" na severu, k horním tokům řek Sangro a Volturno na jihovýchodě. Nejvyšší horské masivy přesahují výšku 2 000 m a v některých případech i 2 500 m. Od výšky 1 900 až 2 000 m jsou vrcholy hor modelovány pleistocenními ledovci.\nHory vystupují z nadmořské výšky 500 až 700 m a místy přesahují prominenci 1 500 m. Horské masivy a hřebeny se rozkládají v podélném směru (severozápad - jihovýchod). Jsou tvořeny vápenci a dolomity ze středního triasu až raného miocénu.\n\n\n\n"}
{"id": "1308710", "url": "https://cs.wikipedia.org/wiki?curid=1308710", "title": "Nano (zpěvačka)", "text": "Nano (zpěvačka)\n\nNano (, jméno stylizováno jako nano; *12. července 1988, New York, Spojené státy americké) je japonská zpěvačka amerického původu. Narodila se v New Yorku, ale přestěhovala se do Tokia. Jejím labelem je Flying Dog. Vydala čtyři alba. Zpívá a hraje na kytaru rockové a j-popové skladby.\n\nVytvořila několik titulních písní pro anime seriály a filmy, mj. \"Now or Never\" pro ,\n\"No Pain, No Game\" a \"Exist\" pro Btooom!, \"Savior of Song\" pro Arpeggio of Blue Steel (ve spolupráci s kapelou My First Story), \"Born To Be\" pro Magical Warfare, \"Sable\" pro M3 the dark metal, \"Dreamcatcher\" pro Magical Girl Raising Project,\n\"Bull's Eye\" for Hidan no Aria a \"Rock On.\" pro film .\n\n"}
{"id": "1308713", "url": "https://cs.wikipedia.org/wiki?curid=1308713", "title": "Tesla Holešovice", "text": "Tesla Holešovice\n\nTesla Holešovice byl československý průmyslový podnik, který měl toto pojmenování od roku 1950. Předtím patřil společnosti Osram a pak, před znárodněním, firmě Radiotechna. K roku 1989 měla společnost devět závodů, které se vedle Prahy 7–Holešovic nacházely v Brně, Jablonci nad Nisou, Králíkách, Lenešicích, Ústí nad Labem a dále na Slovensku v Nových Zámcích, Moldavě nad Bodvou a v Prievidze. Firma produkovala zařízení pro světelný zdroj, společné televizní antény a teploměry pro využití v průmyslu. Mezi zdejší zaměstnance patřili například Tomáš Páv, Olga Poláková nebo Ladislav Monzer.\n"}
{"id": "1308716", "url": "https://cs.wikipedia.org/wiki?curid=1308716", "title": "Padací mříž", "text": "Padací mříž\n\nPadací mříž je těžká brána zavíraná spouštěním, typická součást středověkého opevnění. Skládá se z mřížoví vyrobeného ze dřeva, kovu či jejich kombinace, jež je spouštěno v kolejnicích po stranách průchodu. Konce mřížoví jsou často zašpičatělé.\n\nObvykle byl hlavní vchod vybaven hned dvěma padacími mřížemi. V případě napadení se nejdříve spustila vnitřní mříž, poté vnější, čímž mohli být útočníci lapeni mezi nimi. Pak mohli být zasypáni hořícím dřívím či rozpáleným pískem. Oproti rozšířené představě nebyl pro tyto účely obvykle používán horký olej, protože byl příliš drahý.\n\nDochované funkční padací mříže lze nalézt např. v londýnském Toweru.\n\n\n"}
{"id": "1308717", "url": "https://cs.wikipedia.org/wiki?curid=1308717", "title": "Kaple svatého Václava (Prachová)", "text": "Kaple svatého Václava (Prachová)\n\nKaple svatého Václava v bývalé obci Prachová se nachází severozápadně od Hrušovan na Litoměřicku. Z kaple zůstaly zachovány již jen obvodové zdi, věž a dva oblouky z původní klenby. Kaple je nicméně chráněna jako kulturní památka České republiky a je rovněž zařazena na seznam ohrožených kulturních památek. \n\nVes Prachová, ve které stával kostel svatého Mikuláše, bývala v letech 1275 a 1386 majetkem chotěšovského kláštera. Prachová však zanikla již za husitských válek (1419 až 1434), podle jiných zdrojů však její definitivní konec přinesla až třicetiletá válka (1618–1648).\n\nRozměrná empírová kaple sv. Václava, označovaná též jako kostel, byla na troskách starého kostela postavena v roce 1835. Její výstavba nebyla pokusem o oživení bývalé obce, měla být pouze hřbitovní kaplí pro Hrušovany a Encovany. Nový hřbitov společný pro obě vesnice (starý hrušovanský hřbitov obklopuje místní kostel Narození Panny Marie) se nicméně nachází asi 0,5 km z kopce od kaple. \n\nPo roce 1945 kaple zpustla poté, co z ní byla sejmuta krytina, použitá pro kravín JZD. \n\nKaple je v soukromém vlastnictví. \n\n"}
{"id": "1308720", "url": "https://cs.wikipedia.org/wiki?curid=1308720", "title": "Ayala", "text": "Ayala\n\nAyala je španělské příjmení, označující původ z baskického města Aiara (dříve psáno Ayala). Má následující encyklopedicky významné nositele:\n\n\n"}
{"id": "1308721", "url": "https://cs.wikipedia.org/wiki?curid=1308721", "title": "Sídliště Červený Vrch", "text": "Sídliště Červený Vrch\n\nSídliště Červený Vrch je komplex bytových domů a občanské vybavenosti vybudovaný v Praze ve Vokovicích, v prostoru mezi Veleslavínem, Libocí a Divokou Šárkou. Postaven byl mezi roky 1960 a 1972 podle plánů kolektivu vedeném architektem Milanem Jarolímem. Projekt navrhoval 2697 bytů pro 9810 obyvatel. Lokalita nabízí také rekreační využití. Rozděluje ji ovšem Evropská ulice, která do města přivádí automobily ruzyňského Letiště Václava Havla.\n\nV letech 1970 až 1973 pak následně pokračovala dostavba sídliště, kterou naplánoval kolektiv pod vedením architekta J. Samka. Úpravy rozšířily sídliště o 385 bytů uvažovaných pro 1347 obyvatel.\n\nSoučástí sídliště je tramvajová smyčka Červený Vrch. Při západním okraji se nachází stanice metra Nádraží Veleslavín otevřená dne 6. dubna 2015.\n"}
{"id": "1308725", "url": "https://cs.wikipedia.org/wiki?curid=1308725", "title": "Pavel Zbožínek", "text": "Pavel Zbožínek\n\nPavel Zbožínek (* 5. dubna 1974) je český fotbalový trenér a bývalý záložník.\n\nZačínal v Klenovicích na Hané, dále hrál za OP Prostějov, Sigmu Olomouc a SK Prostějov.\n\nV nejvyšší soutěži debutoval v dresu žižkovské Viktorie v pondělí 3. srpna 1997 na hřišti Jablonce (nerozhodně 1:1). Do posledního utkání v české I. lize zasáhl v sobotu 28. května 2005 jako hráč Sigmy Olomouc v domácím zápase s Drnovicemi (výhra 4:1). Na jaře 2006 si v dresu Ružomberku připsal 4 starty ve slovenské lize, v nichž sice neskóroval, přispěl ovšem k mistrovskému titulu. Ve II. lize hrál za LeRK Brno, LeRK Prostějov, B-mužstvo Sigmy Olomouc a Drnovice.\n\nByl typem pracovitého a zodpovědného záložníka s velkým akčním rádiem.\n\nPo skončení hráčské kariéry se stal trenérem. V sezoně 2016/17 vedl TJ Sokol Určice v Přeboru Olomouckého kraje.\n\n"}
{"id": "1308726", "url": "https://cs.wikipedia.org/wiki?curid=1308726", "title": "Osvobozená domácnost", "text": "Osvobozená domácnost\n\nOsvobozená domácnost byl podnik, který v dobách komunistického Československa nabízel občanům služby v oblasti čištění a praní prádla. Věnoval se ale také barvení šatů a textilu. Založen byl roku 1946. Na území Prahy měl 230 provozoven, z nichž 208 fungovalo jako sběrny.\n"}
{"id": "1308728", "url": "https://cs.wikipedia.org/wiki?curid=1308728", "title": "Obchodní dům Prosek", "text": "Obchodní dům Prosek\n\nObchodní dům Prosek je zařízení občanské vybavenosti v Praze na křižovatce ulic Vysočanská a Prosecká. Objekt byl podle projektu architektky Anděly Drašarové postaven mezi roky 1981 a 1983 stavební skupinou JZD Slušovice. Jednopodlažní budova sídlištního typu poskytuje úplný sortiment produktů běžné denní potřeby v celkem jedenácti odděleních. Stavba disponuje skladovacími prostory o téměř totožné rozloze jakou činí prodejní plocha (2000 metrů čtverečních) a parkovištěm pro 120 automobilů. Na části parkoviště plánuje městská část Praha 9 vybudovat parkovací dům s kapacitou 600 míst. Majitelem objektu je společnost Billa a správcem Lukáš Kalina.\n\nPřed obchodním domem stávala od roku 1983 betonová fontána od Antonína Stibůrka. Měla podobu kruhového bazénu, ve kterém se nacházela betonová koule složená z velikostně nestejných prstencových částí. Povrch plastiky tvořily keramické tvarovky, totožné s obkladem obchodního domu, které také navrhl Antonín Stibůrek. K odstranění fontány došlo mezi lety 2001 a 2003 při výstavbě stanice metra Prosek.\n"}
{"id": "1308729", "url": "https://cs.wikipedia.org/wiki?curid=1308729", "title": "Karel Maceček", "text": "Karel Maceček\n\nKarel Maceček (* 2. února 1980) je český fotbalový trenér a bývalý profesionální fotbalový útočník. V sezoně 2017/18 je fyzioterapeutem druholigového Třince.\n\nV sezoně 2005/06 se stal s 18 brankami nejlepším střelcem Moravskoslezské fotbalové ligy.\n\nZačínal v Sokolu Hnojník, v žákovském věku krátce hostoval v TJ Slezan Frýdek-Místek a v 15 letech přestoupil do Baníku Ostrava, kde hrál za dorost. V roce 1998 přestoupil do dorostu Sigmy Olomouc, na jaře 1999 hostoval v Horce nad Moravou (vítěz I. A třídy Hanácké župy - sk. A).\n\nVe II. lize hrál za 1. HFK Olomouc a FK Fotbal Třinec. Ve 49 startech zaznamenal 6 branek.\n\nV MSFL debutoval a svůj první gól v této soutěži dal za B-mužstvo Sigmy Olomouc, hrál ji také za SK Hranice, TJ Biocel Vratimov, Třinec a Frýdek-Místek. V nejvyšší moravské soutěži dal 47 gólů.\n\nOd jara 2011 začal pravidelně nastupovat za frýdecko-místecké B-mužstvo v I. B třídě Moravskoslezského kraje - sk. C, tamtéž hrál příští sezonu v I. A třídě Moravskoslezského kraje - sk. B. Ročník 2012/13 hrál stejnou soutěž na hostování v Čeladné. Na podzim 2013 hostoval v nejvyšší krajské soutěži v Dětmarovicích, na jaře 2014 a v ročníku 2014/15 hrál stejnou soutěž za FC Odra Petřkovice. V sezoně 2015/16 hrál s Petřkovicemi v Divizi E. Na podzim 2016 působil v TJ Sokol Dobrá v I. A třídě Moravskoslezského kraje - sk. B, kde svoji kariéru uzavřel.\n\nOd 13. srpna 2017 je opět hráčem Sokola Hnojník, kde s kopanou začínal.\n\n\nOd roku 2012 se souběžně s hráčskou kariérou začal věnovat výchově mládeže. V sezoně 2016/17 trénoval žáky v MFK Frýdek-Místek.\n\n\n"}
{"id": "1308732", "url": "https://cs.wikipedia.org/wiki?curid=1308732", "title": "Čínská republika (1912–1949)", "text": "Čínská republika (1912–1949)\n\nČínská republika byl stát na území dnešní Číny. Vznikl sinchajskou revolucí v roce 1912 a zanikl v roce 1949 čínskou občanskou válkou, kdy prezident Čankajšek spolu s ostatními představiteli vládnoucí strany Kuomintangu odletěl na ostrov Tchaj-wan, kde pokračovala Čínská republika a na pevnině vznikla ČLR. V letech 1937–1945 bojovala s Japonskem.\n\n"}
{"id": "1308735", "url": "https://cs.wikipedia.org/wiki?curid=1308735", "title": "Mistrovství Československa v krasobruslení 1956", "text": "Mistrovství Československa v krasobruslení 1956\n\nMistrovství Československa v krasobruslení 1956 se konalo 7. ledna a 8. ledna 1956 v Praze na Štvanici.\n\nV jednotlivcích startovalo 14 žen a 9 mužů.\n\n\n"}
{"id": "1308739", "url": "https://cs.wikipedia.org/wiki?curid=1308739", "title": "Přerovský", "text": "Přerovský\n\nPříjmení Přerovský nosí více významných osobností:\n\n"}
{"id": "1308740", "url": "https://cs.wikipedia.org/wiki?curid=1308740", "title": "Reichl", "text": "Reichl\n\nPříjmení Reichl nosí více významných osobností:\n\n"}
{"id": "1308742", "url": "https://cs.wikipedia.org/wiki?curid=1308742", "title": "Reichel", "text": "Reichel\n\nPříjmení Reichel nosí více významných osobností:\n\n"}
{"id": "1308743", "url": "https://cs.wikipedia.org/wiki?curid=1308743", "title": "Sebastià Alzamora i Martín", "text": "Sebastià Alzamora i Martín\n\nSebastià Alzamora i Martín (* 6. března 1972 Llucmajor, Mallorka) je mallorský spisovatel, literární kritik a kulturní manažer. Sám se prohlásil členem poetické skupiny s názvem Imparables.\nAbsolvoval katalánskou filologii na univerzitě Baleárských ostrovů a pracoval pro Avui a Ara. Od prosince 2007 je redaktorem \"Cultura\".\n\nV roce 2011 získal Premi Sant Jordi de novel·la za \"Crim de sang\".\n\n"}
{"id": "1308744", "url": "https://cs.wikipedia.org/wiki?curid=1308744", "title": "Roček", "text": "Roček\n\nPříjmení Roček nosí více významných osobností:\n\n"}
{"id": "1308745", "url": "https://cs.wikipedia.org/wiki?curid=1308745", "title": "Albrecht Jindřich Krakowský z Kolowrat", "text": "Albrecht Jindřich Krakowský z Kolowrat\n\nAlbrecht Jindřich Krakowský z Kolowrat (1655 – 5. srpna 1704) byl příslušník krakovské větve šlechtického rodu Kolovratů. Vykonával funkci komořího, skutečného tajného rady, stal se hejtmanem rakovnického kraje. V roce 1700 jej král Leopold I. povýšil do hraběcího stavu. Tento titul nebyl nikým zděděn.\n\nAlbrecht Jindřich a jeho bratři zdědili po rodičích, Kryštofu Jaroslavu Krakowském z Kolowrat (1604–1659) a Anně Kateřině Kaplířové ze Sulevic (1617–1693), vsi Vysokou Libyni, Lhotku a Zdeslav. V roce 1660 kvůli vzájemným neshodám prodávají statek Vysokou Libyni Anně Alžbětě (Elišce) z Mettichu za 17 400 míšeňských kop. Právě Anna Alžběta se stala první manželkou Albrechta Jindřicha. Měli spolu tři děti: Františku Antonii (narozena 1665), Karla Antonína († 1682) a Annu Isabelu (1674–1691).\n\nAnna Alžběta ve své poslední vůli z roku 1665 odkazuje Vysokou Libyni svému manželovi a Albrecht Jindřich se tak stává jediným majitelem tohoto statku. V letech 1665–1680 nechává na místě bývalé tvrze postavit barokní zámek. Na zámku ustanovuje sídlo krajského hejtmana. Z neznámých důvodů Vysokou Libyni roku 1700 prodává za 152 000 zlatých Karlu Maxmiliánovi Příchovskému z Příchovic. Pravděpodobně v roce 1674 založil v místě zaniklé vsi Hluboký hospodářský dvůr a od roku 1686 vlastnil také Velhartice.\n\nRok po Annině smrti se oženil z Apolonií Polyxenou Krakowskou z Kolowrat, s níž měl dcery Ludmilu Františku a Marii Terezii, obě bohužel roku 1687 umírají. Díky druhé manželce získal statek Řitku (Řídku) u Zbraslavi.\n\nRoku 1680 vypuklo proti Albrechtu Jindřichovi povstání, neboť vystupoval velmi tvrdě proti svým poddaným. Toto povstání bylo vojensky potlačeno a vzbouřenci byli souzeni na zámku ve Vysoké Libyni.\n\nZa prokázané služby a zásluhy jej král Leopold I. povýšil dne 16. října 1700 do českého hraběcího stavu. Vzhledem k tomu, že všechny jeho děti zemřely, hraběcí stav nebyl zděděn. Hrabě Albrecht Jindřich zemřel 5. srpna 1704 a byl pochován v Praze.\n\n"}
{"id": "1308747", "url": "https://cs.wikipedia.org/wiki?curid=1308747", "title": "Alexandr Šikov", "text": "Alexandr Šikov\n\nAleksandr Šikov (, anglický přepis: \"Aleksandr Shikov\"; * 1997, Ťumeň) je ruský reprezentant ve sportovním lezení, juniorský mistr světa, Evropy a vítěz Evropského poháru juniorů v lezení na rychlost. Na mistrovství světa v roce 2016 získal bronz.\n\n\n"}
{"id": "1308749", "url": "https://cs.wikipedia.org/wiki?curid=1308749", "title": "Kajetán František Krakowský z Kolowrat", "text": "Kajetán František Krakowský z Kolowrat\n\nKajetán František Krakowský z Kolowrat (12. června 1689 – 9. února 1769) byl příslušník krakovské větve šlechtického rodu Kolovratů. Vykonával funkci komorníka a skutečného tajného rady. Po celý život se věnoval úspěšné vojenské kariéře. V roce 1709 získal vojenskou hodnost plukovníka. V roce 1737 se stal spolumajitelem a velícím generálem pluku pěchoty č. 17, o rok později získal hodnost důstojníka. Dne 17. listopadu byl jmenován polním podmaršálem, 20. listopadu roku 1746 se stal velitelem žoldnéřské armády a dělostřelectva. Dne 3. května 1758 byl povýšen na polního maršála a vojenského velitele na Moravě. V lednu roku 1749 získal indigenát v Sedmihradsku a Banátu.\n\nPředposlední dítě a poslední syn Jana Františka hraběte Krakowského z Kolowrat (1649–1723), nejvyššího kancléře království českého a Eleonory Claudie hraběnky d´Anquisola (1654–1691). Vstoupil do řádu Maltézských rytířů a do císařské armády, aby se mohl věnovat úspěšné vojenské kariéře. Nejprve se stal v roce 1709 plukovníkem. V roce 1837 se stal spolumajitelem pluku č. 17, se kterým bojoval v řadě bitev, např. u Molvic, něm. Mollwitz v pruském Slezsku (10. dubna 1741), Hohenfriedbergu (7. června 1745), u Štěrbohol (6. května 1757), u Leuthenu (3. prosince 1757), u Jaroměře (2. srpna 1758), u Hochkirchenu (10. října 1758), u Soreu (2. září 1759), u Torgau (3. listopadu 1760) či u Svídnice (1. října 1761).\n\nV roce 1738 se stal vojenským důstojníkem, o tři roky později polním podmaršálem. V této funkci se účastnil vyhnání Francouzů z Prahy v roce 1742, následně vytáhl v roce 1743 proti Mořici Saskému a oblehl jeho posádku v Chebu. Po dlouhých a těžkých bojích sice hrad dobyl, ale při bombardování byla falc zapálena a románský palác byl zpustošen. V roce 1746 byl jmenován velitelem žoldnéřské armády a dělostřelectva, s touto hodností se pak účastnil bojů sedmileté války (1756–1763). Dne 3. května 1758 získal hodnost polního maršála a stal se také vojenským velitelem na Moravě.\n\nHrabě Kajetán František zemřel 9. února 1769 a byl pohřben v Brně.\n\n\n"}
{"id": "1308750", "url": "https://cs.wikipedia.org/wiki?curid=1308750", "title": "Seznam měst v Novém Skotsku", "text": "Seznam měst v Novém Skotsku\n\nSeznam měst v Novém Skotsku obsahuje sídla s více než 2500 obyvateli. V letech 1995 a 1996 byly sloučením některých měst vytvořeny \"regional municipality\".\n\nSeznam zahrnuje sídla s označením \"town\" a také sídla se statutem \"city\" a \"town\", která se stala administrativně součástí \"regional municipality\" nebo byla zrušena a stala se administrativně součástí je obklopující county.\n\n"}
{"id": "1308752", "url": "https://cs.wikipedia.org/wiki?curid=1308752", "title": "Kostel svatého Petra a Pavla (Těšetice)", "text": "Kostel svatého Petra a Pavla (Těšetice)\n\nKostel svatého Petra a Pavla je římskokatolický farní chrám v Těšeticích.\n\nPůvodní budova byla postavena v době sv. Cyrila kolem roku 860. První písemná zmínka o kostele sv. Petra a Pavla pochází z podacího listu hradišťského opata Budiše z roku 1282. Kostel vyhořel během velkého těšetického požáru roku 1668, k jeho přestavbě a vysvěcení došlo až v roce 1750. Jelikož se stavba nacházela na uměle nasypaném návrší a stavbou nového presbytáře se narušila statika, hrozilo zhroucení kostela. Po zajištění kostela za faráře Roberta Chmela byla přistavěna zákristie.\n\nV roce 1886 byly z darů farníků zakoupeny varhany od mistra Neujeta z Nového Jičína za 1200 zlatých. Ruční šlapání bylo nahrazeno elektrickým pohonem ve 30. letech 20. století. Kostel je elektrifikován od roku 1891.\n\nNové zvony pocházely z dílny Richarda Herolda a byly zabaveny k válečným účelům 8. dubna 1942. Po skončení války byly nahrazeny reproduktory na věži kostela. V rámci poslední generální opravy na přelomu tisíciletí byly odlity tři zvony: Panna Maria (553 kg), Svatý Josef (343 kg) a Petr a Pavel. Celkové náklady posledních oprav kostela v roce 2001 dosáhly 4 500 000 Kč, financování zabezpečil P. ThDr. Studený za přispění zahraničních darů.\n"}
{"id": "1308753", "url": "https://cs.wikipedia.org/wiki?curid=1308753", "title": "Raimond Aguiló i Bartolomé", "text": "Raimond Aguiló i Bartolomé\n\nRaimond Aguiló i Bartolomé (* 30. března 1950 Falset) je katalánský básník. Celý život pracoval v bankovnictví a je básník samouk. Je členem Associació d'Escriptors en Llengua Catalana.\n\n"}
{"id": "1308754", "url": "https://cs.wikipedia.org/wiki?curid=1308754", "title": "Julio Peralta", "text": "Julio Peralta\n\nJulio Leonardo Peralta Martínez, v profesionálním tenisu známý jen jako Julio Peralta (* 9. září 1981 Paramaribo, Surinam) je chilský profesionální tenista. Ve své dosavadní kariéře na okruhu ATP Tour vyhrál šest deblových turnajů. Na challengerech ATP a okruhu Futures získal osm titulů ve dvouhře a osmnáct ve čtyřhře.\n\nNa žebříčku ATP byl ve dvouhře nejvýše klasifikován v prosinci 2003 na 212. místě a ve čtyřhře pak v říjnu 2017 na 29. místě. Trénuje ho Dan Grossman.\n\nV chilském daviscupovém týmu debutoval v roce 2016 čtvrtfinálem 1. skupiny americké zóny proti Dominikánské republice, v němž vyhrál debla s krajanem Podlipnikem-Castillem. Chilané postoupili po výhře 5:0 na zápasy. Do září 2017 v soutěži nastoupil k jedinému mezistátnímu utkáním s bilancí 0–0 ve dvouhře a 1–0 ve čtyřhře.\n\nChile reprezentoval na Letních olympijských hrách 2016 v Riu de Janeiru, kde nastoupil do mužské čtyřhry s Hansem Podlipnikem-Castillem na divokou kartu Mezinárodní tenisové federace. Soutěž opustili po prohře v úvodním kole od pozdějších bronzových medailistů Steva Johnsona a Jacka Socka ze Spojených států.\n\nV rámci hlavních soutěží událostí okruhu Futures debutoval v dubnu 1998, když na turnaj v Santiagu obdržel divokou kartu. V úvodním kole podlehl Brazilci Danielu Melovi. Premiérový singlový titul na challengerech si odvezl z Belo Horizonte, kde v červenci 2003 ve finále přehrál thajského hráče Danaie Udomčokeho.\n\nVe dvouhře okruhu ATP World Tour debutoval na lednovém Movistar Open 2008 ve Viña del Mar. Ve druhém kole kvalifikace vypadl se Španělem Marcelem Granollersem. Hlavní soutěž v této úrovni tenisu si, vyjma grandslamu, poprvé zahrál v únorové mužské čtyřhře Ecuador Open Quito 2016, kde se stabilním argentinským spoluhráčem Horaciem Zeballosem skončili ve čtvrtfinále. Premiérový kariérní titul pak získal v závěru téhož měsíce v deblu Brasil Open 2016, probíhajícího v São Paulo poté, co se Zeballosem ver finále zdolali španělskou dvojici Pablo Carreño Busta a David Marrero..\n\nPo dvouleté přestávce způsobené zraněním se na tenisové dvorce vrátil červnovým challengerem Sparkassen Open 2011 v Braunschweigu. Po zvládnuté tříkolové kvalifikaci vypadl ve druhém kole dvouhry s Portugalcem Fredem Gilem. Posledním turnajem před zraněním se stal kvaliční turnaj červencového Allianz Suisse Open Gstaad 2009.\n\nDebut v hlavní soutěži nejvyšší grandslamové kategorie zaznamenal v mužské čtyřhře US Open 2015, do níž obdržel s Američanem Mattem Seebergerem divokou kartu. V úvodním kole však podlehli kolumbijsko-australskému páru Santiago Giraldo a Rameez Junaid.\n\n"}
{"id": "1308755", "url": "https://cs.wikipedia.org/wiki?curid=1308755", "title": "Kaple Navštívení Panny Marie (Rataje)", "text": "Kaple Navštívení Panny Marie (Rataje)\n\nKaple Navštívení Panny Marie je barokní venkovská kaple na návsi v Ratajích, části obce Těšetice. Kaple zde stojí od roku 1743 a rekonstrukcí prošla začátkem 21. století. V roce 1998 byla prohlášena Ministerstvem kultury kulturní památkou. Jedná se o prostou stavbu čtvercového půdorysu, střecha je zakončena osmibokým sanktusníkem.\n"}
{"id": "1308760", "url": "https://cs.wikipedia.org/wiki?curid=1308760", "title": "Agregace internetu", "text": "Agregace internetu\n\nAgregace je technický parametr internetového připojení, který říká, kolik uživatelů bude v jednom okamžiku sdílet maximální vyhrazenou rychlost. Agregace umožňuje sdílet kapacitu internetových linek mezi více uživatelů, poskytovatelé díky tomu mohou nabídnout levnější služby. \n\nAgregace se nejčastěji udává jako poměr minimálního a maximálního podílu z rychlosti, X:Y. Čím vyšší je podíl maximální rychlosti, tím hůře pro koncového uživatele. Pokud tedy poskytovatel říká, že nabízí rychlost až 100 Mb/s a agregace je 1:10, znamená to, že dynamická rychlost připojení se bude pohybovat v rozmezí 10 až 100 Mb.  Klesat pak bude v denních špičkách, kdy se připojuje nejvíce lidí.\n\nInformace o agregaci poskytovatelé internetového připojení velmi často komunikují nedostatečně.\n"}
{"id": "1308761", "url": "https://cs.wikipedia.org/wiki?curid=1308761", "title": "Uhlířství", "text": "Uhlířství\n\nUhlířství je řemeslo, při kterém je ze dřeva pálením v milířích vyráběno dřevěné uhlí. Jde o jedno z nejstarších řemesel vůbec – výroba dřevěného uhlí byla známa již v pravěku a je pevně spjata s počátky metalurgie v eneolitu. Největší rozmach zažilo uhlířství ve středověku a novověku, dřevěné uhlí bylo nezbytnou surovinou pro výrobu kovů, skla a střelného prachu. Úpadek výroby nastal v 19. století, kdy začalo uhlí dřevěné být nahrazováno uhlím kamenným.\n\nOsoba provozující toto řemeslo je nazývána uhlíř. Jakožto důležití specialisté požívali uhlíři od středověku zvláštních práv a výsad. Díky netypickému způsobu života a obživy tvořili v rámci venkovské společnosti vlastní subkulturu. Profesně se uhlíři organizovali do cechů. V Českých zemích byl významný například Cech kutnohorských uhlířů. V 16. století ale uhlíři své výsady ztratili a ve změněných ekonomických a výrobních podmínkách se z nich stali námezdní dělníci pracující pro hutní provozy. V 18. a 19. století byli uhlíři vnímáni už převážně jako chudí a podivínští lidé z lesů, stali se v podstatě jednou ze sociálně vyloučených skupin. Uhlíř se stal také jedním z typologizovaných hrdinů folklorních příběhů.\n\nZ Českých zemí začalo mizet tradiční uhlířství na konci 19. století, kdy železárny začaly používat kamenné uhlí, k úplnému vymizení řemesla došlo během 50. a 60. let 20. století. Většina dřevěného uhlí se do Česka dováží z mimoevropského prostoru nebo se vyrábí industriálním způsobem v tzv. retortových pecích. Tradiční pálení uhlí se občas provozuje jako popularizační či turistická akce, v německy mluvících zemích je uhlířství zapsáno na seznam světového nehmotného dědictví UNESCO. Řemeslo částečně přežívá v jihovýchodní Evropě a v mnoha dalších rozvojových zemích.\n\n"}
{"id": "1308763", "url": "https://cs.wikipedia.org/wiki?curid=1308763", "title": "Héctor Babenco", "text": "Héctor Babenco\n\nHéctor Eduardo Babenco (7. února 1946 Buenos Aires, Argentina – 13. července 2016 São Paulo, Brazílie) byl brazilský filmový režizér, scenárista, producent i herec. Působil v mnoha zemích včetně Argentiny, Brazílie a USA. Mezi jeho nejznámější filmy patří: \"Pixote\" (1980), \"Kiss of the Spider Woman\" (1985), \"Ironweed\" (1987) a \"At Play in the Fields of the Lord\" (1990).\n\nHéctor Babenco se narodil 7. února 1946 v Buenos Aires a vyrůstal v Mar del Plata. Jeho otec, Jaime Babenco, byl argentinský gaučo ukrajinského původu a matka, Janka Haberbergová, byla polská imigrantka, pocházející z židovské rodiny. Domov opustil po dovršení osmnácti let a vydal se do Evropy. Vykonával různé pomocné práce ve filmových studiích, až se posléze stal asistentem předních režisérů, jako byli Mario Bava, Sergio Corbucci a Mario Camus.\n\nV roce 1969 se vrátil do Brazílie, usídlil se v São Paulu a natočil několik dokumentárních filmů. Mezi nimi vynikl film o brazilském automobilovém závodníkovi Emersonu Fittipaldim (\"O Fabuloso Fittipaldi\", 1973). Svůj první hraný film, romantické drama na motivy Dona Juana, \"O Rei da Noite\" (Král noci) natočil v roce 1975.\n\nPrvní velký úspěch mu přinesl film \"Lucio Flavio\" (1977) o velké bankovní loupeži z počátku sedmdesátých let. Mezinárodní uznání získal za hraný dokument \"Pixote: A Lei do Mais Fraco\" (1981), který je syrovým, až naturalistickým, zobrazením života mladých kriminálníků v São Paulu. Tento film bývá srovnáván s neorealistickými filmy, jako byly např. \"Děti ulice\" (Sciuscià, 1946) Vittoria De Sicy či \"Zapomenutí\" (Los Olvidados, 1950) Luise Buñuela. Realita filmu byla dovršena, když představitel hlavní role byl v roce 1987 zabit při pouličním střetu s policií.\n\nDalším významným filmem se stal film z vězeňského prostředí \"Polibek pavoučí ženy\" (Kiss of the Spider Woman, 1985), který byl odměněn dvěma Oscary. Na Oscara byl rovněž nominován film \"Jako nepoddajný plevel\" (Ironweed, 1987), ve kterém v hlavních rolích zazářili Jack Nicholson a Meryl Streepová. Cenu Los Angeles Film Critics Association získal film \"Hráči na vinici Páně\" (At Play in the Fields of the Lord, 1991).\n\nV roce 1994 Babenco podstoupil transplantaci kostní dřeně. K natáčení se vrátil po čtyřech letech filmem \"Osvícené srdce\" (Foolish Heart, 1998), autobiografickou ságou umístěnou do Mar del Plata, kde Babenco strávil mládí. Posledním Babencovým filmem byl rovněž autobiograficky laděný film \"My Hindu Friend\" (2015). \n\n\n"}
{"id": "1308767", "url": "https://cs.wikipedia.org/wiki?curid=1308767", "title": "Etický kodex pro auditory a účetní znalce", "text": "Etický kodex pro auditory a účetní znalce\n\nEtický kodex pro auditory a účetní znalce je dokument pod správou Komory auditorů České republiky. Od roku 2006 Komora auditorů přijímá přeložený Etický kodex IFAC. \n\nPrvní zákon týkající se auditorské profese č. 524/1992 Sb., o auditorech a Komoře auditorů České republiky etický kodex přímo nezmiňoval, pouze v § 16 se vyjadřoval k mlčenlivosti při vykonávání auditorské profese. První etický kodex byl schválen Radou Komory auditorů dne 4. září 1995 s účinností od 1. ledna 1996. Kodex se zabýval deseti základními pravidly, které by auditoři měli při výkonu své profese dodržovat. Povinnost dodržovat etický kodex byla zanesena do zákona č. 254/2000 Sb., o auditorech. Přijetí tohoto zákona souvisí i se vstupem Komory auditorů do Mezinárodní federace účetních (IFAC), která si kladla v požadavcích novelizaci současné právní úpravy. \n\nOd 27. listopadu 2006 se Komora auditorů a auditorská profese všeobecně v České republice řídí Etickým kodexem IFAC, kdy Komora auditorů ho schválila na svém sněmu. Poslední revize znění Etického kodexu IFAC byla vydána 1. 1. 2011, tato verze byla následně samozřejmě přeložena a přijata KAČR za její vnitřní předpis. \n\nEtický kodex přidává do vykazování mezinárodně uznávané hodnoty a Komoře auditorů nástroj umožňující další upevnění profesní etiky. \n\nV základní struktuře se kodex rozděluje do tří částí (A, B, C). \n\nČást A se věnuje obecné platnosti kodexu. Uvádí se zde základní principy auditorské profese, kterými jsou integrita, objektivita, odborná způsobilost a řádná péče, důvěrný charakter informací a profesionální jednání. Dodržování těchto principů ohrožují hrozby, mezi které spadají zejména hrozba vlastní zainteresovanosti, hrozba prověrky po sobě samém, hrozba protekčního vztahu, hrozba spřízněnosti či hrozba vydíratelnosti. Pro potření působení hrozeb je možné použít různé zabezpečovací prvky, které mohou vyplývat přímo z legislativní úpravy či vnitřních pravidel společnosti. Mezi legislativní zabezpečovací prvky lze zahrnout kupříkladu požadavky na vzdělávání a zkušenosti, profesní rozvoj, správu a řízení či další sledování uplatňování zabezpečovacích prvků. Nelze opominout zejména existenci profesních standardů vztažených k auditorské profesi. V případě kdy nelze zabezpečovacími prvky vliv hrozby snížit na přijatelnou úroveň, pravdepodobně by měl auditor dát výpověď či odstoupit z funkce. \n\nJeště rozsáhlejší než první část je část B, která popisuje detailní použití požadavků a zabezpečovacích prvků z části A při konkrétních situacích. Je zde uvedena celá řada konkrétních situací, které mohou vést k naplnění hrozeb definovaných v části A. Druhou rozsáhlou dílčí částí této části popis etických požadavků při jednotlivých činnostech během auditu. Řeší se zde tak například postupy při získávání zakázek, konflikty zájmů, honoráře, propagace apod. \n\nVedle auditorské profese etický kodex řeší i působnost účetních znalců. Právní vztah mezi účetním znalce a společností, ve které působí, může být různorodý. Právní forma tohoto vztahu však nemá žádný vliv na povinnost dodržování etických povinností platných pro účetní znalce. Účetní znalci mohou být odpovědni za přípravu a vykazování finančních a jiných informací. Profese tak vyžaduje velkou zopovědnost, jelikož na výstupech mohou záviset další rozhodnutí zaměstnavatelských organizací a třetích stran. Účetní znalec by měl podporovat etiku při znázorňování účetního obrazu společnosti. V této části se rovněž nejprve popisují hrozby působící na výkon profese účetního znalce a následně i situace, které můžou mít za následek jejich vznik. \n\n\n"}
{"id": "1308769", "url": "https://cs.wikipedia.org/wiki?curid=1308769", "title": "Nejkrásnější den", "text": "Nejkrásnější den\n\nNejkrásnější den (v německém originále Der geilste Tag ) je německé komediální drama režiséra a scenáristy Floriana Davida Fitze z roku 2016. Hlavní role ztvárnili Fitz a Matthias Schweighöfer. Premiéra v kinech proběhla v Německu 25. února 2016, v českých kinech se film objevil 11. srpna 2016.\n\nNesmělý třiatřicetiletý klavírista Andi a jeho o tři roky starší rebelující spolubydlící Benno nemůžou být odlišnější, ale přece oba mají něco společného. Oba trpí nevyléčitelnou nemocí, Andi má plicní fibrózu, kdežto Benno mozkový nádor a oba nelibě čekají ve zdravotnickém zařízení na blížící se smrt. Spontánně ale utečou, pomocí lsti vyberou peníze z bankovního úvěru a odcestují do Jižní Afriky, kde žije Bennyho bývalá přítelkyně, aby zde strávili „nejkrásnější den“ svého života. Přes všechny útrapy a zážitky ovšem nenachází uspokojení a musí se sami sebe zeptat, zda náhodou nehledají něco úplně jiného.\n\nV roce 2016 získal Florian David Fitz filmovou cenu Romy v kategorii nejlepší scénář.\n\n\n"}
{"id": "1308773", "url": "https://cs.wikipedia.org/wiki?curid=1308773", "title": "Ignasi Agustí i Peypoch", "text": "Ignasi Agustí i Peypoch\n\nIgnasi Agustí i Peypoch (3. září 1913, Lliçà de Vall, Vallès Oriental – 26. února 1974, Barcelona) byl katalánský spisovatel, novinář a básník. \nNavštěvoval jezuitskou školu a pak vystudoval práva v Barceloně. Začal psát v katalánštině a vydal sbírku básní \"El veler\" (1932), drama \"L'esfondrada\" (1934) a \"Benaventurats els lladres\" (1935).\n\nJako člen Lliga Regionalista za občanské války uprchl z Katalánska a usadil se ve frankistické oblasti, kde působil s Josepem Vergésem i Matas a založil časopis \"Destino\", mluvčí katalánských falangistů. Po válce se vrátil do Barcelony a pokračoval v literárním psaní pouze v kastilštině a po dobu několika měsíců řídil noviny Tele/eXpres. V letech 1962 až 1971 byl prezidentem barcelonského \"Athenaea\". \n\nNejvýznamnějším literárním dílem je soubor románů shromážděných v seriálu nazvaném \"La ceniza fue árbol\", který je příběhem buržoazní rodiny z Barcelony.\n\nJeho rukopisy jsou uchovány v knihovně Katalánska.\n\n\n\n\nLa ceniza fue árbol\n\n"}
{"id": "1308776", "url": "https://cs.wikipedia.org/wiki?curid=1308776", "title": "Tanner", "text": "Tanner\n\nTanner může být:\n\n\n\n\n"}
{"id": "1308787", "url": "https://cs.wikipedia.org/wiki?curid=1308787", "title": "Sterzing", "text": "Sterzing\n\nSterzing () je italské město v provincii Bolzano. Nachází se v údolí Wipptal a jeho historickým centrem protéká řeka Isarco. V roce 2014 mělo 6803 obyvatel.\n\nBylo založeno v roce 14 př. n. l. vojevůdcem Drusem jako polní tábor Vipitenum na silnici mezi Germánií a Itálií.\n"}
{"id": "1308792", "url": "https://cs.wikipedia.org/wiki?curid=1308792", "title": "Nikola Mektić", "text": "Nikola Mektić\n\nNikola Mektić (* 24. prosince 1988 Záhřeb) je chorvatský profesionální tenista. Ve své dosavadní kariéře na okruhu ATP World Tour vyhrál dva deblové turnaje. Na challengerech ATP a okruhu Futures získal do července 2017 patnáct titulů ve dvouhře a patnáct ve čtyřhře.\n\nNa žebříčku ATP byl ve dvouhře nejvýše klasifikován v květnu 2013 na 213. místě a ve čtyřhře pak v dubnu 2019 na 5. místě. Trénuje ho Goran Orešić.\n\nV chorvatském daviscupovém týmu debutoval v roce 2011 baráží světové skupiny proti Jihoafrické republive, v níž za rozhodnutého stavu vyhrál závěrečnou dvouhru s Ravenem Klaasenem. Chorvaté zvítězili 4:1 na zápasy. Do září 2017 v soutěži nastoupil ke dvěma mezistátním utkáním s bilancí 1–1 ve dvouhře a 1–0 ve čtyřhře.\n\nV rámci hlavních soutěží singlových událostí okruhu Futures debutoval v únoru 2005, když na turnaji v rodném Záhřebu postoupil z kvalifikace. V úvodním kole pak podlehl Slováku Janu Stančíkovi. Premiérový titul na challengerech si odvezl ze čtyřhry lublaňského turnaje, kde v září 2010 s Ivanem Zovkem přehráli ve finále pár Marin Draganja a Dino Marcan.\n\nVe dvouhře okruhu ATP World Tour debutoval na únorovém PBZ Zagreb Indoors 2009, kam obdržel od organizátorů divokou kartu. V prvním kole dvouhry však nestačil na Jana Hernycha. V rámci série ATP Masters odehrál první utkání v mužské čtyhře Indian Wells Masters 2017, které po boku Marina Čiliće prohráli. Na navazujícím Miami Masters 2017 již prošli do čtvrtfinále, v němž je vyřadil bratrský pár Bob a Mike Bryanovi.\n\nDo premiérového finále na okruhu ATP Tour postoupil v mužské čtyhře Croatia Open Umag 2016 po boku krajana Antonia Šančiće, aby je v závěrečném duelu přehrál pár Martin Kližan a David Marrero. Premiérový kariérní titul z této úrovně tenisu vybojoval na únorovém Memphis Open 2017, kde ve finále čtyřhry s Američanem Brianem Bakerem zdolali dvojici Ryan Harrison a Steve Johnson. Druhou deblovou trofej přidal z debutového ročníku Gazprom Hungarian Open 2017 probíhajícího v Budapešti, na němž opět s Bakerem zvládli rozhodující utkání proti Kolumbijcům Juanu Sebastiánu Cabalovi a Robertu Farahovi.\n\nDebut v hlavní soutěži nejvyšší grandslamové kategorie zaznamenal v mužském deblu Wimbledonu 2016, v němž odešli poraženi v úvodní fázi s krajanem Marinem Draganjou od šesté nasazené indicko-rumunské dvojice Rohan Bopanna a Florin Mergea. Singlovou grandslamovou kvalifikaci si poprvé zahrál již na Australian Open 2010, z níž odešel poražen v prvním zápase po prohře od Jihoafričana Izaka van der Merweho.\n\n"}
{"id": "1308795", "url": "https://cs.wikipedia.org/wiki?curid=1308795", "title": "Švédský pohár", "text": "Švédský pohár\n\nŠvédský pohár může znamenat:\n\n"}
{"id": "1308797", "url": "https://cs.wikipedia.org/wiki?curid=1308797", "title": "Cigaretový kouř", "text": "Cigaretový kouř\n\nCigaretový kouř je dynamickým komplexem více než 4000 plynných i pevných látek vzniklých nedokonalým spalováním cigaret. Obsahuje 43 prokázaných karcinogenů (mezi nejznámější patří dibenzantracen, benzo-a-pyren, dimetylnitrosamin, dietylnitrosamin, vinylchlorid, hydrazin, arsen, kadmium) dále velké množství kokarcinogenů, promotorů nebo suspektních karcinogenů, mutagenů, alergenů a toxických látek. Dále je bohatý na oxid uhelnatý. V kouři se také zároveň nachází malé množství těžkých kovů, kyanovodíku a pro tabákový kouř specifické nitrosaminy. Zároveň tabákový kouř obsahuje také radioaktivní látky (Polonium 210, Olovo 210) díky nimž se plíce silného kuřáka který vykouří 2 krabičky denně ozáří jako při rentgenu plic už za 6 dní.\n\nTabákový kouř má teplotu mezi 900 ℃ a 400 ℃ při kouření.\n\nAktivní kouření způsobuje nebo zvyšuje riziko vzniku celé řady fatálních i nefatálních onemocnění: \n\n\nPasivní kouření (anglicky second hand smoking) způsobuje odhadem 120–160 úmrtí v ČR za rok. ETS (environmental tobacco smoke, tabákový kouř v prostředí) obsahuje stovky toxických látek. Expozici ETS lze prokázat v krvi, slinách nebo moči nekuřáků, akutní dopad se projeví podrážděním sliznic očí a dýchacích cest, nepříjemným čichovým vjemem.\n"}
{"id": "1308802", "url": "https://cs.wikipedia.org/wiki?curid=1308802", "title": "Roubíček", "text": "Roubíček\n\nPříjmení Roubíček/Roubíčková nosí více významných osobností:\n\n"}
{"id": "1308804", "url": "https://cs.wikipedia.org/wiki?curid=1308804", "title": "Mezinárodní federace účetních", "text": "Mezinárodní federace účetních\n\nMezinárodní federace účetních (IFAC, anglicky: \"International Federation of Accountants\") se sídlem v New Yorku je celosvětová organizace zabývající se účetní profesí. Organizace sdružuje celkem 175 členských profesních organizací účetních, které zastupují téměř 3 miliony profesních účetních ve 130 zemí světa. IFAC byla založena dne 7. října 1977 v Mnichově na 11. světovém kongresu účetních. Posláním IFAC je sloužit veřejnému zájmu tím, že v celosvětovém měřítku posiluje postavení auditorské profese a přispívá k rozvoji mezinárodních ekonomik tím, že:\n\n\nV čele Mezinárodní federace účetních stojí prezident. Prezidenta navrhují členské organizace a jmenuje Rada IFAC. Prvním prezidentem IFAC byl Reinhard Goerdeler, Německo (1977-1980). V současnosti prezidentem je In-Ki Joo, Republic of Korea, který byl jmenován v listopadu 2018 a bude sloužit jako prezident do listopadu 2020.\n\nStruktura vedení Mezinárodní federace účetních byla navržena tak, aby podporovala transparentnost, ulehčila spolupráci mezi členskými organizacemi a komunikaci s věřiteli a zabezpečila efektivní chod organizace. Pravomoce a role Rady a Představenstva IFAC jsou detailně popsány v Ústavu IFAC, který byl schválen v roce 2014, a ve Směrnici IFAC, která byla roce 2017 aktualizována.\n\nRada IFAC je vrcholné vedení, skladá se ze zástupců jednotlivých členských organizací. Schází se jednou za rok a rozhoduje o ústavních a strategických záležitostech a volí Představenstvo.\n\nPředstavenstvo dohlíží na činnosti IFAC a přijímá nutné opatření za účelem dosažení a dodržení poslání IFAC. Představenstvo tvoří Prezident a 22 zástupce členských oragnizací včetně viceprezidenta. Členství jednotlivých organizací odráží úroveň finančních příspěvku těchto organizací. Komise, která jmenuje představenstvo si klade za cíl dosáhnout rozmanité a různorodé složení, pokud jde o rovnováhu pohlaví, regionálního zastoupení a odborných znalostí.\n\nIFAC zavedla celou řadu výborů a komisí za účelem vyvíjení mezinárodních standardů a pokynů a zaměření na specifické sektory profese:\n\nIAASB (International Auditing and Assurance Standards Board) nebo Rada pro mezinárodní auditorské a ověřovací standardy.\n\nIAASB vydává Mezinárodní auditorské standardy, které pokrývají různé služby nabízené profesionálními účetními v celosvětovém měřítku jako audit, revize, záruka, kontrola kvality a související služby. Na činnost IAASB dohlíží Rada pro dohled nad veřejným zájmem.\n\nIAESB (International Accounting Education Standards Board) nebo Rada pro mezinárodní účetní vzdělávání\n\nIAESB vypracovává jednotné pokyny pro vzdělávání, odbornou přípravu a další profesní rozvoj. Národní profesionální účetní organizace jsou povinny zohlednit tyto vzdělávací standardy při formulaci svých vzdělávacích systémů.\n\nPABC (Professional Accountants in Business Committee)\n\nIPSASB (International Public Sector Accounting Standards Board) nebo Rada pro mezinárodní účetní standardy pro veřejný sektor.\n\nIPSASB vydává Mezinárodní účetní standardy pro veřejný sektor. Tyto standardy vycházejí z Mezinárodních standardů účetního výkaznictví (IFRS) vydaných IASB s vhodnými úpravami relevantními pro veřejný sektor.\n\nTAC (Transnational Auditors Committee) nebo Výbor nadnárodních auditorů\n\nCAP (Compliance Advisory Panel) nebo Porádní panel pro dodržování předpisů\n\nPAODC (Professional Accountancy Organization Development Committee) nebo Výbor pro rozvoj odborné účetní organizace\n\nIAPC (International Auditing Practices Committee) nebo Komise pro Mezinárodní auditorskou praxi\nRada IFAC jmenuje členy Rady pro mezinárodní účetní standardy (IASB). IASB vydává Mezinárodní standardy účetního výkaznictví (IFRS/IAS). Aplikace IFRS není pro některé druhy účetních jednotek vhodná, proto Rada IFAC založila Radu pro mezinárodní účetní standardy pro veřejný sektor (IPSASB), která si klade za cíl vytvořit vysoce kvalitní účetní standardy používané v účetních jednotkách veřejného sektoru. Tyto standardy by měly zvýšit transparentnost účetních zpráv vládních a jiných účetních jednotek veřejného sektoru. IPSASB vydává Mezinárodní účetní standardy pro veřejný sektor (IPSAS). Členové IPSASB jsou jmenováni Radou Mezinárodní federace účetních.\n\n"}
{"id": "1308806", "url": "https://cs.wikipedia.org/wiki?curid=1308806", "title": "Braunův dům", "text": "Braunův dům\n\nDům Matyáše Bernarda Brauna (jinak též Braunův dům) v Praze se nachází na nároží Karlova náměstí a Řeznické ulice v přímém sousedství Novoměstské radnice. První historické záznamy o tomto domě se datují již z roku 1337. Tento dům je pozoruhodný mezi typickými měšťanskými stavbami své doby díky neobvyklému půdorysu více křídel a prodlouženému nádvoří.\n\nV dnešní době je tento palác směsicí gotického, renesančního, barokního, neoklasicistního a novodobého architektonického stylu. Na místě dnešní stavby stály dříve pravděpodobně dva gotické domy. Tyto domy či jejich části tvořily zřejmě součást opevnění Nového Města pražského. Gotický suterén a část přízemí byly zachovány ve své původní podobě až do dnešní doby.\n\nDříve byl dům nazýván Salmovský nebo dům U kamenného stolu. V souladu s tehdejšími zvyklostmi obdržel dům číslo popisné 671 a oficiální označení U hvězd. Nejprve se majitelé střídali z řad pražských měšťanů, pak dům koupil v roce 1714 za 2915 zlatých Matyáš Bernard Braun.\n\nMatyáš Bernard Braun potom osobně na svoje náklady realizoval přestavbu velkého avšak anonymního domu v reprezentativní stavbu palácového typu. Ve svém okolí se potom stavba výrazně vyjímala svou velikostí a bohatým členěním fasády. V roce 1738 v tomto domě Matyáš Bernard Braun také skonal. Další významná přestavba domu proběhla v polovině 18. století z iniciativy Braunovy dcery Marie.\n\nPo smrti Marie v roce 1796 prodal její syn František Braunův dům kněžně Johaně von Hohenlohe-Kirchberg za 9 tisíc zlatých. K další významné změně vlastnictví došlo v roce 1867, kdy dům získala sňatkem rodina hrabat Thun-Hohenstein, která dům vlastnila až do konce rakousko-uherského mocnářství. Rodina Thun-Hohenstein provedla další četné modifikace především uvnitř stavby.\n\nPoslední zcela zásadní rekonstrukce stavby proběhla v letech 1990-1992, kdy Fond národního majetku provedl úplnou rekonstrukci paláce.\n\nV současné době v budově sídlí advokátní kanceláře a v přízemí a suterénu jsou dva unikátní konferenční sály. \n\n"}
