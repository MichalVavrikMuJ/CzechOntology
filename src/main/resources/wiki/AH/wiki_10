{"id": "1191113", "url": "https://cs.wikipedia.org/wiki?curid=1191113", "title": "Pugio", "text": "Pugio\n\nPugio byla římská dýka a součást římské uniformy. Používala se od 2. stol. před Kr. - 3. stol. po Kr.\n\nPůvod dýky pugio je stejný jako původ meče gladius, tedy v Hispánii. Římané se setkali s gladiem a pugiem za invaze do Hispánie během punských válek. Scipio donutil hispánské zbrojíře vyrábět pro legie tyto typy zbraní. Zatímco gladius u Římanů zdomácněl, dýka pugio byla víceméně raritou a běžně se začala používat až za Caesarovy doby.\n\nPugio byla železná dýka, která byla ve špičatém pouzdře. Pouzdro bylo charakteristické kruhovým zakončením, tvarem a čtyřmi úchyty na řemen. Ručka měla na horním konci typické zakončení a ve středu rukojeti byl výčnělek pro lepší úchop. V císařských dobách nacházíme i měděné ručky, přestože ty nejsou typické. Kovové ručky byly z tenkého raženého plátku železa, díky kterému byly velmi lehké. Čepele dýk byly velmi tenké s různými žlábky a rýhami, což mělo zvýšit jejich pevnost.\n\nZpočátku byla dýka nezdobená a dodržovala svůj standardní tvar, ale v 1. století po Kr. se objevila bohatě zdobená měděná pouzdra s různými motivy. Zpočátku se myslelo, že jde o důstojnické pugio, ale zjistilo se, že dekorativní dýky byly rozšířeny u běžných vojáků. Pugio se nosilo na levé straně připevněné k opasku. Definitivně bylo vyřazeno někdy v polovině 3. století.\n"}
{"id": "1191114", "url": "https://cs.wikipedia.org/wiki?curid=1191114", "title": "Tobias Exxel", "text": "Tobias Exxel\n\nTobias \"Eggi\" Exxel (* 27. února 1973) je baskytarista německé power metalové kapely Edguy, ke které se připojil v roce 1998. Před účinkování v Edguy působil jako kytarista v kapele Squealer. Během let 2000 – 2005 působil jako baskytarista i ve svém vlastním projektu Taraxacum.\n\n7. dubna 2010 během vystoupení na Wacken Open Air předčasně opustil pódium kvůli narození jeho syna. 13. dubna se jemu a jeho přítelkyni narodilo jejich první dítě, syn Julian. Během Tobiasovi nepřítomnosti ho nahradil Markus Großkopf, baskytarista kapely Helloween.\n\n\n\n\n\n"}
{"id": "1191115", "url": "https://cs.wikipedia.org/wiki?curid=1191115", "title": "Marie Leticie Bonaparte", "text": "Marie Leticie Bonaparte\n\nMarie Leticie Bonaparte (celým jménem \"Marie Leticie Evženie Kateřina Adéla Bonaparte\", 20. listopadu 1866, Palais Royal, Paříž – 25. října 1926, Moncalieri) byla vévodkyně z Aosty, manželka Amadea I. Španělského. Narodila se jako jedna ze tří dětí Napoleona Josefa Bonaparta a jeho manželky Marie Klotildy Savojské.\n\nOtec Marie Leticie byl Napoleon Josef, synovec Napoleona I., tedy syn Napoleonova nejmladšího bratra Jérômeho Bonaparta, krále Vestfálska. Mariina matka Marie Klotilda byla dcerou Viktora Emanuela II., díky tomu tedy byla Marie Leticie neteř krále Umberta I. a jeho manželka Marie Savojské.\n\nMarie Leticie se narodila v Palais Royal v Paříži dne 20. listopadu 1866. Střídavě vyrůstala v Paříži, Římě i jinde v Itálii se svými dvěma bratry Napoleonem Viktorem (1862–1926) a Ludvíkem (1864–1932). Po pádu druhého francouzské císařství v roce 1870 se její rodina přestěhovala do rezidence nedaleko Ženevského jezera ve Švýcarsku.\n\nManželství Mariiných rodičů bylo velmi nešťastné: zatímco Marie Klotilda chtěla žít klidný život se svými dětmi, Napoleona Josefa naplňovaly oslavy, lovy a jeho pozice u královského dvora. Navíc, v den svatby bylo Marii Klotilde pouhých 15 let, zatímco Napoleonu Josefovi již 37 let. Když roku 1878 zemřel Klotildin otec Viktor Emanuel, přestěhovala se i s dcerou Marií Leticií do Turína bez manžela. Během tohoto období obě pobývali v zámku Moncalieri, zatímco Mariini bratři zůstávali s otcem.\n\nPostupem času z Marie Leticie vyrostla žena, která byla obecně pokládána za velice krásnou, typickou příslušnici rodu Bonapartů. Údajně připomínala i sestry Napoleona I. Bonaparta, které byly svojí krásou proslavené. Měla se ve Florencii provdat za svého bratrance Emanuela Filiberta Savojského, avšak k tomu nikdy nedošlo. Sám Emanuel si nakonec vzal Helenu Orleánskou. Pár spolu nakonec měl syna Tomislava II., který se stal jediným králem Nezávislého státu Chorvatsko. Krátce po svatbě Emanuela a Heleny, v roce 1886 se ale začalo spekulovat o tom, že se Marie Leticie chystá provdat za svého dalšího bratrance; Rolanda Bonaparta. Ani k tomuto sňatku nakonec nedošlo.\n\nMarie Leticie se poprvé se svým budoucím manželem setkala v Moncalieri, kde se krom samotného Amadea setkala i s jeho otcem, Emanuelem II., vévodou z Aosty. Amadeus byl Mariin strýc z matčiny strany a byl o mnoho let starší. Marie Leticie byla považována za velmi okouzlující dámu a po celou dobu návštěvy v Itálii dělala Amadeovi společnost. Roku 1888 ji požádal o ruku a ona souhlasila. Samotné oznámení svazku ale způsobilo velký skandál, důvodem byl nejen dvaadvacetiletý rozdíl mezi snoubenci, ale především jejich blízká příbuznost; Amadeus byl bratr Marie Klotildy Savojské, matky Marie Leticie Bonaparte. I přesto ale papež svazek povolil.\n\nSvatba se konala 11. září 1888 v Královském paláci (\"Palazzo Reale\") v Turíně. Oddávajícím byl kardinál \"Gaetano Alimonda\". Svatby se zúčastnilo mnoho členů obou rodin; Savojských i Bonapartů. Byla zde například i Marie Pia Savojská, manželka portugalského krále. Sama Marie Leticie se stala až druhou (a poslední) manželkou Amadea, jeho první ženou byla Marie Viktorie z Pozza, která roku 1876 zemřela. Vzhledem k věkovému rozdílu novomanželů, Amadeovo první dítě z předchozího manželství bylo jen o tři roky mladší než Marie Leticie.\n\nPár žil v Turíně a měl jednoho potomka; syna Umberta, budoucího hraběte ze Salmu (1889–1918). Necelý rok po jeho narození Amadeus zemřel a Marie Leticie tak ovdověla velice mladá. Její syn pak byl zabit během první světové války.\n\nAž do roku 1902 žila Marie Leticie se synem Umbertem u italského královského dvora. Umberto se příliš na veřejnosti neobjevoval, nenechával se ani portrétovat, což způsobilo mnoho spekulací o tom, zda není znetvořený či mentálně retardovaný. V pozdějších letech se ale začal v médiích objevovat více a mýty byly vyvráceny. Samotný vdovský život Marie Leticie byl velmi chudý. Byla odkázána na příspěvky od rodiny Savojských, jelikož veškerý majetek po Amadeovi zdědili pouze jeho první tři synové z prvního manželství. Závislost Marie Leticie a Umberta na příspěvcích od Savojských pak často vedla ke sporům mezi Umbertem a Viktorem Emanuelem III.\n\nPřestože Marie Leticie se již nikdy nevdala, otevřeně vedla vztah s o dvacet let mladším vojákem. Tento vztah byl velmi skandální především kvůli rozdílnému postavení obou milenců.\n\nZemřela 25. října 1926, přežila tedy nejen svého manžela, ale i syna. Jediným dědicem, který získal veškeré její bohatství, se tedy stal její mladší milenec. Byla pohřbena v bazilice Superga na okraji Turína.\n"}
{"id": "1191121", "url": "https://cs.wikipedia.org/wiki?curid=1191121", "title": "Modus (seriál)", "text": "Modus (seriál)\n\nModus je švédský televizní seriál s kriminální zápletkou. Seriál o pátrání po sériovém vrahovi byl natočen podle knihy \"Frukta inte\" autorky Anne Holt. Premiérově byl vysílán od 23. září 2015 do 11. listopadu 2015.\n\nInger Johanne Vik pracuje jako kriminální psycholožka. Po svém pobytu v USA, kde pracovala pro FBI, se vrátila zpět do rodného Švédska, aby se ve Stockholmu věnovala akademické kariéře na Stockholmské univerzitě. Má dvě dcery, starší z nich, Stina, je autistka a stala se jediným svědkem vraždy ve stockholmském hotelu, kde rodina přespávala. Poté, co je zavražděna v Uppsale farářka Elisabeth Lindgren, Inger musí svou dceru ochránit a je nucena spolupracovat s policií, především s vyšetřovatelem Ingvarem Nymanem ze stockholmské státní policie. Mrtvých přibývá a všechny oběti spojuje stejná vlastnost. Není však zřejmé, pro koho nájemný vrah pracuje a u některých zavražděných vyplouvají na povrch skutečnosti z dávné minulosti.\n"}
{"id": "1191122", "url": "https://cs.wikipedia.org/wiki?curid=1191122", "title": "Lorica manica", "text": "Lorica manica\n\nLorica Manica (pancíř ruky) byla jedním z dodatečných prvků římské ochranné zbroje limitovaně užívaná zhruba mezi 2.–5. stoletím a také jako vybavení římských gladiátorů.\n\nLorica Manica bylo brnění, které chránilo pravou ruku, tedy ruku, kterou legionář držel meč. Plátová ochrana rukou a nohou existovala již dlouhá staletí před tím, než ji do svého vojska zavedli Římané v helénistických a íránských armádách. Původně se používal pouze u gladiátorů, v římské armádě bylo této ochrany pravděpodobně poprvé ve velkém použito během Trajánových dáckých válek spolu s křížovým zesílením přilby Galea. Spekuluje se, že šlo o odezvu na slavný obouruční dácký meč Falx (srp), proti kterému byly nezesílené přilby a nechráněné části těla velmi zranitelné. Existují nicméně reliéfy příslušníků římské armády sloužících na Rýně, kde je pásová zbroj na rukou zobrazena už v době před Trajánovými výpravami proti Dákům, čímž padá často propagovaná (ale jistě mylná) domněnka, že tento doplněk zbroje byl vyvinut specificky kvůli dáckým zbraním. Lorica Manica se vyráběla na stejném principu, jako pancíř lorica segmentata. Byl složen z do sebe zapadajících kovových plátů uchycených na koženém podkladu. Po dáckých válkách se nadále používala a existují i nálezy fragmentů v Británii. U římské pěchoty se zjevně používala jako občasné, dotačné vylepšení ochrany minimálně do 3. století a coby součást ochranné zbroje Římské těžké jízdy je bezpečně doložena až do 5. století.\n"}
{"id": "1191126", "url": "https://cs.wikipedia.org/wiki?curid=1191126", "title": "Melomakarona", "text": "Melomakarona\n\nMelomakarona je řecký vánoční dezert. V překladu melomakarona znamená těsto namáčené v medu. Cukroví, které má tvar vajíčka, se původně nazývalo \"makaronia\" a bylo servírováno při pohřebních hostinách. V současné době se v Řecku připravuje především na Vánoce. Hlavními ingrediencemi jsou vlašské ořechy, skořice, pomerančová šťáva a med, který byl ve starověkém Řecku považován za symbol hojnosti a plodnosti.\n\n"}
{"id": "1191128", "url": "https://cs.wikipedia.org/wiki?curid=1191128", "title": "Volvo Car Open 2016 – ženská dvouhra", "text": "Volvo Car Open 2016 – ženská dvouhra\n\nDo soutěže ženské dvouhry na tenisovém turnaji Volvo Car Open 2016 nastoupilo padesát šest hráček. Obhájkyní titulu byla německá světová trojka Angelique Kerberová, která během semifinále proti Sloane Stephensové zápas skrečovala pro virózu.\n\nVítězkou dvouhry se stala sedmá nasazená Američanka Sloane Stephensová, jež ve finále zdolala ruskou kvalifikantku Jelenu Vesninovou po dvousetovém průběhu 7–6 a 6–2. V probíhající sezóně si připsala druhé turnajové vítězství po únorovém triumfu na Abierto Mexicano Telcel, a celkově čtvrtý singlový titul na okruhu WTA Tour, když udržela 100% finálovou úspěšnost. Jednalo se o její premiérový triumf v kategorii Premier. Vesninová se stala první kvalifikantkou v charlestonském finále a podruhé z něho odešla poražena, když už prohrála s Caroline Wozniackou v roce 2011. Na dvorci v průběhu turnaje strávila celkem 718 minut, téměř 12 hodin.\nOsm nejvýše nasazených hráček mělo volný los do druhého kola.\n"}
{"id": "1191129", "url": "https://cs.wikipedia.org/wiki?curid=1191129", "title": "Batavové", "text": "Batavové\n\nBatavové () byl západogermánský kmen, který žil v dnešním Nizozemsku v oblasti delty Rýna. \n\nVzhledem k vnitřním kmenovým svárům se oddělili od Chattů a kolem roku 50 př. n.l se usadili u ústí Rýna v římské provincii Belgica. V roce 12 před naším letopočtem byli podmaněni Římany pod velením velitele jménem Drusus a od této chvíle byli věrnými spojenci až na jednu výjimku: Batávské povstání pod vedením Julia Civilise v roce 69 n. l., v této souvislosti Germáni uspěli v dobývání římských vojenských táborů (Vetera poblíž Xantenu). \n\nVe 4. století se už pořímštění Batavové stali součástí Franků. Jméno Batavů přežilo do dnešních dnů jako název území kolem řeky Waal.\n\n"}
{"id": "1191131", "url": "https://cs.wikipedia.org/wiki?curid=1191131", "title": "Vila Johanna Liebiega mladšího", "text": "Vila Johanna Liebiega mladšího\n\nVila Johanna Liebiega mladšího (Liebeigův palác) je novorenesanční budova postavená v letech 1871–1872 podle plánů libereckého stavitele Gustava Sacherse pro rodinu barona Johanna Liebiega mladšího, syna jednoho ze zakladatelů textilního průmyslu na severu Čech. Budově se pro její krásu a velkorysost přezdívalo Liebiegův palác. Vila je chráněna jako kulturní památka.\n\nV letech 1953–2014 ve vile sídlila Oblastní galerie Liberec.\n"}
{"id": "1191146", "url": "https://cs.wikipedia.org/wiki?curid=1191146", "title": "Shuttlebus", "text": "Shuttlebus\n\nShuttlebus je typ přepravy osob, vytvářející pravidelná spojení s vysokou frekvencí mezi dvěma místy (např. město – letiště). Obvykle jsou rozlišovány podle služeb na Shared (sdílený), Private (soukromý) a VIP.\n\nSdílená přeprava je založena na snížení přepravní ceny s rostoucím počtem osob. \nSoukromá přeprava je obvykle dražší, cestující má celý dopravní prostředek pro sebe.\nVIP přeprava je obvykle obdoba Private s tím rozdílem, že je služba doplněna o nadstandardní služby, jako např. poznávací výlety, průvodce, večeře, zajištění ubytování, apod.\nMezi ostatní shuttlebus přepravy patří airport shuttle nebo hotel shuttle. Obě služby jsou obvykle založené na službě \"Shared\" a jejich cílem je rychlá a jednoduchá přeprava z letiště na hotel a naopak.\n\nNejvětší využití shuttlebus nachází v Evropě a USA. Evropě pak právě díky UNESCO destinacím.\n"}
{"id": "1191147", "url": "https://cs.wikipedia.org/wiki?curid=1191147", "title": "Franz Laufberger", "text": "Franz Laufberger\n\nFranz Laufberger von Bergenheim, též František Laufberger z Bergenheimu (18. července 1808 Jičíněves – 17. července 1877 Bzí), byl rakouský státní úředník, soudce a politik německé národnosti z Čech, v 60. letech 19. století poslanec Českého zemského sněmu.\n\nAbsolvoval právnicko-politická studia na právnické fakultě v Praze. V roce 1833 nastoupil jako justiciář (soudní úředník) na panství Sadová, kde se o dva roky později stal úředníkem vrchního justičního úřadu. V patrimoniální správě působil v letech 1832–1848 (později jako substitut horního úřadu v Jilemnici). Roku 1849 byl přidělen do Prahy do komise pro vypořádání zrušení poddanství. Ještě téhož roku ovšem byl jmenován okresním hejtmanem (nejvyšší představitel státní správy) ve Vrchlabí. Podle jiného zdroje byl mezitím v letech 1848–1851 byl krajským soudcem u zemského soudu v Praze a pak v období let 1850–1852 vykonával funkci okresního hejtmana ve Vrchlabí. V letech 1852–1859 byl okresním hejtmanem v Teplicích. Dobový nekrolog ovšem zmiňuje, že okresním hejtmanem v Teplicích byl až od roku 1855. Od roku 1859 do roku 1862 zastával post krajského hejtmana v Táboře, přičemž agendu úřadu vedl až do roku 1867. Roku 1867 získal titul dvorního rady a stal se vedoucím okresního hejtmanství. Dobový zdroj naopak uvádí, že roku 1867 byl již jmenován dvorním radou při místodržitelství. V období let 1869–1874 byl viceprezidentem zemské školní rady v Praze.\n\nJeho profesní dráha vyvrcholila funkcí náměstka českého místodržícího. Do této funkce usedl 15. února 1875. Již 12. května 1875 byl ale penzionován. Šlo o odchod na odpočinek na vlastní žádost. Trpěl zdravotními problémy.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Rokytnice, Jilemnice. Na mandát rezignoval v listopadu 1866. Patřil mezi stoupence tzv. Ústavní strany, která byla liberálně, provídeňsky a centralisticky orientovaná.\n\nRoku 1850 mu byl udělen Zlatý záslužný kříž a roku 1870 Císařský rakouský řád Leopoldův. Zemřel po dlouhé bolestivé nemoci v červenci 1877 v Bzí u Tábora.\n"}
{"id": "1191148", "url": "https://cs.wikipedia.org/wiki?curid=1191148", "title": "Evolvabilita", "text": "Evolvabilita\n\nEvolvabilitu lze definovat jako kapacitu organizmu pro adaptivní evoluci. Evolvabilita je schopnost populace procházet přirozeným výběrem.\n\nAby bylo pro organizmus výhodné procházet přirozeným výběrem, musí existovat určitá nenulová pravděpodobnost, že nové dědičné varianty budou pro organizmus evolučně výhodné. Náhodné mutace bývají většinou nevýhodné, protože je pouze malá pravděpodobnost náhodného vzniku účelné vlastnosti.\nRané snahy nechávat počítače procházet přirozeným výběrem ztroskotaly na nedostatku pozitivních mutací, analogicky se proto předpokládá, že život si nevyvinul jen mnoho strategií, jak přežívat, ale dokonce i mnoho strategií, jak se vyvíjet.\n"}
{"id": "1191151", "url": "https://cs.wikipedia.org/wiki?curid=1191151", "title": "Renschovo pravidlo", "text": "Renschovo pravidlo\n\nRenschovo pravidlo je alometrický zákon o vztahu mezi dimorfismem (SSD) a rozdílu mezi velikostí zástupců pohlaví. Napříč druhy se ukazuje, že sexuální dimorfismus je tím větší, čím větší je i velikostní rozdíl mezi pohlavími. Zároveň se také snižuje s rostoucí fyzickou výškou. Je například zodpovědný za to, že největší primáti (včetně lidí) mají nejmenší primární pohlavní znaky (genitálie), zatímco menší do nich investují značně více. V populacích, kde je sexuální dimorfismus největší si totiž samci udržují harém v soubojích se svými konkurenty – pak už nemusí tolik investovat do úspěšné reprodukce, protože mají své samice zajištěné. Nicméně v populacích spíše monogamních, mezi které patří i lidé, potřebují samci mít jistotu, že potomci jejich jediného partnera budou plodní.\n\nKromě primátů dosahují vysokých maxim také ploutvonožci a sudokopytníci, nicméně Renschovo pravidlo se aplikuje i šířeji.\n\nPravidlo navrhl Bernhard Rensch roku 1950.\n"}
{"id": "1191152", "url": "https://cs.wikipedia.org/wiki?curid=1191152", "title": "Şərurspor PFK", "text": "Şərurspor PFK\n\nŞərurspor PFK (ázerbájdžánsky: \"Şərurspor Peşəkar Futbol Klubu\") je ázerbájdžánský fotbalový klub sídlící v hlavním městě Baku. Klub byl založen v roce 2015.\n\nSvé domácí zápasy odehrává na stadionu Bayıl stadionu s kapacitou 3 000 diváků.\n\nZdroj: \n\n"}
{"id": "1191153", "url": "https://cs.wikipedia.org/wiki?curid=1191153", "title": "František Filip", "text": "František Filip\n\nJméno a příjmení František Filip má více známých nositelů:\n"}
{"id": "1191158", "url": "https://cs.wikipedia.org/wiki?curid=1191158", "title": "Zaqatala PFK", "text": "Zaqatala PFK\n\nZaqatala PFK (ázerbájdžánsky: \"Zaqatala Peşəkar Futbol Klubu\") je ázerbájdžánský fotbalový klub sídlící ve městě Zaqatala. Klub byl založen v roce 2010.\n\nSvé domácí zápasy odehrává na stadionu Zaqatala şəhər stadionu s kapacitou 3 500 diváků.\n\nZdroj: \n\n"}
{"id": "1191159", "url": "https://cs.wikipedia.org/wiki?curid=1191159", "title": ".i2p", "text": ".i2p\n\n.i2p je generická pseudodoména používaná v sítí I2P. Doména není obsažena v kořenových DNS serverech. Veškeré dotazy uživatelů I2P se odesílají na proxy server spuštěný na jejich počítači (127.0.0.1:4444 pro HTTP proxy), který následně DNS dotaz vyhodnotí.\n\nK vidění jsou dva tvary domén:\n"}
{"id": "1191160", "url": "https://cs.wikipedia.org/wiki?curid=1191160", "title": "Bedřich Landrock", "text": "Bedřich Landrock\n\nBedřich Landrock, křtěný Fridrich August, též Friedrich Landrock nebo Lantrok (10. prosince 1826 Horažďovice – 15. ledna 1894 Kuks), byl rakouský římskokatolický duchovní a politik české národnosti z Čech, v 60. letech 19. století poslanec Českého zemského sněmu.\n\n27. ledna 1850 byl vysvěcen na kněze. Po dobu sedmnácti let vykonával funkci katechety a ředitele hlavní školy ve Dvoře Králové nad Labem. Uvádí se i jako ředitel tamní nižší reálné školy. V období let 1869–1885 střídavě působil jako farář v Lomech na Důlku v Kuněticích a v Bělé u Bohdanče. Působil také jako děkan v Jaroměři. Patřil mezi vlastenecky orientované české kněze. Byl označován za výborného řečníka a kazatele. Působil i jako hudebník, skladatel, básník a spisovatel. Byl členem Českého muzea. Roku 1861 mu město Smiřice udělilo čestné občanství. Kromě toho získal čestné občanství i od města Dvůr Králové nad Labem. Měl titul biskupského notáře. Byl mu též udělen Zlatý záslužný kříž.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii venkovských obcí, obvod Dvůr Králové, Jaroměř. Byl tehdy uváděn jako oficiální český kandidát (Národní strana, staročeská). Na mandát rezignoval v prosinci 1862.\n\nV srpnu 1893 odešel kvůli přetrvávající nemoci na odpočinek a uchýlil se do kláštera v Kuksu. Penzionovaný jaroměřský děkan Bedřich Landrock zemřel v lednu 1894 v klášteře milosrdných bratrů v Kuksu.\n"}
{"id": "1191164", "url": "https://cs.wikipedia.org/wiki?curid=1191164", "title": "Josef Franz Knobloch", "text": "Josef Franz Knobloch\n\nJosef Franz Knobloch (26. dubna 1816 Cvikov – 2. prosince 1882 Cvikov) byl rakouský podnikatel a politik německé národnosti z Čech, v 60. letech 19. století poslanec Českého zemského sněmu.\n\nSyn domkáře Josefa Franze Knoblocha, a matky Veroniky, pokřtěn byl jako Franz Xaverius. Byl majitelem tkalcovny a továrny na bavlněné zboží v rodném Cvikově.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Cvikov, Mimoň.\n\nV letech 1849–1850 byl zvolen na post starosty Cvikova, který zastával po tři funkční období. Zaměřoval se na rozvoj školství. Z vlastních prostředků pomáhal vydržovat soukromou školu. Za jeho úřadování došlo k výstavbě nové budovy národní školy a k rozšíření měšťanské školy. Ve městě tehdy vznikla i spořitelna a veřejná nemocnice. Později byl i okresním starostou. Získal Zlatý záslužný kříž. V roce 1880 byl nucen ze zdravotních důvodů se stáhnout z veřejných funkcí.\n\nZemřel v prosinci 1882.\n"}
{"id": "1191165", "url": "https://cs.wikipedia.org/wiki?curid=1191165", "title": "Románská architektura na Moravě", "text": "Románská architektura na Moravě\n\nRománská architektura na Moravě je soustava souborů stavebních objektů, kostelů, částí hradů, klášterů a v omezené míře i rezidencí a paláců, vzniklých v letech 1030–1250, kterých se zachovala jen malá část. Zastoupeny jsou na celém území Moravy v největší míře v jiho-západní části.\nRománská architektura je dělena na ranou, pokročilou a pozdní. Přesné zařazení je často obtížné pro malou nabídku zachovaných písemných dokladů a značnou míru (rozsah) přestaveb v pozdějších dobách.\nNa Moravě je nejvíce zastoupena architektura pozdně románská, ze samého závěru slohu (přibližně roky 1190 až 1250).\n\nZděná architektura se na Moravě objevila záhy, na počátku nebo ke konci 1. čtvrtiny 9. století (asi 820-822). Vždy jde jen o architekturu sakrální, jmenovitě kostely, (nepočítáme-li čelní kamenné zdi mnoha hradebních děl) většinou bez vápenné malty. Tato architektura je charakterem předrománská. Ve většině zemí je architektura vzniklá před rokem 1000 charakterizována jako předrománská, i když některé rysy mohou být podobné. Předrománská, staromoravská architektura je od románské architektury odlišná více než na západě, přičemž její podoba je známa jen z archeologických nálezů. V trojrozměrné skutečnosti se zachoval jen jediný objekt a to až těsně za hranicí na Slovensku, ač původně náležel k širšímu prostředí Mikulčické aglomerace, součásti Moravského knížectví. Je to kostel svaté Markéty Antiochijské v Kopčanech, který je ve své spodní části spolehlivě staromoravský (velkomoravský), tedy předrománský.\n\nNa moravském území bylo v průběhu 9. století postaveno přibližně 30 objektů, ze kterých je spolehlivě doloženo asi 25. Z těchto kostelů část přečkala i pád Velké Moravy, část jich s dobrou pravděpodobností mohla sloužit dále církevnímu životu. Je doloženo, že patrně nejstarší kostel v českých zemích – jednolodní kostel svatého Jana v Modré u Velehradu – stál, (byť v zanedbaném stavu) ještě v 17. století, kdy byla pro obtíže s údržbou nedalekou klášterní komunitou zbourána. Z toho lze alespoň usuzovat že menší část zděných staveb byla jako obecný příklad na Moravě přítomna i v 10. století. Naopak máme jen málo důvodů se domnívat, že zděné stavby vznikaly i v průběhu 10. století. Patrně proto, že nějaká část byla přítomna (a možná sloužila) ze staršího období ale také pro zjevný pokles organizace společnosti.\n\nJisté náznaky stavební činnosti, kterou by bylo možno zařadit na konec 10. století máme jen z největších center: Olomouce a Brna (kostel Panny Marie na Starém Brně). Oba tyto příklady jsou doloženy jen archeologicky a jejich stáří není jednoznačně odsouhlaseno. V brněnském případě s ohledem ta to že šlo o rotundu by bylo možno uvažovat o nějakém přechodném a “sloučeném“ projevu starých příkladů a přenosu nových vzorů z prostředí Francké říše nebo Dolního Rakouska.\nJako nejstarším poměrně dobře dochovaném dokladu se uvažuje o rotundě Sv. Kateřiny v areálu někdejšího znojemského hradu. Ale ani o něm nepanuje v odborném prostředí jednota. Jedna nejzazší hypotéza počítá se vznikem již v 11. století nebo dokonce již v době břetislavské tj. v polovině 11. století. Jiná ztotožňuje časové zařazení o cca 80 let později do doby vzniku fresek uvnitř, jež jsou historicky dobře doloženy (1134).\nCelkově na Moravě vzniklo přibližně 600 staveb s románskými architektonickými rysy, převážná část z nich byly kostely přičemž většina pochází až ze závěru epochy tj. přelomu 12. a 13 století.\nNa Moravě ale vznikly největší románské stavby ze všech zemí koruny české. Jsou jimi trojlodní bazilika na Velehradě - délka 84 m (konventní chrám cisterciáckého kláštera) založený roku 1204 a trojlodní konventní bazilika Sv. Prokopa v Třebíči - délka 72 metrů (konventní chrám benediktinského kláštera). V dobře vnímatelném stavu se zachovalo několik rotund na jihozápadní Moravě (v teritoriu znojemského knížectví). Skvostným příkladem je velmi dobře zachovaná stavba kostela svatých Petra a Pavla, která byla původně součástí knížecího paláce v Řeznovicích.\n\nNa Moravě se zachovaly také tři velké pozdně románské portály (v Třebíči, Měříně a Hulíně), ze kterých ten třebíčský ze samého závěru slohu nemá v celém středoevropském prostoru obdobu, s výjimkou o něco menšího portálu západního průčelí chrámu sv. Štěpána ve Vídni.\n\nRománská architektura na Moravě má odlišnou periodizaci a vývoj než tomu bylo v Čechách. Mnohem časnější nástup předrománské fáze, útlum v 10. století, pozdější počátek v 11. století a bouřlivý rozmach ke konci 12. a na počátku 13 století. Také výrazové prostředky se poněkud liší a to nejspíše pro přenos jiných vzorů než tomu bylo ve spojené zemi.\n\n"}
{"id": "1191170", "url": "https://cs.wikipedia.org/wiki?curid=1191170", "title": "Jan Jílek (poslanec Českého zemského sněmu)", "text": "Jan Jílek (poslanec Českého zemského sněmu)\n\nJan Jílek (9. listopadu 1828 Hostomice – ???) byl rakouský politik české národnosti z Čech, v 60. a 70. letech 19. století poslanec Českého zemského sněmu.\n\nByl měšťanem v Hostomicích, kde vlastnil dům čp. 6. Byl synem měšťana a zahradníka Václava Jílka. V červenci 1861 se jeho manželkou stala Josefa Khanská. Od roku 1861 do roku 1867 zastával funkci starosty Hostomic. V letech 1865–1873 byl též okresní starosta v Hořovicích. Byl prvním obecním a okresním starostou. Později se odstěhoval a informace o jeho dalším životě nejsou k dispozici.\n\nPo obnovení ústavního systému vlády počátkem 60. let se zapojil i do vysoké politiky. Po rezignaci poslance Aloise Krásy byl v doplňovacích zemských volbách v Čechách v prosinci 1865 zvolen na Český zemský sněm, kde zastupoval kurii venkovských obcí, obvod Hořovice, Zbiroh. Mandát obhájil ve volbách v lednu 1867 a volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci tehdejší české pasivní rezistence mandát přestal vykonávat a byl zbaven poslaneckého křesla pro absenci v září 1868. Zvolen byl manifestačně znovu v září 1869. Uspěl rovněž v řádných zemských volbách roku 1870 a zemských volbách roku 1872. Pokračující česká pasivní rezistence vedla k dalšímu zbavení mandátu a následné manifestační opětovné volbě v doplňovacích volbách roku 1873. V doplňovacích volbách roku 1874 se ovšem již mezi poslanci neuvádí a jeho volební obvod od té doby zastupoval Ludvík Vorel.\n"}
{"id": "1191172", "url": "https://cs.wikipedia.org/wiki?curid=1191172", "title": "Státní rozpočet České republiky na rok 2014", "text": "Státní rozpočet České republiky na rok 2014\n\nStátní rozpočet České republiky na rok 2014 je zákon č. 475/2013 Sb. ze dne 19. prosince 2014, který nabyl účinnosti k 1. lednu 2014. Jedná se o plán hospodaření České republiky, přičemž jeho ústředním orgánem je Ministerstvo financí. Účet státního rozpočtu spravuje ČNB. Státní rozpočet na rok 2015 musel být sestaven, stejně jako státní rozpočet na jakýkoliv jiný rok, dle zákona o rozpočtových pravidlech.\n\nJedná se o jediný rozpočet, jež sestavila vláda Jiřího Rusnoka a jehož předkladatelem byl ministr financí Jan Fischer. Ten počítal se zvýšením schodku ze 100 mld. Kč v roce 2013 o 12 mld. Kč, přičemž absolutní výše státního dluhu měla během roku 2014 vzrůst o více než 113 mld. Kč na 1 794,7 mld. Kč, k čemuž nakonec nedošlo.\n\nZákon o státním rozpočtu na rok 2014 počítal s úhrnnými příjmy ve výši 1 098,2 mld. Kč, úhrnnými výdaji 1 210,2 mld. Kč a s deficitem hospodaření 112,0 mld. Kč.\n\nPlnění příjmů k 31. prosinci 2014 dosáhlo 1 133,8 mld. Kč, což je o 35,6 mld. Kč více, než bylo plánováno. Na vyšším plnění oproti plánu se nejvíce podepsalo čerpání z evropských fondů, které dosáhlo hodnoty 89,5 mld. Kč (nejvyšší hodnota od vstupu do EU).\n\nVýdaje byly k 31. prosinci 2014 čerpány ve výši 1 211,6 mld. Kč, což je pouze o 1,4 mld. Kč více, než bylo rozpočtováno. Investice dosáhly v tomto roce úrovně ve výši 111,5 mld. Kč (meziročně více o 9,0 %), což souvisí s úspěšným čerpáním evropských fondů. Podíl investic na celkových výdajích tak činil 9,2 % (meziročně o 0,5 p. b. více).\n\nSchodek pak byl oproti plánu nižší o 34,2 mld. Kč a dosáhl výše 77,8 mld. Kč (meziročně o 3,5 mld. Kč méně). Státní dluh České republiky ke konci roku 2014 činil 1663,7 mld. Kč, meziročně o 19,6 mld. Kč méně.\n\nNa daňových příjmech se za rok 2014 vybralo pro státní rozpočet meziročně o 30,12 mld. Kč více (3,3 %), čímž daňové inkaso dosáhlo hodnoty 952,5 mld. Kč. Za tímto růstem stálo především inkaso pojistného na sociální zabezpečení (meziročně více o 10,7 mld. Kč), daně z přidané hodnoty (10,3 mld. Kč) a daně z příjmů právnických osob (7,9 mld. Kč). Naopak proti růstu inkasa působil výběr spotřebních daní, který se meziročně snížil o 2,4 mld. Kč (1,8 %).\n\n"}
{"id": "1191173", "url": "https://cs.wikipedia.org/wiki?curid=1191173", "title": "Státní rozpočet České republiky na rok 2017", "text": "Státní rozpočet České republiky na rok 2017\n\nStátní rozpočet České republiky na rok 2017 v současné době sestavuje Ministerstvo financí České republiky, přičemž jediným známým údajem tohoto rozpočtu je schodek, který má činit 60,0 mld. Kč (meziročně o 10 mld. Kč méně).\n\n"}
{"id": "1191179", "url": "https://cs.wikipedia.org/wiki?curid=1191179", "title": "Zdenek Primus", "text": "Zdenek Primus\n\nZdenek Primus (* 20. srpna 1952 Brno) je česko-německý historik umění a spisovatel.\n\nVystudoval dějiny umění, klasickou archeologii a germanistiku v Hamburku a Mnichově (Ludwig-Maximilians-Universität München) (1996). V letech 1990 až 1992 působil jako kurátor v Städtisches Museum Mülheim an der Ruhr. Od roku 1992 do roku 1996 učil na FAMU v Praze a 1996 až 2000 na Vysoké škole uměleckoprůmyslové v Praze dějiny umění 20. století. Spoluvydavatel edice Moderní česká kniha (KANT) a vydavatel multiplů různých umělců pod Umbrella Editions Prague. Žije v Praze a v San Cristoforu. Člen sdružení AICA. Koncipuje a organizuje výstavy o umění 20. století v České republice a cizině.\n\nKvůli neuspořádaným rodinným poměrům se Zdenek Primus společně s otcem po celé dětství stěhoval z místa na místo, čímž bylo jeho dětství značně poznamenáno. V důsledku neustálého zpřetrhávání přátelských vazeb se permanentně cítil vykořeněný a vyčleněný z kolektivu svých vrstevníků. To však, společně s hendikepem dvakrát přeučeného leváka, se v dospělosti ukázalo jako výhoda. Tím byl spoluvytvářen jeho pohled na svět, což mu pomohlo k rozpoznání nezvyklého a vedlo ho k odlišnému zacházení se situacemi.\n\nZákaz studia a pocit marnosti ho v roce 1977 přiměl odejít z Československa. Identifikoval se s německým původem svého otce a odešel do Německa, kde získal německé občanství. Po maturitě v roce 1980 začal studovat dějiny umění, klasickou archeologii a germanistiku na Hamburské universitě. V roce 1982 přešel na Ludwig-Maximilians-Universität München, kde studium ukončil, jako Magister Artium v roce 1986.\n\nV letech 1987 až 1988 žil v Aix-en-Provence v jižní Francii, kde psal knihu o české avantgardě, poté bydlel tři a půl roku v německém Düsseldorfu. V letech 1990 až 1992 pracoval jako kurátor ve Städtisches Museum Mülheim an der Ruhr. Ve stejném roce se přestěhoval do Prahy. Na FAMU (1992–1996) a na Vysoké škole uměleckoprůmyslové (1996–2000) vyučoval externě dějiny umění 20. století. Od ukončení studia koncipoval a organizoval výstavy po celé Evropě a Spojených státech a psal knihy o umění. Od roku 2009 se začal věnovat psaní literárních textů, které mu od roku 2011 vycházejí knižně.  \n\nV umění si Zdenek Primus nacházel často kunsthistoricky nezpracovaná a často i okrajová témata vizuální kultury dvacátého století, která zpracovává do knih, katalogů a výstav. Skutečnost, že artefakty, které měl v úmyslu zpracovat, nebyly ve veřejných sbírkách, jej přivedla ke sběratelství. Jeho zájem se koncentruje především na evropskou meziválečnou avantgardu, umění šedesátých let 20. století, zvláště pak na umění abstraktní, knižní umění a výtvarnou fotografii. Ve výstavách, které si sám instaluje, a katalozích zpracovává také historii hudebních projevů šedesátých let a jejich reflexi v grafické tvorbě. Všechny jeho umělecké publikace vycházejí vždy dvojjazyčně. \n\nLiterární tvorbě se dnes Zdenek Primus věnuje paralelně s tvorbou kunsthistorickou.  \n\nPíše prózu, ve které se zaměřuje především na příběhy z každodenního života i s jeho rozmanitými variacemi na mezilidské vztahy. Nebojí se erotiky, analyzuje konání protagonistů, které popisuje s účastí a zdrženlivým humorem. Jeho příběhy mívají pointu, nezřídka se vyznačují magickými prvky a překvapivou krutostí.  \n\nVyužívá často vlastních zkušeností (\"Tutus - reklama na nedokonalost\", \"Příběhy z Kávobaru\"). Otázku viny jedince v totalitním režimu a předpoklady odpuštění sobě i druhým řeší v německy psané novele \"Ich bin tot/Jsem mrtev\". \n\n\n\n\n"}
{"id": "1191183", "url": "https://cs.wikipedia.org/wiki?curid=1191183", "title": "Vrcholák", "text": "Vrcholák\n\nVrcholák (\"Terminalia\"), česky též mandlovník nebo terminálie, je rod rostlin z čeledi uzlencovité. Jsou to vesměs mohutné stromy, často s kořenovými náběhy u paty kmene. Listy jsou jednoduché, střídavé nebo vstřícné, květy jsou pravidelné a bez koruny. Rod zahrnuje asi 200 druhů a je rozšířen v tropech téměř celého světa. Vrcholáky mají poměrně mnohostranné využití. Vrcholák pravý je v tropech často vysazován jako stínící strom. Jádra plodů jsou jedlá. Mnohé druhy jsou vyhledávaným zdrojem kvalitního dřeva, plody některých druhů slouží k barvení látek a vydělávání kůží. Řada druhů má význam v tradiční, zejména indické medicíně.\n\nVrcholáky jsou stálezelené, poloopadavé nebo opadavé stromy, často mohutné a s kořenovými náběhy u paty kmene, pouze výjimečně keře. Listy jsou jednoduché, střídavé nebo vstřícné, často nahloučené na koncích větví a zdánlivě přeslenité. Některé druhy mají rozměrné listy, dosahující délky až 40 cm. Čepel listů je podlouhlá, obvejčitá nebo okrouhlá, lysá nebo chlupatá. Na okraji jsou listy často drobounce vroubkované, na ploše bývají průsvitně tečkované. Na bázi listové čepele nebo na řapíku jsou často 2 nebo i více žlázek. Květy jsou pravidelné, většinou pětičetné (řidčeji čtyřčetné), uspořádané v koncových hroznech, klasech nebo latách. Často jsou ve spodní části květenství oboupohlavné květy a ve vrcholové pouze samčí. Kalich je čtyř nebo pětičetný, s válcovitou nebo vejcovitou kališní trubkou a vejčitými nebo trojúhelníkovitými laloky. Koruna chybí. Tyčinek je 8 nebo 10. Semeník je spodní, s jedinou komůrkou obsahující většinou 2, řidčeji více vajíček. Plodem je nepravý plod (pseudokarp). Plody jsou dosti různorodého tvaru a velikosti, často dužnaté a připomínající peckovici, případně suché a kožovité nebo korkovité. Na povrchu jsou často podélně žebernaté nebo křídlaté.\n\nRod vrcholák zahrnuje asi 200 druhů. Je to druhý největší rod čeledi uzlencovité. Je rozšířen v tropech Afriky, Asie i Ameriky, některé druhy přesahují do jižní Afriky, severní Austrálie a na ostrovy Oceánie. Nejvíc druhů roste v tropické Asii.\n\nVětšina druhů roste v nížinách tropů, zejména v tropických deštných lesích, teakových lesích, bažinatých a poříčních lesích. Některé druhy jsou přizpůsobeny růstu na mořském pobřeží. Nemnohé druhy rostou v suchých oblastech, v Asii zejména \"T. crassifolia\", \"T. microcarpa\" a \"T. insularis\".\n\nBezkorunné květy různých druhů vrcholáku jsou opylovány hmyzem, zejména brouky, dvoukřídlými, plošticemi, blanokřídlými a motýli. Květy vrcholáku myrobalánového páchnou a opylují je zejména mouchy.\nČetné druhy vrcholáku mají na bázi listové čepele nebo na řapíku extraflorální nektária v podobě drobných žlázek produkujících nektar, který vyhledávají mravenci. Žlázky jsou aktivní zejména na mladých listech a mravenci chrání čerstvé výhonky před býložravci. Po dozrání listů žlázky ztrácejí svoji funkci. Na rubu listů některých druhů jsou podél hlavních žilek a v jejich paždí drobná domatia, obývaná symbiotickými roztoči.\n\nPlody mnohých druhů mají korkovitý povrch nebo vzduchové kapsy a jsou přizpůsobeny šíření vodou. Plody vrcholáku pravého se šíří mořskými proudy a podrží si v mořské vodě klíčivost po dlouhý čas. Naproti tomu plody vrcholáku myrobalánového vyhledávají a šíří pozemní zvířata, zejména prasata, jeleni a kozy. Plody \"T. pallida\" opadávají na zem, kde je roznášejí zejména hlodavci, na jejich šíření se však podílí i dešťová voda. Jádra plodů vrcholáku pravého konzumují mj. netopýři a na mořském pobřeží i krabi.\n\n\nČetné druhy vrcholáku jsou vyhledávány jako zdroj kvalitního dřeva. Dřevo afrického druhu \"T. ivorensis\" je obchodováno pod názvem \"framiré\", dřevo \"T. superba\" jako \"limba\". Vrcholáky jsou v Africe pěstovány i na lesních plantážích. V Malajsii je dřevo různých druhů vrcholáku známo jako \"ketapang\" a má široké využití. Je poměrně tvrdé, s jemnou strukturou. V jižní Asii se těží dřevo \"T. elliptica\" pod názvem \"indian laurel\", na Andamanech a v Barmě dřevo \"T. bialata\" pod názvem \"indian silver greywood\".\nDruh \"T. latifolia\" je v Karibské oblasti 2. nejdůležitějším zdrojem dřeva po cedrele \"Cedrela odorata\" z čeledi zederachovité. Dřevo je používáno zejména na desky, šindele, podlahy a dřevěné sudy. Téměř se nevyváží, neboť zdroje slouží k pokrytí místní poptávky. Dřevo vrcholáku \"T. amazonia\", rozšířeného ve velké části tropické Ameriky, je známo pod názvem \"nargusta\". Je tvrdé, pevné a těžké a má mnohostranné použití.\n\nVrcholák pravý (\"Terminalia catappa\") je pěstován v tropech celého světa jako stínící a pouliční strom. Je také vysazován na mořském pobřeží ke stabilizaci písečných dun. Jádra plodů jsou jedlá, olejnatá a připomínají chutí mandle. Kůra i slupky plodů jsou bohaté na třísloviny a slouží k barvení a vydělávání kůží. V některých oblastech tropů, např. na Floridě a některých Karibských ostrovech, je vrcholák pravý řazen mezi invazní druhy.\nZ plodů vrcholáku chebule (\"T. chebula\") je v tropické Asii získáváno černé barvivo používané k barvení látek a sušené plody mají medicínské využití. V nížinách Pákistánu je jako stínící strom pěstován též indický druh vrcholák ardžuna (\"T. arjuna\"). Dužnaté oplodí asijských druhů \"T. citrina\" a \"T. bellirica\" je jedlé.\n\nNěkteré druhy vrcholáku mají význam v tradiční indické medicíně. Kůra vrcholáku ardžuna je používána při srdečních chorobách a cirhóze jater, zevně na různé kožní choroby. Nezralé plody vrcholáku myrobalánového (\"T. bellirica\") slouží jako projímadlo, zralé jako adstringens. Kůra \"T. bialata\", \"T. coriacea\" a některých dalších druhů působí jako srdeční stimulans. Sušené plody vrcholáku chebule (\"T. chebula\") jsou v tropické Asii používány v rámci tradiční medicíny zejména při bolestivém kašli, proti střevním parazitům a jako šetrné projímadlo.\n\n\n \n"}
{"id": "1191187", "url": "https://cs.wikipedia.org/wiki?curid=1191187", "title": "Vzdušně-kosmické síly Ruské federace", "text": "Vzdušně-kosmické síly Ruské federace\n\nVzdušně-kosmické síly Ruské federace () je druh vojska Ozbrojených sil Ruské federace, vytvořený v roce 2015 na základě rozhodnutí prezidenta Ruské federace Vladimira Putina na jehož základě došlo ke sloučení Vojenských vzdušných sil a Vojsk protivzdušné a protiraketové obrany.\n\n\n"}
{"id": "1191190", "url": "https://cs.wikipedia.org/wiki?curid=1191190", "title": "Volvo Car Open 2016 – ženská čtyřhra", "text": "Volvo Car Open 2016 – ženská čtyřhra\n\nDo soutěže ženské čtyřhry na tenisovém turnaji Volvo Car Open 2016 nastoupilo šestnáct dvojic. Obhájcem titulu byl první světový pár Martina Hingisová a Sania Mirzaová, jehož členky na turnaji nestartovaly.\n\nVítězem čtyřhry se stal třetí nasazený francouzský pár Caroline Garciaová a Kristina Mladenovicová, který ve finále zdolal americko-české turnajové jedničky Bethanii Mattekovou-Sandsovou s Lucií Šafářovou výsledkem 6–2 a 7–5. Obě šampionky získaly první společnou trofej a do žebříčku WTA připsaly 470 bodů. Pro Garciaovou to byl třetí deblový titul na okruhu WTA Tour a Mladenovicová dosáhla na třinácté turnajové vítězství ze čtyřhry.\n\n"}
{"id": "1191193", "url": "https://cs.wikipedia.org/wiki?curid=1191193", "title": "Katowice Open 2016 – ženská čtyřhra", "text": "Katowice Open 2016 – ženská čtyřhra\n\nDo soutěže ženské čtyřhry na tenisovém turnaji Katowice Open 2016 nastoupilo šestnáct dvojic. Obhájcem titulu byl pár Ysaline Bonaventureová a Demi Schuursová, jehož členky nestartovaly společně. Bonaventureová na turnaji nehrála. Spoluhráčkou Schuursové se stala Oxana Kalašnikovová, s níž skončila ve čtvrtfinále na raketách Ivachněnkové s Melnikovovou.\n\nVítězem čtyřhry se stal nenasazený japonský pár Eri Hozumiová a Miju Katová, který ve finále za 1:49 hodin zdolal ruskou dvojici Valentyna Ivachněnková a Marina Melnikovová výsledkem 3–6, 7–5 a [10–8]. Obě šampionky ve svém druhém finále na okruhu WTA Tour získaly premiérový titul a do žebříčku WTA si připsaly 280 bodů.\n\n"}
{"id": "1191194", "url": "https://cs.wikipedia.org/wiki?curid=1191194", "title": "Katowice Open 2016 – ženská dvouhra", "text": "Katowice Open 2016 – ženská dvouhra\n\nDo soutěže ženské dvouhry na tenisovém turnaji Katowice Open 2016 nastoupilo třicet dva hráček. Obhájkyní titulu byla slovenská tenistka Anna Karolína Schmiedlová, kterou v úvodním kole hladce vyřadila Francouzka Pauline Parmentierová.\n\nVítězkou dvouhry se stala osmá nasazená Slovenka Dominika Cibulková, jež ve finále zdolala italskou turnajovou pětku Camilu Giorgiovou po dvousetovém průběhu 6–4 a 6–0. V probíhající sezóně si připsala premiérové turnajové vítězství, které představovalo pátý singlový titul na okruhu WTA Tour, první po více než dvou letech. Giorgiová odešla z katovické události potřetí za sebou jako poražená finalistka.\n"}
{"id": "1191196", "url": "https://cs.wikipedia.org/wiki?curid=1191196", "title": "Zdeněk Kác", "text": "Zdeněk Kác\n\nZdeněk Kác (* 27. října 1936) je bývalý český fotbalista.\n\nV československé lize hrál za Spartak Motorlet Praha. Nastoupil ve 22 ligových utkáních. Gól v lize nedal.\n\n"}
{"id": "1191197", "url": "https://cs.wikipedia.org/wiki?curid=1191197", "title": "Pavel Vít", "text": "Pavel Vít\n\nPavel Vít (* 1935) je bývalý český fotbalista.\n\nV československé lize hrál za Spartak Motorlet Praha. Nastoupil v 18 ligových utkáních. Gól v lize nedal.\n\n\n"}
{"id": "1191198", "url": "https://cs.wikipedia.org/wiki?curid=1191198", "title": "Vsevoložsk", "text": "Vsevoložsk\n\nVsevoložsk () je město v Leningradské oblasti v Ruské federaci, satelitní město Petrohradu. Při sčítání lidu v roce 2010 měl bezmála šedesát tisíc obyvatel.\n\nVsevoložsk leží na Karelské šíji na řece Lubji, přítoku Ochty v povodí Něvy. Od Petrohradu, správní střediska oblasti, je vzdálen přibližně 28 kilometrů na severovýchod.\n\nZa druhé světové války vedla při obléhání Leningradu přes Vsevoložsk důležitá zásobovací trasa zvaná Cesta života.\n"}
{"id": "1191202", "url": "https://cs.wikipedia.org/wiki?curid=1191202", "title": "Zdeněk Fajfer", "text": "Zdeněk Fajfer\n\nZdeněk Fajfer (23. dubna 1938, Červený Kostelec - 16. září 2019) byl český fotbalový trenér.\n\nV nižších soutěžích chytal za RH Cheb, Baník Most a SK Náchod.\n\nV letech 1974-1977 byl asistentem Antonína Rýgra u týmu Sklo Union Teplice. Ve druhé lize trénoval ŽD Bohumín a LIAZ Jablonec. V sezoně 1989/90 byl asistentem Františka Cipra ve Zbrojovce Brno.\n\n"}
{"id": "1191205", "url": "https://cs.wikipedia.org/wiki?curid=1191205", "title": "Seznam slovenských hráčů v NHL v sezóně 2000/2001", "text": "Seznam slovenských hráčů v NHL v sezóně 2000/2001\n\n"}
{"id": "1191207", "url": "https://cs.wikipedia.org/wiki?curid=1191207", "title": "Brezinský potok", "text": "Brezinský potok\n\nNázev Brezinský potok má více vodních toků:\n\n"}
{"id": "1191211", "url": "https://cs.wikipedia.org/wiki?curid=1191211", "title": "Seznam slovenských hráčů v NHL v sezóně 1999/2000", "text": "Seznam slovenských hráčů v NHL v sezóně 1999/2000\n\n"}
{"id": "1191219", "url": "https://cs.wikipedia.org/wiki?curid=1191219", "title": "Seznam slovenských hráčů v NHL v sezóně 1998/1999", "text": "Seznam slovenských hráčů v NHL v sezóně 1998/1999\n\n"}
{"id": "1191220", "url": "https://cs.wikipedia.org/wiki?curid=1191220", "title": "Costasiella kuroshimae", "text": "Costasiella kuroshimae\n\nCostasiella kuroshimae je druh mořských plžů, takzvaní nazí plži skupiny zadožábrých měkkýšů.\n\nTypová lokalita je Kurošima, prefektura Okinawa v souostroví Rjúkjú.\n"}
{"id": "1191222", "url": "https://cs.wikipedia.org/wiki?curid=1191222", "title": "Seznam slovenských hráčů v NHL v sezóně 1997/1998", "text": "Seznam slovenských hráčů v NHL v sezóně 1997/1998\n\n"}
{"id": "1191224", "url": "https://cs.wikipedia.org/wiki?curid=1191224", "title": "Vila Franze Bognera (Liberec)", "text": "Vila Franze Bognera (Liberec)\n\nHistorizující honosná vila Franze Bognera v Liberci spolu se zahradou vznikla v letech 1896-1897 podle návrhu architekta Adolfa Bürgera (1839-1901) pro podnikatele Franze Bognera. V současné době zde sídlí liberecké pracoviště Národního památkového ústavu. Vila je chráněna jako kulturní památka České republiky.\n\nV roce 1910 byla v severním nároží objektu přistavěna garáž, nad kterou byly v roce 1923 rozšířeny obytné prostory (provedeno firmou Adolf Bürger). Ve druhé polovině 20. století byla vila začleněna do areálu liberecké nemocnice (byl zde ubytován personál).\n\nPo roce 2000 byla devastovaná vila rekonstruována pro potřeby územního odborného pracoviště Národního památkového ústavu, které zde sídlí od roku 2006.\n\nVila zaujímá pravoúhlý půdorys a její hlavní část má valbové zastřešení. Schodišťové těleso na severozápadní straně přesahuje nad střechy v podobě věžice vrcholící strmou stanovou střechou s vikýři. Hlavní vstup na jihozápadní straně po předloženém schodišti ústí v tříosé sloupové lodžii. Fasády jsou nad předstupujícím soklem členěné plochými omítkovými pásy, edikulami okenních rámů se štukovými suprafenestrami a zakončené jsou římsou se zubořezem. Na jihozápadní a jihovýchodní straně nad římsu vystupují zděné štítové nástavce.\n\nZ původní ozdobné zahrady zůstaly zachovány jen vzrostlé stromy.\n\n\n"}
{"id": "1191225", "url": "https://cs.wikipedia.org/wiki?curid=1191225", "title": "Seznam slovenských hráčů v NHL v sezóně 1996/1997", "text": "Seznam slovenských hráčů v NHL v sezóně 1996/1997\n\n"}
{"id": "1191229", "url": "https://cs.wikipedia.org/wiki?curid=1191229", "title": "Seznam slovenských hráčů v NHL v sezóně 1995/1996", "text": "Seznam slovenských hráčů v NHL v sezóně 1995/1996\n\n"}
{"id": "1191230", "url": "https://cs.wikipedia.org/wiki?curid=1191230", "title": "Sanktpetěrburská eparchie", "text": "Sanktpetěrburská eparchie\n\nSanktpetěrburská eparchie ( \"Санкт-Петербургская епархия\", či Sanktpetěrburská metropolie / \"Санкт-Петербургская митрополия\") je eparchie Ruské pravoslavné církve, se sídlem v Petrohradu na adrese: наб. реки Монастырки, д. 1.\n\nDuchovně spravuje území o rozloze 85 910 km² (2012) se 6 683 427 (2012) věřících. Spravuje 18 územních a 4 zvláštní \"blahočiní\" (obdoba děkanátu), 235 farností, 126 chrámů, 103 kaplí, 6 modliteben, 4 monastýry (údaje jsou k 25. prosinci 2015).\n\nEparchie byla založena 12. září () roku 1742 za úřadování archiepiskopa velkonovgorodského a velkoluckého, Amvrosije (Juškeviče) (1740—1745) a představeným eparchie se stal episkop Nikodim (Srebnickij). V tzv. synodálním období byla na prvním místě v pořadí významnosti, tzn. byla hlavní eparchií Ruské pravoslavné církve. Od 12. března 2013 je prakticky totožná se Sanktpetěrburskou metropolií.\n\n"}
{"id": "1191232", "url": "https://cs.wikipedia.org/wiki?curid=1191232", "title": "Mistrovství světa ve sportovním lezení 2009", "text": "Mistrovství světa ve sportovním lezení 2009\n\nMistrovství světa ve sportovním lezení 2009 (: \"IFSC Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo jako desátý ročník 30. června — 5. července v Si-ningu (v provincii Čching-chaj) pod hlavičkou Mezinárodní federace sportovního lezení (IFSC), poprvé v Číně, závodilo se v lezení na obtížnost, rychlost a v boulderingu.\n\nZávody proběhly ve všech disciplínách standardně, jen při lezení na rychlost se výsledky vyhodnocovaly ještě zvlášť na druhé 15m trati.\n\nLezení na obtížnost v semifinále 26 závodníků od nejhoršího k nejlepšímu a obdobně finálová osmička. V lezení na rychlost kvalifikace na dvou cestách a poté šestnáct semifinalistů dle vyřazovacího pavouka. V boulderingu kvalifikace ve dvou skupinách po pěti bouldrech, poté postoupily dvě desítky nejlepších do semifinále (4 bouldry) a šest do finále (4 bouldry).\n\nAdam Ondra zde získal svou první medaili (stříbrnou) na Mistrovství světa a převzal tak v lezení na obtížnost štafetu po předchozím mistru a medailistovi Tomáši Mrázkovi, který skončil na 18 místě. Libor Hroza skončil ve čtvrtfinále osmý v lezení na rychlost, jeho sestra Lucie Hrozová se těsně nedostala do semifinále v lezení na obtížnost a v lezení na rychlost skončila poslední v semifinálové šestnáctce. Jiné reprezentanty zde Česko nemělo.\n\n\n"}
{"id": "1191238", "url": "https://cs.wikipedia.org/wiki?curid=1191238", "title": "Zurna", "text": "Zurna\n\nZurna (osmansky سرنا, kurdsky \"zirne\") je dechový jazýčkový nástroj ze dřeva s výrazným, pronikavým zvukem, který se využívá ve středoasijské a anatolské hudbě. Jako nástroj osmanských vojenských kapel se zurna rozšířila na Balkán (Albánie, Severní Makedonie, Bulharsko, Řecko), Kavkaz (Ázerbájdžán) a Blízký východ (Irák, Írán, Sýrie).\n\nZurna je pravděpodobně předchůdcem evropského středověkého šalmaje, z něhož vznikl moderní hoboj. Vznikl z ní nejspíš i čínský nástroj suona.\n\n"}
{"id": "1191241", "url": "https://cs.wikipedia.org/wiki?curid=1191241", "title": "Seznam slovenských hráčů v NHL v sezóně 1994/1995", "text": "Seznam slovenských hráčů v NHL v sezóně 1994/1995\n\n"}
{"id": "1191265", "url": "https://cs.wikipedia.org/wiki?curid=1191265", "title": "Sloupová kaplička (Chaloupky)", "text": "Sloupová kaplička (Chaloupky)\n\nSloupová kaplička je římskokatolická sloupová kaplička v Chaloupkách, luční enklávě Pece pod Sněžkou, při cestě z Pece do Zeleného dolu.\n\nSloupová kaplička se svatým obrázkem byla postavena místními chalupníky roku 1834. Pro Chaloupky se nejméně 300 let používal název Abrahámovy domky podle zakladatele této luční enklávy. V roce 2004 byla poškozená kaplička opravena a výtvarník Zdeněk Petira do ní namaloval deskový obraz s výjevem Abraháma k připomenutí zakladatele luční enklávy. Kaplička je doplněna ocelovou sochou poutníka od kováře Libora Hurdy.\n\nBohoslužby se v kapli nekonají.\n\n"}
{"id": "1191266", "url": "https://cs.wikipedia.org/wiki?curid=1191266", "title": "Vincas Kudirka", "text": "Vincas Kudirka\n\nVincas Kudirka (31. prosinec 1858, Paneriai (dnes část Vilniusu) - 16. listopad 1899, Naumiestis (nyní Kudirkos-Naumiestis, asi 40 km západně od Kaunasu)) byl litevský lékař, spisovatel, novinář (ilegální noviny Varpas) a buditel. Roku 1881 začal studovat historii a filosofii na Varšavské univerzitě, ale následující rok přestoupil na medicinu. Roku 1889 promovala pak působil jako venkovský lékař. \n\nUž v roce 1888 začal psát básně a o rok později založil s kolegy z univerzity ilegální literárně-politický časopis \"Varpas\" (\"Zvon\"), v němž publikoval satirické básně, protestující proti porušťování Litvy. Časopis tiskl v pruském Tilsitu a pak ho pašoval do Ruské říše, jejíž součástí tehdy Litva byla. Časopis se také zabýval otázkou sociálních reforem a měl vliv v liberálních a socialistických kruzích. Vycházel do roku 1905.\n\nKudirka byl též významným překladatelem, z angličtiny do litevštiny překládal Byrona, z němčiny Friedricha Schillera, z polštiny Adama Mickiewicze. Byl též prvním významným sběratelem a upravovatelem litevských lidových písní a je také autorem hudby i slov litevské státní hymny \"Tautiška giesmé\". Zemřel na tuberkulozu v obci Naumiestis, jež byla později pojmenována po něm.\n"}
{"id": "1191267", "url": "https://cs.wikipedia.org/wiki?curid=1191267", "title": "Erciyes Dağı", "text": "Erciyes Dağı\n\nErciyes Dağı (výslovnost tureckého názvu je \"Erdžijes Daji\") je vyhaslý stratovulkán ležící v provincii Kayseri asi 25 km jižně od hlavního města provincie Kayseri ve středním Turecku.\n\nHistoricky byl tento vulkán znám pod názvem \"Argaeus\" podle makedonského krále Argea (678 – 640 př. n. l.). Až do roku 1950 byla tato dominantní hora středního Turecka označována jako \"Erciyas\". Podle jiné teorie pojmenování vulkánu pochází z chetitštiny a znamená \"Bílá hora\".\n\nVulkán začal být aktivní přibližně před 900 000 lety, je vybudován na starší kaldeře. Na severní stavbě vulkánu se nacházejí četné parazitické krátery a lávové dómy. Nejmladší datovaná hornina pochází z 83 000 let starého dacitového proudu, ale poslední aktivita se odehrála na východní straně, kde došlo ke kolapsu stěny a produkci velké laviny kamení, což však není přesněji datováno.\n\n"}
{"id": "1191272", "url": "https://cs.wikipedia.org/wiki?curid=1191272", "title": "Tykadla (galaxie)", "text": "Tykadla (galaxie)\n\nGalaxie Tykadla (také známé jako Arp 224,NGC 4038/NGC 4039, Galaxie Antény nebo Caldwell 60/61) jsou dvojice interagujících galaxií v souhvězdí Havrana vzdálená přibližně 70 milionů světelných let. Objevil ji britský astronom William Herschel 7. února 1785. V současnosti prochází obdobím prudké tvorby hvězd, která je způsobena srážkami mračen plynů a prachu v propletených magnetických polích. Galaxie jsou v atlasu pekuliárních galaxií označeny jako Arp 244.\n\nNa obloze se nachází v západní části souhvězdí u hranice se souhvězdím Poháru, 0,75 stupně severně od hvězdy 31 Crateris a 3,25 stupně jihozápadně od hvězdy Gienah (γ Crv).\nMůžeme je vidět středně velkým amatérským astronomickým dalekohledem jako drobnou mlhavou skvrnku ve tvaru srdce. 40 úhlových minut jihozápadně od NGC 4038 se nachází galaxie NGC 4027. Větší dalekohled ukáže další podrobnosti, ale tykadla jsou tak slabá, že nejsou viditelná. \n\nGalaxie Tykadla prochází galaktickou srážkou. V důsledku této srážky vznikly dva dlouhé slapové ohony, které vypadají jako hmyzí tykadla (anglicky \"antennae\") a jsou tvořeny z galaxií vyvrženými hvězdami, plyny a prachem. Jádra těchto dvou galaxií se spojují a vznikne z nich jedna velká galaxie. Většina galaxií pravděpodobně projde ve svém životě přinejmenším jednou významnou srážkou. Toto asi v budoucnu čeká i naši Mléčnou dráhu, když se srazí s Galaxií v Andromedě.\n\nNGC 4038 je nejvýznamnější člen Skupiny galaxií NGC 4038, která leží ve vzdálenosti 70 milionů světelných let a kam patří i NGC 4039, NGC 3957, NGC 3981, NGC 4027 a několik dalších galaxií.\n\nV galaxii NGC 4038 zatím bylo pozorováno pět supernov: SN 1921A, SN 1974E, SN 2004GT, SN 2007sr (typ Ia, magnituda 12,9) a SN 2013dk. \n\nPřed 1,2 miliardami let byla Tykadla oddělené galaxie. Spirální galaxie NGC 4039 byla větší než spirální galaxie s příčkou NGC 4038. Před 900 miliony let vypadala Tykadla podobně jako NGC 2207 a IC 2163. Před 600 miliony let se galaxie minuly a vypadaly jako NGC 4676 (galaxie Myši). Před 300 miliony let začaly z galaxií vystupovat dva proudy hvězd, které dnes zasahují daleko za hranice původních galaxií a vypadají jako tykadla.\n\nBěhem 400 milionů let splynou jádra těchto galaxií do jediného jádra obklopeného hvězdami, prachem a plyny. Pozorování a simulace interagujících galaxií naznačují, že se Tykadla nakonec stanou eliptickou galaxií.\n\nRentgenová observatoř Chandra objevila při rozboru galaxií Tykadel oblasti obsahující velké množství neonu, hořčíku a křemíku. Tyto prvky jsou nezbytné pro planety, na kterých by mohl vzniknout život. Pozorované oblasti obsahovaly 16 krát více hořčíku a 24 krát více křemíku než Slunce.\n\n\n"}
{"id": "1191283", "url": "https://cs.wikipedia.org/wiki?curid=1191283", "title": "Ponorkový bunkr Valentin", "text": "Ponorkový bunkr Valentin\n\nPonorkový bunkr Valentin je bývalá továrna na ponorky, která stojí na břehu řeky Vezery v brémské městské části Rekum. Její stavba byla zahájena v únoru 1943, účelem bylo získat halu chráněnou proti bombardování, v níž by se vyráběly ponorky Typ XXI. Bunkr byl dlouhý 426 metrů, maximální šířka činila 97 metrů a výška 27 metrů. Tloušťka stěn se pohybovala mezi čtyřmi a sedmi metry. Na stavbu bylo spotřebováno půl milionu krychlových metrů betonu. Bunkr stavělo více než deset tisíc totálně nasazených dělníků a vězňů Koncentračního tábora Neuengamme. Počet obětí stavby se odhaduje na minimálně šest tisíc. V továrně bylo během její existence postaveno 118 ponorek, žádná z nich se nedostala do bojového nasazení.\n\nBunkr byl vážně poškozen spojeneckým náletem 27. března 1945 a činnost továrny byla ukončena. Po válce sloužila budova jako cvičný bombardovací cíl a později jako sklad pro Německé námořnictvo. V roce 1983 byl odhalen pomník obětem stavby bunkru. V roce 2008 oznámil německý stát, že nemá o další provozování objektu zájem a nabídl ho ke koupi. Nový soukromý majitel proměnil bunkr v roce 2011 na muzeum, na střeše byly také instalovány solární panely.\n"}
{"id": "1191288", "url": "https://cs.wikipedia.org/wiki?curid=1191288", "title": "Timur Artěmjev", "text": "Timur Artěmjev\n\nTimur Vladimirovič Artěmjev ( \"\"; * 19. července 1974, Sovětský svaz) je ruský podnikatel.\n\nV dubnu 1997 založil spolu s Jevgenijem Čičvarkinem Euroset, jež se stala největší ruskou maloobchodní firmou prodávající mobilní telefony. V roce 2007 byl Artěmjev hodnocen v žebříčku ruského časopisu \"Finans\" jako 119. nejbohatší člověk Ruska s majetkem odhadovaným na 450 miliónů amerických dolarů. V pořadí nejúspěšnějších ruských podnikatelů ve věku do třiceti let podle tohoto časopisu zaujal druhé místo za Vladimirem Androsikem (. V září 2008 svůj podnik prodal za 1.25 miliardy amerických dolarů. Po té emigroval do Velké Británie a koupil si za £12 miliónů Aldworth House, v němž bydlel anglický básník Alfred Tennyson. Od té doby bydlí Artěmjev na londýnském předměstí.\n\nTimur Artěmjev je rozvedený, má syna a dvě dcery.\n\n \n"}
{"id": "1191305", "url": "https://cs.wikipedia.org/wiki?curid=1191305", "title": "Simonas Daukantas", "text": "Simonas Daukantas\n\nSimonas Daukantas, v polonizované podobě Szymon Dowkont (28. říjen 1793, Kalviai - 6. prosinec 1864, Papilė) byl litevský spisovatel, etnograf a historik, jeden z klíčových představitelů litevského národního obrození. Vystudoval práva na univerzitě ve Vilniusu. Je autorem prvních dějin Litvy napsaných v litevštině. Sepsal rovněž litevsko-polský slovník a několik knih věnoval litevskému a žmudskému folklóru. Psal též prózu, k nejslavnějším patří román \"Pałangos petris\", který syžetem připomíná Robinsona Crusoe. Svá díla psal pod vlivem romantismu. Používal řadu pseudonymů, jako Jakyb Łaukys, K. V. Mylė, Jokūbas Laukys, Motiejus Šauklys, J. Devynakis, Jonas Girdenis, Jonas Raganius, Antanas Žeimys, Jonas Purvys nebo Antanas Vaineikis. Hojně též překládal. Svá díla psal v litevštině, ovšem ve žmudském dialektu. Užíval též řadu archaických slov, která chtěl takto do litevštiny vrátit, což však na tehdejšího litevského čtenáře působilo poněkud násilně.\n\n"}
{"id": "1191308", "url": "https://cs.wikipedia.org/wiki?curid=1191308", "title": "Jevanský rybník", "text": "Jevanský rybník\n\nJevanský rybník je vodní nádrž na Jevanském potoce v obci Jevany v okrese Praha-východ. Jeho plocha činí 17,62 ha. V rybníce je možné se koupat. Vlastníkem je Česká zemědělská univerzita v Praze.\n\nJevanský rybník je přibližně podlouhlého trojúhelníkovitého tvaru. Je orientován západo-východním směrem, hráz je však stočena směrem na jih (tedy je také orientována východo-západním směrem). Severní, východní a jižní břeh rybníka tvoří zástavba vsi Jevany. Na severu je to ulice Pražská, po které vede cyklotrasa číslo 1. Není však přímo na břehu ale opodál, oddělena ponejprv zelení a poté i zástavbou. Na západě je to ulice Sázavská, po které vyjma cyklotrasy vede i červená turistická značka a na rozcestí ulic s Rekreační se připojuje ještě modrá turistická značka. Ulice se stáčí k jihu, kde tvoří hráz jevanského rybníka. Zde navazuje cyklotrasa 0024. Pod hrází Jevanského rybníka se nachází skupina objektů patřících České zemědělské univerzitě v Praze se skupinou menších nádrží a čistírna odpadních vod. Jižní břeh je tvořen lesem národní přírodní rezervace Voděradské bučiny. Vede zde zpevněná cesta, jejíž součástí je červená turistická značka a naučná stezka Voděradské bučiny.\n\nJevanský rybník je napájen na západě Jevanským potokem tekoucím z rybníka Švýcar, na jihu bezejmeným potokem stékajícícím v několika větvích z kopců Voděradských bučin a na severu potokem, který pramení nad Jevany. Odtéká stavidlem a přepadem do Jevanského potoka, kde napájí Pilský rybník. Přepad je umístěn východně na hrázi.\n"}
{"id": "1191314", "url": "https://cs.wikipedia.org/wiki?curid=1191314", "title": "Josef Pazderka (sbormistr)", "text": "Josef Pazderka (sbormistr)\n\nJosef Pazderka (12. června 1916, Nová Paka - 18. června 1979, Liberec) byl učitel a sbormistr.\n\nPo studiích na učitelském ústavu v Jičíně působil jako praktikant a výpomocný učitel na několika vesnických školách. Od roku 1946 se usadil v Liberci, kde učil na odborné škole pro ženská povolání, dále na pedagogickém gymnáziu a po studiích na Vysoké škole pedagogické v Praze na Pedagogickém institutu v Liberci. Docenturu získal roku 1963. Jako sbormistr pracoval s několika sbory na školách, roku 1948 se stal uměleckým vedoucím pěveckého sboru Ještěd, který pod jeho vedením získal řadu ocenění nejen u nás, ale i v Itálii, Francii, Velké Británii, Dánsku, či Holandsku.\nOd roku 1965 působil na Pedagogické fakultě v Ústí na Labem jako vedoucí katedry hudební výchovy.\n\nZískal řadu ocenění, například: uznání ministerstva školství a kultury k 50. výročí pěveckého sboru Ještěd, Vzorný učitel, Cena města Liberce, Vzorný pracovník kultury, vyznamenání Za vynikající práci.\n"}
{"id": "1191317", "url": "https://cs.wikipedia.org/wiki?curid=1191317", "title": "Džamal Otarsultanov", "text": "Džamal Otarsultanov\n\nDžamal Otarsultanov (: ) nebo (: ), (14. dubna 1987 v Bujnaksku, Dagestán, Sovětský svaz) je bývalý ruský zápasník – volnostylař dagestáské (čečenské) národnosti, olympijský vítěz z roku 2012.\n\nVyrůstal v obci Solnečnoje, přilehlé k městu Chasavjurt. Zápasit začal v 7 letech pod vedením Amrudina Ajsultanova a později se specialzoval na volný styl v Chasavjurtu pod vedením Imampaši Madijeva. Po skončení základní školy se v roce 2004 přesunul do armádního tréninkového centra CSKA v Moskvě. Připravoval se pod vedením Anatolije Margijeva. V ruské seniorské reprezentaci se poprvé objevil v roce 2006. V roce 2008 prohrál nominaci na olympijské hry v Pekingu s Besikem Kuduchovem. V roce 2012 v olympijské nominaci uspěl na úkor Viktora Lebeděva a startoval na olympijských hrách v Londýně. Ve finále porazil Gruzínce Vladimira Chinčegašviliho a získal zlatou olympijskou medaili. Po olympijských hrách přešel do vyšší pérové váhy.\n\n"}
{"id": "1191327", "url": "https://cs.wikipedia.org/wiki?curid=1191327", "title": "Ľubomír Graban", "text": "Ľubomír Graban\n\nĽubomír Graban (* 30. července 1958) je bývalý slovenský prvoligový fotbalista.\n\nV československé nejvyšší soutěži zasáhl do 3 utkání v dresu ZŤS Košice, v nichž neskóroval. Do Košic přišel ze Zvolenu.\n\n"}
{"id": "1191332", "url": "https://cs.wikipedia.org/wiki?curid=1191332", "title": "Pilský rybník (Jevany)", "text": "Pilský rybník (Jevany)\n\nPilský rybník je vodní plocha, která se nachází na Jevanském potoce v katastru vsi Jevany v okrese Praha-východ.\n\nJedná se o malý rybník kruhovitého tvaru, s hrází orientovanou na jih. Jeho břehy jsou tvořeny lesem. Severo-východní břeh tvoří silnice Jevany-Penčice, po které vede cyklistická stezka číslo 1 a naučná stezka Pěnčický okruh. Východo-jižní břeh lemuje ulice Pod Hrází jdoucí k čistírně odpadních vod pod hrází Jevanského rybníka. Tato ulice prochází po hrázi Pilského rybníka a její součástí je naučná stezka Voděradské bučiny. Ty též s rybníkem hraničí, konkrétně při jeho hrázi národní přírodní rezervací Voděradské bučiny.\n\nRybník je napájen jednak odbočkou z Jevanského potoka, dále na severu potokem stékajícím se zalesněného svahu a pramenícím poblíž zástavby Jevan. Rybník nemá přepad, pouze stavidlo uprostřed hráze.\n\nDo rybníka se 8. listopadu 2019 po utrženém břehu převrátil na bok fekální vůz.\n"}
{"id": "1191333", "url": "https://cs.wikipedia.org/wiki?curid=1191333", "title": "Bohuslav Duchoň", "text": "Bohuslav Duchoň\n\nBohuslav Duchoň (* 13. června 1961) je bývalý slovenský fotbalový záložník.\n\nV československé nejvyšší soutěži zasáhl do 2 utkání v dresu Interu Bratislava, v nichž neskóroval. Do Interu přišel z Modranky, poté odešel do Sence.\n\n"}
{"id": "1191338", "url": "https://cs.wikipedia.org/wiki?curid=1191338", "title": "Jan Dočekal (kněz)", "text": "Jan Dočekal (kněz)\n\nJan Dočekal (29. dubna 1907, Menhartice – 2. dubna 1988, Praha) byl český římskokatolický kněz.\n\nRoku 1945 se stal kaplanen v Neveklově a roku 1951 děkanem kapituly na hradě Karlštejn. V letech 1953–1966 zastával funkci stínového šéfredaktora Katolických novin. V letech 1958–1987 byl Dočekal tajným spolupracovníkem Státní bezpečnosti pod krycím jménem „Hvězda“. V letech 1962–1963 byl členem československé delegace, kterou vyslal Ústřední výbor KSČ na druhý vatikánský koncil. Roku 1977 mu Cyrilometodějská bohoslovecká fakulta udělila čestný doktorát. V 80. letech působil jako farář v Praze-Liboci. Ve stejné době zastával také pozici pražské organizace Pacem in terris.\n"}
{"id": "1191345", "url": "https://cs.wikipedia.org/wiki?curid=1191345", "title": "Adresné jevy", "text": "Adresné jevy\n\nV teorii Adolfa Portmanna o vzniku vzhledově významných struktur na živých organizmech je termín adresné jevy používán k popsání znaků organismu se specifickou biologickou funkcí, neadresné jevy vznikly evolučně jen jako vedlejší produkt selekčních tlaků, které přímo se vzhledem organizmu nesouvisí. Příkladem takového neadresného jevu je vzhled schránek radiolárií (mřížovců), který byl po dlouhou dobu záhadou, protože v hlubokomořském prostředí neexistuje příliš důvodů k vytváření vzhledově lákavých struktur. Ukázalo se, že například spirály u těchto měkkýšů slouží ke speciálnímu vedení proudů vody tak, aby schránku nepoškodily.\n"}
{"id": "1191352", "url": "https://cs.wikipedia.org/wiki?curid=1191352", "title": "Ferdinand Hruška", "text": "Ferdinand Hruška\n\nFerdinand Josef Hruška (19. ledna 1815 Solnice– 18. února 1862 Litomyšl) byl rakouský soudce a politik české národnosti z Čech, v 60. a 70. letech 19. století poslanec Českého zemského sněmu.\n\nNarodil se v rodině soukenického mistra v Solnici Josefa Hrušky a jeho manželky Barbory, rozené Hartmanové. Vystudoval práva, působil jako okresní soudce v Litomyšli.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v roce 1861 byl zvolen do Českého zemského sněmu, kde zastupoval kurii městskou, obvod Litomyšl, Polička. Byl nezávislým českým kandidátem. Ve sněmu zasedal do své smrti, pak ho po doplňovacích volbách nahradil Jakub Jindra.\n\nZemřel v únoru 1862 na \"ochrnutí plic\", ve věku 54 let.\n"}
{"id": "1191360", "url": "https://cs.wikipedia.org/wiki?curid=1191360", "title": "Alina Orlova", "text": "Alina Orlova\n\nAlina Orlova (* 28. červen 1988, Visaginas) je litevská písničkářka a hudebnice. Hudbu i texty si píše sama. Její otec byl Polák, matka Ruska, Alina chodila do litevských škol a své texty píše z velké části litevsky. Roku 2010 svou etnicitu definovala jako „baltickou“. Zpívá v litevštině, angličtině i ruštině. Její hudba bývá označována jako pop folk.\n\nV sedmnácti zavěsila na internet svoje první nahrávky, o dva roky později, v roce 2008, představila debutovou desku \"Laukinis Šuo Dingo\" (v překladu \"Divoký pes Dingo\", název odkazoval na prózu pro mládež z pera Ruvima Fraermana) a velmi rychle se stala jednou z nejznámějších litevských umělkyň ve světě.\n\nKromě zpěvu se věnuje také malování.\n\n"}
{"id": "1191363", "url": "https://cs.wikipedia.org/wiki?curid=1191363", "title": "Rostislav Šesták", "text": "Rostislav Šesták\n\nRostislav Šesták (* 25. ledna 1960) je bývalý český prvoligový fotbalový obránce.\n\nV československé nejvyšší soutěži hrál za Slavii Praha. Gól v lize nedal. Ve Slavii hostoval z Kolína.\n\n"}
{"id": "1191364", "url": "https://cs.wikipedia.org/wiki?curid=1191364", "title": "Mezistátní utkání české hokejové reprezentace v sezóně 2015/2016", "text": "Mezistátní utkání české hokejové reprezentace v sezóně 2015/2016\n\nMezistátní utkání české hokejové reprezentace v sezóně 2015/2016\n\n Česko - Kanada 0:3 (0:2, 0:0, 0:1)\n\n3. května 2016 - Praha \nBranky Česka: nikdo\nBranky Kanady: 7. Ryan O'Reilly, 9. Matt Duchene, 53. Connor McDavid \nRozhodčí: Šindler, Šír – Blümel, Gebauer (CZE)\nVyloučení: 2:4 \nDiváků: 16 812 \n\nČesko: Pavel Francouz (31. Dominik Furch) – Jeřábek, Michal Jordán, Radim Šimek, Milan Doudera, Tomáš Kundrátek, Tomáš Voráček, Petr Zámorský, Adam Polášek – David Pastrňák, Tomáš Plekanec, Dominik Kubalík – Michal Řepík, Tomáš Filippi, Jiří Sekáč – Richard Jarůšek, Kousal, Tomáš Zohorna – Tomáš Vincour, Petr Koukal, Martin Zaťovič.\n\nKanada: Talbot (31. Pickard) – Tanev, Rielly, Ceci, R.Murray, Dumba, Hutton, Matheson – S. Reinhart, Brassard, Hall – Duchene, McDavid, Domi – Gallagher, O´Reilly, Jenner – Stone, Scheifele, Hamilton.\n"}
{"id": "1191372", "url": "https://cs.wikipedia.org/wiki?curid=1191372", "title": "Evoluční závody ve zbrojení", "text": "Evoluční závody ve zbrojení\n\nV evoluční biologii znamenají evoluční závody ve zbrojení kompetici mezi geny dvou různých druhů, například dvou konkurenčních větví nebo parazita a hostitele (Vermeij 1987), výjimečně je pojem užíván i pro kompetici mezi jednotlivými příslušníky stejného druhu (Dawkins & Krebs, 1979). Tento efekt často spustí řetězovou reakci a selekční tlak na jednotlivé aktéry je čím dál tím vyšší. Jedním ze známých příkladů je konflikt pohlaví, známý jako Fisherian runaway. Přídatnými efekty evolučních závodů ve zbrojení je i například efekt červené královny, princip večeře nebo život nebo efekt vzácného nepřítele.\n\nEvoluční závody ve zbrojení můžeme rozdělit podle pole působení na \"mezidruhové\" a \"vnitrodruhové\" nebo podle zapojených aktérů na \"symetrické\" (například kompetice mezi dvěma druhy, kde působí stejný selekční tlak na obě strany) a \"asymetrické\" (kde podle principu večeře nebo život působí větší tlak na hostitele, případně kořist).\n\nEvoluční závody ve zbrojení tlačí druh k novým adaptacím nebo novým strategiím a jsou často důvodem, proč se druh vyvíjí. Příkladným znakem, vyvinutým evolučními závody ve zbrojení je výška stromů, která by mohla být i mnohem nižší, nicméně v rámci boje o přežití mezi stromy probíhá vzájemná kompetice vybírající nejvyšší jedince, kteří dosáhnou do míst, kde je dostatek světla na fotosyntézu.\n\n"}
{"id": "1191373", "url": "https://cs.wikipedia.org/wiki?curid=1191373", "title": "Peter Šmahel", "text": "Peter Šmahel\n\nPeter Šmahel (* 13. prosince 1959) je bývalý slovenský prvoligový fotbalový brankář.\n\nV československé nejvyšší soutěži zasáhl do 2 utkání v dresu Interu Bratislava, v nichž neskóroval. Do Interu přišel ze Sence.\n"}
{"id": "1191380", "url": "https://cs.wikipedia.org/wiki?curid=1191380", "title": "Army Air Corps", "text": "Army Air Corps\n\nArmy Air Corps (Armádní vzdušný sbor) je letecká složka Britské armády. Skládá se z osmi pluků (sedmi v rámci pravidelné armády, a jeden v teritoriální), a dále dvou samostatných squadron a čtyř letek, poskytujících podporu Britské armádě v místech její dislokace. Jeho základny se nacházejí v Británii, Bruneji, Kanadě, a Německu. \n\nTabulka obsahuje přehled letecké techniky britského vojskového letectva v roce 2017 podle Flightglobal.com.\n\n\n"}
{"id": "1191381", "url": "https://cs.wikipedia.org/wiki?curid=1191381", "title": "Jakub Jindra", "text": "Jakub Jindra\n\nJakub Jindra (2. nebo 3. února 1811 Litomyšl – 7. června 1876 Holice), byl rakouský římskokatolický duchovní a politik české národnosti z Čech, v 60. letech 19. století poslanec Českého zemského sněmu.\n\nStudoval bohosloví. Roku 1834 byl vysvěcen na kněze. Do roku 1836 byl kaplname v Litomyšli, následně působil v období let 1839–1853 jako katecheta ve Vysokém Mýtě. Od roku 1862 působil jako farář u svatého Jiří u Litomyšle. Od roku 1868 byl farářem v Holicích. Podle jiného zdroje byl od roku 1865 vikářem a kaplanem v Holicích. Měl titul konsistorního rady a vikáře pardubického. Byl také členem Dědictví sv. Jana Nepomuckého a Cyrila a Metoděje. Město Polička mu roku 1862 udělilo čestné občanství.\n\nPatřil mezi vlastenecky orientované české kněze. Veřejně se angažoval během revolučního roku 1848. Byl řečníkem při slavnosti vyhlášení konstituce 20. března 1848 na náměstí ve Vysokém Mýtě. Na podzim 1849 se podílel na ukrývání Karla Havlíčka Borovského.\n\nPo obnovení ústavního systému vlády počátkem 60. let se zapojil i do vysoké politiky. Po, co zemřel poslanec Ferdinand Hruška, byl v doplňovacích zemských volbách v Čechách v červnu 1862 Jindra zvolen na Český zemský sněm, kde zastupoval kurii městskou, obvod Litomyšl, Polička. Byl tehdy uváděn jako oficiální český kandidát (Národní strana, staročeská).\n\nZemřel v červnu 1876 ve věku 65 let.\n"}
{"id": "1191385", "url": "https://cs.wikipedia.org/wiki?curid=1191385", "title": "Seznam vrcholů v Novohradských horách", "text": "Seznam vrcholů v Novohradských horách\n\nSeznam vrcholů v Novohradských horách zahrnuje všechny tisícovky (hory s nadmořskou výškou nad 1000 m) a také všechny hory s prominencí (relativní výškou) nad 100 metrů v české části pohoří. Seznam tisícovek vychází z údajů dostupných na stránkách Tisicovky.cz, seznam nejprominentnějších netisícovek z údajů na Mapy.cz. Jako hranice pohoří je uvažována hranice stejnojmenného geomorfologického celku.\n\nSeznam vrcholů podle výšky obsahuje všechny tisícovky v české části pohoří s prominencí alespoň 5 metrů. Celkem jich je 7.\nV rakouské části hor, která je asi dvakrát větší než česká část, se nachází dalších 19 tisícovek:\nSeznam vrcholů podle prominence obsahuje všechny české novohradské hory s prominencí (relativní výškou) nad 100 metrů, bez ohledu na nadmořskou výšku. Celkem jich je 7. Nejprominentnější horou překvapivě není nejvyšší Kamenec, ale až třetí nejvyšší Vysoká.\nUltratisícovky jsou hory s nadmořskou výškou alespoň 1000 metrů, prominencí (převýšením od klíčového sedla) alespoň 100 metrů a izolací alespoň 1 km. Jsou tedy průnikem nejvyšších a nejprominentnějších hor. V české části Novohradských hor jsou 3.\n\nV rakouské části Novohradských hor jsou další 3 hory splňující kritéria pro ultratisícovky - nejvyšší hora celého pohoří Viehberg (1112 m, prominence 456 m) a dále Tischberg (1063 m, prominence 160 m) a Nebelstein (1017 m, prominence 150 m).\n"}
{"id": "1191387", "url": "https://cs.wikipedia.org/wiki?curid=1191387", "title": "Indická armáda", "text": "Indická armáda\n\nIndická armáda (, ) je pozemní složka ozbrojených sil Indie. Představuje jejich nejpočetnější složku a v současnosti je druhou největší armádou světa. Podobně jako další složky Indických ozbrojených sil se plně skládá z vojáků z povolání.\n\n\n"}
{"id": "1191407", "url": "https://cs.wikipedia.org/wiki?curid=1191407", "title": "Kormidelník", "text": "Kormidelník\n\nKormidelník je kvalifikovaný námořník či jiný člen lodní posádky, který ovládá kormidlo lodi či jiného plavidla. Zatímco na menších plavidlech, zejména soukromých a užívaných k rekreačním či sportovním účelům je funkce kormidelníka často kombinována s funkcí velitele plavidla v jedné osobě, u větších lodí plavbu řídí důstojník strážní služby, jehož pokyny kormidelník plní.\n\n"}
{"id": "1191408", "url": "https://cs.wikipedia.org/wiki?curid=1191408", "title": "Efekt vzácného nepřítele", "text": "Efekt vzácného nepřítele\n\nEfekt vzácného nepřítele je etologický jev, kdy dvě teritoriální zvířata přestanou být vzájemně agresivní, jakmile dojde k jasnému vymezení hranic teritorií. \n"}
{"id": "1191409", "url": "https://cs.wikipedia.org/wiki?curid=1191409", "title": "Runaway selection", "text": "Runaway selection\n\nRunaway selection (\"splašený výběr\") nebo Fisherian runaway je teoretický mechanismus fungování pohlavního výběru, poprvé navržený Ronaldem Fisherem v raném 20. století a dnes pozorovaný u většiny pohlavně se rozmnožujících druhů. Jejím základním principem je volba samic, jejich preference pro ornamentované (ozdobené, obecně výjimečné) samce.\n\nRunaway selection je hypotéza, že samice si vybírají \"atraktivní\" samce právě podle výjimečných znaků. Fisher se touto teorií snažil vyřešit paradox, že si samice vybírají například pávy s většími ocasy, což kupodivu vede ke snižování evoluční fitness pávů, což by teoreticky nemělo umožnit v první řadě touhu samic po těchto pávech. Fisher kromě tohoto mechanismu také navrhl, že tento proces působí jako lavinový efekt, protože pokud se do populace dostanou pávi s velkým peřím, budou následující generace pravděpodobně sdílet i geny samic, které velké ornamenty preferují (viz též Autoelexe).\n"}
{"id": "1191413", "url": "https://cs.wikipedia.org/wiki?curid=1191413", "title": "Seznam slovenských hráčů v NHL v sezóně 1993/1994", "text": "Seznam slovenských hráčů v NHL v sezóně 1993/1994\n\n"}
{"id": "1191414", "url": "https://cs.wikipedia.org/wiki?curid=1191414", "title": "Seznam slovenských hráčů v NHL v sezóně 1992/1993", "text": "Seznam slovenských hráčů v NHL v sezóně 1992/1993\n\n"}
{"id": "1191415", "url": "https://cs.wikipedia.org/wiki?curid=1191415", "title": "Gustav Hoffmann", "text": "Gustav Hoffmann\n\nGustav W. Hoffmann (14. září 1820 Hradec Králové – 31. ledna 1872 Praha) byl rakouský podnikatel a politik německé národnosti z Čech, v 60. letech 19. století poslanec Českého zemského sněmu.\n\nPůsobil jako obchodník se střižním zbožím v Praze. V roce 1852 obdržel povolení k obchodování a roku 1855 se stal pražským měšťanem. Byl továrníkem. Od roku 1863 byl členem Vlastenecko-hospodářské společnosti. Patřil mezi členy pražské obchodní a živnostenské komory. Uspěl ve volbách do obchodní a živnostenské komory v Praze (továrnická sekce) v lednu 1862. Tehdy je uváděn jako německý kandidát.\n\nPo obnovení ústavního systému vlády počátkem 60. let se zapojil i do vysoké politiky. V doplňovacích zemských volbách v Čechách v březnu 1862 byl zvolen na Český zemský sněm, kde zastupoval kurii obchodních a živnostenských komor, obvod Praha.Zvolen v březnu 1862. Rezignoval před zářím 1866.\n\nZemřel v lednu 1872 ve věku 51 let. Příčinou smrti bylo \"Rierenentartung\". Tehdy byl uváděn jako likvidátor Buštěhradské dráhy. Bydlel v domě č. 258-2 v Praze.\n"}
{"id": "1191417", "url": "https://cs.wikipedia.org/wiki?curid=1191417", "title": "Seznam slovenských hráčů v NHL v sezóně 1991/1992", "text": "Seznam slovenských hráčů v NHL v sezóně 1991/1992\n\n"}
{"id": "1191418", "url": "https://cs.wikipedia.org/wiki?curid=1191418", "title": "Námořní hlídkové letadlo", "text": "Námořní hlídkové letadlo\n\nNámořní hlídkové letadlo, někdy také známé jako námořní průzkumné letadlo anebo námořní hlídkový bombardér je druh ozbrojeného průzkumného letadla určeného, konstruovaného a vybaveného k provádění hlídkové činnosti nad mořskými plochami, zejména pro pátraní po nepřátelských plavidlech, ať již hladinových lodích či ponorkách s cílem v případě nalezení je buď samo zničit anebo dále sledovat a navést na ně další bojové síly ať již letecké nebo námořní.\n\nV roli námořního hlídkového stroje byly v počátcích námořního letectva často užívány plovákové letouny a létající čluny a pro delší hlídkové lety vzducholodě, ale v době druhé světové války byly často užívány upravené dopravní letouny či strategické bombardéry, vzhledem k jejich doletu a nosnosti, a po jejím skončení většina nově zavedených typů byla založena na vývoji z dálkových dopravních letadel, vzhledem k tomu, že u tohoto typu stroje dolet a vytrvalost představují důležitější parametr než rychlost.\n\nSpecifickou subkategorií jsou protiponorkové vrtulníky, operující z palub válečných lodí. \n\nNámořní hlídková letadla většinou nesou různé kombinace specializované výzbroje, například hlubinné pumy a torpéda či protilodní řízené střely, případně i kulomety anebo automatické kanóny a bomby, někdy je jejich sekundární rolí také kladení námořních min; a zejména jsou vybaveny různými typy senzorů umožňujících jim detekci plavidel nepřítele. \n\n\n\n"}
{"id": "1191420", "url": "https://cs.wikipedia.org/wiki?curid=1191420", "title": "Seznam slovenských hráčů v NHL v sezóně 1990/1991", "text": "Seznam slovenských hráčů v NHL v sezóně 1990/1991\n\n"}
{"id": "1191421", "url": "https://cs.wikipedia.org/wiki?curid=1191421", "title": "Seznam slovenských hráčů v NHL v sezóně 1989/1990", "text": "Seznam slovenských hráčů v NHL v sezóně 1989/1990\n\n"}
{"id": "1191423", "url": "https://cs.wikipedia.org/wiki?curid=1191423", "title": "Seznam slovenských hráčů v NHL v sezóně 1988/1989", "text": "Seznam slovenských hráčů v NHL v sezóně 1988/1989\n\n"}
{"id": "1191424", "url": "https://cs.wikipedia.org/wiki?curid=1191424", "title": "Wolfgang Hielle", "text": "Wolfgang Hielle\n\nWolfgang Hielle (7. února 1820 Krásný Buk – 30. října 1869 Krásný Buk) byl rakouský podnikatel a politik německé národnosti z Čech, v 60. letech 19. století poslanec Českého zemského sněmu.\n\nPůsobil jako továrník v Krásné Lípě. Podnik se zabýval produkcí lněných nití a příze. Byl společníkem firmy Hielle a Dittrich v Krásné Lípě. Od roku 1862 byl členem spolku Verein fur Geschichte der Deutschen in Böhmen. Patřily mu statky Hořetice a Žiželice. Byl starostou Krásného Buku (Schönbüchel).\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Mikulášovice, Zeidlery, Krásná Lípa. Mandát zde obhájil i v zemských volbách v lednu 1867 a zemských volbách v březnu 1867. Patřil k tzv. Ústavní straně, která byla liberálně, centralisticky a provídeňsky orientovaná. Rezignoval před zářím 1869. Na sněmu ho nahradil Moritz Raudnitz.\n\nZemřel v říjnu 1869 po dlouhé nemoci.\n\nJeho bratr byl německý průmyslník Karl Theodor Hielle (1822–1871). Jeho otec byl Wolfgang Hielle (1787–1844) z Krásného Buku.\n"}
{"id": "1191428", "url": "https://cs.wikipedia.org/wiki?curid=1191428", "title": "Veljko Milković", "text": "Veljko Milković\n\nVeljko Milković (; * 13. listopadu 1949, Subotica, Jugoslávie) je srbský vynálezce a výzkumník z Nového Sadu. Aktivně se zabývá ekologickým výzkumem, amatérskou archeologií a pátráním po nových energetických technologiích. Napsal četné knihy z těchto oborů. Za svou práci získal několik cen, a je i členem Srbské akademie inovačních věd z Bělehradu, skupiny skládající se z 20 vědců a vynálezců. Patentoval 23 vynálezů, které byly i schváleny.\n\nVynalezl „samoohřívací“ ekologický dům a četné, jak je sám nazývá, „ekologické inovace“: skleníky a fóliovníky se zrcadlovým povrchem, pěstírny hub. Některé jeho vynálezy se týkají každodenně používaných jednoduchých věcí, jako je autonomní plnič baterií, série univerzálního náčiní nebo záchodové sedátko pro osoby trpící hemoroidy.\n\nVytvořil nové mechanické efekty kombinováním jednoduchých strojů; kyvadla a páky. Jeho základními vynálezy v této kategorii jsou, dle jeho slov: „\"impulzně-gravitační stroje\". (vozík s kyvadlem, dvoustupňový mechanický oscilátor, ruční pumpa na vodu s kyvadlem), druh jednoduchých mechanických oscilačních systémů s kyvadlovým pohonem.\n\nSvůj zájem a výzkumy Milković směřuje i na Petrovaradínskou pevnost v Novém Sadu. Muzeum města Nový Sad mu v roce 1977 udělilo děkovnou listinu za „nesobeckou spolupráci při zkoumání Petrovaradínské pevnosti“.\n\nRoku 1983 Srećko Drk a Veljko Milković založili při Knihovně „Vladimira Nazora“ v Petrovaradínu Klub přátel Petrovaradínské pevnosti. V roce 1997 vydal text pod názvem „Tajemství Petrovaradínské pevnosti“, který byl zveřejněn v podobě fejetonu, jako skripta, a také jako kniha. Tím „vyplnil mezeru“ v literatuře o Petrovaradínské pevnosti, která se do té doby zabývala jejími podzemními částmi jen minimálně.\nSvými přednáškami a výlety, které organizoval, upozorňoval na nebezpečí, ale i na velké turistické možnosti Petrovaradína a středního Podunají.\n\nKromě četných domácích a zahraničních ocenění v roce 2002 mu byla udělena „Listopadová charta Nového Sadu“ za mimořádný přínos a inovace v oblasti ekologie a energetiky a ve stejném roce získal i zlatou medaili Novisadského veletrhu. za ruční pumpu na vodu s kyvadlem. V roce 2006 se stal členem-korespondentem Srbské akademie inovačních věd v Bělehradě a téhož roku i řádným členem Akademie vynálezců Srbska v Bělehradě.\n\nVeljko Milković napsal 12 knih a 6 jiných publikací.\n\n\n\n"}
{"id": "1191429", "url": "https://cs.wikipedia.org/wiki?curid=1191429", "title": "Seznam slovenských hráčů v NHL v sezóně 1987/1988", "text": "Seznam slovenských hráčů v NHL v sezóně 1987/1988\n\n"}
{"id": "1191431", "url": "https://cs.wikipedia.org/wiki?curid=1191431", "title": "Seznam slovenských hráčů v NHL v sezóně 1986/1987", "text": "Seznam slovenských hráčů v NHL v sezóně 1986/1987\n\n"}
{"id": "1191432", "url": "https://cs.wikipedia.org/wiki?curid=1191432", "title": "Seznam slovenských hráčů v NHL v sezóně 1985/1986", "text": "Seznam slovenských hráčů v NHL v sezóně 1985/1986\n\n"}
{"id": "1191433", "url": "https://cs.wikipedia.org/wiki?curid=1191433", "title": "Pál Kinizsi", "text": "Pál Kinizsi\n\nPál Kinizsi (1432 – 24. listopadu 1494, Smederevo) byl uherský generál a župan.\n\nNarodil se roku 1432 v zemanské rodině, která vlastnila obec Kinizs v Abovské stolici. Údajně už od roku 1449 sloužil jako řadový pěšák v městském žoldnéřském oddílu Košic. Jeho velitelem byl Balázs Magyar, který si ho natolik oblíbil, že ho po čase adoptoval a dal mu za manželku svoji dceru Benignu.\n\nByl jedním z podvelitelů vojska, které roku 1468 vpadlo během uhersko-české války na Moravu. Bojoval i proti Turkům a v letech 1479 – 1481 byl velitelem uherských vojsk na Balkáně. Za svoje vojenské zásluhy zastával nejvýznamnější vojevůdcovské posty v uherském vojsku a patřil mezi rytíře královského dvora Matyáše Korvína. Od krále dostal několik majetků a to i na území dnešního Slovenska, např. panství Lietava, panství Strečno a také Košeca nebo Ilava.\n\nPo smrti krále Matyáše Korvína se přidal na stranu Vladislava Jagellonského. V červenci roku 1490 porazil protikandidáta Jana Korvína, nemanželského syna krále Matyáše. Za tuto loajalitu ho král odměnil jmenováním zemským sudím. Tuto funkci vykonával až do své smrti. Zemřel 24. listopadu 1494 v Smederevu. Pohřben je v pavlínském klášteře v Nagyvázsony, který sám založil spolu s Balázsem Magyarem.\n"}
{"id": "1191434", "url": "https://cs.wikipedia.org/wiki?curid=1191434", "title": "Seznam slovenských hráčů v NHL v sezóně 1984/1985", "text": "Seznam slovenských hráčů v NHL v sezóně 1984/1985\n\n"}
{"id": "1191435", "url": "https://cs.wikipedia.org/wiki?curid=1191435", "title": "2. hokejová liga SR 2011/2012", "text": "2. hokejová liga SR 2011/2012\n\nSezóna 2011/2012 byla 19. ročníkem 2. slovenské hokejové ligy. Vítězem se stal tým Iskra Partizánske, který neuspěl v baráži o 1. hokejovou ligu. Z 1. ligy sestoupil tým HK Púchov.\n\nSoutěž byla rozdělena do dvou skupin (západ a východ). Celkem se jich zúčastnilo 14 týmů po sedmi týmech. Ve všech skupinách se odehrálo 18 zápasů. Bodový systém v soutěži se nezměnil, za výhru se získalo tři body, za výhru v prodloužení získal klub dva body, za prohru v prodloužení jeden bod a za prohru nezískal klub žádný bod. První dva týmy z každé skupiny postoupili do finálové části o postup. Nejlepší tým postoupil do baráže o 1. ligu. Ze soutěže se nesestupovalo.\n\n\n\n"}
{"id": "1191436", "url": "https://cs.wikipedia.org/wiki?curid=1191436", "title": "Sedielková kopa", "text": "Sedielková kopa\n\nSedielková kopa je vrchol ve Vysokých Tatrách, který má spíše nízkotatranský ráz. Je poměrně často navštěvovaný v létě i v zimě (skialpinisti), neboť leží nedaleko Štrbského plesa a je velmi snadno dostupný. Jde však o neznačený vrchol, navíc ležící přesně na hranici rezervace Važecká dolina - Dolina Suché vody, do níž je zakázán vstup i horolezcům. Relativně méně tedy porušují zákazy ti, kteří vystupují z Furkotskej doliny přes \"Sedielkový priechod\" po starém loveckém chodníku.\n\nPo výstupu na Sedielkovú kopu v r. 1972 zemřel na následky podchlazení v Popradské nemocnici herec a režisér JUDr. Ján Jamnický.\n\nKopovité zakončení jižního hřebene Ostré. Od \"Kopy pred Sedielkom\" ji odděluje travnatá \"Sedielková pláň\", kde se dělají biologické výzkumy. Strmějšími srázy spadá pouze do Furkotské doliny.\n\nStarší mapy uvádějí různé názvy vrchu, např. Sedilková kopa, dokonce Sedielko či Sedilko.\n\n\n"}
{"id": "1191437", "url": "https://cs.wikipedia.org/wiki?curid=1191437", "title": "Seznam slovenských hráčů v NHL v sezóně 1983/1984", "text": "Seznam slovenských hráčů v NHL v sezóně 1983/1984\n\n"}
{"id": "1191438", "url": "https://cs.wikipedia.org/wiki?curid=1191438", "title": "Jerevanská státní univerzita", "text": "Jerevanská státní univerzita\n\nJerevanská státní univerzita, arménsky Երևանի Պետական Համալսարան, je největší a nejstarší univerzitou v Arménii, která sídlí v hlavním městě Jerevanu. V současnosti studuje na univerzitě pravidelně okolo 20 000 studentů na 19 fakultách. Na univerzitě působí 1600 učitelů, mezi nimi 207 profesorů a 581 docentů. Na škole učí také patnáct akademiků z Arménské akademie věd. Od roku 2006 je rektorem univerzity historik Aram Simonjan.\n\n16. května 1919 Rada ministrů Arménské republiky rozhodla o založení univerzity v Jerevanu. Výuka na univerzitě byla zahájena v únoru 1920. První přednášku přednesl vynikající vědec Stepan Malchasjanc. Univerzita začínala s jednou fakultou, historie a lingvistiky, 262 studenty a 32 vyučujícími. První rektor, Juri Ghambarjan, se snažil přilákat především arménské osobnosti ze zahraničí, krom Malchasjance to byli Hakob Manandjan či Manuk Abeghjan.\n\nV roce 1920 se Arménie stala součástí Sovětského svazu. V důsledku toho byla univerzita přejmenována na Jerevanskou národní univerzitu, novým rektorem se stal armenolog Hakob Manandjan. V roce 1921 byla rozdělena již na pět fakult - biologie, orientálních studií, technických studií, pedagogiky a průmyslu. Později byla Biologická fakulta transformována do samostatné Vysoké školy zemědělství. V březnu roku 1922 byla založena lékařská fakulta. 20. října 1923 byla Národní univerzita přejmenována zpět na Státní univerzitu.\n\nV roce 1934 se osamostatnila Pedagogická fakulta, vznikl pedagogický institut, který byl později pojmenován po K. H. Abovjanovi. Ve stejném roce byla Biologická fakulta rozdělena na fakultu biologických a fakultu chemických věd. V roce 1936 existovalo 8 fakult - historie, lingvistiky, práva, geologie a geografie, fyziky a matematiky a biologie. V roce 1945 byla vytvořena Fakulta mezinárodních vztahů a fungovala až do roku 1953.\n\nV roce 1957 byl k univerzitě připojen Institut ruských a cizích jazyků, jakožto samostatná fakulta, byl však opět oddělen v roce 1961. V roce 1959 byla Fakulta fyziky a matematiky rozdělena do dvou samostatných. V roce 1975 byla od fyzikální fakulty oddělena fakulta radiofyziky.\n\nV roce rozpadu SSSR, tedy roku 1991, měla univerzita 17 fakult, které poskytovaly 32 specializací. K velkým změnám došlo v letech 1995-1996, kdy se změnil vzdělávací systém, aby odpovídal mezinárodním normám, univerzita tak přešla na dvoustupňový systém vzdělávání (bakalářský a magisterský stupeň).\n\n"}
{"id": "1191441", "url": "https://cs.wikipedia.org/wiki?curid=1191441", "title": "Seznam slovenských hráčů v NHL v sezóně 1982/1983", "text": "Seznam slovenských hráčů v NHL v sezóně 1982/1983\n\n"}
{"id": "1191442", "url": "https://cs.wikipedia.org/wiki?curid=1191442", "title": "Ostrá (Vysoké Tatry)", "text": "Ostrá (Vysoké Tatry)\n\nOstrá je výrazný uzlový štít v rozsoše Kriváně. Její táhlý skalnatý hřeben lemuje Furkotskou dolinu ze západu. Z této, turistům dobře známé strany je těžko dostupná. Z opačné strany, z \"Doliny Suché vody\" je sice v principu snadno (chodecky) dosažitelná, ale přístup není možný – vedl by přes rezervaci se zákazem vstupu. Odtud vypadá mnohem plošší a sutinověji. Výhled je trochu limitován.\n\nNázev v podobě „Ostrý“ použil již Matej Bel, ale označoval širší skupinu.\n\nNa východě ji \"Furkotské sedlo\" odděluje od Furkotského štítu, na západě \"Nefcerské sedlo\" od Krátké. Severní stěnou spadá do Nefcerské doliny, to je také rezervace. V dlouhém jižním hřebeni se nachází: \"Liptovská štrbina, Liptovská věž (2272 m), Liptovský chrbát, Kozí priehyba, Kozí hrb, Vyšný Kozí zárez, Kozia stěna, Kozí roh, Ostrá věž (S a J vrchol, 2129,1 m), Ostrý hrb, Ostrá věžička, Ostrá kopa, věžička nad štrbinou, Kopa nad Sedielkom, Sedielkový priechod\" a Sedielková kopa.\n\n\nMnožství těžkých cest (až do obtížnosti V–VI) vede na \"Ostrou věž, koziu stěnu\" a další věže v jižním hřebeni.\n\n\n"}
{"id": "1191444", "url": "https://cs.wikipedia.org/wiki?curid=1191444", "title": "Seznam slovenských hráčů v NHL v sezóně 1981/1982", "text": "Seznam slovenských hráčů v NHL v sezóně 1981/1982\n\n"}
{"id": "1191445", "url": "https://cs.wikipedia.org/wiki?curid=1191445", "title": "Slavkovská kopa", "text": "Slavkovská kopa\n\nSlavkovská kopa je horský vrchol o nadmořské výšce 2346 m ve Vysokých Tatrách na Slovensku.\n\nVrchol se nachází ve Vareškovom hřebeni, který začíná na Bradavici a směřuje na Slavkovský štít. Slavkovská kopa má dva vrcholy, vyšší se nachází v hlavním, nižší v postranním, severním směrem vybíhajícím hřebeni. Severovýchodně svahy strmě padají do Velké Studené doliny, jihozápadní do Slavkovské dolinky, která vybíhá z mohutné Velické doliny.\n\nSeverně od vrcholu se ve Velké Studené dolině nachází Vareškové Pleso a oblíbená Zbojnická chata. Svahy vrchu jsou oblíbeným místem lezeckých výstupů.\n\nNa vrchol nevede značený chodník; přístup je možný po hřebeni ze sousedního Slavkovského štítu.\n\n"}
{"id": "1191447", "url": "https://cs.wikipedia.org/wiki?curid=1191447", "title": "Seznam slovenských hráčů v NHL v sezóně 1980/1981", "text": "Seznam slovenských hráčů v NHL v sezóně 1980/1981\n\n"}
{"id": "1191451", "url": "https://cs.wikipedia.org/wiki?curid=1191451", "title": "Snehový štít", "text": "Snehový štít\n\nSnehový štít je méně výrazný a méně navštěvovaný štít v hlavním hřebeni Vysokých Tater, ale s charakteristickým tvarem plochého zubu. Jeho název, později zkrácený, vymyslel prvovýstupce K. Englisch, který ho nazval \"Hängend Schnee - Spitze,\" doslova \"Štít visícího sněhu\".\n\nJižní stěnou spadá do kotliny \"Pěti spišských ples\", severní do divoké \"Ledové dolinky\". Od \"Zadního Ledového štítu\" ho odděluje \"Vyšné Ledové sedlo\" pod kolmou stěnou, směrem na severovýchod v hlavním hřebeni následuje \"Snehová priehya, Snehová strážnice, Prielom pod Snehovým, Snehové hrby\" a \"Ledové sedlo\". Ze \"Snehové strážnice\" vybíhá na sever krátký hřeben tří krásných Snehových věží.\n\nUpozornění: Černá Javorová dolina pod ledovým sedlem a Sněhovými věžemi je přírodní rezervace TANAPu se zákazem vstupu.\n\n\n\n"}
{"id": "1191452", "url": "https://cs.wikipedia.org/wiki?curid=1191452", "title": "Zavar", "text": "Zavar\n\nZavar je obec na Slovensku v okrese Trnava. V obci je římskokatolický kostel Narození Panny Marie z roku 1907.\n\nZe dvou třetin leží v zavarském katastru nová továrna firmy PSA Peugeot Citroën. Díky ní se Zavar rozšiřuje, v nejbližší době má zdvojnásobit svůj počet obyvatel, a to jednak kvůli připojení usedlosti Prílohy do Zavaru, a jednak i kvůli novým obyvatelům z jiných částí Slovenska, kteří zde pracují. Nová místní část, tzv. Poronda, má pojmout většinu z těchto nových obyvatel.\n\nOd května 2004 funguje v Zavaru bezdrátová wifi síť Zavarnet, ke které je připojeno více než 50 domácností obce a blízkého okolí. Od května 2006 se stala součástí větší sítě firmy TopComp, která zahrnuje sousední Lovčice, Brestovany a Bučany a další obce.\n\n\n"}
{"id": "1191454", "url": "https://cs.wikipedia.org/wiki?curid=1191454", "title": "Karamanlidi", "text": "Karamanlidi\n\nKaramanlidi (zastarale \"Karamani\", - Karamanlides, ) jsou etničtí Řekové, původem z Anatolie, kteří do Řecka přišli v roce 1923 po řecko-turecké výměně obyvatelstva. Mluvili turecky, ale vyznávali řecké ortodoxní náboženství.\n\nKaramanlidi žili především v centrální a jižní Anatolii v kraji Kappadokie, Pisídie a Kilíkie. V jižní Pisídii žili Řekové již od mykénského období, konkrétně zde žil řecký kmen Achájů. V Kilíkií žili Řekové od řecké kolonizace a přibylo jejich ještě po výpravách Alexandra Velikého. Do Kappadokie přišli Řekové i během helénismu, po Alexandrových výpravách, kde se promíchali s původním obyvatelstvem a helenizovali ho. Už od 1 stolet. se zde rozmohlo křesťanství. Od 11 století sem však začali pronikat Turci a většina Řeků ze střední Anatolie se islamizovala a tedy poturčila. Menšina křesťanských Řeků, tedy předkové Karamanlidů, začala mluvit turecky, ale uchovali si svou řeckou identitu a náboženství. Na zápis turečtiny však používali řeckou abecedu. Karamalidi, stejně tak i jiní maloasijští Řekové, tvořili především vzdělanou vrstvu obyvatelstva. Často to byli bohatí obchodníci, podnikatelé, lékaři, právníci, spisovatelé a filozofové. Ve 20 století byly jejich nejdůležitějšími městy Adana, Antalya, Alanya, Filadelfia, Isparta, Kayseri, Konya či Mersin. Sami sebe označovali jako turecky hovořící křesťany řeckého původu. V roce 1923 byli součástí řecko-turecké výměny obyvatelstva, bylo jich přibližně 100 000 a byli usazeni v Makedonii, Thrákii a v Attice.\n\n\n"}
{"id": "1191458", "url": "https://cs.wikipedia.org/wiki?curid=1191458", "title": "Saukko", "text": "Saukko\n\nSaukko byla malá konvenční ponorka finského námořnictva. Byla jediná ponorka postavená speciálně pro službu na jezeře, konkrétně na Ladožském jezeře. Ve své době byla nejmenší ponorkou na světě.\n\nStejně jako u všech finských ponorek byla \"Saukko\" navržena německými inženýry. Jako projekt Pu110 ji navrhla nizozemská společnost Ingenieurskantoor voor Scheepsbouw (I.v.S), která však byla loutkovou německou společností, umožňující Německu zachování znalosti stavby ponorek navzdory zákazu jejich vývoje Versailleskou smlouvou. Postavila ji loděnice Sandvikens Skeppsdocka och Mekaniska Verkstad v Helsinkách. Stavba byla zahájena v dubnu 1928, ponorka byla spuštěna na vodu 2. července 1930 a dne 16. prosince 1930 byla uvedena do služby.\n\nPonorka \"Saukko\" byla velmi malá, neboť smlouva z Tartu na ladožském jezeře povolovala provozovat pouze válečné lodě s výtlakem menším než 100 tun. Ponorka byla vyzbrojena dvěma příďovými 450mm torpédomety, jedním 12,7mm kulometem a jedním 7,62mm kulometem. Mohla také nést až 9 námořních min. Pohonný systém tvořil jeden diesel Krupp-Germania o výkonu na šroubu 170 hp (při modernizaci nahrazen jiným o výkonu 200 hp) a jeden elektromotor o výkonu na šroubu 150 hp. Lodní šroub byl jeden. Nejvyšší rychlost dosahovala 7 uzlů na hladině a 5,7 uzlu pod hladinou. Operační hloubkový dostup byl 75 metrů. Ponorku bylo možné přepravovat rozloženou po železnici (v takovém případě byla sejmuta velitelská věž a trup byl rozdělen na dvě části).\n\nK plánovanému nasazení na jezeře nikdy nedošlo a \"Saukko\" za zimní války a pokračovací války v letech 1939–1944 operovala na Baltu. Po válce bylo Finsku zakázáno vlastnit ponorky, a proto byla \"Saukko\" roku 1947 vyřazena a roku 1952 sešrotována.\n"}
{"id": "1191460", "url": "https://cs.wikipedia.org/wiki?curid=1191460", "title": "Seznam slovenských hráčů v NHL v sezóně 2015/2016", "text": "Seznam slovenských hráčů v NHL v sezóně 2015/2016\n\n"}
{"id": "1191463", "url": "https://cs.wikipedia.org/wiki?curid=1191463", "title": "Tony Kakko", "text": "Tony Kakko\n\nToni Kristian \"Tony\" Kakko (* 16. května 1975) je zpěvák a textař finské power metalové kapely Sonata Arctica, ke které se připojil v roce 1996. V roce 2001 si zazpíval i s kapelou Nightwish, ve které se jako host podílel na EP Over the Hills and Far Away. V živém vystoupení pak zpíval v duetu s Tarjou Turunen píseň \"Beauty and the Beast\". V roce 2015 s Nightwish vystoupil na festivalu Rock in Rio.\n\n\n\nTony v níže uvedených albech účinkuje pouze jako host.\n\n"}
{"id": "1191464", "url": "https://cs.wikipedia.org/wiki?curid=1191464", "title": "Ruské studentské křesťanské hnutí", "text": "Ruské studentské křesťanské hnutí\n\nRuské studentské křesťanské hnutí ( \"Русское студенческое христианское движение\", zkr. \"РСХД\") je sdružení křesťanské (respektive pravoslavné) ruské mládeže v emigraci, které si kladlo za cíl spojení pravoslavné mládeže a její vedení k ucelenému křesťanskému světonázoru. Jeho úkolem byla také příprava pravoslavných kazatelů pro podporu víry v podmínkách šířícího se materialismu a ateismu.\n\nHnutí vzniklo v roce 1923 sloučením již existujících křesťanských studentských organizací v různých evropských městech.\n\nOd 1. do 8. října 1923 za součinnosti a podpory YMCA (Young Men's Christian Association) a Světové křesťanské studentské federace v československém Prešově proběhl zakládací sjezd představitelů většiny ruských mládežnických křesťanských organizací Evropy, na němž byl položen základ hnutí a vyhlášeno jeho pravoslavné zaměření. Prvního setkání РСХД se zúčastnili také význačné duchovní osobnosti ruské emigrace, jako např.: S. N. Bulgakov, A. V. Kartašov, V. F. Marcinkovskij, N. N. Afanasjev a další.\n\nSjezd dostal oficiální požehnání pravoslavné hierarchie, kterého se zúčastnila hlava Československé pravoslavné církve, archiepiskop Savvatij (Vrabec), ruský episkop v Praze vladyka Sergij (Koroljov), a také episkop Venjamin (Fedčenkov), tehdejší vikář archiepiskopa Savvatije na Podkarpatské Rusi.\n\nV roce 1925 se konal druhý sjezd ve Francii, kde se řešilo zásadní dilema o směřování hnutí. Hlavními oponenty byli Nikolaj Alexandrovič Berďajev episkop Venjamin (Fedčenkov), kdy Berďajev chápal křesťanství jako náboženství k aktivnímu utváření světa, zatímco episkop Venjamin v takovém přístupu spatřoval utopickou snahu ruské inteligence spasit svět vnějšími prostředky. Sám pak navrhoval cestu asketického způsobu života a snahu o dosažení spásy jednotlivce.\n\nPo závěrech sjezdu byl na podzim roku 1925 v Paříži otevřen Pravoslavný teologický ústav svatého Sergeje, který se stal jedním z duchovních středisek celé ruské emigrace. Hnutí také vydávalo vlastní měsíčník Věstník ruského křesťanského hnutí.\n"}
{"id": "1191473", "url": "https://cs.wikipedia.org/wiki?curid=1191473", "title": "Svatojiřský oltář", "text": "Svatojiřský oltář\n\nSvatojiřský oltář (Oltář se Smrtí panny Marie) je rozměrný gotický oltářní retábl ze 60.-70. let 15. století, který byl původně umístěn v Klášteře sv. Jiří na Pražském hradě. Patří do majetku Metropolitní kapituly u sv. Víta a jako zápůjčka je vystaven v expozici středověkého umění Národní galerie v Praze.\n\nOltář se původně nacházel v kapli zasvěcené Panně Marii v klášteře sv. Jiří. Většina studií řadí jeho vznik do doby kolem roku 1470, kdy bylo za panování abatyše Anny z Kotopek vybavení kláštera obnovováno po husitských válkách. Svědčí o tom vyobrazení donátorů - klečící abatyše a kanovníka na zadních stranách oltářních křídel a také scéna ze svatojiřské legendy. Jako východisko a inspirační zdroj Mistra Svatojiřského oltáře jsou obvykle označovány grafické předlohy Mistra E.S. a norimberská produkce před rokem 1450 ovlivněná nizozemskou malbou, zejména Mistr Tucherova oltáře, Mistr Löffelholzského oltáře (žák Hanse Pleydenwurffa), oltář z Wurzachu (Hans Multscher) a Albrechtův oltář.\nTempera na deskách z lipového dřeva potažených plátnem (střed a vnitřní strany křídel), rozměry: střední deska: 192,5 x 114 cm, křídla: 192 x 56,5 cm. Oltář má původní rám zdobený řezaným reliéfem zobrazujícím stylizované větvoví s listy.\n\nCentrální scéna představuje tzv. \"Poslední modlitbu Panny Marie\" mezi apoštoly, spojenou v horní části s \"Nanebevzetím Panny Marie\" s žehnajícím Kristem a anděly. Marie klečí se sepjatýma rukama před apoštolem, který drží rozevřenou knihu a je v kompozici zasazena do průsečíku dvou diagonál tvořených postavami čtyř apoštolů. Spolu s apoštoly stojícími za lůžkem tvoří všechny hlavy elipsu. Obličeje apoštolů mají individuální rysy, výjev oživují drobné žánrové detaily a různorodost gest. Roucha Panny Marie a klečícího apoštola jsou stylizována způsobem, který je charakteristický pro pozdně gotický styl tzv. mačkaných nebo lámaných záhybů. Úmrtní lože a plášť sv. Petra jsou zdobeny technikou zlaceného cínovaného reliéfu (tlačeného brokátu).\n\nNa křídlech oltáře jsou tři výjevy ze života Panny Marie (\"Zvěstování\", \"Navštívení\", \"Klanění tří králů\") a \"Zápas sv. Jiří s drakem\". Centrální obraz i tři výjevy ze života Panny Marie mají jednotné zlacené pozadí zdobené podél rámu puncováním. Výjimkou je výjev sv. Jiří s drakem, kde je před zlaceným pozadím perspektivně znázorněná volná krajina s hradem a postavou zachráněné princezny.\n\nNa zadní straně vnějších křídel je vlevo sv. Václav, pod ním klečící abatyše před sv. Filipem (s křížem) a sv. Šimonem (s pilou), vpravo sv. Jiří, ve spodní části klečící donátor před sv. Ondřejem. Rám není zdoben a pozadí tvoří zlatá dekorace na červeném bolusovém podkladě.\n\nDvojí vyobrazení svatého Jiří může mít i dobově aktuální význam. Kromě toho, že je patronem nejstaršího benediktinského ženského kláštera na Pražském hradě, má v křesťanské ikonografii také úlohu obhájce křesťanství před pohany a mohl být symbolem snah krále Jiřího z Poděbrad sjednotit evropské panovníky v obraně před vpádem Turků.\n\nMistr Svatojiřského oltáře patrně pobýval v 60. letech v Norimberku a byl obeznámen i se švábským a vídeňským uměleckým prostředím. Plastický vyřezávaný ornament na rámech svědčí pro kontakt se slezskou tvorbou. V Praze jeho dílna působila zhruba do 80. let. a dodávala odtud svá díla i do severozápadních Čech či do Kutné Hory. \n\nSvatojiřský oltář je dílo nadprůměrné hodnoty, ve kterém se uplatňují plně vyzrálé pozdně gotické principy. Podle Pešiny „patří k prvním a vrcholným projevům nové slohové estetiky na české půdě“ a uvádí do českého gotického malířství obraz krajiny. Nizozemský vliv se v něm projevuje nejen v jednotlivostech, nýbrž i v celkovém pojetí, \n\n\n\n"}
{"id": "1191474", "url": "https://cs.wikipedia.org/wiki?curid=1191474", "title": "Seznam českých hráčů v NHL v sezóně 2015/2016", "text": "Seznam českých hráčů v NHL v sezóně 2015/2016\n\nToto je seznam hráčů Česka a jejich statistiky v sezóně 2015/2016 NHL.\n"}
{"id": "1191475", "url": "https://cs.wikipedia.org/wiki?curid=1191475", "title": "Tohle je rock 'n' roll, vy buzny", "text": "Tohle je rock 'n' roll, vy buzny\n\nTohle je rock 'n' roll, vy buzny je páté studiové album české skupiny Rybičky 48 (původně \"Banánové rybičky\") vydané 11. listopadu 2013 vydavatelstvím PVP Label. Album má celkem 11 písní.\n\n\n"}
{"id": "1191476", "url": "https://cs.wikipedia.org/wiki?curid=1191476", "title": "Turan Tovuz İK", "text": "Turan Tovuz İK\n\nTuran Tovuz İK (ázerbájdžánsky: \"Turan Tovuz İdman Klubu\") je ázerbájdžánský fotbalový klub sídlící ve městě Tovuz.\n\nSvé domácí zápasy odehrává na stadionu Tovuz şəhər stadionu s kapacitou 10 000 diváků.\n\nZdroj: \n\n\n\nZdroj: \n\nPoznámky:\n\n"}
{"id": "1191479", "url": "https://cs.wikipedia.org/wiki?curid=1191479", "title": "František Arnošt Harrach", "text": "František Arnošt Harrach\n\nFrantišek Arnošt Harrach, též z Harrachu, německy Franz Ernst Harrach, plným jménem Johann Nepomuk Franz de Paula Ernst Graf von Harrach (13. prosince 1799 Vídeň – 26. února 1884 Nice), byl rakouský šlechtic z rodu Harrachů a politik české národnosti z Čech, v 60. a 70. letech 19. století poslanec Českého zemského sněmu; otec politika Jana Harracha.\n\nPocházel z rodu Harrachů. Roku 1827 se jeho manželkou stala Anna z rodu Lobkoviců. Působil jako velkostatkář. Patřily mu statky Jilemnice, Branná, Sadová, Šluknov a dále majetky na Moravě i v dnešním Rakousku. V roce 1836 se stal členem stavovského Českého zemského sněmu. Byl zakladatelem Franz-Ernst-Hütte ve Staré Vsi (Altendorf). Patřily mu také sklárny v Novém Světě. Po několik let zastával funkci předsedy Jednoty pro zvelebení průmyslu v Čechách. Předsedou Průmyslové jednoty byl po celá 50. léta 19. století, i když, jak uvádí historik Otto Urban, faktickým hlavním činovníkem jednoty byl Karel Balling. František Harrach náležel i mezi znalce umění a shromáždil značné umělecké sbírky.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách roku 1861 byl zvolen na Český zemský sněm, kde zastupoval kurii velkostatkářskou, svěřenecké velkostatky. Mandát obhájil ve volbách v lednu 1867 a volbách v březnu 1867, po kterých ale odmítl přijmout mandát. Šlo o výraz podpory tehdejší české pasivní rezistence.\nUspěl rovněž v zemských volbách roku 1870. Patřil ke Straně konzervativního velkostatku, která podporovala české státní právo.\n\nOd roku 1861 byl rovněž doživotním dědičným členem Panské sněmovny (nevolená horní komora Říšské rady). Měl titul tajného rady, skutečného komořího. Byl rytířem Řádu zlatého rouna.\n\nOd roku 1881 byl vdovcem. Zemřel v únoru 1884 po dlouhé a těžké nemoci, kvůli které dva měsíce před svým úmrtím odcestoval na radu lékařů na léčení do franouzského Nice. Zde se ovšem jeho stav zhoršil a hrabě Harrach zemřel.\n\nJeho synem byl zemský a říšský poslanec a významný český konzervativní politik Jan Harrach (1828–1909). Druhým synem byl Alfréd Karel Harrach (1831–1914).\n"}
{"id": "1191480", "url": "https://cs.wikipedia.org/wiki?curid=1191480", "title": "Chlumecký potok (přítok Chumavy)", "text": "Chlumecký potok (přítok Chumavy)\n\nChlumecký potok je pravostranný přítok Chumavy v okrese Beroun ve Středočeském kraji. Délka toku činí 6,3 km. Plocha povodí měří 6,9 km².\n\nPotok pramení v Hřebenech, jihovýchodně od Malého Chlumce, v nadmořské výšce okolo 480 m. Na horním toku směřuje na sever, na středním a dolním toku teče převážně severozápadním směrem. Po prvních zhruba 150 metrech, na 6,1 říčním kilometru, se hlavní pramen spojuje s druhým pramenným tokem. Ten vyvěrá v lesích severně od vrchu Hradec (628 m n. m.) v nadmořské výšce okolo 560 m. Pod soutokem obou zdrojnic se při východním okraji Malého Chlumce nalézá rybník \"Loužek\". Od hráze rybníka pokračuje potok na sever k Velkému Chlumci, kterým protéká. Mezi druhým a třetím říčním kilometrem protéká obcí Skřipel. Zde zadržují jeho vody dva místní rybníky, které jsou nazývány \"Dvorský rybník\" a \"Pechaň\". O něco níže po proudu se nachází ještě jeden rybník nazývaný \"Peklo\". Do Chumavy se Chlumecký potok vlévá na 4,9 říčním kilometru, severovýchodně od Neumětel, v nadmořské výšce okolo 300 m.\n"}
{"id": "1191481", "url": "https://cs.wikipedia.org/wiki?curid=1191481", "title": "Fúzní protein", "text": "Fúzní protein\n\nFúzní protein (též chimérní) je protein vytvořený obvykle umělým spojením dvou či více původních proteinů (resp. otevřených čtecích rámců) do jednoho výsledného. Jsou důležitým prostředkem výzkumu v molekulární biologii resp. rekombinantních technologií, neboť různými způsoby usnadňují studium proteinů. Zájmový protein je zpravidla opatřen dodatečnými sekvencemi na svém N-terminálním či C-terminálním konci.\n\nFúzní proteiny např. mohou být vytvořeny s pomocí domény známé enzymatické funkce či antigenních vlastností, čímž usnadňuje např. izolaci (tzv. proteinový tag). Dodáním topogenních značek je možné proteiny směřovat do určitých eukaryotických buněčných kompartmentů, např. do mitochondrie, jiné sekvence zase mohou protein ochránit před degradací nebo zlepšovat jeho solubilitu. Další možností je fúze proteinu s fluorescenčními proteiny, které umožňují studovat lokalizaci, dynamiku či interakci proteinů pomocí fluorescenční mikroskopie.\n"}
{"id": "1191483", "url": "https://cs.wikipedia.org/wiki?curid=1191483", "title": "Karl-Markus Gauß", "text": "Karl-Markus Gauß\n\nKarl-Markus Gauß (* 14. května 1954, Salzburg) je rakouský esejista, novinář, spisovatel, vydavatel a literární kritik.\n\nNarodil se jako nejmladší ze čtyř synů učiteli srbochorvatštiny, novináři a vydavateli novin pro dunajské Šváby ('Donauschwaben') Adalbertu Karlu Gaussovi (1912, Bačka Palanka–1982, Salzburg). V jeho rodině se hovořilo maďarsky, srbochorvatsky a také švábským dialektem němčiny. Vystudoval učitelskou aprobaci germanistika–historie v rodném Salzburgu. Od roku 1991 je šéfredaktorem literárního časopisu \"Literatur und Kritik\".\n\nZa svoji literární tvůrčí činnost obdržel četná ocenění.\n\n\n\n\n\n\n"}
{"id": "1191498", "url": "https://cs.wikipedia.org/wiki?curid=1191498", "title": "Şahdağ Qusar FK", "text": "Şahdağ Qusar FK\n\nŞahdağ Qusar FK (ázerbájdžánsky: \"Şahdağ Qusar Futbol Klubu\") je ázerbájdžánský fotbalový klub sídlící ve městě Qusar.\n\nSvé domácí zápasy odehrává na stadionu Şövkət Orduxanov adına stadion s kapacitou 4 000 diváků.\n\nZdroj: \n\n\nZdroj: \n\n"}
{"id": "1191504", "url": "https://cs.wikipedia.org/wiki?curid=1191504", "title": "Mistrovství světa ve sportovním lezení 2011", "text": "Mistrovství světa ve sportovním lezení 2011\n\nMistrovství světa ve sportovním lezení 2011 (: \"IFSC Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo jako jedenáctý ročník 15.—24. července v Arcu pod hlavičkou Mezinárodní federace sportovního lezení (IFSC), poprvé v Itálii, každoročně zde však na podzim probíhá také světoznámý Rock Master. Závodilo se v lezení na obtížnost, rychlost a v boulderingu.\n\nAdam Ondra zde získal medaile ve dvou disciplínách, bronzovou v lezení na obtížnost a stříbrnou v boulderingu.\n\n\n"}
{"id": "1191505", "url": "https://cs.wikipedia.org/wiki?curid=1191505", "title": "Zeleneč (okres Trnava)", "text": "Zeleneč (okres Trnava)\n\nZeleneč () je obec na Slovensku v okrese Trnava.\n\nObec se rozprostírá se svými 2 375 obyvateli na jih od okresního města Trnavy, na rovinaté Trnavské sprašové tabuli s nadmořskou výškou 146–149 m n. m. Tento okres spadá pod Středoslovenský kraj. Katastrální území obce patří do teplé a suché oblasti s atmosférickými srážkami 550–600 mm a s průměrnou roční teplotou 16,4 °C.\n\nPůdy v katastru jsou většinou původu diluviálního (starší naplaveniny). Největší plochu zabírá orná půda, nejmenší však stromová zeleň – lesní, uliční – rozptýlená.\n\nLesní zeleň se skládá z 10,4 ha souvislé plochy na Starém Lince a 6,4 ha v katastrálním území Hrnčiaroviec nad Parnou, avšak v těsném dotyku Zelenče. Uliční zeleň tvoří zejména ovocné dřeviny. Do účelové zeleně patří zeleň hřbitova a areál školy. Rozptýlené zeleně je málo. Nachází se kolem potoka Parni, ve výběhu a v areálu zemědělského družstva. Přírodu dokresluje bohatá květena a pestrý bylinný kryt.\n\nJsou zastoupeny nižší druhy živočišstva, motýli, běžné středoevropské ptactvo. Vodní plochy sestávají z potoka Parni.\nKatastrální území je rozděleno na několik částí: Pažiť, Tehelňa, Háje, Starý Linč – Zeleneč, Záhrady, Kapustnica, Záhajské diely, Lúčky, Lose a lúky, Prítok, Vinohrady, Pasienky, Predné pole, Pri kríži, Diele, Zadné pole, Horné pole, Doliny, Za výhon, Druhá, Tretia cesta.\n\nK archeologickým nálezům patří: neolitické sídliště s kulturou volutovou, želiezovskou, lengyelovskou, hroby středodunajské mohylové kultury ze střední doby bronzové, sídliště pozdně, římsko-barbarské a raně středověké osídlení. Nálezy nasvědčují, že katastr byl obydlen v dávné minulosti.\n\nPrvní písemná zpráva o existenci obce pod názvem „Terra Scelench“ je v listině datované 13. května 1243, kdy ji Béla IV. daruje bratislavskému měšťanovi Woche. Později se obec dostává do vlastnictví bratislavské kapituly.\n\nObec často měnila názvy. Setkáváme se s dalším názvem Zelench, Szilincs, Lincz, Linz, Sylinč, Szilincs, Linci a od roku 1927 Zeleneč.\n\nV listině z roku 1283 je v blízkosti Zelenče zmiňovaná pevnůstka. První archivní záznam o počtu obyvatel a domů je z roku 1634, kdy obec měla 200 obyvatel a 40 domů. V roce 1713 bylo 207 obyvatel. V r. 1782 bylo již 620 obyvatel. První úřední sčítání obyvatelstva bylo v roce 1865, kdy se počet obyvatel zvýšil na 765. V roce 1900 na 1265. Obec zabrala svatojurská a pezinská hrabata. Bratislavská kapitula, která byla jako druhým majitelem obce, opět získala obec za vlády císaře Rudolfa. Roku 1649 daroval Ferdinand III. obci právo mýtného. Obec několikrát vyhořela. V období feudalismu míval Zeleneč časté spory s obcí Opoj.\nPrvní a druhá světová válka velmi citelně postihla i Zeleneč. Obětí I. světové války se stalo 41 mužů a II. svět. války 10 občanů.\nObec patřila do Bratislavské župy a do okresu Trnava. Od r. 1950 byl v obci MNV a od roku 1990 OÚ.\n\nTělovýchovná jednota \"Sokol Zeleneč\" byla založena v roce 1923.\n\nDo dějin zelenečského sportu se v r. 1923 jako zakladatel fotbalového oddílu a v r. 1938 jako zakladatel Dělnické tělocvičné jednoty v Zelenči zapsal Jan Jedlička.\n\nV roce 1940 se rozšířila základna na dvě fotbalová mužstva. Do války nesl fotbalový klub jméno Slávia Zeleneč.\n\nKlub změnil jméno na Sokol. Příznivce fotbalu v r.1978/1979 potěšil postup A-mužstva do I. A třídy, ze které však v r. 1980 vypadlo. Po krátké době v r. 1981/82 zazářilo návratem do I.A třídy z níž po roce opět vypadlo do I. B třídy a v roce 1988 kleslo do okresního přeboru.\n\nPo úspěších a neúspěších a fotbalové reorganizaci v jarní části roce 2001 byly do soutěže přihlášeny tři mužstva a to: A-mužstvo, dorost a žáci. A-mužstvo hrálo 5. ligu, ze které vypadlo. Dorost hrál IV. ligu a postoupil do III. ligy. Družstvo žáků hrálo v okresní soutěži. V aktuální sezoně 2004/2005 A-mužstvo hrálo 5. ligu, ze které vypadlo, dorost hrál 5. ligu, ze které vypadl a žáci, který hráli okresní přebor.\n\n\nV roce 1955 zasáhly do bojů v krajském kole i cyklisté, kde Dominik Orešanský obsadil v soutěži juniorů první místo. Cyklistika začala stagnovat. Teprve před několika lety byl založen CK BMX Zeleneč, který se pravidelně účastní a sám organizuje cyklokrosové závody o Slovenský pohár a Mistrovství Slovenska v cyklokrosu.\n\nStolní tenis se v obci začal organizovat v r. 1935 a až v r. 1950 založili stolnětenisový oddíl. V roce 1952 se probojovali do krajské soutěže. Pozdější zanikl. Několikrát proběhlo oživení, naposledy v roce 2003. Momentálně má tři družstva mužů v MO Trnavského kraje – v 6. lize (A-družstvo), v 7. lize (B -družstvo) a v 8. lize (C-družstvo).\n\nV obci je římskokatolický kostel Narození Panny Marie postavený v letech 1969–1973 a kaple Sedmibolestné Panny Marie z 18. století.\n\n\n"}
{"id": "1191506", "url": "https://cs.wikipedia.org/wiki?curid=1191506", "title": "310 (číslo)", "text": "310 (číslo)\n\nTři sta deset je přirozené číslo, které následuje po čísle tři sta devět a předchází číslu tři sta jedenáct. Římskými číslicemi se zapisuje CCCX.\n\n\nSilnice II/310 je česká silnice II. třídy vedoucí na trase Letohrad – Žamberk – Pěčín – Rokytnice v Orlických horách – Zdobnice – Zákoutí – Deštné v Orlických horách – Olešnice v Orlických horách – Polsko\n\n\n"}
{"id": "1191511", "url": "https://cs.wikipedia.org/wiki?curid=1191511", "title": "Mistrovství světa ve sportovním lezení 2012", "text": "Mistrovství světa ve sportovním lezení 2012\n\nMistrovství světa ve sportovním lezení 2012 (: \"IFSC Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo jako dvanáctý ročník 12.—16. září v Paříži pod hlavičkou Mezinárodní federace sportovního lezení (IFSC), potřetí ve Francii a podruhé v hlavním městě, závodilo se v lezení na obtížnost, rychlost a v boulderingu.\n\nMistrovství světa 2012 bylo uspořádáno o rok dříve, kvůli nominaci sportovního lezení na Letní olympijské hry a došlo tak k posunu ve střídání s Mistrovstvím Evropy, které se konalo až v roce 2013.\n\nAdam Ondra zde získal druhou stříbrnou medaili v lezení na obtížnost (na MS již celkově svou čtvrtou) a Libor Hroza stříbrnou medaili v lezení na rychlost. Stal se tak druhým Vicemistrem světa v této disciplíně (prvním byl Milan Benian v roce 1995).\n\n\n"}
{"id": "1191513", "url": "https://cs.wikipedia.org/wiki?curid=1191513", "title": "Andreas Haase", "text": "Andreas Haase\n\nAndreas Haase von Wranau, česky Ondřej Haase z Vranova (30. srpna 1804 Praha – 26. června 1864 Teplice), byl rakouský knihtiskař a politik z Čech, významný pražský měšťan a podnikatel, v 60. letech 19. století poslanec Českého zemského sněmu.\n\nVyučil se sazečem v Brně. Potom pracoval v tiskárně svého otce Gottlieba (Bohumila) Haase. Roku 1824 po smrti otce převzal společně se svým bratrem Ludvíkem kamenotiskárnu. Od roku 1837 spolu s bratry tiskárnu ve Vraném. Roku 1848 k ní přistavěl dílnu na stroje a roku 1857 kotlárnu. V podniku tiskl cyrilské a hlaholské tisky. Firma Gottlieb Haase Söhne patřila mezi nejvýznamnější svého druhu v Rakousku. Roku 1844 získal portugalský Řád Kristův. V roce 1851 mu byl udělen Řád Františka Josefa. Roku 1854 byl povýšen na šlechtice (predikát z Vranova). Roku 1862 získal titul císařského rady.\nVeřejně se angažoval již před rokem 1848. Ve 30. letech ho gremium knihtiskařů v Praze zvolilo za svého předsedu. Od roku 1843 do roku 1848 zasedal v pražském obecním zastupitelstvu. Od roku 1844 působil coby major nově zřízeného měšťanského střeleckého sboru. Významné aktivity vyvíjel během revolučního roku 1848. Byl plukovníkem Národní gardy. V roce 1849 se stal i prozatímním velitelem Národní gardy v Českém království. Na tomto postu setrval do rozpuštění Národní gardy.\n\nV roce 1850 byl zvolen byl náměstkem starosty Prahy. Funkci zastával do roku 1856, kdy na ni rezignoval. Nadále zůstával členem městské rady. Roku 1861 se po nových volbách stal opět členem městské rady. Od roku 1858 do roku 1861 byl předsedou pražské obchodní a živnostenské komory. Byl také členem zesíleného zemského výboru. Zastával funkci ředitele České spořitelny.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii obchodních a živnostenských komor, obvod Praha. Na mandát rezignoval již v prosinci 1861.\n\nZ hlediska národnostního zastával vlastní program, který prezentoval v rozpravě na zemském sněmu v dubnu 1861. V ní odmítl dělení na českou a německou stranu a prohlásil, že na jeho korouhvi nejsou žádné zemské znaky, ale znak jednotného Rakouska. Tento projev kritizoval český tisk. Haase podle něj sice nepatří přímo k německé straně, ale svým proslovem prý poškodil české státoprávní aspirace. \"Národní listy\" ho při vzpomínkách na 50. léta 19. století řadí k německé straně, která převládla ve sboru pražských obecních starších. V roce 1862 ho tento list řadil k \"haasovsko-centralisticko-německé straně\", která byla hlavním rivalem české Národní strany. V jiném zdroji z roku 1869 je zase zpětně Haase označen za předáka tzv. pražské \"mittelpartei\" (Strany středu). Již v roce 1848 patřil mezi tzv. sedmašedesátníky, tedy skupinu pražských měšťanů, která veřejně poděkovala knížeti Windischgrätzovi za potlačení pražského povstání. Později náležel mezi zakládající členy spolku Verein für Geschichte der Deutschen in Böhmen. Roku 1863 se stal i členem Vlastenecko-hospodářské společnosti. Byl také členem Společnosti Musea království Českého.\n\nZ veřejných funkcí odešel koncem roku 1861 na základě vlastního dlouhodobého záměru. Opustil zemský sněm, funkci prezidenta obchodní komory i prezidenta pražské řemeslnické záložny. Zemřel v červnu 1864 po dlouhé nemoci.\n\n"}
{"id": "1191514", "url": "https://cs.wikipedia.org/wiki?curid=1191514", "title": "Jiří Škabrada", "text": "Jiří Škabrada\n\nJiří Škabrada (* 20. února 1946) je architekt, vysokoškolský pedagog, pracovník státní památkové péče se zaměřením na lidovou architekturu, historické stavební konstrukce, typologii staveb. \n\nV letech 1963-1969 vystudoval Stavební fakultu na ČVUT v Praze, obor architektura. V letech 1971-1974 byl interním aspirantem na Fakultě architektury ČVUT v Praze.\n\nOd roku 1974 prováděl pomocné práce při výzkumech Archeologického ústavu AV ČR, 1974-1986 byl zaměstnán ve Státní ústavu pro rekonstrukce památkových měst a objektů (SÚRPMO) – průzkumové středisko 03, ateliér lidové architektury. V letech 1986-1989 byl vědeckým pracovníkem Státního ústavu památkové péče a ochrany přírody, vedoucím oddělení lidové architektury, archeologických a technických památek. Zde významně přispěl k vyhlašování vesnických památkových rezervací a zón. Svými výzkumy přispěl k posunu v poznání typologie nejstarší vrstvy dochovaných vesnických staveb.\n\nOd roku 1989 byl vědeckým pracovníkem, od r. 1993 docentem, od r. 2005 profesorem na Fakultě architektury ČVUT v Praze pro obor dějiny architektury a ochrana památek. Působil jako vysokoškolský pedagog také na ZČU v Plzni (2001-2003) a FF Univerzity Pardubice, Fakulta restaurování v Litomyšli (od 2003). Od roku 2007 působí jako profesor na Ústavu dějin křesťanského umění KTF UK Praha a Fakulty stavitelství ČVUT Praha.\n\nJe zakládajícím členem Sdružení pro stavebněhistorický průzkum.\n\nVýzkumy lidové architektury a vesnického urbanismu. Stavebně-historické průzkumy v kombinaci s dalšími výzkumnými metodami. Aktivity pro ochranu lidových staveb a venkovských sídel.\n\nSpolupráce na výzkumu pražských románských domů se Zdeňkem Dragounem a Michalem Trymlem (výsledkem je kniha Románské domy v Praze).\n\nSystematicky se věnuje také prosazování konzervace historických staveb, citlivému přístupu k uchování historické konstrukční substance i architektonických prvků, jakož i kvalifikovaného přístupu k zachování či revitalizaci prostředí městských i venkovských sídel. \n\n\n\n__BEZOBSAHU__"}
{"id": "1191515", "url": "https://cs.wikipedia.org/wiki?curid=1191515", "title": "ETV+", "text": "ETV+\n\nETV+ je třetí televizní stanice společnosti Eesti Rahvusringhääling (estonská veřejnoprávní rozhlasová a televizní společnost), která začala vysílat 28. září 2015. Kanál vysílá filmy, pořady a zpravodajství v ruském jazyce. Šéfredaktorem je Darja Saar. Kanál měl na rok 2015 rozpočet 2,53 milionů eur.\n"}
{"id": "1191516", "url": "https://cs.wikipedia.org/wiki?curid=1191516", "title": "Paul Bunyan", "text": "Paul Bunyan\n\nPaul Bunyan je fiktivní postava v americké lidové slovesnosti. Mezi obyvateli Divokého západu bylo velmi oblíbené vyprávění o dřevorubci, který vynikal obrovskou postavou a nadlidskou silou. Použití nadsázky dalo těmto dobrodružstvím označení \"tall tales\": například se říkalo, že Paul byl už jako novorozenec tak velký, že ho přinesli tři čápi. Jeho pánev na smažení byla velká jako kluziště a hrachovou polévku si vařil ve zřídlech. Grand Canyon údajně vznikl tak, že Paul na tomto místě za sebou táhl svou sekeru. Věrným průvodcem Paula Bunyana byl obří modrý býk jménem Babe, je také zmiňována jeho milá Lucette a pomocník Johnny Inkslinger. Ústně tradované příběhy zapsal roku 1910 novinář James MacGillivray a podle jeho verze vytvořil roku 1916 William B. Laughead reklamní leták pro dřevařskou společnost, který učinil z Paula Bunyana hrdinu americké populární kultury.\n\nNěkolik amerických měst láká turisty na historku, že jsou rodištěm Paula Bunyana. Jeho obrovské sochy se nacházejí v Klamathu (Kalifornie), Bangoru (Maine), Bemidji (Minnesota), Portlandu a na dalších místech. Benjamin Britten složil roku 1941 na libreto Wystana Hugha Audena operetu \"Paul Bunyan\". Les Clark natočil roku 1958 v produkci The Walt Disney Company animovaný film \"Paul Bunyan\", který byl nominován na Oscara. Postava je zmíněna také v knize Johna Dos Passose \"USA\", v hororovém románu Stephena Kinga To, ve filmu \"Fargo\" a v epizodě seriálu \"Simpsonovi\" Tulácké báchorky. Pavel Šrut zpracoval předlohu pro české čtenáře v knize \"Obr jménem Drobeček\".\n\nKanadskou protiváhou Paula Bunyana je Big Joe Mufferaw.\n\n"}
{"id": "1191517", "url": "https://cs.wikipedia.org/wiki?curid=1191517", "title": "Myrkskog", "text": "Myrkskog\n\nMyrkskog je norská black/death metalová kapela založená v roce 1993 v norském městě Drammen. Zpočátku se prezentovala black metalem, později se orientovala více na death metal. Bývalý člen kapely s pseudonymem Master V pojetí kapely charakterizoval jako extrémní metal. Myrkskog znamená norsky Temný hvozd ve Středozemi z tvorby anglického spisovatele J. R. R. Tolkiena.\n\nV roce 1994 kapela nahrála první čtyřskladbové demo, které bylo rozšířeno pouze v úzkém okruhu lidí. Obsahovalo pomalé blackové skladby. V roce 1995 bylo nahráno další 4stopé demo se třemi výrazně rychlejšími songy. Na přelomu let 1997 a 1998 vyšlo oficiální demo \"Apocalyptic Psychotica - The Murder Tape\", které pomohlo ke smlouvě s britským hudebním vydavatelstvím Candlelight Records. První studiové album s názvem \"Deathmachine\" vyšlo v roce 2000. V roce 2002 vyšlo druhé řadové album \"Superior Massacre\".\n\n\n\n"}
{"id": "1191521", "url": "https://cs.wikipedia.org/wiki?curid=1191521", "title": "Simone Faggioli", "text": "Simone Faggioli\n\nSimone Faggioli (* 24. červenec 1978, Florencie, Itálie) je italský automobilový závodník, který je jedenáctinásobným mistrem Evropy v automobilových závodech do vrchu (ZAV) v nejrychlejší kategorii 2 (2005, 2009, 2010, 2011, 2012, 2013, 2014, 2015, 2016, 2017 a 2019). Velmi úspěšný je i v domácím italském mistrovství, kde již ve svojí kariéře dokázal vyhrát celkem 13 celkových vítězství. Jeho závodní tým Faggioli Racing sídlí nedaleko Florencie. Je ženatý a má tři děti.\n\nSimone Faggioli se i přes své mládí zapsal nesmazatelně do historie evropských závodů do vrchu, když v 38 letech dokázal v sezóně 2016 vyrovnat rekord v množství získaných titulů mistra Evropy v závodech automobilů do vrchu v kategorii sportovních prototypů s legendárním Maurem Nestim. Oba v té chvíli byli devítinásobnými mistry Evropy. O rok později, 2017, se stal díky 10 získaným evropským titulům nejúspěšnějším jezdcem historie evropského šampionátu.\n\nFaggioliho kariéra začala strmě stoupat od roku 1997, kdy vstoupil do italského vrchařského mistrovství ve šlépějích svého otce Mario Faggioliho, který rovněž závodil se sportovními prototypy v Itálii. Simone Faggioli si nejprve vyzkoušel závody s cestovním vozem malé kubatury s Renaultem Clio Williams, ale hned následující sezónu už sedlal otevřený sportovní prototyp, od sezóny 1998 bylo jeho jméno spojeno s vrchařskými speciály Osella Enginnering. V době, kdy se Simone Faggioli začal učit jízdě na kopcích se spiderem mohl čerpat zkušenosti nejen od svého otce, ale i od velikánů italských kopců Fabia Dantiho, Pasquele Irlanda, Frantze Tschagera nebo Maura Nestiho. Netrvalo dlouho a Simone Faggioli začal prohánět nejen celou italskou špičku, ale i tu evropskou. Jeho výkony zaujaly natolik, že si vysloužil post jezdce s tovární podporou Osella Enginnering, tedy bývalé stáje formule 1, kde Enzo Osella působil se svým týmem v letech 1980-1990. V továrním týmu Osella vystřídal Pasquale Irlanda a zesnulého Fabia Dantiho. Simone Faggioli] získal v počátcích řadu úspěchů s legendárním prototypem skupiny CN Osellou PA20S BMW, která v té době již dosluhovala a navíc byla odsunuta na druhou kolej po změně předpisů, kdy tyto vozy byly kvůli bezpečnosti zpomaleny.\nOd roku 2005 tak Simone Faggioli prezentoval na kopcích dvoulitrový speciál Osella PA21S Honda s nímž hned v první sezóně ve vrchařském evropském šampionátu zvítězil a značce Osella přinesl již 19. titul mistrovského vozu. Jeho cestu za vavříny ale přerušila další změna předpisů, kdy byly do hodnocení mistrovství Evropy v závodech automobilů do vrchu zařazeny formulové monoposty s třílitrovými motory. V ten moment neměla Osella konkurenceschopný vůz a Simone Faggioli se stáhl zpět do italského šampionátu, kde s Osellou PA21s Honda dominoval. Spolu s Enzo Osellou ale urputně začali pracovat na nové zbrani a v sezóně 2008 vyjeli opět na evropské vrchy s prototypem Osella PA27 BMW. Nová koncepce prototypu s trubkovým rámem s dvoumístným provedením určeným pro skupinu E2-SC (sportscar), ale jen stěží stačila konkurovat formulovým monopostům F3000 s výkonnějšími motory Zytek či Mugen. Hlavní problém tedy byl v nespolehlivé a málo výkonné pohonné jednotce. S nepříliš spolehlivým šestiválcovým motorem BMW v úpravě Armaroli nebylo možné dosáhnout na lepší výsledek než třetí místo v hodnocení mistrovství Evropy ZAV v kategorii 2.\n\nOsella PA27 BMW byla pro Simone Faggioliho jen mezistupněm. Enzo Osella pro něho vymyslel vítězný vůz s označením Osella FA30 Zytek. Jednalo se o sportovní prototyp s umístěním jezdce v ose vozu tedy monopost pro skupinu E2-SS (single seater) a nespolehlivý agregát BMW, který byl v Oselle PA27, nahradil upraveným motorem Zytek, tedy motorem, jenž využívaly tehdy nedostižné monoposty F3000. Spojení prototypu Osella a Simone Faggioli navíc využilo podpory pneumatikářské firmy Marangoni, která pro Simone Faggioliho připravovala speciální prototypové pneumatiky pro závody do vrchu. Simone Faggioli se podílel na vývoji pneumatik Marangoni i speciálu Osella FA30 Zytek od samého začátku a výsledkem společné práce s Marangoni i s Osellou byla absolutní dominance na italských i evropských kopcích. Simone Faggioli nejenže sbíral vítězné vavříny, ale překonával i rekordy tratí po celé Evropě. Pět titulů mistra Evropy pro Simone Faggioliho a Osellu v řadě bylo jasným důkazem, že Simone Faggioli je vrchařským vládcem své doby.\n\nPo sezóně 2013, kdy Simone Faggioli dovršil pátý evropský titul v řadě a šestý celkově, odešel od italské Oselly a přechází ke konkurenční francouzské Normě a opět se podílel na vývoji. Norbert Santos, majitel a konstruktér Normy Auto Concept, mu nabídl zcela nový model Norma M20FC Zytek ve zkrácené vrchařské podobě, který spadal do skupiny E2-SC, protože jeho konstrukce byla klasickým dvoumístným sportovním prototypem, kde byl jezdec umístěn na straně (Norma konstruovala šasi s umístěním jezdce vpravo), tedy mimo osu vozu. Opticky menší vůz oproti Oselle FA30 Zytek vynikal moderními prvky aerodynamiky a konstrukčně se vyjímal kevlar karbonovým šasi. Simone Faggioli s novým vozem navázal na předchozí působení u Oselly a nadále vévodil italskému a evropskému vrchařskému šampionátu. Jediným soupeřem mu byly v sezóně 2014 a 2015 jeho časy, kterých dosahoval s Osellou. Vývoj a zkušenosti Simone Faggioliho brzy posunuly Normu M20FC Zytek na stejnou úroveň na jaké byla Osella FA30 Zytek v sezóně 2015, zvlášť, když Simone Faggioli začal spolupráci s pneumatikářským gigantem Pirelli. Simone Faggioli měl k dispozici nesrovnatelné podmínky oproti konkurentům, mnoho komponentů na jeho voze bylo prototypových, firmy vyvíjející závodní komponenty na jeho voze aplikovaly své nejlepší výrobky (převodovka, tlumiče, elektronika). Simone Faggioli byl v sezónách 2015, 2016 na absolutním vrcholu – s Normou jel rychleji než s Osellou.\n\nSimone Faggioli po přechodu k Normě navázal na své úspěchy a potvrdil to trojím triumfem na evropských kopcích, v sezónách 2014, 2015 a 2016 znovu dominoval v kontinentálním vrchařském šampionátu a srovnal počet získaných evropský titulů na hodnotu devět, shodně s legendou evropských závodů do vrchu ze 70. a 80. let, Maurem Nesti.\n\nV sezóně 2016 se konal závěrečný podnik sezóny pod hlavičkou FIA jako 2. ročník FIA Hill Climb Masters, kdy se na trati Ecce Homo Šternberk závodilo na 3200 metrů dlouhé variantě dráhy. Simone Faggioli zajel během závodu nejrychlejší čas a vyhrál v kategorii 2 i skupině E2-SC.\n\nV roce 2017 Simone Faggioli získal desátý titul mistra Evropy v závodech automobilů do vrchu v kategorii 2. S vozem Norma M20FC Zytek v sezóně 2017 vyhrál 6 závodů v absolutním pořadí a všech 11 závodů, ve kterých startoval v rámci hodnocení skupiny E2-SC. V nepřímém boji o titul mistra Evropy s krajanem Christianem Merlim se opět rozhodlo, stejně jako v předchozí sezóně, v 11 závodě sezóny v Ilirské Bistrici (SLO), kde Merli nedokončil závod kvůli technickým potížím a Faggioli tak získal rozhodující bodový náskok, který mu zajistil desátý triumf na evropském poli závodů do vrchu.\n\nTým Faggioli Racing v sezóně 2018 nasadil do závodů mistrovství Evropy novou specifikaci prototypu Norma M20FC Zytek, která se vyznačuje upravenou aerodynamikou, upravenou pohonnou jednotkou Zytek a modifikovanou převodovkou Sadev. Vstup do první poloviny sezóny byl z pohledu Simone Faggioliho velmi problematický. Vývoj a příprava nového vozu nebyl zcela podle přestav a četné technické potíže v první polovině sezóny Faggioliho výrazně přibrzdily v souboji s úhlavním soupeřem z posledních dvou let – Christianem Merlim. Simone Faggioli navíc v první polovině sezóny 2018 věnoval své úsilí i přípravě projektu startu svého týmu na americkém závodě Pikes Peak International Hill Climb 2018. K tomuto závodu nastoupil s prototypem Norma M20 SF PKP a při svém premiérovém startu zaznamenal druhé místo za Romainem Dumasem, který ve stejném roce vyhrál s vozem VW I.D. R Pikes Peak a stanovil nový absolutní rekord tratě.\n\nPo návratu z Ameriky se Faggioli vrátil do vrchařského evropského šampionátu. Evropský titul již ale v sezóně 2018 neobhájil, tentokrát byl úspěšnějším jeho krajan Christian Merli, který navíc v této sezóně Faggiolimu přebral držení většiny rekordů na evropských tratích.\n\nÚčast při závodě Montée des Légendes - Col de la Faucille, proměnil Faggioli ve vítězství. Jednalo se o první ročník závodu do vrchu (frekvence závodu je jednou za 2 roky, následující se tedy bude konat v roce 2020), ve kterém startovaly slavní jezdci evropských motoristických disciplín se svými speciály (Sébastien Loeb - Peugeot 208 T16 Pikes Peak, Romain Dumas - Porsche 911, Romain Grosjean - Lancia Delta S4, Ari Vatanen - BMW M3 E30, aj.).\n\nSimone Faggioli sezónu 2018 uzavřel porážkou při FIA Hill Climb Masters 2018 v italském Gubbiu, kde si rovněž nedokázal poradit s rychlejším Christianem Merlim a neobhájil tak zlato z roku 2016 v kategorii 4, kterého dosáhl při FIA Hill Climb Masters 2016 ve Šternberku v České republice.\n\nSezóna 2019 se stala pro Simone Faggioliho opět sezónou vítěznou. Ve své skupině E2-SC v rámci kategorie 2 nezaznamenal v průběhu sezóny jedinou porážku. S deseti vítězstvími si připsal maximálním bodovým zisk a společně s Christianem Merlim se stali vítězi - mistry Evropy v kategorii 2 FIA závodů automobilů do vrchu za rok 2019. K vítězství v Mistrovství Evropy navíc přidal další, v pořadí již třináctý, absolutní titul mistra Itálie v závodech automobilů do vrchu (CIVM).\n\n\n\nFIA Hill Climb European Champion kategorie 2 – FIA mistr Evropy v závodech automobilů do vrchu kategorie 2 v sezónách:\n2005, 2009, 2010, 2011, 2012, 2013, 2014, 2015, 2016, 2017, 2019.\n\nAbsolutní mistr Itálie v závodech automobilů do vrchu:\n2002, 2003, 2004, 2006, 2007, 2010, 2011, 2012, 2013, 2014, 2015, 2016, 2019.\n\nV roce 2010 mu udělila italská asociace  Commissione Sportiva Automobilistica Italiana ocenění Zlatý volant.\n\n"}
{"id": "1191522", "url": "https://cs.wikipedia.org/wiki?curid=1191522", "title": "Laisvas ir Nepriklausomas Kanalas", "text": "Laisvas ir Nepriklausomas Kanalas\n\nLNK, celým názvem Laisvas ir nepriklausomas kanalas (česky Volný a nezávislý kanál), je litevská komerční televizní stanice se sídlem ve Vilniusu. Kanál začal vysílat 5. května 1995. Většinu vysílacího času vyplňují zábavné seriály, pořady a celovečerní filmy. Kanál také vysílá zpravodajství. Kanál vysílá 19 hodin denně (133 hodin týdně).\n\nByl založen v roce 1995. Mezi sestreské kanály patří \"TV1\", \"Info TV\", \"Liuks!\" a \"BTV\".\n\nKanál často vede v žebříčku sledovanosti litevských stanic, možná i díky převládání zábavného programu.\n\n\n\n\n\nLNK vysílá rodinné filmy nebo filmy pro dospělé. Převládají animované a akční filmy.\n"}
{"id": "1191524", "url": "https://cs.wikipedia.org/wiki?curid=1191524", "title": "Borçkská přehradní nádrž", "text": "Borçkská přehradní nádrž\n\nBorçkská přehradní nádrž () je postavena na řece Čoroch v provincii Artvin v Černomořském regionu Turecka. Hlavním úkolem je výroba elektrické energie, instalovaný výkon je 300 MW. Druhotným účelem je ochrana proti vysokému stavu vody.\n\nVýstavba začala roku 1999 a zprovozněna byla roku 2006.\n\nKvůli výstavbě byla přeložena silnice mezi městy Borçka a Artvin.\n\n"}
{"id": "1191526", "url": "https://cs.wikipedia.org/wiki?curid=1191526", "title": "Družicové systémy s velmi vysokým prostorovým rozlišením", "text": "Družicové systémy s velmi vysokým prostorovým rozlišením\n\nDružicovými systémy s velmi vysokým prostorovým rozlišením rozumíme nástroje dálkového průzkumu země (DPZ). Konkrétně se jedná o nekonvenční metodu snímkování povrchu zemského tělesa a pořizování satelitních snímků o velmi vysokém rozlišení. Tyto snímky mají poté široké spektrum využití v různých oborech lidské činnosti.\n\nDružicové systémy obecně, jsou nedílnou součástí dálkového průzkumu země. Samotný vývoj dálkového průzkumu země je úzce spjat samotným dobýváním vesmíru, a jeho prvopočátky spojené s vypouštěním prvních těles na oběžnou dráhu. \n\nUmělé družice jsou tělesa o hmotnosti stovek až tisíců kilogramů, která se pohybují po oběžné dráze Země a jsou vytvořena lidskou činností. Tyto družice mají různé oblasti využití, podle toho je dělíme na družice spojovací, navigační, družice pro DPZ, meteorologické, vědecké a posledním typem jsou družice zpravodajské jinak také známé jako špionážní. Nízké oběžné dráhy (LEO- Low Earth orbit), na kterých se pohybují některé z družic pro dálkový průzkum země, jsou v polohách od 150km nad povrchem země, tato oběžná dráha má mezní hranici někde okolo 2000km nad povrchem země. \n\nSamozřejmě, že tyto družice se ve vesmíru neobjevily jen tak náhodou z ničeho nic. Vývoj družic a vesmírného věku obecně, začíná prakticky po druhé světové válce, vlastně už během ní. Ale první opravdovou družicí, obíhající zemí se stal až sovětský Sputnik 1. Ten byl na oběžnou dráhu vynesen 4. října 1957. Fungoval sice jen pár dní a jeho vysílání, typické pípání radiového signálu skončilo 26. října 1957. Ale byl to právě on, kdo odstartoval prudký vývoj, přísun ohromných investic do vývoje raketových nosičů, radarových a detekčních systémů, ale i vzdělání i praxe odborníků. Během těch téměř 60 let pomohl dálkový průzkum země v mnoha oblastech lidské činnosti a v tomto trendu pokračuje a doufejme, že bude pokračovat i dále.\nProstorové rozlišení snímku je charakterizováno jako velikost snímaného území zachycená na výsledném snímku a vyjádřena na ploše právě jednoho pixelu. Podle tohoto parametru, lze družicové systémy rozdělit do následujících kategorií. A to na systémy s nízkým prostorovým rozlišením (Low resolution systems), zde se udává rozlišení 1 kilometru a více. \nDále existují tzv. systémy středního rozlišení (Medium resolution systems), zde se řadí systémy s rozlišením od 1 kilometru do 100 metrů.\n\nJako třetí kategorii rozumíme systémy s velkým prostorovým rozlišením (High resolution systems), tyto systémy pracují s rozlišením od 100 do 5 metrů. \n\nA konečně tou nejnovější a nejprudčeji se rozvíjející kategorií jsou systémy velmi vysokého prostorového rozlišení (Very high resolution systems), zde se udává rozlišení snímků od 5 metrů níže, v současné době mají nejnovější systémy rozlišovací schopnost menší než 1 metr. Konkrétně system Worldwiev 3 má prostorové rozlišení v panchromatickém režimu 0,31 metru.\n\nJak již bylo zmíněno výše, v posledních letech jsou družicové snímky jednou z nejčastěji využívaných nekonvenčních forem dálkového průzkumu země. Tento posun jde ruku v ruce s technologickým boomem a to zejména v oblasti informačních technologií, díky čemuž se toto zkoumání zemského povrchu přesunulo z vojenské do komerční oblasti či sféry. Dalším faktorem tohoto růstu, může samozřejmě být i nové politické uspořádání světa po pádu Sovětského svazu. Tedy ukončení jistého politického a vojenského napětí mezi východem a západem. \n\nNejvětšího pokroku, bylo dosaženo v oblasti prostorového rozlišení. Nejnovější snímky s velikostí pixelu zachycující plochu menší než 1 metr, jsou po zpracování vhodné k mapám v měřítcích okolo 1:10000 až 1:5000. I při tomto detailu si zachovávají družicová data vysoké spektrální rozlišení a v barevném režimu jsou snímky vždy pořizovány také v oblasti infračervené části optického spektra. Současně jsou vedle systémů pořizujících optická data, i další družicové systémy pořizující data radarová nebo hyperspektrální. Stále častější využívání družicových snímků je umožněno jejich lepší dostupností. Až na pár výjimek byl v minulosti koncový uživatel odkázán pouze na archivní snímky. V dnešní době již většina komerčně orientovaných družicových systémů, umožňuje pořízení snímků na základě individuální žádosti zákazníka. Tato data jsou pořizována v kombinaci panchromatického a multispektrálního režimu. Tyto systémy disponují velkou flexibilitou z hlediska požadavkových nároků koncového uživatele, to v praxi znamená, že dnes již není problém objednat si aktuální data požadované oblasti, a to přesně k účelu, který uživatel definoval. Nehrozí složité vyhledávání v archivech snímků, případně jejich neprůkazné zobrazení, díky klimatickým jevům. Na druhou stranu všechny i nově pořízené snímky, jsou opět znovu archivovány. O dostupnosti a velikosti archivů jednotlivých systému, se lze informovat na webových stránkách či aplikacích poskytovatelů dat. \n\nTo dělá z družicových systémů neomezený a zároveň nedocenitelný zdroj informací a přibližuje tím data z dálkového průzkumu země prakticky jakémukoliv uživateli, kdekoliv na světě. Samozřejmě, že když jde o nevládní komerční systémy je důležitým parametrem také cena služeb, aby také ne když hovoříme o vysoce sofistikovaných systémech, pracujících v místech kam se zatím podívala jen hrstka vyvolených. Jenže i zde probíhá konkurenční boj a společností poskytujících tato data není zrovna málo, ceny družicových snímků se tak nějak stabilizovaly a přizpůsobili vývoji trhu. Zároveň sledujeme i určitý trend a to sice, že se družicové snímky stávají alternativou pro použití konvenčních metod snímkování a časem možná tento způsob snímkování zcela vytlačí.\n\nExistuje celá škála využití dat pořízených z družicových systémů s velmi vysokým prostorovým rozlišením (Very high resolution systems). Mezi ty nejpoužívanější patří podrobné mapování, urbanismus, tvorba 3D modelů, kontrola zemědělských aktivit, krajinný pokryv, plánování a projektování liniových staveb a dopravních sítí, monitoring skládek, inventarizace lesních porostů, tvorba DMR, mapování půdní eroze, precision farming či třeba plánování a organizace humanitární pomoci.\n\nDružicový systém Ikonos, byl vůbec prvním systémem splňujícím kritéria pro systémy s velmi vysokým prostorovým rozlišením. Tedy pro upřesnění tím satelitem se stal až ten s označením Ikonos-2. Během startu Ikonos-1, došlo k selhání nosné rakety, a satelit se nedostal na oběžnou dráhu. Vypuštění a zprovoznění tohoto systému bylo popsáno jako jeden z nejvýznamnějších pokroků v historii kosmického věku. Konstrukce byla zadána americké společnosti Lockheed Martin Missiles & Space, která je mimochodem jedním z nejvýznamnějších dodavatelů armádního letectva Spojených států.\n\nDružice Ikonos-2, byla původně provozována společností GeoEye, ta se ovšem sloučila s další společností DigitalGlobe, která je tedy současným provozovatelem. \n\nDružice byla na oběžnou dráhu vynesena 24. září 1999 raketovým nosičem Athena II. Ikonos-2 byl vynesen na nízkou oběžnou dráhu, konkrétně do výšky 681 km, družice je stále v provozu, i když její předpokládaná životnost byla kratší. To že je stále v provozu má za následek, že disponuje obrovskou databází archivních snímků. Družice obíhá rychlostí 7,5 kilometru za sekundu. Na zemi snímkuje pás o šířce 13–70 km. Stejné místo je schopen znovu snímkovat nejdříve za 3 dny. Snímky pořízené tímto systémem, jsou vhodné pro tvorbu DEM a to díky tomu že system pořizuje snímky jak steropáry, tudíž je u nich možnost rozpoznat rozdíly v nadmořských výškách.\n\nSystém je schopen, poskytovat snímky v panchromatickém a multispektrálním režimu. V panchromatickém režimu poskytuje data s prostorovým rozlišením 1 metr. Pouze v 1 spektrálním pásmu o vlnové délce 0,45-0,9 [μm]. V multispektrálním režimu poskytuje data s prostorovým rozlišením 4 metry. Data jsou ve 4 spektrálních pásmech BLUE, RED, GREEN, NIR (blízké infračervené) a to ve vlnové délce 0,44 – 0,88 [μm].\n\nSystém družic WorldView v současné době spravuje družice WorldView-1, WorldView-2 a WorldView-3. Celá tato soustava družic je řízena společností DigitalGlobe. Éra těchto satelitů začala logicky vypuštěním toho s pořadovým číslem 1. To se uskutečnilo 18.9.2007 ze základny amerického letectva Vandenberg Air Force Base v Kalifornii. Operuje ve výšce 496 kilometrů nad zemí a je schopná zachytit obraz o šířce 17 kilometru. Pořizuje data v panchromatickém režimu s prostorovým rozlišením 0,5 metru. Vlnová délka spektrálního pásma je od 0,4-0,9 [μm]. Zajímavostí je, že za 24 hodin je schopen obsáhnou plochu 750 000 km².\n\nWorldView-2 byla dopravena nosnou raketou na orbit 8. září 2009. Plně v provozu byla od 6. 1. následujícího roku. Od tohoto dne je také dostupný archiv snímků. Pracuje ve výšce 770 km nad povrchem země. Je vůbec první družicí s velmi vysokým prostorovým rozlišením s komerčním využitím, schopná pořizovat data ve formě multispektrálních snímků v 8 spektrálních pásmech. Podobně jako systém LandSat. Prostorové rozlišení u panchromatických snímků je 0.5 metru, u snímků multispektrálních jsou to 2 metry. Kromě 4 pásem totožných se systémem Ikonos, disponuje dalšími 4 a to COASTAL, YELLOW, RED EDGE a NIR2. Díky těmto pásmům je systém velice vhodný pro studium vegetace. Vlnová délka u těchto snímačů 0.45-1.04[μm]. Doba oběhu tohoto systému je 1 až 3 dny. Tento Satelit je schopen za den pokrýt území velké zhruba 975 000 km². \n\nSatelit s názvem WorldView-3 je absolutní technickou jedničkou v oblasti nekonvenčního dálkového průzkumu země. Vypuštěn byl podobně jako jeho předchůdci 13. srpna 2014 ze základny Vandenberg v Kalifornii a to nosnou raketou Atlas5.Ta jej vynesla do výšky 617km. Výrobcem byla společnost Ball Aerospace and Technologies Corporation. Tato družice způsobila skutečnou revoluci, stejně jako její předchůdce, Tou opravdovou novinkou je rozdíl v prostorovém rozlišení, které činí dříve nepředstavitelných 0,31 metru v panchromatickém režimu. \n\nProstorové rozlišení u panchromatických snímků je tedy 0,31 metru, u snímků multispektrálních je to 1,24 metru. Další novinkou je širokopásmový záběr systému Worldview-3. V 8 pásmech navazuje na staršího předchůdce a to jak složením, tak vlnovou délkou v těchto pásmech. Podstatnější jsou ovšem novinky a to tedy že Navíc disponuje osmi pásmy v krátkovlnném infračerveném spektru (SWIR) a speciálními CAVIS pásmy pro monitoring atmosféry a korekci dat. Zde CAVIS je složeninou C-cloud, A-aerosol, V- vapor, I- ice, S- snow. Rozsah vlnové délky pro infračervené záření krátké vlnové délky se pohybuje v rozmezí 1,195 – 2,365[μm]. Systém Worldview-3 je schopen za den obsáhnou plochu 680 000 km². Šířka záběru družice činí 13,1 km. Předpokládá se, že sloužit bude přibližně 10 až 12 let. Data pořízená tímto systémem mají využití v monitorování vegetace, geologie, landuse, těžbě, monitorování životního prostředí a mnoha dalších odvětvích. Novinka v oboru má tedy nespočet výhod, a jeho přínos pro vědu je neoddiskutovatelný. Při psaní této práce mi utkvěla v paměti tato věta, volně přeložena jako: Systém WorldView-3 nabízí nepřekonatelnou přesnost, manévrovatelnost, kapacitu a spektrální rozmanitost (The WorldView-3 system offers unsurpassed accuracy, agility, capacity and spectral diversity). \n\nJedná se o první evropské družice velmi vysokého prostorového rozlišení schopné zaznamenávat data s prostorovým rozlišením menším než 1 metr, na rozdíl od předchozích systémů, které poskytovala společnost GeoEye posléze Digital globe. Jde o italsko-francouzskou spolupráci. Provozovateli jsou společnosti Astrium D&S, CNES. Další odlišností je, že v tomto případě se jedná o sestavu dvou satelitů s označením 1A a 1B. Start prvního satelitu proběhl 17. prosince 2011 jeho druhá část, odstartovala přibližně o rok později 2. prosince 2012. Na orbitu je vynesla nosná raketa Sojuz ST-B/Fregat-MT. Tyto satelity pracují na orbitě ve výšce 695 km. Prostorové rozlišení u panchromatických snímků činí 0.5 metru u snímků multispektrálních je to 2.8 metru. Multispektrální snímky používají 4 frekvenční pásma označená BLUE, GREEN, RED a NIR s rozsahem vlnové délky 0.44-0.91 [μm]. Šířka záběru obou družic je 20km. Díky tomu že se jedná o systém dvou satelitů, je systém schopen se vrátit na každé místo na zemi znovu během jednoho dne. Další nespornou výhodou je, že systém byl vyroben tak aby byl rychle schopen reagovat na požadavky koncového zákazníka, a je tedy schopen přijmout požadavek na snímkování a ty následně pořídit za méně než 6 hodin. Za 24 hodin je systém schopen obsáhnout území o velikosti až 1 000 000 km². Pořízená data mají uplatnění v územním plánování, detekci a identifikaci velmi malých objektů, zemědělství, hospodaření s půdou, identifikaci zeleně, krizovému řízení, hydrologii, mapování, správu lesnických výnosů, civilní dohled, plánování výstavby dopravní, železniční a lodní dopravní sítě a mnoho dalších. \n\nSystémů DPZ s nekonvenčním získáváním dat o velmi vysokém prostorovém rozlišení je celá řada mezi další významné systémy patří: EROS A, QUICKBIRD, ORBVIEW, TOPSAT, FORMOSAT, KOMPSAT, EROS B, TELEOS, ALOS, THEOS, GEOEYE, TH-1A, SPOT 6, SPOT 7, TH-1B, SKYSAT 1, GAOFEN 2, DEIMOS 2, CARTOSAT 1, NIGERIASAT 2. \n\nZároveň ale se stoupajícím počtem družic na různých oběžných drahách a samozřejmě i s dalšími plánovanými projekty, také nastává problém s tzv. kosmickým smetím. Tento problém je stále častěji probírán odbornou veřejností, která v současnosti hledá řešení, co se zbytky starých nefunkčních těles na oběžných drahách, které se stávají čím dál více nebezpečnými pro pohyb nad povrchem země a mohou poškodit nebo zničit velice citlivá a drahá zařízení. Prozatím jsou všechna řešení ale jen na papíře, a tak je pohyb tohoto smetí jen pečlivě monitorován a předpovídán na základě telemetrických údajů. Tato problematika se již odrazila i v populární kultuře například ve filmu Gravity (2013).\n\nDálkový průzkum země pomocí družicových systémů je jedno z nejprogresivnějších technologických odvětví. Monitorovací a technologie a poskytování informací jsou hlavními oblastmi vývoje v posledních desetiletích a technika družic pro snímání dat s velmi vysokým rozlišením je na špici těchto odvětví. Ovšem materiálové zázemí nezbytné pro vypouštění družic na oběžnou dráhu je velmi náročné a to především finančně. Vyžaduje prostředky, které jsou dostupné pouze velkým korporacím nebo národním vládám, respektive jejich vesmírným agenturám vybudovaným za obrovských nákladů. Proto není mnoho zemí, které by měly vlastní družice. To se ovšem může v následujících letech měnit, i když kdo ví, náklady spojené s vývojem jsou astronomické, každopádně vlastním programem mohou disponovat pouze státy vlastnící mezikontinentální raketové nosiče. Menší či chudší státy musejí spoléhat na spolupráci právě s těmito státy, případně si musí vystačit pouze s pořizováním vlastních leteckých snímků.\n"}
{"id": "1191534", "url": "https://cs.wikipedia.org/wiki?curid=1191534", "title": "Pobřežník černobílý", "text": "Pobřežník černobílý\n\nPobřežník černobílý (\"Dromas ardeola\") je pták z řádu dlouhokřídlých, žijící v zaplavovaných oblastech na pobřeží Indického oceánu. Je jediným druhem čeledi \"Dromadidae\".\n\nPobřežník je dlouhý 35—40 cm a dosahuje rozpětí křídel přes 60 cm, váží okolo 300 gramů. Peří je bíle zbarvené, s černým hřbetem a křídly. Má dlouhý krk a dlouhé nohy zakončené plovacími blánami. Výrazným znakem je dlouhý, silný a ostrý zobák, uzpůsobený k drcení krunýřů krabů a měkkýšů, kteří jsou hlavní potravou pobřežníka. Zdržuje se na hranici přílivu, žije v hejnech čítajících od dvaceti po několik stovek jedinců, ozývá se hlasitým voláním.\n\nOd dubna do července hnízdí v Rudém moři a Perském zálivu. Tvoří monogamní páry, samice klade pouze jedno vejce. Pro jeho inkubaci vyhrabávají pobřežníci ve vlhkém písku až dva metry hluboké nory, chráněné před slunečním žárem. Po vyvedení mláďat se pobřežníci z hnízdních kolonii rozletí po oblasti sahající od jihu Afriky po Indočínu a zahrnující také ostrovy v Indickém oceánu.\n\n"}
{"id": "1191539", "url": "https://cs.wikipedia.org/wiki?curid=1191539", "title": "Haase", "text": "Haase\n\nHaase může znamenat:\n\n\n"}
{"id": "1191541", "url": "https://cs.wikipedia.org/wiki?curid=1191541", "title": "Ostálka sličná", "text": "Ostálka sličná\n\nOstálka sličná (\"Zinnia elegans\") je rostlina ozdobná květem, nejčastěji pěstovaný druh z rodu ostálka. Pro své velké a zářivé květy je oblíbenou zahradní rostlinou. Pochází z Mexika a patří mezi několik druhů, které byly postupně rozšířeny v oblastech s teplým klimatem po větší části Severní i Střední Ameriky a od konce 18. století je šířena í v Evropě.\n\nVe Střední Evropě se tato okrasná rostlina vysazuje v zahradách, odkud občas zplaňuje a druhotně se jako neofyt krátkodobě objevuje ve volné přírodě na chráněných místech s výživnou a propustnou půdou. Je rostlinou poměrně náročnou na teplo, potřebuje půdu kyprou a dobře zásobenou živinami. Vadí ji však dlouhé sucho, během kterého potřebuje zálivku, jinak vadne. Špatně roste i v chladném a vlhkém počasí.\n\nJe rostlinou citlivou na mráz a na venkovní stanoviště se vysazuje až koncem jara. Vyžaduje teplý a slunný pozemek s výživnou, humózní půdu. Na záhonech kvete od června do září, na větrném místě vyšší rostlina potřebuje oporu.\nJednoletá bylina s drsně chlupatou lodyhou dorůstající do výše 15 až 80 cm. Řídce rozvětvená lodyha je porostlá vstřícnými, přisedlými listy. Jejich oboustranně drsné čepele bývají až 10 cm dlouhé a jsou celokrajné, srdčitě vejčité až eliptické.\n\nNa koncích lodyh a větví vyrůstají na dlouhých stopkách vrcholové, 5 až 12 cm velké květní úbory (které se nepřesně nazývají květy). Mají zvonkovitý, až 2,5 cm velký třířadý zákrov se širokých, tupých, střechovitě uspořádaných, černě vroubených listenů, z nichž vnější jsou mnohem kratší vnitřních. Ve středu terče z vyvýšeného lůžka vyrůstají drobné květy oboupohlavné, trubkovité, žluté a na obvodě lůžka pak rostou květy samičí, jazykovité, s obvejčitou, nachovou ligulou. Po opylení vznikají ze středních květů nažky bez chmýru.\n\nTyto letničky se pěstují ze semen, která se vysévají počátkem března do skleníků, kde zhruba do týdne vyklíčí. Na záhony se mladé rostlinky přesazují až na přelomu května a června i později. Rostliny vyrostlé z amatérsky získaných semen obvykle nemají vlastnosti původních, vyšlechtěných rodičovských rostlin.\n\nPůvodní rostliny měly okvětní lístky vyrůstající šikmo vzhůru, byly zbarveny purpurovočerveně a vypadaly jako velké sedmikrásky. Postupně byly získány mnohé kultivary, u kterých tyto lístky rostou vodorovně, jsou ve více řadách, bývají zbarveny bíle, žlutě, růžově, oranžově, červeně i fialově a mohou být jednobarevné, dvoubarevné v pásech nebo nepravidelně pestře zbarvené. Taktéž byly vyšlechtěny rostliny plnokvěté, tj. bez středních květů, kdy téměř všechny květy jsou jazykovité. Také tvary úborů jsou různé, ploché kolové, vyklenuté nebo kulovité. Byly vypěstovány i tetraploidní rostliny s většími květními úbory, silnějšími stonky, rychlejším růstem a větší odolnosti proti houbovým chorobám.\n\nJako okrasné rostliny se často vysazují v zahradách a parcích, kde kvetou dlouho do podzimu. Odkvetlé úbory je vhodné odstraňovat a tím rostliny podporovat v dalším kvetení. Nejlépe se však ostálky sličné hodí k řezu, neboť vydrží dlouho ve váze.\n\nOstálka sličná je prvou květinou, která vykvetla na Mezinárodní vesmírné stanici (ISS). Vypěstoval ji v roce 2015 kosmonaut Scott Kelly.\n\n \n"}
{"id": "1191544", "url": "https://cs.wikipedia.org/wiki?curid=1191544", "title": "Václav Alois Berger", "text": "Václav Alois Berger\n\nVáclav (Wenzel) Alois Berger (27. května 1783, Praha – 14. srpna 1824, Praha) byl český grafik a mědirytec.\n\nVáclav Alois Berger je znám jako autor grafických listů s krajinářskými motivy, pohledy na Prahu a vedutami českých hradů. Většinou se jedná o kolorované lepty. Pracoval pro nakladatele Františka Karla Wolfa. Jako předlohy užíval kresby Antonína Pucherny, Františka Karla Wolfa, Alexe Vincence Pařízka, Josefa Sikory, Johanna Venuta, Emanuela Josefa Malovce z Malovic Roku 1805 vyšlo album jeho grafických listů s pohledy na park ve Vlašimi (Der fürstliche Auerspergische Park in Wlaschim).\n\n\n"}
{"id": "1191546", "url": "https://cs.wikipedia.org/wiki?curid=1191546", "title": "Anton Görner", "text": "Anton Görner\n\nAnton Görner (23. prosince 1822 Stranné u Blíževedel – 3. srpna 1885 Achenseehof) byl rakouský právník a politik německé národnosti z Čech, v 60. a 70. letech 19. století poslanec Českého zemského sněmu.\n\nVystudoval gymnázium v Litoměřicích. Pak vystudoval práva na Karlo-Ferdinandově univerzitě, kde byl roku 1850 promován na doktora práv. Roku 1854 složil advokátní zkoušky a působil po sedm let jako zemský advokát v Českých Budějovicích. Zde byl také roku 1860 zvolen do obecního zastupitelstva. Po svém zvolení do zemského výboru (viz níže) roku 1861 ovšem shledal nutnost přesídlit trvale do Prahy. Roku 1869 získal Řád železné koruny a tudíž i titul rytíře. Šlo o ocenění jeho postojů během pruské okupace Prahy roku 1866, kdy uspořádal oslavu narozenin rakouského císaře, což se setkalo s velkým ohlasem veřejnosti. Zasedal ve výboru advokátní komory, podpůrného národnostního spolku Böhmerwaldbund. Byl rovněž viceprezidentem České union banky.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii venkovských obcí, obvod Kaplice, Nové Hrady, Vyšší Brod. Byl tehdy uváděn jako nezávislý německý kandidát. Roku 1861 byl také zvolen za člena zemského výboru, kde zpočátku vedl referát polytechniky, později referát pro zdravotní otázky. V této funkci se zasadil o reformu správy zemského ústavu pro choromyslné a založení Ústavu pro choromyslné v Kosmonosích. Poté, co v říjnu 1865 zemřel Adolf Maria Pinkas, nahradil ho Görner na postu intendanta německého zemského divadla. Mandát zemského poslance získal i v zemských volbách v lednu 1867, nyní za kurii venkovských obcí, obvod Česká Lípa, Mimoň, Hajda, Cvikov. Křeslo zde získal i v zemských volbách v březnu 1867. V zemských volbách roku 1870 byl zvolen na sněm za kurii městskou, obvod Cvikov, Mimoň. Mandát zde obhájil v zemských volbách roku 1872 a zemských volbách roku 1878. Patřil k tzv. Ústavní straně, která byla liberálně, centralisticky a provídeňsky orientovaná.\n\nV závěru života se již veřejně neangažoval. Zemřel v srpnu 1885 na infart v Seehofu u Achensee.\n\nJeho manželkou byla spisovatelka Nora Görnerová. Měli dva syny, jeden byl doktorem filozofie (Karl von Görner, pozdější novinář a šéfredaktor listu (Linzer) Tages-Post), druhý studoval práva.\n"}
{"id": "1191547", "url": "https://cs.wikipedia.org/wiki?curid=1191547", "title": "Görner", "text": "Görner\n\nPříjmení Görner nosí tyto osobnosti:\n\n"}
{"id": "1191548", "url": "https://cs.wikipedia.org/wiki?curid=1191548", "title": "Bennu (planetka)", "text": "Bennu (planetka)\n\n(101955) Bennu (předběžné označení 1999 RQ) je planetka patřící do Apollonovy skupiny, která byla objevena 11. září 1999 v rámci projektu LINEAR. Mimo jiné se jedná o planetku, která je zařazena na seznam možných hrozeb v podobě možného dopadu na Zemi. To je i jeden z důvodů, proč je tato planetka cílem vědecké mise OSIRIS-REx. Během ní má být planetka zmapována a z jejího povrchu mají být odebrány vzorky, se kterými se sonda v roce 2023 vrátí zpět na Zemi pro jejich detailnější výzkum. Po planetce Itokawa, ze které se podařilo odebrat a dopravit zpět vzorek povrchového prachu, se tak Bennu má stát další planetkou, jejíž vzorky budou cíleně dopraveny na Zemi.\n\nPůvodní označení planetky 1999 RQ bylo v roce 2013 nahrazeno jménem 101955 Bennu v rámci soutěže \"\"Name That Asteroid!\"\". Z více než osmi tisíc návrhů bylo vybráno jméno Bennu, které navrhl 9letý Michael Puzio, a to podle mytologického egyptského ptáka Benu, který mu prý připadal podobný sondě OSIRIS-REx (včetně její odběrové paže).\n\nPo více než dvou letech (od vypuštění v září 2016) přiletěla 3. prosince 2018 k planetce sonda OSIRIS-REx, aby zde započala svoji 5letou vědeckou misi. Sonda mimo jiné přinese vzorek z povrchu asteroidu.\n\nBrzy po příletu objevila sonda na povrchu planetky hydroxylové skupiny (OH skupiny). Usuzuje se z toho, že planetka byla součástí větší planetky, neboť na povrchu takto malého tělesa by se tekutá voda, ze které OH skupiny pocházejí, nemohla udržet.\n\n\n"}
{"id": "1191552", "url": "https://cs.wikipedia.org/wiki?curid=1191552", "title": "Novoheterandrie sličná", "text": "Novoheterandrie sličná\n\nNovoheterandrie sličná (\"Neoheterandria elegans\") je malá rybka z čeledi živorodkovití. V současnosti nejmenší známá živorodka chovaná v zajetí. Její domovinou je kolumbijská řeka Rio Truando.\n\nJedná se o drobný, nenáročný, v poslední době vyhledávaný druh vhodný do malých i větších nádrží. Důvod sporadického výskytu je ve způsobu rozmnožování zamezujícího větší komerční produkci.\n\nZákladní barva je olivová až šedozelená s černými a žlutými svislými proužky, které se stářím sílí a směřují od středu těla k okrajům.\n\nPrvní pigment je patrný nedlouho po narození. Zpočátku nepříliš výrazná tmavá středová skvrnka se, jak tělo roste, roztáhne do dvou proužků, které se ne vždy sbíhají do písmene V a postupně černají. Kolem nich se v průběhu dospívání a stáří začne postupně vybarvovat 6 – 12 proměnlivě výrazných svislých žlutých skvrnek či proužků. Rybka tím dostane atraktivní vzhled. Oční duhovka dospělého jedince je na vnějším okraji šedozelená s jemnou tečkovanou kresbou. Vnitřní okraj duhovky vytváří prstenec zlaté barvy. Zornice je sytě černá.\n\nSamice jsou větší a v akváriích dorůstají obvykle 2,5, nanejvýš 2,8 cm. Samci jsou menší, dorůstají do velikosti maximálně 1,5 cm. Jako všichni samci živorodkovitých ryb mají anální ploutve přeměněny na gonopodium neboli pářící orgán. Pohlavní zralost nastává u samečků po 40. dni, u samiček po 60. – 70. dni. Vzácně se lze setkat s přeměnou již plodící samičky v samečka, brzy po přeměně však rybka umírá.\n\nRybky se pro účely rozmnožování doporučuje chovat v jednodruhové nádrži s obsahem od 5 litrů. Voda by měla mít teplotu 23–26 °C, vhodnější je tvrdší voda, slabě filtrovaná přes jemné molitany nebo bez filtrace s občasnou výměnou vody.\n\nPřijímají drobnou živou nebo sušenou stravu přiměřenou jejich velikosti. Lze je také bez problémů chovat s krevetkami, ancistrusy nebo jinými drobnými rybkami, do společnosti větších ryb se nehodí. Při dostatečném množství vytvářejí hejnka tvaru kapky. Při splnění základních pravidel je rybka zcela nenáročná. Novoheterandrie se dožívají okolo 12 měsíců, samice zřídka i 2 let, kdy po vyčerpání zásob vaječníku vyhubne a uhyne.\n\nSamečci mezi sebou občas svádějí šarvátky točivými pohyby nebo jeden druhého prohánějí po nádrži, zpravidla ale bez následků. Dominantní sameček je barevně sytější a má šedě až černě olemovanou hřbetní a ocasní ploutev. V nádrži větší než 50 litrů jich může být více. Samičky zřídka se sebou soupeří napínáním ploutví. Často lze šarvátky pozorovat u potěru kousáním do ocasních ploutviček.\n\nNovoheterandrie dosahují pohlavní dospělosti velmi rychle. Sameček stojící šikmo nad samičkou čeká na vhodnou chvíli, kdy ji podpluje a pokouší se o oplození. Samička je plně vzrostlá zhruba po 4 – 5 měsících, rodí obvykle 1 (zřídka 2) mládě po 4 dnech. Zárodky potěru se v ní vyvíjejí samostatně, postupně, tzv. přeoplodněním neboli superfetací. Samičku není třeba přelovovat do zvláštní nádrže, je-li v jednodruhové nádrži. Postačí o 2 °C zvýšit teplotu. Průměrná samička porodí za život 100 – 150 mladých. Rodiče zpravidla nevykazují kanibalismus, jen při nadměrném zaplnění nádrže dochází k ukousávání ocasních ploutví nejranějšího potěru, což může vést až k jeho úhynu. Rybky se tak zřejmě brání proti populační explozi. Hustá spleť plovoucích rostlin pomůže zabránit tomuto jevu.\n"}
{"id": "1191554", "url": "https://cs.wikipedia.org/wiki?curid=1191554", "title": "Pancetta", "text": "Pancetta\n\nPancetta (v Itálii nazývaná někdy též ventresca di maiale) je italská slanina vyráběná z bůčku, který je ošetřen solí po dobu dní až týdnů a okořeněn černým pepřem a někdy i dalším kořením. \n\nPancetta je běžně servírována syrová, nakrájená na tenké plátky (tzv. \"salumi\"), často jako součást \"antipasti\" (tj. předkrmu). Při vaření se obvykle krájí na kostičky (tzv. \"cubetti di pancetta\"). \n\nDva základní typy pancetty jsou \"arrotolata\" (kulatá) a \"stesa\" (plochá). \"Pancetta stesa\", kde je přidána capicola do středu, se nazývá \"pancetta coppata\". \"Pancetta arrotolata\", která je uzená, se nazývá \"pancetta affumicata\" a nijak neošetřená syrová se nazývá \"pancetta fresca\" (čerstvá).\n"}
{"id": "1191555", "url": "https://cs.wikipedia.org/wiki?curid=1191555", "title": "Uzlenec", "text": "Uzlenec\n\nUzlenec (\"Combretum\"), česky též kombretum, je rod rostlin z čeledi uzlencovité. Jsou to dřevnaté liány, keře a stromy s jednoduchými listy a s květy často v nápadných hustých květenstvích s dlouhými vyčnívajícími tyčinkami. Plody bývají křídlaté. Rod zahrnuje asi 250 druhů a je rozšířen v tropech celého světa s výjimkou ostrovů Oceánie. Největší počet druhů roste v tropické Africe. Uzlence mají poměrně široké využití. Slouží jako okrasné dřeviny, jsou zdrojem jedlé pryže a četné druhy mají význam v tradiční medicíně. Do rodu \"Combretum\" byl na základě fylogenetických výzkumů vřazen rod \"Quisqualis\" (hranoplod) a několik méně známých rodů.\n\nZástupci rodu uzlenec jsou opadavé, poloopadavé nebo stálezelené dřevnaté liány keře, stromy nebo řidčeji polokeře s dřevnatou podzemní bází stonku. Listy jsou vstřícné nebo přeslenité, vzácně střídavé, obvykle řapíkaté, lysé nebo chlupaté, bez palistů. Čepel listů má různý tvar, zpravidla je eliptická, podlouhlá nebo široce vejčitá, celokrajná nebo jen výjimečně drobně vroubkovaná či zvlněná. Žilnatina je zpeřená, s paralelními postranními žilkami které jsou u některých druhů u okraje smyčkami spojené. Některé šplhavé druhy mají postranní výhonky opatřené rovnými nebo hákovitými trny vzniklými přeměnou vytrvalých řapíků listů. Květy jsou obvykle oboupohlavné a pravidelné, jen zřídka poněkud dvoustranně souměrné, 4 nebo 5 četné a většinou sladce voní. Jsou uspořádané v postranních nebo vrcholových, jednoduchých nebo větvených klasech, hroznech nebo latách. Kališní trubka je relativně krátká nebo dlouhá, na konci nálevkovitá až miskovitá a zakončená 4 nebo 5, řidčeji větším počtem trojúhelníkovitých až úzce šídlovitých zubů. Koruna je nejčastěji bílá, žlutá, oranžová, červená nebo purpurová, drobná nebo velká a nápadná. Výjimečně koruna chybí. Tyčinek je 8 nebo 10, jsou barevné a obvykle vyčnívají z kališní trubky. Semeník je spodní a obsahuje jedinou komůrku se 2 (řidčeji až 6) vajíčky. Čnělka je volná, většinou vyčnívající z květu, pouze výjimečně velmi krátká. Plodem je nepravý plod (pseudokarp), obsahující jediné semeno. Plody jsou většinou suché, řidčeji dužnaté, se 4 až 5 podélnými křídly, žebry nebo hranami. Oplodí není na rozdíl od rodu vrcholák tvrdé a dá se překrojit nožem.\n\nRod uzlenec zahrnuje celkově asi 250 druhů. Je to největší rod čeledi uzlencovité. Je rozšířen v tropech celého světa s výjimkou ostrovů Oceánie a některé druhy přesahují i do subtropů. Nejvíc druhů se vyskytuje v subsaharské Africe, odkud je udáváno celkem 163 druhů. Ze západní tropické Afriky je uváděno 48 druhů, z jižní tropické Afriky 61 druhů, z Madagaskaru 20 druhů. V Jižní Africe roste asi 30 druhů.\nV tropické Americe rostou uzlence v počtu asi 30 druhů zejména v nížinách. V jihoamerických deštných lesích je to jeden z nejdůležitějších rodů dřevnatých lián. Mezi běžné druhy náleží zejména \"C. fruticosum\", rozšířený tropických deštných i poloopadavých lesích od Mexika po severní Argentinu. Podobně rozsáhlý areál má i druh \"C. laxum\" Z Karibských ostrovů je uváděno 7 druhů.\nV Austrálii roste jediný druh, \"C. trifoliatum\", který přesahuje na sever kontinentu z tropické Asie a byl zde objeven až v 80. letech 20. století.\n\nVětšina druhů z jihovýchodní Asie roste jako dřevnaté liány v nížinných deštných, často sezónně zaplavovaných lesích. Naproti tomu řada druhů z tropické Afriky jsou vzpřímené stromy či keře, rostoucí na savanách.<ref name=\"flaf1/1\"></ref>\n\nListy uzlenců konzumují housenky řady různých motýlů. V Africe jsou živnou rostlinou housenek např. babočkovitého motýla \"Hamanumida daedalus\" a druhu \"Deudorix dinochares\" z čeledi modráskovití. V Indii hostí housenky drobných motýlů \"Badamia exclamationis\" a \"Cupitha purreea\" z čeledi soumračníkovití, v Malajsii housenky modráskovitého motýla \"Drupadia theda\". Na rubu listové čepele jsou u řady druhů podél hlavních žilek roztroušena drobná domatia v podobě chomáčků chlupů, obývaná symbiotickými roztoči.\n\nKvěty uzlenců opylují zejména ptáci živící se nektarem a rozličné druhy hmyzu. Opadavé druhy často rozkvétají před nebo během rozvoje nových listů.\nDetailně byla prozkoumána biologie opylování středoamerického druhu \"C. farinosum\", jehož květy jsou opylovány kolibříky. Celé květenství rozkvétá najednou, kvete celkem 4 dny a jeho barva se v průběhu vývoje výrazně mění. Když se prvního dne květy otevřou, jsou zelené, obsahují hojný nektar a jsou vyhledávány kolibříky. Větší druhy kolibříků jsou teritoriální a chrání si rozkvetlou rostlinu před konkurenty. Dalšího dne se barva mění na zelenooranžovou a nektaru ubývá, neboť se již nový netvoří. Přicházejí ke slovu drobnější, přelétavé druhy kolibříků, které jsou pro rostlinu perspektivnější z hlediska opylení cizím pylem. V dalších dnech se barva mění na oranžovou a posléze na červenou. V té době v nich již není nektar a kolibříci je nenavštěvují. Květy příležitostně přilákají i včely, vosy a mravence, hmyz však vesměs nepřichází do styku s prašníky umístěnými na dlouhých nitkách a jeho přínos k opylení je mizivý. Květenství navštěvuje je i amazoňan běločelý, který však konzumuje celé květy.\nVýraznou barevnou proměnou procházejí i květenství mexického druhu \"C. fruticosum\", mezi opylovači však převládají pěvci (zejména lesňáček rezavokorunkatý a lesňáček oranžovoprsý) nad kolibříky. Některé americké druhy opylují též drobní primáti.\n\nKřídlaté plody uzlenců jsou vesměs šířeny větrem, bezkřídlá semena několika druhů (např. \"C. bracteosum\") jsou uzpůsobena šíření vodou.\n\nRod \"Combretum\" je v rámci čeledi \"Combretaceae\" řazen do podčeledi \"Combretoideae\", tribu \"Combreteae\" a subtribu \"Combretineae\". V současné taxonomii je rozdělován do 3 podrodů. Podrod \"Apetalanthum\" je monotypický, zahrnuje jediný asijský druh, \"C. apetalum\", a vyznačuje se bezkorunnými květy. Podrod \"Combretum\" je charakterizován převážně čtyřčetnými květy různých barev s výjimkou červené, přítomností šupinek a nepřítomností mikroskopických stopkatých žlázek na listech. Zahrnuje asi 150 druhů. Podrod \"Cacouia\" má květy pětičetné, různých barev nebo čtyřčetné a červené, na listech jsou stopkaté žlázky a chybějí šupinky. Zahrnuje asi 104 druhů. Oba velké podrody jsou zastoupeny v Asii, Africe i Americe.\n\nFylogenetické studie a molekulární analýza přinesly do pojetí rodu \"Combretum\" změny. Bylo zjištěno, že některé dříve samostatné rody čeledi \"Combretaceae\" tvoří vývojové větve uvnitř rodu \"Combretum\" a byly s ním následně při taxonomických revizích sloučeny. Do podrodu \"Cacoucia\" byly vřazeny rody \"Quisqualis\", \"Calopyxis\" a \"Poivrea\", do podrodu \"Combretum\" rod \"Meiostemon\". Nejblíže příbuznou skupinou rodu \"Combretum\" je jihoamerický rod \"Thiloa\".\n\nNěkteré druhy uzlence mají velmi nápadná, barevná květenství a jsou pěstovány v tropech jako okrasné dřeviny. Náleží mezi ně zejména \"C. coccineum\" z Madagaskaru, \"C. rotundifolium\" z Jižní Ameriky a africký druh \"C. grandiflorum\". V tropech celého světa je jako okrasná liána se zajímavými květy pěstován hranoplod indický (\"Combretum indicum\", syn. \"Quisqualis indica\").\nŘada druhů uzlence má medicínský význam. Z druhu \"C. caffrum\" jsou získávány kombretastatiny, polyfenolické látky s potenciálem při léčbě rakoviny. Jejich účinek způsobuje kolaps krevního zásobení nádorů a následné odumírání nádorových buněk.\nPlody C. trifoliatum jsou v Malajsii používány proti střevním parazitům. Listy \"C. nigrescens\" se používají v Malajsii místně jako obklad na rány. Africké druhy \"C. micranthum\" a \"C. glutinosum\" mají význam v tradiční medicíně a jejich účinky (antimikrobiální, diuretické aj.) byly potvrzeny i klinickými studiemi. Odvar z kořenů \"C. molle\" slouží v Africe k léčení celé řady chorob včetně malomocenství a úplavice a používá se též k vyvolání potratu. \"C. micranthum\" slouží také jako protijed při otravě opiem. Mezi další africké druhy využívané v tradiční medicíně náleží \"C. imberbe\", \"C. kraussii\" a \"C. mossambicense\".\n\nJádrové dřevo afrického druhu \"C. apiculatum\" je tmavé, velmi tvrdé a podobně jako dřevo \"C. molle\" odolné vůči termitům a jinému dřevokaznému hmyzu.\nDruh \"C. erythrophyllum\" poskytuje v Jižní Africe netoxickou, elastickou pryž. Gumovitý exudát z kmene \"C. imberbe\" slouží domorodcům jako součást potravy. V Nigérii se získává pryž z druhu \"C. nigricans\".\n\n\n \n"}
{"id": "1191562", "url": "https://cs.wikipedia.org/wiki?curid=1191562", "title": "Land's End", "text": "Land's End\n\nLand's End ( \"Penn an Wlas\" či \"Pedn an Wlas\") je mys a rekreační komplex na západním výběžku poloostrova Cornwall. Je to nejzápadnější bod ostrova Velká Británie, a tedy i hrabství Cornwall a pevninské Anglie. Nachází se asi 13  kilometrů jihozápadně od města Penzance na západním konci silnice A30.\n\nMezi Land's Endem a skotskou vesnicí John o’ Groats na severovýchodě země lze naměřit jednu z největších vzdáleností mezi dvěma obydlenými místy ve Spojeném království – 1410 km. Tato skutečnost dala vzniknout anglickému rčení \"Land's End to John o' Groats\" (z Land's Endu do John o' Groats), což je něco na způsob československého \"z Košic do Aše\".\n\nTrasa je oblíbená zejména mezi cyklisty.\n"}
{"id": "1191564", "url": "https://cs.wikipedia.org/wiki?curid=1191564", "title": "Vladimír Rozehnal", "text": "Vladimír Rozehnal\n\nVladimír Rozehnal (* 1930) je bývalý český fotbalista.\n\nV československé lize hrál za Spartak Motorlet Praha. Nastoupil ve 23 ligových utkáních. Gól v lize nedal.\n\n"}
{"id": "1191565", "url": "https://cs.wikipedia.org/wiki?curid=1191565", "title": "Tõnu Õnnepalu", "text": "Tõnu Õnnepalu\n\nTõnu Õnnepalu (13. září 1962, Tallinn) je estonský spisovatel.\n\nV letech 1980-1985 vystudoval biologii na univerzitě v Tartu. Na konci studií také začal publikovat, nejprve básně. Některé z nich byly zhudebněny estonským skladatelem Erkki-Svenem Tüürem. V 90. letech začal Õnnepalu psát prózu. Již jeho první román, \"Piiririik\", vzbudil mezinárodní ohlas, byl přeložen do čtrnácti jazyků a stal se nejpřekládanější estonskou knihou 90. let. Õnnepalu ho publikoval pod pseudonymem Emil Tode. Věnoval se v románu tématům jako je homosexualita či izolace. Úspěch ho přiměl věnovat se próze i dál, byť roku 2002 změnil pseudonym a román \"Harjutused\" vydal pod jménem Anton Nigov. Od roku 2009 však své prózy vydává pod vlastním jménem - Tõnu Õnnepalu. Je též překladatelem z francouzštiny, do estonštiny převedl texty François Mauriaca, Charlese Baudelaira či Marcela Prousta.\n\n\n"}
{"id": "1191566", "url": "https://cs.wikipedia.org/wiki?curid=1191566", "title": "Milan Lehocký", "text": "Milan Lehocký\n\nMilan Lehocký (1945 – duben 2015) byl slovenský fotbalový útočník.\n\nV československé lize hrál za Inter Slovnaft Bratislava a Baník Ostrava. Nastoupil ve 2 ligových utkáních. Gól v lize nedal. Na jaře roku 1974 odešel z Ostravy do Stropkova.\n\n"}
{"id": "1191568", "url": "https://cs.wikipedia.org/wiki?curid=1191568", "title": "Dvanáct kmenů", "text": "Dvanáct kmenů\n\nDvanáct kmenů (anglicky \"Twelve Tribes\") je mezinárodní konfederace křesťanských náboženských společenství (některými označované jako sekta). Byla založena Genem Spriggsem(dnes známý jako Yoneq) v roce 1972 ve městě Chattanooga v Tennessee v USA. Celosvětové má okolo 3000 členů. Působí především v Severní Americe, ale zastoupení má i v Evropě, Jižní Americe a Austrálii. \n\nJejí členové žijí striktně podle Bible v přísně hierarchizovaném společenství. Živí se pěstováním vlastních plodin a chovem hospodářských zvířat. Své děti odmítají posílat do veřejných škol i kvůli tomu, že se tam vyučuje sexuální výchova a evoluční teorie.\n\nV Česku hnutí vlastní statek Uchované semínko ve vsi Mšecké Žehrovice ve středních Čechách.\n\n"}
{"id": "1191571", "url": "https://cs.wikipedia.org/wiki?curid=1191571", "title": "Neeme Järvi", "text": "Neeme Järvi\n\nNeeme Järvi (* 7. červen 1937, Tallinn) je estonsko-americký dirigent.\n\nStudoval na Leningradské konzervatoři, byl mj. žákem Jevgenije Mravinského. Poté nastoupil k symfonickému orchestru estonského rozhlasu a televize, následně k Estonskému symfonickému orchestru a do Tallinnské opery. Roku 1980 emigroval do Spojených států amerických. V roce 1987 získal americké občanství.\n\nV letech 1982-2004 vedl götteborské symfoniky. V letech 1984-1988 též vedl Královský skotský národní orchestr, s nímž se mimo jiné hodně věnoval Dvořákovi. V letech 1990-2005 byl hudebním ředitelem Detroit Symphony Orchestra, v letech 2005-2009 stejnou funkci vykonával u New Jersey Symphony Orchestra. Krátce poté tuto funkci držel u Estonské filharmonie, avšak po sporech rezignoval. Od roku 2010 je ředitelem ženevského Orchestre de la Suisse Romande.\n\nJe známým propagátorem díla svých dvou krajanů Eduarda Tubina a Arvo Pärta. Jinak s oblibou hraje romantické skladatele 19. i 20. století. Má na svém kontě přes 400 hudebních nahrávek.\n\n"}
{"id": "1191573", "url": "https://cs.wikipedia.org/wiki?curid=1191573", "title": "Oleksandr Zacharuk", "text": "Oleksandr Zacharuk\n\nOleksandr Zacharuk (: ) nebo (: ), (* 25. srpna 1976 v Kyjevě, Sovětský svaz) je bývalý ukrajinský zápasník volnostylař. Volnému stylu se věnoval od 9 let v Kyjevě společně se svým dvojčetem Volodymyrem. Připravoval se pod vedením Mychajla Čapovského a později v seniorech spolupracoval se Serhijem Obesňukem. Členem seniorské ukrajinské reprezentace byl od roku 1997 a do roku 2001 v Evropě v muší váze dominoval. Ve světě však své postavení nepotvrzoval. V roce 2000 se účastnil olympijských her v Sydney. Po postupu ze základní skupiny prohrál ve čtvrtfinále s Američanem Sammie Hensonem a skončil na 5. místě. Od roku 2002 zápasil v nově definované bantamové váze, ve které se v roce 2004 kvalifikoval na olympijské hry v Athénách. Po postupu ze základní skupiny skončilo jeho snažení ve čtvrtfinále na Mavletu Batyrovi z Ruska. V roce 2006 se naposledy objevil v ukrajinských barvách ziskem páteho titulu mistra Evropy, zdravotní problémy mu však zabránily v pokračování ve vrcholové sportovní kariéře.\n\n"}
{"id": "1191577", "url": "https://cs.wikipedia.org/wiki?curid=1191577", "title": "Karel Charvát", "text": "Karel Charvát\n\nMgr. Karel Charvát (* 26. března 1954) je bývalý český fotbalový brankář.\n\nV československé lize hrál v sezóně 1979/80 za RH Cheb. Nastoupil ve 2 ligových utkáních. V sezóně 1973/74 byl náhradníkem Iva Viktora v Dukle, ale v lize nenastoupil. Mezitím chytal ve druhé lize za Spartak Blanické strojírny Vlašim.\n\n"}
{"id": "1191579", "url": "https://cs.wikipedia.org/wiki?curid=1191579", "title": "Viktor Kotrba", "text": "Viktor Kotrba\n\nViktor Kotrba (7. května 1906, Günzburg – 3. září 1973, Praha) byl historik architektury, pracovník památkové péče a výtvarný teoretik.\n\nNarodil se v Günzburgu (Bavorsko) jako syn řezbáře Viktora Kotrby a bratr českého malíře a restaurátora F. Kotrby, pozlacovače a restaurátora Karla Kotrby (1910-1985), řezbáře a restaurátora Heřmana Kotrby (1913–1989), malíře, pozlacovače a rámaře Josefa Kotrby (1920–2008) a historičky umění M. A. Kotrbové (*1925). V letech 1926–1930 studoval technické vysoké školy v Mnichově a v Karslruhe, obory architektura a pozemní stavitelství a dějiny umění na univerzitě v Mnichově.\n\nV letech 1933–1935 působil v architektonické kanceláři J. Stockara-Bernkopfa v Brně. V letech 1935–1936 spolupracoval se svým otcem na inventarizaci sbírek v muzeu Thaulow v Kielu.\n\nV roce 1937 nastoupil do Státního fotoměřického ústavu. Současně studoval dějiny umění na Karlově univerzitě (prof. A. Matějček). Studium ukončil roku 1951 získáním titulu PhDr. V letech 1940–1958 byl zaměstnán ve Státní památkovém úřadu, poté do roku 1973 vedl oddělení architektury v Ústavu teorie a dějin umění ČSAV. Byl členem redakční rady časopisu Umění (1958–1973) a členem rady Klubu Za starou Prahu (1941–1946, 1962–1964).\n\nOdborné články, většinou vycházející z památkářské praxe a aktuálních objevů, uveřejňoval ve Zprávách památkové péče. Z oboru středověké architektury se zabýval především dílem Petra Parléře, cihlovou gotickou architekturou a jagellonskou gotikou. Významně přispěl také k výzkumu barokní architektury, když vydal práce o Kiliánu Ignáci Dientzenhoferovi a zejména o barokní gotice Jana Blažeje Santiniho.\n\n\n\n"}
{"id": "1191581", "url": "https://cs.wikipedia.org/wiki?curid=1191581", "title": "NGC 247", "text": "NGC 247\n\nNGC 247 (také známá jako Caldwell 62) je spirální galaxie v souhvězdí Velryby vzdálená přibližně 11,6 milionů světelných let. Objevil ji britský astronom William Herschel v roce 1784. Je součástí skupiny galaxií v Sochaři a nachází se tedy velmi blízko k Místní skupině galaxií. Na jedné straně disku se nachází neobvykle velká řídká oblast, ve které se nachází pouze starší červené hvězdy a chybí mladé modré hvězdy.\n\nNa obloze se nachází v jihozápadní části souhvězdí, 3 stupně jihovýchodně od hvězdy Deneb Kaitos. Má malou plošnou jasnost a ve střední Evropě nevychází vysoko nad obzor. Za kvalitních pozorovacích podmínek je viditelná větším triedrem jako mlhavá skvrnka, nevýrazné jádro a náznaky skvrnitosti ukáže až větší amatérský astronomický dalekohled. Na její jižní okraj se promítá hvězda 9,5 magnitudy HD 4529. 4,5 stupně jižně leží Galaxie Sochař. \n\nNGC 247 patří mezi galaxie gravitačně vázané ke galaxii Sochař (NGC 253). Tyto galaxie tvoří malé jádro uprostřed skupiny galaxií v Sochaři, která sousedí s Místní skupinou galaxií.\nVětšina ostatních galaxií v této skupině je k tomuto jádru gravitačně vázána pouze slabě.\n\n"}
{"id": "1191585", "url": "https://cs.wikipedia.org/wiki?curid=1191585", "title": "Murad Umachanov", "text": "Murad Umachanov\n\nMurad Umachanov (: ) nebo (: ), (* 3. leden 1977 v Chasavjurtu, Sovětský svaz) je bývalý ruský zápasník volnostylař avarské národnosti. Olympijský vítěz z roku 2000.\n\nVolnému stylu se věnoval od 12 let společně se svými bratry Bagautdinem a Šamilem. Připravoval se v Chasavjurtu pod vedením Magomeda Gusejnova. Členem ruské seniorské reprezentace byl od roku 1997. V roce 1999 přešel do vyšší pérové váhy, ve které se v roce 2000 kvalifikoval na olympijské hry v Sydney. V základní skupině porazil největšího favorita Ukrajince Elbruse Tedejeva a ve vyřazovacích bojích těžil ze své výborné fyzické přípravy. Ve finále v závěru přepral Bulhara Serafima Barzakova a získal zlatou olympijskou medaili. Medaili věnoval svému bratru Šamilovi, který zahynul v roce 1998 při kolapsu tribuny během ruského mistrovství v Nalčiku. V období do roku 2003 se vrcholově zápasu nevěnoval. Vrátil se s blížícími se olympijskými hrami v Athénách v roce 2004, vyladil formu na ruský nominační turnaj (ruské mistrovství) a zvítězil. Do Athén si však formu nepřinesl a skončil v základní skupině. Následně ukončil sportovní kariéru.\n\n"}
{"id": "1191587", "url": "https://cs.wikipedia.org/wiki?curid=1191587", "title": "Alois Svojsík", "text": "Alois Svojsík\n\nAlois Svojsík (16. února 1875 Praha – 3. listopadu 1917, tamtéž) byl český římskokatolický kněz, překladatel náboženských spisů a fejetonista. Je autorem publikace \"Japonsko a jeho lid\" (1913), která byla zdaleka nejobsáhlejší knihou o Japonsku v češtině v dobách Rakouska-Uherska.\n\nByl nejstarším bratrem zakladatele českého skautingu A. B. Svojsíka.\n\nNarodil se jako nejstarší ze čtyř bratrů v chudé rodině. Jeho otec byl četnickým strážmistrem, později c. k. okresním tajemníkem ve Dvoře Králové, kde v roce 1879 ve 45 letech zemřel. Jeho maminka Ludmila (roz. Havlíková) pocházela ze starého mlynářského rodu. \n\nU svého dědečka z matčiny strany se v Dobřichovicích učil spolu se svými bratry zacházet s různými nástroji. Chlapci pomáhali při všech potřebných pracích, ke kterým patřilo také dolování písku v Berounce.\n\nPozději se rozhodl pro kněžství, mj. proto, že pobyt a studium v semináři bylo bezplatné. Roku 1913 mu v češtině vyšla publikace o Japonsku, v dané době nejrozsáhlejší kniha na toto téma.\n\n\n"}
{"id": "1191590", "url": "https://cs.wikipedia.org/wiki?curid=1191590", "title": "Mistrovství světa ve sportovním lezení 2014", "text": "Mistrovství světa ve sportovním lezení 2014\n\nMistrovství světa ve sportovním lezení 2014 (: \"IFSC Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo jako třináctý ročník ve dvou evropských městech, pod hlavičkou Mezinárodní federace sportovního lezení (IFSC). 21.-23. srpna v Mnichově jako Mistrovství světa v boulderingu a 8.-14. září v Gijónu jako Mistrovství světa ve sportovním (lezení na obtížnost a rychlost), potřetí v Německu a podruhé ve Španělsku.\n\nAdam Ondra se stal prvním Mistrem světa ve dvou disciplínách současně během jednoho roku, v lezení na obtížnost i v boulderingu.\n\n\n"}
{"id": "1191591", "url": "https://cs.wikipedia.org/wiki?curid=1191591", "title": "Egid Berzevici", "text": "Egid Berzevici\n\nEgid Berzevici (také Egyd Berzeviczy, Egyedi Berzeviczy); 24. prosince 1835, Veľká Lomnica, Slovensko – 14. června 1906, Barca, Slovensko) byl statkář, majitel rozsáhlých pozemků ve Vysokých Tatrách i jejich podhůří, předseda Uherského karpatského spolku, turistický nadšenec, vnuk Gregora Františka Berzeviciho, významné postavy hornouherského osvícenství.\n\nPocházel z velmi starého rodu Rutkerů. Panovník Ondřej II. daroval v roce 1209 proboštovi Adolfu a jeho sestře, manželce hraběte Rutkera (Rüdigera), bývalé dvorní dámě královny Gertrudy pozemky „nad Popradem\". Hraniční čára pozemků vedla na severu po hřebeni Východní Vysoké po hlavním hřebeni Slavkovského štítu po Baranie rohy a na Malou Svišťovku. K teritoriu patřily mimo jiné Skalnatá dolina a Huncovská kotlina, obě Studené doliny s přilehlými hřebeny. Patřily jí i rozsáhlé pozemky pod Vysokými Tatrami, například v současném katastru Nové a Staré Lesné. Sídlem rodiny se stala Veľká Lomnica. Rod Berzeviciů v následujících staletích zveleboval darovaná území, ale i často drancoval. \n\nNa počátku 70. let 19. století se rod podílel na rozvoji cestovního ruchu ve Vysokých Tatrách. Berzevici byl v roce 1873 jedním ze zakládajících členů Uherského karpatského spolku a byl členem jeho představenstva. V letech 1874–1878 byl jeho předsedou. Zasloužil se o výstavbu nových cest a chat ve Vysokých Tatrách. Na jeho počest byla v roce 1876 pojmenována Egidova chata v Dolině Zeleného plesa ve Vysokých Tatrách.\n\nV roce 1867 se oženil s dcerou statkáře Bárczayho, Helenou. Poté, co se v roce 1878 přestěhoval do Barcy, působil v Košicích v různých župních a společenských funkcích. V roce 1882 byl velkolomnický majetek rodiny prodán v dražbě. V roce 1898 Egid Bergevici publikoval v časopise Karpathen Post článek pod německým názvem \"Erzherzog Johann v Zipsen 1819\" („Arcivévoda Jan na Spiši 1819“). V článku popsal historii Tater a Spiše. O rok později vydal průvodce Smokovcem, jehož autorem byl jeho děd Gregor František Berzevici \"Eine Beschreibung des Badesi Schmecks aus dem Jahre 1812\" („Popis lázní Smokovec 1812“). V letech 1899–1902 sepsal třídílnou historii Berzeviciho rodiny.\nPohřben je na hřbitově v Barce.\n\n"}
{"id": "1191595", "url": "https://cs.wikipedia.org/wiki?curid=1191595", "title": "Mistrovství světa ve sportovním lezení 2016", "text": "Mistrovství světa ve sportovním lezení 2016\n\nMistrovství světa ve sportovním lezení 2016 (: \"IFSC Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo 14.-18. září v Paříži, pod hlavičkou Mezinárodní federace sportovního lezení (IFSC). Závodů se účastnilo 21 českých závodníků.\n\nMedailisté se nominovali na X. Světové hry 2017 ve Vratislavi v rámci mezinárodní kvóty.\n\n\nV boulderingu se lezlo ve dvou skupinách zároveň na pěti a pěti bouldrech, do semifinále postoupilo dvacet závodníků. Všech pět bouldrů topoval na první pokus pouze Francouz Alban Levier, dále je přelezli už jen Japonec Kokoro Fudžii (5t7 5b6) a Rus Alexej Rubcov (5t20 5b12). Ženy topovaly pět bouldrů jen ve druhé skupině, v první nejvíce čtyři. Nejlépe Japonky Akijo Noguči (5t6 5b6) a Miho Nonaka (4t5 5b6).\n\nV obtížnosti se lezlo současně ve dvou skupinách, v každé zároveň na dvou cestách. Osm mužů a šest žen topovalo obě cesty.\nRychlost: v kvalifikaci se muži i ženy rozřadili podle časů do šestnáctkového pavouka na standardní patnáctimetrové cestě. Nejlepší čas měli Íránec Reza Alipourshenazandifar (5.96 s) a ruská závodnice Anna Cyganovová (7.88 s).\n\nBouldering: Adam Ondra postoupil v kvalifikaci ze 7.-8. místa, když ve druhé kvalifikační skupině topoval na první pokus čtyři z pěti bouldrů a na druhém dosáhl při prvním pokusu jen na zónu (1/1;0/1;1/1;1/1;1/1) celkem 4t4 5b5 (topy a pokusy na topy, zóny/bonusy a pokusy na zóny).\nMartin Stráník skončil se čtyřmi topy těsně za semifinálovou dvacítkou, ve druhé kvalifikační skupině jedenáctý (4t12 5b13: 8/8;0/2;1/1;1/1;2/1), dále si nejlépe vedl jeho bratr 59. Štěpán Stráník (2t9 2b9: 4/4;0/0;5/5;0/0;0/0).\nMezi ženami nejlépe zabodovala 27. Petra Růžičková se třemi topy (3t6 4b6: 3/1,0/3,2/1,1/1,0/0).\nV semifinále Adam Ondra skončil druhý, po opravě první, na dva topy potřeboval nejméně pokusů. Ve finále mu však utekl japonský bouldrista téměř o polovinu pokusů na topy (Tomoa Narasaki 3t6 4b7) a odnesl si stříbrnou medaili (Adam Ondra 3t11 4b10).\n\nObtížnost: České závodnice nepostoupily, nejlépe se umístila 49. Lenka Slezáková. Adam Ondra topoval obě kvalifikační cesty s dalšími sedmi závodníky. Do semifinále postoupil i Jakub Konečný z 21. děleného místa, nejdál dolezl na první cestě. V semifinále skončil Jakub Konečný třiadvacátý, Adam Ondra postoupil z prvního místa, dolezl nejdál, ale neudržel jeden z posledních chytů v závěrečném traverzu pod topem. Ve finále dal top jako jediný Adam Ondra.\n\nRychlost: V patnáctimetrové standardní cestě postoupili se třetím nejlepším časem Libor Hroza a z třináctého místa Jan Kříž. V prvním semifinálovém duelu s Alexandrem Šikovem spadl Jan Kříž, Libor Hroza svému soupeři utekl. V dalším kole ale Libor již nestačil na Bassu Mawema a závod skončil i pro něj.\n\n\n\n"}
{"id": "1191599", "url": "https://cs.wikipedia.org/wiki?curid=1191599", "title": "Marksman", "text": "Marksman\n\nMarksman je samohybný protiletadlový systém vyvinutý britskou zbrojovkou Marconi Electronic Systems. Skládá se z dělové věže vyzbrojené dvěma 35mm kanóny Oerlikon a vybavené radarem Marconi Series 400, kterou lze umístit na různé typy podvozků či stacionární stanoviště. Jediným uživatelem systému je Finsko.\n\nPožadavky na podobu systému Marksman byly britskou pobočkou GEC Marconi se sídlem v Leicesteru sestaveny roku 1983. Cílem bylo zákazníkům nabídnout cenově přijatelný výkonný protiletadlový systém účinný proti bitevním letounům a bitevním vrtulníkům (sekundárně i proti pozemním cílům), umístitelný na podvozky nadbytečných starších tanků (popř. obrněných transportérů a bojových vozidel pěchoty), zároveň však disponující značnou palebnou silou a účinným zaměřovacím systémem vybaveným radarem. Dle propočtů měla být cena systému Marksman méně než poloviční oproti srovnatelně výkonnému německému kompletu Flakpanzer Gepard. Společnost odhadovala, že by mohla prodat až 900 systému, a proto se jej rozhodla vyvinout na vlastní náklady v rámci joint venture projektu se společnostmi Vickers Defence Systems (výroba věže), Oerlikon-Contraves (kanóny a munice) a Société de fabrication d'instruments de mesure (SFIM, gyroskopické plošiny).\n\nPrvní testovací prototyp věže byl vyroben v roce 1984. V následujícím roce byl dokončen druhý předváděcí prototyp, odpovídající výrobnímu provedení. Následně systém úspěšně prošel náročnými testy, včetně provozu v pouštních a arktických podmínkách. Vyzkoušena byla jeho instalace na podvozcích západních tanků Centurion, Chieftain, Challenger 1, Vickers Mk 3 a M48 Patton, ale i sovětského T-55 a čínského Typ 59.\n\nNavzdory velké snaze výrobce byl prodej systému velmi neuspokojivý. Britská armáda o systém Marksman neprojevila zájem a zároveň došlo k zásadní proměně trhu, neboť konec studené války a zánik Sovětského svazu vedly ke škrtům v obranných rozpočtech mnoha zemí. Nepomohlo ani rozšíření použitelných podvozků o tanky M60 Patton, AMX-30, T-62, M1 Abrams, EE-T1 Osório a jihoafrickou samohybnou houfnici G6. Jediným uživatelem systému se tak stalo Finsko, které roku 1990 odebralo sedm věží Marksman a instalovalo je na podvozky v Polsku zakoupených tanků T-55AM. Vzniklý protiletadlový komplet ItPsv 90 (\"Ilmatorjuntapanssarivaunu 90\") se ve službě doplňoval s protiletadlovými raketovými komplety ITO 90M, což jsou střely Crotale NG instalované na podvozcích obrněného transportéru Sisu XA-181. Systém ItPsv 90 byl ze služby vyřazen v roce 2010, avšak roku 2015 byly věže umístěny na podvozky modernějších tanků Leopard 2A4.\n\nVěž Marksman byla koncipována jako plně autonomní jednotka, jejíž instalace na vybraný podvozek vyžaduje jen minimální úpravy (průměr otvoru pro věž lze upravit vložením přechodových prstenců) a může být provedena za pouhé dvě hodiny. Posádku věže tvoří dvě osoby (velitel a střelec). Věž je řešena jako velmi kompaktní – má průměr věnce 1,99 metru, výšku bez radaru 1,91 metru (2,7 metru s radarem) a hmotnost 11 tun. Pancéřování věže odolává zbraním do ráže 14,5 mm a střepinám 155mm nábojů. Věž je vyzbrojena dvojicí externě lafetovaných 35mm kanónů Oerlikon série KDA s pásovým podáváním munice (250 nábojů na hlaveň – z toho 230 tříštivo-trhavých a 20 průbojných). Kanóny mají kadenci 550 výstřelů za sekundu a dostřel 4 kilometry. K vyhledávání cílů a zaměřování slouží radar Marconi řady 400, pracující s pásmech X (vyhledávání cílů) a J (sledování cílů). Dosad radaru je 12 kilometrů při vyhledávání a 10 kilometrů při sledování. V radarovém režimu systém Marksman může pracovat autonomně a posádka pouze tlačítkem odpalu potvrzuje volbu cíle. Alternativně lze použít optický systém s laserovým dálkoměrem.\n"}
{"id": "1191604", "url": "https://cs.wikipedia.org/wiki?curid=1191604", "title": "Josef Ambrož Gabriel", "text": "Josef Ambrož Gabriel\n\nJosef Ambrož Gabriel (4. prosince 1820 Loučová – 8. července 1880 Bechyně) byl rakouský právník, spisovatel a politik české národnosti z Čech, v 60. a 70. letech 19. století poslanec Českého zemského sněmu a starosta Sušice.\n\nNarodil se na statku v Loučové na národnostní hranici. Usedlost získal jeho dědeček roku 1789. Josef Ambrož Gabriel vychodil obecnou školu v Sušici. Roku 1832 nastoupil na gymnázium v Klatovech. Pak odešel do Prahy, kde roku 1837 začal studovat filozofii, později práva na Karlo-Ferdinandově univerzitě v Praze. Roku 1847 získal titul doktora práv. Už během studií se pohyboval ve vlasteneckých kruzích. Mezi jeho přátele patřili Josef Kajetán Tyl nebo Karel Havlíček Borovský.\n\nVeřejně se angažoval během revolučního roku 1848. 11. března 1848 se stal členem Svatováclavského výboru. Jako náhradník za nemocného Františka Augusta Braunera byl členem druhé české deputace do Vídně. Byl také sekretářem spolku Slovanská lípa. V Sušici založil jeho pobočku Slovanská lípa pod Svatoborem. Roku 1850 se stal starostou akademického řečnického spolku.\n\nV roce 1850 se jeho manželkou stala Marie Podlipská, sestra dr. Josefa Podlipského. Oddávajícím byl vlastenecký kněz Josef Šmidinger, svědkem Karel Havlíček Borovský. Tehdy odešel z Prahy a bydlel až do roku 1856 jako soukromník v Sušici. V roce 1859 po smrti svého otce převzal správu statku v rodné Loučové. Spoluzaložil Hospodářskou jednotu pro Písecko.\n\nPo obnovení ústavního systému vlády počátkem 60. let se zapojil i do politiky. V roce 1861 byl zvolen starostou Sušice. Na radnici zavedl české úřadování. Za jeho éry proběhla výstavba kanalizace, byla postavena nová tzv. Volšovská silnice do Červených Dvorců.\n\nV zemských volbách roku 1861 byl zvolen na Český zemský sněm, kde zastupoval kurii venkovských obcí, obvod Sušice, Kašperské Hory. Uváděl se jako nezávislý český kandidát. Mandát zde obhájil ve volbách v lednu 1867 a volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci tehdejší české pasivní rezistence mandát přestal vykonávat a byl ho zbaven pro absenci v září 1868. Zvolen byl manifestačně znovu v září 1869. Uspěl rovněž v řádných zemských volbách roku 1870 a zemských volbách roku 1872. Pokračující česká pasivní rezistence vedla k dalšímu zbavení mandátu a následné manifestační opětovné volbě v doplňovacích volbách roku 1873. V dalších doplňovacích volbách roku 1874 se ovšem již mezi poslanci neuvádí.\n\nNázorově se profiloval jako liberál. \"Národní listy\" v nekrologu přičítají jeho vypuzení ze Sušice klerikální agitaci. Od roku 1875 působil jako notář v Bechyni. Byl i publicisticky a literárně činný. Spolupracoval na \"Riegrově slovníku naučném\". Přispíval do Havlíčkova \"Šotka\", do časopisů \"Lumír\" a \"Poutník od Otavy\". Přeložil některé francouzské divadelní hry. V roce 1861 se podílel na pátém vydání Lomnického \"Naučení mladému hospodáři\". Vydal \"Slovník francouzsko-český\", \"Historický kalendář\" nebo \"Historicko-topografický popis okolí sušického\".\n\nZemřel v červenci 1880. V \"návalu melancholie\" vypil otrávený nápoj a spáchal sebevraždu.\n\nJosef Ambrož Gabriel publikoval též pod pseudonymy a šiframi Ambrož, Sušický, Ambrož Šumavský, Loučovský aj.\n\n\nPřispíval do řady časopisů, jako Česká včela, Květy, Lumír, Posel z Prahy a dalších.\n\n"}
{"id": "1191608", "url": "https://cs.wikipedia.org/wiki?curid=1191608", "title": "Gregor Berzevici", "text": "Gregor Berzevici\n\nGregor František Berzevici (starší zápis: Gregor Berzeviczy, ; 15. června 1763, Veľká Lomnica – 23. února 1822, Veľká Lomnica) byl významnou postavou hornouherského osvícenství a politickým ekonomem, následovníkem Adama Smitha, jednoho z prvních politických ekonomů.\n\nŽádal osvobození poddaného lidu zdůrazňujíc, že bez toho není možný další pokrok a podal několik návrhů ke zlepšení hospodářské situace v Uhersku.\nV hospodářských otázkách byl nejpokrokovější postavou své doby.\n\nPatřil mezi nejvýznamnější studenty Kežmarského lycea, kde v roce 1783 získal právnické vzdělání. Poté, do roku 1786, studoval na univerzitě v německém Göttingenu. Zkušenosti získával také v Belgii, Francii a Anglii. Po návratu domů, jako státní zaměstnanec, procestoval mnoho oblastí Horních Uher. Na základě zjištění o způsobu života a hospodářské situaci, předložil císaři Josefovi II. několik návrhů na reformy, ale jeho návrhy nebyly přijaty. Po neúspěšném povstání uherských jakobínů a z obav možného pronásledování se v roce 1795 stáhl do ústraní a věnoval se pouze svým vědeckým a výzkumným pracím, resp. vedení svého hospodářství.\n\nV rámci této činnosti a studia zjistil, a jako první v Uhersku i publikoval, skutečnost, že panující feudální poměry jsou brzdou pokroku. Ostrou kritikou upozorňoval šlechtu na neúnosné vykořisťování poddaných. Navrhl rozvoj obchodu prostřednictvím využití lodní dopravy po řekách propojených kanály. Sám dvakrát podnikl cestu po řekách Poprad, Dunajec a Visla na voru i se zbožím (vínem). Navrhoval také reformy v oblasti daní.\n\nByl významným funkcionářem Kalvínské církve a přičinil se i o zpřístupnění a propagaci turistiky ve Vysokých Tatrách. Pochován byl v rodinné kryptě na starém hřbitově ve Velké Lomnici. Po jejím vyplenění během druhé světové války, byly jeho ostatky uloženy na dnešním novém hřbitově.\n\n\nBerzevici, opisujíc nevolnické poměry kolem roku 1800 uvádí:\nI na základě těchto zjištění se pokoušel o změnu tehdejšího daňového systému a když ne o úplné zrušení, tak alespoň úpravu tzv. „nezdanitelnosti šlechty.“\n\n\n\n\n"}
{"id": "1191612", "url": "https://cs.wikipedia.org/wiki?curid=1191612", "title": "Noel McCalla", "text": "Noel McCalla\n\nNoel McCalla (* 4. listopadu 1956, Londýn, Anglie) je britský rockový zpěvák. V letech 1991 až 2009 byl sóĺovým zpěvákem skupiny Manfred Mann's Earth Band.\n\nNarodil v Severním Londýně rodičům Sylvesterovi a Elizabeth McCallovým. Otec byl farářem v Evangelickém kostele a rodina měla osm dětí. Noel navštěvoval školku v Alexandra Park v Londýně, ale ve věku devíti let se rodina přestěhovala do Coventry, kde chodil na školy Hillfarm Junior School a Barkers Butts Secondary School.\n\nV 15 letech, po dokončení základní školy, začal McCalla spolupracovat se skupinou Black and White Notes. Skupina vystupovala jako předskokan skupiny The Shadows. Pak se připojil ke skupině Moon, která podepsala smlouvu s Epic Records. Po rozpadu skupiny zůstal u Epic Records, kde vydal své sólové album. V roce 1972 McCalla opustil svou rodinu a odstěhoval se do Londýna.\n\nOd roku 1977 byl sólovým zpěvákem skupiny Sniff 'n' the Tears. V té době pracoval jako hudebník na volné noze a v roce 1979 vydal sólové album \"Night Time Emotion\", jehož producentem byl Trevor Rabin. Zpíval na sólovém albu Mike Rutherforda \"Smallcreep's Day\" (1980) a albu skupiny Morrissey–Mullen \"This Must Be the Place\" (1985). V roce 1981 se rozhodl pro založení vlastní skupiny, kterou pojmenoval Contact. V roce 1993 se jméno skupiny změnilo na McCalla, vydala album “Push and Pull” a v roce 1995 album “Hot From The Smoke\".\n\nOo roku 1980 spolupracoval McCalla několikrát se skupinou Manfred Mann's Earth Band ve studiu a v roce 1990 se představil na albu \"Plains Music\", začal se skupinou intenzivně koncertovat a vydal s ní další dvě studiová alba \"Soft Vengeance\" a \"2006\", a koncertní album \"Mann Alive\". Byl nahrazen Peterem Coxem ze skupiny Go West.\n\nOd poloviny roku 2006 spolupracoval s jazzovou skupinou Dave Lewise 1Up.\n\n\nV roce 2008 se jeho patnáctiletý syn Mali Michael-McCalla zúčastnil páté série britské soutěže \"X-Factor\", ale nedostal se do finále soutěže.\n"}
{"id": "1191615", "url": "https://cs.wikipedia.org/wiki?curid=1191615", "title": "Kitl (firma)", "text": "Kitl (firma)\n\nKitl s.r.o. je rodinná společnost z Jablonce nad Nisou, která se zabývá výrobou ovocných a bylinných sirupů s vysokým podílem ovoce a BIO bylinek (Kitl Syroby), medovin a medicinálních vín.\n\nLéčitelskou i duchovní inspirací pro firmu Kitl je lékař Jan Josef Antonín Eleazar Kittel (1704-1783). Společnost také provozovala Kittelovo muzeum v Pěnčíně – Krásné na Jablonecku. Rovněž uspořádala celkem 3 veřejné sbírky Zachraňme Kittelovsko, díky nimž se vybudovala naučná stezka Kittelovsko, zrekonstruovala a obnovila socha sv. Josefa a hlavní oltář kostela sv. Josefa na Krásné. Společnost také vydala několik knížek - \"Příroda léčí tělo i duši\" od Líby Novotné, \"Doktor Kittel\" od K. R. Fischera a jako poslední v řadě vydala v roce 2019 knihu \"Doktor Kittel, tajemná postava Jizerských hor\" od Gustava Leutelta.\nSpolečnost Kitl do svých sirupů pěstuje a zpracovává byliny v BIO kvalitě. Pro zajištění dostatku kvalitních bezových květů si založila 4 vlastní sady vyšlechtěných odrůdových bezů.\nKitl je držitelem mnoha ocenění, například vítězství v krajské soutěži a 3. místo v celorepublikové soutěži Firma roku 2013, 1. místo v mezinárodní soutěži Mazer Cup International Competition 2015 za Kitl Medovinu nebo například Cena prezidenta potravinářské komory 2015, kterou získala za Kitl Syrob Bezový nebo ocenění za Výrobek roku Libereckého kraje roku 2017 za Kitl Syrob Malinový - absolutní vítěz.\n\nV létě roku 2018 společnost koupila areál Vratislavické kyselky. Areál kyselky leží na břehu řeky Nisy. V současné době je v katastrofálním stavu, který si vyžádá rozsáhlou rekonstrukci. Tu společnost plánuje zahájit již v roce 2019.\n"}
{"id": "1191618", "url": "https://cs.wikipedia.org/wiki?curid=1191618", "title": "Dame Gruev", "text": "Dame Gruev\n\nDame Gruev, celým jménem Damjan Jovanov Gruev (19. ledna 1871, Smilevo – 10. prosince 1906, Rusinovo), byl bulharský revolucionář. Bulhaři i Makedonci ho považují za svého národního hrdinu.\n\nNarodil se ve vesnici Smilevo, která lež na území dnešní Severní Makedonie. Střední školu studoval v Soluni, ale byl vyloučen za účast na studentských nepokojích, spolu s devatenácti dalšími studenty. Z politických důvodů se jich ujalo Srbsko a nabídlo jim studium v Bělehradě. Ale kvůli dalším nepokojům byli i z bělehradských škol vyloučeni a kolektivně emigrovali do Bulharska. Gruev zde nastoupil ke studiu na univerzitě v Sofii. Ale i z této školy byl vyloučen, dokonce s podezřením, že zavraždil bulharského ministra Christo Belčeva, které ovšem nebylo prokázáno. Gruev se tak vrátil do rodné Makedonie, kde se živil jako učitel, ale byl především rozhodnut zapojit se do odboje proti Osmanské říši, do níž tehdy Makedonie spadala. Za tím účelem se stal členem tajné paravojenské organizace VMRO (Vnitřní makedonská revoluční organizace), která bojovala proti nadvládě Turecka na územích, která byla osídlena převážně slovanským obyvatelstvem, ale jejíž jednotky (\"čety\") sváděly boje také s prosrbskými a prořeckými silami. Gruev zpočátku v organizaci dominoval, brzy se ovšem podělil o vůdčí úlohu s Goce Delčevem. Protože se dostal do podezření u osmanských úřadů, byl Gruev roku 1898 zbaven své řídící funkce v tajné organizaci a odjel do Bitoly. Přesto zde byl roku 1900 zatčen a dva roky vězněn. Roku 1902 konečně stanul před soudem, kde dostal trest vyhnanství v Anatolii. Roku 1903 byl osvobozen na základě amnestie. Vrátil se do Smileva, kde se zapojil do povstání, které VMRO spustila 2. srpna 1903 (tzv. Ilindenské povstání). Řídil povstalecké síly v bitolské oblasti. Povstání bylo ovšem zcela rozdrceno. Roku 1905 se Gruev stal nejvyšším mužem v VMRO a řídil ji až do své smrti. K té došlo roku 1906, kdy byl spolu se svými druhy vypátrán osmanskými úřady nedaleko obce Rusinovo. V krátkém ozbrojeném střetu byl Gruev zabit.\n\nO Gruevovi se zpívá v hymně Severní Makedonie, jejíž slova napsal Vlado Maleski roku 1942. Jeho jméno je v hymně provoláváno spolu s Pitu Gulim, Goce Delčevem a Jane Sandanskim (všichni byli členy VMRO). V druhé sloce hymny se zpívá: \"Odnovo sega znameto se vee na Kruševskata Republika / Goce Delčev, Pitu Guli / Dame Gruev, Sandanski! Goce Delčev, Pitu Guli / Dame Gruev, Sandanski!\", tedy \"Znovu vlaje vlajka Kruševské republiky! / Goce Delčev, Pitu Gruli, / Dame Gruev, Sandanski! / Goce Delčev, Pitu Gruli / Dame Gruev, Sandanski!\" (Pojem \"Kruševská republika\" poukazuje k tomu, že v Kruševu začalo Ilindenské povstání.)\n"}
{"id": "1191621", "url": "https://cs.wikipedia.org/wiki?curid=1191621", "title": "Kostel Nanebevzetí Panny Marie (Bad Sauerbrunn)", "text": "Kostel Nanebevzetí Panny Marie (Bad Sauerbrunn)\n\nKostel Nanebevzetí Panny Marie je římskokatolický kostel v obci Bad Sauerbrunn v Burgenlandu v Rakousku. Je farním chrámem místní farnosti a spadá pod děkanát Mattersburg v diecézi Eisenstadt.\n\nNa farnost byl Bad Sauerbrunn povýšen v roce 1960. Farní kostel byl postaven v letech 1967 až 1970 podle návrhu architekta Josefa Patzelta. Na olejomalbě je Madona s dítětem z 2. poloviny 18. století.\n\nNa cestě k Neudörflu stojí kříž s kartuší s hlavou anděla s nápisem 1651 a znaky řemesel. Na cestě k Pöttschingu je dřevěný kříž v dokumentech uvedený už v 15. století a vždy obnovený.\n\n"}
{"id": "1191630", "url": "https://cs.wikipedia.org/wiki?curid=1191630", "title": "Julius Eichmann", "text": "Julius Eichmann\n\nJulius Eichmann, též Carl Julius Eichmann (8. dubna 1803 nebo 1805 Jena – 12. prosince 1872 Menton), byl rakouský podnikatel v papírenském průmyslu a politik německé národnosti z Čech, v 60. letech 19. století poslanec Českého zemského sněmu.\n\nByl podnikatelem v papírnickém průmyslu. V období let 1843–1860 byl společníkem papírny Franze Lorenze synové & Eichmann v Hostinném.\n\nNarodil se v Jeně v tamním měšťanské rodině. Otec byl pasířem. Julius odešel do zahraničí. Byl obchodníkem ve Vratislavi, kde se oženil. Od roku 1836 působil jako disponent firmy Schallowetz, Milde & Co. v pražském Císařském mlýně, kde fungovala strojní papírna. Spolupracoval tu s ním Gustav Roeder. Později se osamostatnil a začal podnikat v podkrkonošském Hostinném. Využil starší papírenskou firmu, původně vlastněnou bratry Kieslingovými, od roku 1838 v držení rodiny Lorenzů. Eichmann se v roce 1842 s Lorenzovými domluvil na partnerství a od onoho roku zde fungovala (v objektu bývalého zámku, zvaného též Labský mlýn) firma Franz Lorenz Söhne & Eichmann. Okolo roku 1846 přikoupili moderní papírenský stroj tzv. Schäuffelenského typu. Roku 1849 koupili Eichmann a Franz Lorenz pozemek u města Hostinného, zvaný Michaelovo pole. Zde následně vyrostla nová továrna na papírenské zboží. Původní provoz v Labském mlýně dočasně zastavil požár roku 1856. Po necelých dvou letech ale byl areál obnoven. Spolupráce mezi Eichmannem a Lorenzem se rozpadla roku 1859. 17. září 1859 podepsali Julius Eichmann s Gustavem Roederem na straně jedné a Franz Lorenz na straně druhé smlouvu o rozdělení společné firmy. Eichmann s Roederem nadále vedli továrnu na Michaelově poli. Zajistili její obnovu po požáru roku 1861. I jejich spolupráce se rozpadla a to roku 1865. Eichmann pak založil v Hostinném nástupnickou firmu Eichmann & Co. se svým švagrem Rudolfem Eisenbachem. Rozvoj podniku nepříznivě ovlivnila prusko-rakouská válka a pak povodně, které poničily továrnu.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii obchodních a živnostenských komor, obvod Liberec.\n\nKoncem roku 1872 odjel Eichmann na léčebný pobyt do Mentonu na francouzském pobřeží. Zde zemřel a byl i pochován. V rodinném podnikání pokračoval jeho syn.\n"}
{"id": "1191632", "url": "https://cs.wikipedia.org/wiki?curid=1191632", "title": "Altay", "text": "Altay\n\nAltay je turecký hlavní bojový tank 4. generace vyvinutý skupinou firem vedenou tureckým výrobcem Otokar pro ozbrojené síly Turecka. Na vývoji tanku se významně podílí jihokorejská zbrojovka Hyundai Rotem a konstrukce typu Altay využívá řadu konstrukčních řešení a technologií nejmodernějšího jihokorejského tanku K2 Black Panther. Umožnily to vynikající vztahy Turecka a Jižní Koreje, pramenící v době Korejské války. Vývoj tanku probíhá od roku 2007. Sériová výroba byla objednána roku 2018. Kromě Turecka tank neobjednala žádná další země, dle zveřejněných informací o něj však mají zájem Pákistán a některé státy Perského zálivu.\n\nVývoj tureckého tanku byl zahájen roku 2007 pod označením MITÜP (\"Milli Tank Üretim Projesi\" – Národní projekt výroby tanku). V roce 2008 byla se společností Hyundai Rotem uzavřena dohoda o technické podpoře. Vývoj vedla společnost Otokar. Zapojeny byly také turecké koncerny ASELSAN (systém řízení palby Volkan III, systém velení a řízení), MKEK (hlavní zbraň), ROKETSAN (pancéřování) a Havelsan. Maketa tanku ve skutečné velikosti byla veřejnosti poprvé představena roku 2011 na tureckém veletrhu IDEF 2011. První prototyp tanku byl postaven roku 2012. Později jej doplnily další čtyři prototypy. Na přelomu let 2015–2016 tank úspěšně prošel zkouškami a společnost Otokar avizovala připravenost k zahájení jeho sériové výroby.\n\nV červnu 2017 turecká Kancelář obranného průmyslu (SSB) oznámila přerušení spolupráce s firmou Otokar kvůli nespokojeností s její nabídkou ohledně sériové výroby tanku. V listopadu 2018 tak zakázku na prvních 250 tanků získala společnost BMC. BMC rovněž postaví tankové podpůrné technologické centrum TSTS (\"Tank Systems Technology Center\"). Prvních 40 tanků verze Altay T1 bude dodáno do roku 2020. Následovat mají tanky vylepšené verze Altay T2 a výhledově Altay T3 s bezosádkovou věží.\n\nV březnu 2019 byla podepsána dohoda mezi Tureckem a Katarem, který chce zakoupit 100 tanků Altay.\n\nVeřejnosti byl prototyp sériového tanku Altay T1 poprvé představen společností BMC na veletrhu IDEF 2019 v Istanbulu.\n\nAltay je konvenčně koncipovaný hlavní bojový tank o hmotnosti 65 tun. Tank má čtyřčlennou posádku v konvenčním uspořádání (velitel, střelec, nabíječ, řidič). Je vyzbrojen 120mm kanónem o délce 55 ráží s hladkým vývrtem hlavně. Jedná se o licenci jihokorejského kanónu vyráběného pro tank K2 (ten je sám licencí od německé zbrojovky Rheinmetall). S kanónem je spřažen 7,62mm kulomet. Na střeše věže je navíc umístěna dálkově ovládaná zbraňová stanice Aselsan STAMP/II s 12,7mm kulometem. Tank pohání německý diesel MTU Friedrichshafen o výkonu 1120 kW (1500 koní). Tanky verze Altay T1 mají být vybaveny aktivním obranným systémem Aselsan Akkor, schopným detekovat ozáření tanku laserovým paprskem a likvidovat přilétající projektily.\n\nVylepšená verze Altay T2 má pohánět domácí pohonná jednotka (ve vývoji), má mít lepší balistickou ochranu (munice v oddělené pancéřové schránce), přičemž výzbroj se rozšíří o z hlavně odpalované řízené střely.\n"}
{"id": "1191634", "url": "https://cs.wikipedia.org/wiki?curid=1191634", "title": "Magomed Ibragimov (volnostylař, 1974)", "text": "Magomed Ibragimov (volnostylař, 1974)\n\nMagomed Ibragimov (: ), (: ) nebo (: ), (* 22. července 1974 v Uradě, Sovětský svaz) je bývalý ruský zápasník volnostylař dagestáské (avarské) národnosti, olympijský medailista z roku 2000. V letech 1994 až 1997 reprezentoval Ázerbájdžán. Od roku 1998 až do konce sportovní kariéry reprezentoval Severní Makedonii.\n\nS volným stylem začal ve 14 letech. Připravoval se v Machačkale pod vedením Magomeda Dibirova a později Siradžutdina Eldarova. V roce 1993 mu trenéři zařídili přestup do Ázerbájdžánu a od roku 1994 tuto zakavkazskou zemi reprezentoval. V roce 1996 startoval jako úřadující miístr Evropy na olympijských hrách v Atlantě. Hned v prvním kole však zaváhal s krajanem Elmahdi Džabrajilovem. V opravách nakonec vybojoval 5. místo. V roce 1997 dostal nabídku startovat za Makedonii, která hledala osobnost po odchodu Šabana Trsteny. Papíry mu zařizoval vlivný makedonský politik, podnikatel a sportovní funkcionář Vančo Čifliganec. V Skopje se připravoval ve známém zápasnickém klubu BK Bučim Jaka, ale více času trávil doma v Dagestánu. Od roku 1999 uváděl jako svého trenéra Ševaliera Nusujeva, člověka s dlouhými prsty popraveného v Moskvě v roce 2005. V roce 2000 startoval na olympijských hrách v Sydney. Ze základní skupiny postoupil se štěstím do vyřazovacích bojů. V semifinále nestačil na Adama Sajtijeva z Ruska, v boji o třetí místo porazil Íránce Amír'rezu Chádema a získal bronzovou olympijskou medaili. Byla to první a stále jediná olympijská medaile pro Makedonii v éře její samostatnosti. V roce 2004 startoval na olympijských hrách v Athénách po operaci ramene a nepostoupil ze základní skupiny. Následně ukončil sportovní kariéru. Věnuje se trenérské práci.\n\n"}
{"id": "1191635", "url": "https://cs.wikipedia.org/wiki?curid=1191635", "title": "Báburovo státní akademické uzbecké divadlo hudby a dramatu v Oši", "text": "Báburovo státní akademické uzbecké divadlo hudby a dramatu v Oši\n\nBáburovo státní akademické uzbecké divadlo hudby a dramatu v Oši ( ; ) je nejstarší profesionální divadlo v Kyrgyzstánu a druhé nejstarší divadlo ve Střední Asii. První divadelní soubor vznikl v roce 1914 pod vedením Rahmonberdi Madazimova. (Bábur byl perský dobyvatel, zakladatel Mughalské dynastie.)\n\n"}
{"id": "1191641", "url": "https://cs.wikipedia.org/wiki?curid=1191641", "title": "Johann Herrmann Adam", "text": "Johann Herrmann Adam\n\nJohann Herrmann Adam, též Johann Hermann Adam (22. listopadu 1812 Georgswalde – 28. ledna 1890 Česká Lípa), byl rakouský podnikatel ve sklářském průmyslu a politik německé národnosti z Čech, v 60. a 70. letech 19. století poslanec Českého zemského sněmu.\n\nPůsobil jako obchodník se sklem a majitel rafinérie skla v Polevsku. Od roku 1851 byl starostou Polevska. Byl rovněž členem obchodní a živnostenské komory v Liberci. Roku 1879 se přestěhoval do Prahy, později do České Lípy, kde byl inspektorem tamní pojišťovny.\n\nPo obnovení ústavního systému vlády počátkem 60. let se zapojil i do vysoké politiky. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Hajda, Šenov, Plottendorf, Parchen. Zvolen byl až v 3. kole o jeden hlas a jeho volba pak byla napadnuta. Potvrzena byla v dubnu 1861. Mandát zde obhájil i v zemských volbách v lednu 1867, zemských volbách v březnu 1867, zemských volbách roku 1870, zemských volbách roku 1872 a zemských volbách roku 1878. Patřil k tzv. Ústavní straně, která byla liberálně, centralisticky a provídeňsky orientovaná. Na mandát rezignoval roku 1880. Nahradil ho Franz Schlegel.\n\nZemřel v říjnu 1869.\n"}
{"id": "1191645", "url": "https://cs.wikipedia.org/wiki?curid=1191645", "title": "Ťok", "text": "Ťok\n\nPříjmení Ťok má více nositelů:\n"}
{"id": "1191647", "url": "https://cs.wikipedia.org/wiki?curid=1191647", "title": "Strbouleň", "text": "Strbouleň\n\nStrbouleň (\"Conocarpus\") je rod rostlin z čeledi uzlencovité. Zahrnuje 2 druhy stromů a keřů s jednoduchými střídavými listy a drobnými květy v kulovitých květenstvích. Je rozšířen v tropické Africe a Americe. Druh \"Conocarpus erectus\" roste jako součást mangrovových porostů na mořských pobřežích. Dřevo je odolné vůči mořské vodě a používá se také jako kvalitní palivo. Strbouleně se pěstují v suchých oblastech tropů jako odolné okrasné dřeviny.\n\nZástupci rodu strbouleň jsou keře a stromy, dorůstající výšky zpravidla do 20 metrů. Stromy jsou často vícekmenné. Borka bývá podélně brázditá. Mladé větévky jsou hranaté až tence křídlaté. Listy jsou jednoduché, střídavé, řapíkaté, celokrajné, kožovité. Na bázi čepele jsou 2 nebo 4 žlázky. Květy jsou oboupohlavné, drobné, v hustých kulovitých hlávkách uspořádaných do hroznovitých květenství. Kalich je krátký, se zploštělou kališní trubkou, na konci baňkovitý a zakončený 5 laloky. Koruna chybí. Tyčinek je většinou 5. Tyčinky mají dlouhé nitky a vyčnívají z květů. Semeník je spodní, tvořený jediným plodolistem obsahujícím 2 vajíčka. Čnělka je krátká, šídlovitá, zakončená jednoduchou bliznou. Plodem jsou křídlaté nažky v kulovitém plodenství. Oplodí je korkovité.\n\nRod strbouleň zahrnuje pouze 2 druhy. Druh \"Conocarpus erectus\" je rozšířen na pobřežích tropické západní Afriky, v tropické Americe včetně Karibských ostrovů a na některých tichomořských (Galapágy) a atlantických (Bermudy) ostrovech. Roste na mořském pobřeží jako součást mangrovových porostů, někdy i ve vnitrozemí na okrajích bažin a vodních toků. Na americkém kontinentě sahá areál rozšíření od Floridy a Mexika po severní Peru a Brazílii.\n\nDruh \"C. lancifolius\" se přirozeně vyskytuje pouze v Somálsku a jižním Jemenu. Roste na březích vodních toků v polopouštních oblastech při pobřeží.\n\nStrbouleně jsou přizpůsobeny růstu v zasoleném prostředí.\nNa rubu listů strbouleně jsou v úžlabí žilek drobná domatia, obývaná symbiotickými roztoči.\nPlody \"Conocarpus erectus\" jsou přizpůsobeny šíření mořskou vodou a pravděpodobně se rozšířily z Ameriky do Afriky unášené mořskými proudy.\n\nDřevo \"C. erectus\" je tvrdé a odolné proti mořské vodě, není však odolné vůči termitům. Používá se zejména na stavbu lodí a různé mořské konstrukce a stavby. Velmi dobře hoří, produkuje málo kouře a používá se jako kvalitní topivo. Je též vyhledáváno k uzení ryb. Z kůry se získávají třísloviny a má význam v tradiční medicíně. Porosty tohoto druhu chrání pobřežní duny před erozí a poskytují potravu četným druhům zvířat. Občas je tento druhy vysazován jako okrasný strom a existují i šlechtěné formy. Kultivar 'Momba' má nízký, kompaktní vzrůst, 'Card Sound' se vyznačuje dlouhými a úzkými listy.\n\nDruh \"C. lancifolius\" je zejména v suchých oblastech severní a východní Afriky a v Arábii pěstován jako okrasný a pouliční strom. Rostlina akumuluje některé těžké kovy a má také potenciál při obnově půd kontaminovaných ropou.\n\n"}
{"id": "1191652", "url": "https://cs.wikipedia.org/wiki?curid=1191652", "title": "Stříbrný potok (přítok Svinařského potoka)", "text": "Stříbrný potok (přítok Svinařského potoka)\n\nStříbrný potok, pod soutokem s Bělečským potokem označovaný také jako Bělečský potok, je levostranný přítok Svinařského potoka v okrese Beroun ve Středočeském kraji. Délka toku činí 8,8 km. Plocha povodí měří 19,4 km².\n\nPotok pramení západně od Měňan v nadmořské výšce okolo 370 m. Po celé své délce teče převážně východním směrem. Na horním toku napájí rybník \"U mlýna\" a o něco níže po proudu ve výše zmíněné obci místní bezejmenný rybník. Severozápadně od Litně mezi pátým a šestým říčním kilometrem zadržuje vody potoka rybník \"Obora\". Od hráze rybníka směřuje tok dále na východ k Bělči, kde přijímá zleva přitékající \"Bělečský potok\". Na dolním toku protéká Zadní Třebaní. Zde se vlévá do Svinařského potoka na 1,4 říčním kilometru v nadmořské výšce okolo 220 m.\n\n\nV minulosti na něm pracovaly tři mlýny, které jsou zastavením A 11 - 2 Naučné stezky Liteň. \n"}
{"id": "1191653", "url": "https://cs.wikipedia.org/wiki?curid=1191653", "title": "Ruženina chata", "text": "Ruženina chata\n\nRůženina chata (v turistickém žargonu \"Ruža\", \"Ruženka\", \"Rózanka\", , , ) byla první chata postavená na Hrebienku ve Vysokých Tatrách. Zanikla v roce 1893.\n\nUherský karpatský spolek měl snahu oživit okolí turisty často navštěvovaného Hrebienku. K výstavbě chaty neměl dostatek finančních prostředků. Přihlásili se mnozí dárci a investoři, mezi nimi budapešťská zpěvačka a klavíristka z obce Megyaszó pod jižním úpatím Zemplínských vrchů \"Ružena Graeflová\", rozená \"Győrffyová\", která pocházela ze Spiše. Uspořádala umělecké turné a výtěžek z něj věnovala na stavbu chaty. Díky jejímu příspěvku mohl Uherský karpatský spolek již 1. srpna 1875 dát turistům do užívání novou chatu. Byla postavena ze dřeva a měla několik místností. \n\nPostavena byla \"Kancli\" pod Hrebienkom. Na počest štědré dárkyně dostala jméno \"Ruženina\". Chata byla ozdobena dřevěným reliéfem růže, který byl nabarven na růžovo. Ružena Graeflová ale k chatě neměla příliš velký vztah a tak vzpomínka na její štědrost upadala do zapomnění. Turisté spojovali pojmenování chaty s růží, která byla na jejím průčelí. Proto nesla chata v maďarštině název \"Roza-menedékház\" a v němčině \"Rosen-Hütte\". Po deseti letech blízko ní začaly vyrůstat nové objekty budoucích \"Studenopotockých lázní\". Ruženina chata byla přeměněna na nouzovou ubytovnu pro personál, pak na sklad a nakonec na stáje. V roce 1893 vyhořela.\n\n"}
{"id": "1191654", "url": "https://cs.wikipedia.org/wiki?curid=1191654", "title": "Bechyňský kraj", "text": "Bechyňský kraj\n\nPočátky existence Bechyňského kraje spadají do 2. poloviny 13. století, kdy Přemysl Otakar II. nahradil původní hradské zřízení krajským zřízením. \n\nBechyňský kraj se nazývá podle města Bechyně, které bylo jeho správním centrem od nepaměti.\n\n\nNa místě Bechyně bylo v 9. století na ostrožně nad řekou vybudováno slovanské hradiště (podle Kosmovy kroniky jedno z nejdůležitějších správních center tehdejších Čech). V roce 1268 místo získal král Přemyslem Otakarem II., který se zde rozhodl postavit svůj hrad. Jan Lucemburský pak roku 1323 v podhradí založil město. Po roce 1340 se v držení Bechyně střídají různé šlechtické rody. Krajským městem byla Bechyně do 23. ledna 1751, některé zdroje uvádí rok 1776?\n\nRoku 1265 založil král Přemysl Otakar II. královské město České Budějovice\n\nRoku 1293 byl Jindřichův Hradec poprvé zmíněn jako město, pročež je řazen k nejstarším městům v Čechách. \n\nVypálení Sezimova Ústí Husity v roce 1420 a vypuknutí husitských válek.\n\nZaložení města Tábora husity na jaře roku 1420.\n\n5. dubna 1420 v podhradí u Mladé Vožice se odehrála Bitva u Mladé Vožice, kde oddíl vedený hejtmanem Janem Žižkou z Trocnova zde při nočním přepadu zaskočil a téměř zničil vojsko českého panstva.\n\nPři solním sčítání v roce 1702 bylo zjištěno v Bechyňském kraji 124058 křesťanů a 654 židů. Dohromady 124712 obyvatel nad 10 let.\n\nReskriptem Marie Terezie z 23. ledna 1751 byl Bechyňský kraj rozdělen na podíl Táborský kraj a Budějovický kraj.\n\nMísta v Kraji Bechyňském z r. 1654, označená v berní rule tohoto kraje jako města a městečka.\n\n(* r. 1702 jsou obyvatelé nad 10 let) \n"}
{"id": "1191657", "url": "https://cs.wikipedia.org/wiki?curid=1191657", "title": "Chiril Gaburici", "text": "Chiril Gaburici\n\nChiril Gaburici (* 23. listopad 1976, Logănești) je moldavský obchodník a politik, představitel pravicové prozápadní Liberálně-demokratické strany Moldavska (\"Partidul Liberal Democrat din Moldovav\"). V období 18. února 2015 až 22. června 2015 byl premiérem Moldavska.\n\nVe funkci premiéra především vyzýval k vyřešení skandálu „ztracené miliardy dolarů“. Ten propukl ve chvíli, kdy moldavská centrální banka zjistila, že tři soukromé banky - Banca de Economii, Banca Sociala a Unibank - které obhospodařují třetinu bankovních aktiv země, poskytly těsně před volbami půjčky v celkové výši jedné miliardy dolarů, což představuje 15 procent hrubého domácího produktu Moldavska, přičemž příjemce půjček se nepodařilo dohledat a peníze tak byly pravděpodobně ukradeny.\n\nRezignoval ve chvíli, kdy generální prokurátor Makedonie zahájil vyšetřování ve věci padělání jeho vysokoškolského diplomu a maturitního vysvědčení.\n\nPřed vstupem do politiky byl Gaburici vysokým manažerem v moldavské telekomunikační firmě Moldcell, později ázerbájdžánské firmě Azercell.\n"}
{"id": "1191665", "url": "https://cs.wikipedia.org/wiki?curid=1191665", "title": "Kôpky", "text": "Kôpky\n\nKôpky tvoří dlouhý hřeben, který vybíhá z Těžkého štítu. Turistům jsou známé z výstupu od Popradského plesa na Rysy, nejprve vpravo nad hlavou, pak od Chaty pod Rysy vidět už jen nejvyšší \"Velkou Kôpku\".\n\nDvě nejvyšší vyvýšeniny hřebene jsou \"Velká Kôpka (2354,2 m) \" a \"Malá Kôpka (2343,2)\". S Ťažkým štítem jsou propojeny hřebenem \"Dračích pazúrikov\", od nich je \"Velká Kôpka\" oddělena \"štrbinou pod Kôpkou\". Ve vlastním hřebenu se za \"Velkou Kôpkou\" nachází: \"Zadní popradská lávka, Zadní popradský zub, Prostrední popradská lávka, Přední popradský zub, Přední popradská lávka\" a \"Malá Kôpka\". Z ní vybíhá na jihozápad boční hřeben: \"Sedm popradských Mnichov\". Na jih k Popradskému plesu pokračuje \"Popradský hřeben\" a v něm šest \"Popradských věží\".\n\n\n\n"}
{"id": "1191671", "url": "https://cs.wikipedia.org/wiki?curid=1191671", "title": "Kvetnicová veža", "text": "Kvetnicová veža\n\nKvetnicová veža je horský vrchol o nadmořské výšce 2433 m nacházející se nedaleko od Gerlachovského štítu nad Velickou dolinou ve Vysokých Tatrách na Slovensku.\n"}
{"id": "1191672", "url": "https://cs.wikipedia.org/wiki?curid=1191672", "title": "Malá Bašta", "text": "Malá Bašta\n\nMalá Bašta je horský vrchol o nadmořské výšce 2289 m v hřebeni Bášt, oddělujícím Mlýnickou dolinu od Mengusovské doliny. Má tvar pyramidy. Kromě horolezců a vysokohorských turistů má co nabídnout i skialpinistům (resp. Free ride).\n\nPředposlední vrchol hřebene Bašt. Od poslední Patrie ji odděluje \"sedlo nad Skokem\", od \"Přední Bašty\" rozložité \"sedlo nad Širokým žlabem\". Na sever do Mengusovské doliny spadá 280metrovou stěnou.\n\n\n"}
{"id": "1191673", "url": "https://cs.wikipedia.org/wiki?curid=1191673", "title": "Magomed Ibragimov (volnostylař, 1983)", "text": "Magomed Ibragimov (volnostylař, 1983)\n\nMagomed Ibragimov (: ), nebo (: ), (* 18. srpna 1983 v Gunuchu, Sovětský svaz) je bývalý ruský zápasník volnostylař dagestáské (avarské) národnosti, olympijský medailista z roku 2004. Od roku 2001 reprezentoval Uzbekistán.\n\nVolnému stylu se věnoval od 13 let. Připravoval se v Machačkale pod vedením Anvara Magomedgadžijeva. V roce 2000 si ho jako dorosteneckého mistra světa stáhli do své reprezentace představitelé Uzbekistánu. Nadále se připravoval v Machačkale. V roce 2004 startoval v uzbeckých barvách na olympijských hrách v Athénách. Po postupu ze základní skupiny v semifinále nečekaně porazil Íránce Alírezu Hajdárího. Jeho finálový soupeř Chadžimurat Gacalov se však zaskočit nenechal a po prohře získal stříbrnou olympijskou medaili. V dalších letech nejevil zájem o vrcholový sport a na významných akcích se neukazoval.\n\n"}
{"id": "1191674", "url": "https://cs.wikipedia.org/wiki?curid=1191674", "title": "Žltá veža", "text": "Žltá veža\n\nŽltá veža je dost výrazný vrchol s trojúhelníkovým profilem. Nalézá se v prostředním hřebeni. Turistům je známá hlavně z cesty přes nedaleké Priečne sedlo, i od Téryho chaty.\n\nOd \"Malého hrotu\" ji odděluje \"Sedlo za Prostredným\" (hrotom), od \"Drobnej veže\" zase \"Žltá lávka\". Západní stěnou i dlouhým žebrem spadá do Velké Studené doliny, severní do \"Dolinky pod Sedielkom\".\n\n\n"}
{"id": "1191676", "url": "https://cs.wikipedia.org/wiki?curid=1191676", "title": "Zbojnícke veže", "text": "Zbojnícke veže\n\nZbojnické veže (nejvyšší má přes 2 380 m n. m.) jsou tři věže v hlavním hřebeni Vysokých Tater. Ačkoli jsou trochu schované za mohutnou Širokou veží, vidět je lze při sestupu z Priečného sedla. Přesnější údaj o nadmořské výšce průvodci (Arno Puškáš, František Kroutil) neuvádějí.\n\nOd západu na východ, tedy od sedla \"Bílá lávka\" následuje: Malá Zbojnícka veža, \"Malá Zbojnická štrbina\", Prostredná Zbojnícka veža, \"Velká Zbojnická štrbina\", Veľká Zbojnícka veža a \"Zbojnické sedlo\" (asi 2360 m). Na sever skalní stěny spadají do Zadní Javorové doliny na jih do Velké Studené doliny, oblasti \"Střeleckého pole\".\n\nPrvní výstup na Velkou Zbojnickou věž ze \"Zbojnického sedla\" uskutečnili Z. Klemensiewicz a R. Kordys v r. 1907, II.\n\nPrvní přechod úplné hřebenovky až na \"Bílou lávku\" provedl A. Grósz v r. 1912.\n\nNěkolik prvovýstupů na jednotlivé věže vytyčil František Kele v r. 1954.\n\n"}
{"id": "1191677", "url": "https://cs.wikipedia.org/wiki?curid=1191677", "title": "Východný Mengusovský štít", "text": "Východný Mengusovský štít\n\nVýchodný Mengusovský štít ( ) je pohraniční štít v hlavním hřebeni Vysokých Tater. Je nejsnáze dostupný ze tří Mengusovských štítů, vede na něj několik cest nízké obtížnosti – ale jen v doprovodu horského vůdce. Je to čtvrtý nejvyšší štít v Polsku.\n\nHorolezecky se využívají obě stěny: severní – polská i jihozápadní – slovenská. Polský název štítu pochází od Černého plesa. Uváděný první výstup je jen první přesně zaznamenaný výstup, polští horští vůdci chodili na štít již v druhé polovině 19. století. Jeden prvovýstup ze slovenské strany vznikl při pátrání Horské služby po pohřešovaných v r. 1966.\n\nNejvýchodnější z Mengusovských štítů dělí od Hincovy veže \"Východní Mengusovské sedlo\", od Prostredného Mengusovského štítu \"Mengusovské sedlo\" – dostupné po značce z Polska (kdysi i ze slovenské strany). Ve spodní části jeho severní stěny se nachází vysunutá Kazalnica Mengusovská, významný horolezecký pojem. V jihozápadním hřebeni, kousek nad \"Mengusovské sedlem\" se tyčí věžička zvaná \"Chlapík\", odtud polský název sedla \"Mięguszowiecka Przełęcz pod Chłopkiem\".\n\n\n"}
{"id": "1191678", "url": "https://cs.wikipedia.org/wiki?curid=1191678", "title": "Gottfried von Straßburg", "text": "Gottfried von Straßburg\n\nGottfried von Strassburg (český též \"Gotfried ze Štrasburku\", či \"Gotfried Štrasburský\", 1180, Štrasburk - asi 1215) byl jeden z nejvýznamnějších německy mluvících básníků období středověku. Žil na přelomu 12. a 13. století a mezi jeho současníky patřili Hartmann von Aue, Wolfram von Eschenbach nebo Walther von der Vogelweide.\n\nO alsaském Gottfriedovi neexistují žádná doložená svědectví, takže podrobná rekonstrukce jeho života není možná. Významné informace poskytuje epický básník Rudolf von Ems. Ve svém díle \"Dobrý Gerhard\" přímo jmenuje Strassburga jako autora jeho hlavního díla, Tristana, který jeho dílo \"Dobrý Gerhard\" ovlivnil. \n\nJe jisté, že Gottfried absolvoval tzv. trivium, takže se mu dostalo vzdělání v oblasti gramatiky, rétoriky a logiky a byl seznámen jak s dvorskou literaturou, tak i s inteligencí 12. století. Nejspíše získal Gottfried univerzitní studium v Paříži nebo v italské Bologni a byl tak vybaven znalostmi tehdejšího latinského písemnictví. Pravděpodobně nebyl Gottfried urozeného původu. Přesto to byl velmi vzdělaný měšťan a stal se zřejmě úředníkem štrasburského biskupa. \n\nGottfried zemřel asi před dokončením svého díla \"Tristan\" mezi roky 1210 až 1220.\n\nGottfriedův veršovaný román \"Tristan\" vznikl patrně kolem roku 1210 a navzdory úctyhodné délce bezmála 20 000 veršů zůstal nedokončen. Třebaže existují i názory, že se jedná o úmyslný fragment, dobové prameny i pravidla středověké estetiky spíše naznačují, že Gottfried plánoval román dokončit a něco (uváděna je nejčastěji Gottfriedova náhlá smrt) mu v tom zabránilo. \n\nPodle propočtů znalců měl mít román na 30 000 veršů. Z hlediska obsahového jde o přepracování známé látky o Tristanovi a Isoldě. Pramenem pro Gottfriedovu verzi se stal Tristan starofrancouzského dvorního básníka Thomase z Bretaně (též Thomase z Británie, v Gottfriedově přepisu \"Tomas von Britanje\"). Podle Gottfrieda je Thomas jediným, kdo vylíčil příběh správně. Gottfried látku sjednotil, zbavil rozporů a vtiskl námětu svůj smysl. Hlavní je pro dílo myšlenka milostné vášně s její osudovostí a bolestnou tragikou, která se začíná naplňovat od požití vína, ve skutečnosti kouzelného nápoje. Zaměřil se na motiv lásky \"„ušlechtilých srdcí“\" (\"edelen herzen\"), jež je nadřazená společenským a mravním konvencím. Gottfried von Strassburg se ostře obrací proti idealizaci dvorských konvencí. \n\nGottfriedův Tristan inspiroval kromě dalších spisovatelů také hudebního skladatele Richarda Wagnera, který operu \"Tristan und Isolde\" zkomponoval v letech 1857 -1858. Díky němu se středověký námět aktualizoval podle romantických představ tehdejší doby. \n\nBáseň Tristan se pokusil dokončit kolem roku 1230 Ulrich von Türheim a posléze také Heinrich von Freiberg (1290).\n\nNěkteré jeho lyrické básně jsou dochované ve Velkém heidelberském zpěvníku (tzv. \"Codex Manesse\"), který je přisuzován Olřichovi z Lichtenštejna.\n\n"}
{"id": "1191679", "url": "https://cs.wikipedia.org/wiki?curid=1191679", "title": "Ťuhýk běločelý", "text": "Ťuhýk běločelý\n\nŤuhýk běločelý, též ťuhýk černohřbetý (\"Lanius nubicus\") je pěvec z čeledi ťuhýkovití. Žijí v jihovýchodní Evropě a na východní části Středomoří. Samostatně se vyvíjející populace existují i ve východním Iráku a na západě Íránu. Tito ptáci jsou stěhovaví a zimují převážně v oblasti Sahelu a jihozápadního cípu Arabského poloostrova. Při návratu se ale někteří jedinci mohou zatoulat mnohem dále, až do západní nebo severní Evropy. Ťuhýci běločelí jsou nejmenšími zástupci rodu \"Lanius\". Samečci mají převážně černé horní partie, bílé čelo a krémové nebo bílé peří na ramenou a křídlech. Hrdlo a dolní partie jsou bílé, boky a náprsenka oranžové. Samičky mají jednotvárnější zbarvení: hnědočerné horní partie, šedá ramena a křídla, a krémové dolní partie a hruď. Ťuhýci běločelí vydávají melodický a krátký zpěv.\n\nŤuhýci běločelí vyhledávají především řídké lesy a jejich okraje. Živí se hlavně velkým hmyzem a drobnými obratlovci. Hnízdo stavěné ťuhýky běločelými je pohárovitého tvaru, postavené vždy na stromě. Snůška obvykle čítá 4 až 6 vajec, na kterých samička sedí po dobu 14 až 16 dnů. Vylíhnutá ptáčata jsou krmena střídavě oběma rodiči a do 20 dnů jsou již plně opeřená. Po další 3 až 4 týdny jsou stále závislá na rodičích, po této době ale již opouštějí hnízdo. Populace ťuhýků běločelých v současné době nejsou příliš stabilní a počty těchto ptáků se k roku 2016 v Evropě prokazatelně snižují. I přesto druhu dle IUCN přísluší status málo dotčený (LC).\n\nČeleď ťuhýkovitých je svým vzhledem typická a snadno rozpoznatelná; všichni ťuhýci jsou štíhlí, drobní, aktivní a s krátkýma nohama.\n\nŤuhýk běločelý je velmi málo studovaný druh, o jehož návycích, především co se námluv týče, nemáme přesné zprávy. Druh není dále členěn na žádné poddruhy. Příbuznost s ostatními ťuhýky není příliš prozkoumána; nejbližším příbuzným je zřejmě ťuhýk hnědý.\n\nTento druh poprvé popsal německý cestovatel a přírodovědec Martin Lichtenstein v roce 1823 pod odborným názvem \"Lanius nubicus\", který je používán dodnes. Rodový název \"Lanius\" pochází z latiny a znamená \"řezník\", což pravděpodobně bylo ťuhýkům přisouzeno proto, že svoji kořist běžně napichují na trny nebo ostré dráty. Druhové jméno \"nubicus\" pochází ze slova \"Nubian\", tedy Núbie, což je historické území v severovýchodní Africe. O rok později druh popsal i holandský zoolog Coenraad Temminck pod názvem \"Lanius personatus\", přičemž druhové jméno \"personatus\" znamená \"maskovaný\". Roku 1844 vzniklo i synonymum \"Lanius leucometopon\", přičemž druhové jméno se skládá ze slov \"leukos\", \"bílá\", a \"metopon\", tedy \"čelo\".\nŤuhýci běločelí obývají téměř celý Balkán, především severovýchodní Řecko a také některé z řeckých ostrovů. Dále také Turecko, Kypr a oblast východního středomořského pobřeží, přes Sýrii až k jihu Izraele. Hnízdí též ve východním Iráku a západním Íránu. Menší populace existují i na území Afghánistánu a v severní Saúdské Arábii. Ťuhýci běločelí jsou stěhovaví, zimují na jih od Sahary, zejména na území Čadu, Súdánu a Etiopie. Výjimečně se vyskytují ve východním Mali, v Nigérii a severní Keni. Většina ptáků přilétá do této oblasti ke konci srpna nebo na začátku září. Podle některých pozorování se někdy zatoulají i do Alžírska, Mauritánie, Libye, Španělska, Švédska, Finska nebo Turkmenistánu. Tři evidovaní ptáci se dostali až do Velké Británie a dva jedinci zavítali do Arménie.\n\nDávají přednost otevřeným stanovištím, například řidším lesům s keři. Na rozdíl od svých příbuzných se ale vyhýbají otevřeným pláním a rozsáhlým loukám. Běžně se vyskytují i v sadech nebo na plantážích. Obvykle žijí v nadmořské výšce do 2 400 m n. m. V době migrace se objevují i v zahradách nebo parcích.\n\nŤuhýk běločelý je nejmenší ze všech ťuhýků. Tento štíhlý a rychlý pták váží 20 až 23 g a na délku měří 17 až 18,5 cm. Rozpětí křídel se pohybuje mezi 24 až 26,5 cm. Ocas je dlouhý, zobák naopak krátký.\n\nSamec má černé horní partie, bílé čelo a bílá pera na ramenou a křídlech. Ocas je při pohledu zezdola bílý, shora tmavý. Hrdlo a dolní partie mají bílé až krémové zbarvení, boky a prsa jsou oranžová. Duhovky jsou hnědé, zobák černý a nohy tmavě hnědé až černé. Samice je jednotvárnější verze samečka, má hnědočerné horní partie. Dolní partie jsou opět bílé až krémové. Nedospělí jedinci mají převážně šedohnědou barvu, od hlavy až po ocas se jim táhnou tmavé pruhy. Břicho je u nich výrazně kropenaté.\n\nŤuhýk běločelý se vzhledem podobá ťuhýkům rudohlavým, ale ti jsou větší a také masivněji stavění. Dospělé jedince obou druhů lze snadno rozlišit díky černé korunce a rezavé šíji, kterou mají ťuhýci rudohlaví.\n\nŤuhýk běločelý je samotářský druh (výjimkou jsou pouze migrace). Jeden pták obvykle obývá území 2 až 5 hektarů a, jelikož jsou tito ptáci silně teritoriální, brání si jej. V případě odchytu dokáží předstírat zranění nebo smrt, čehož využívají při útoku predátorů nebo při odchytu člověkem. Ťuhýci běločelí vydávají podobné zvuky jako sedmihlásci olivoví. Jde o opakované „tsr, tzr“. Za letu zpívají jen výjimečně.\n\nŽiví se především velkým hmyzem, cvrčky, kobylkami a brouky, přičemž běžně loví z výšky okolo 8 m. Využívají metodu vyčkávání, kdy čekají na větvi nebo plotu a sledují zem. Samotnou kořist většinou uloví již na zemi. Podobně jako ostatní ťuhýci po lovu často napíchávají kořist na ostnaté dráty nebo trny, což je zřejmě způsob uchovávání potravy. Výhoda tkví v tom, že při následném požírání si nemusí kořist sami držet nebo ji také mohou nechat na místě a odletět pro další. Díky tomuto způsobu uchovávání potravy mohou ťuhýci jako jediní ptáci lovit i saranče druhu \"Romalea microptera\". Tento druh saranče je prudce jedovatý, avšak ťuhýci se naučili, že když ji nechají dva dny napíchnutou na ostnu, jed vyprchá. Loví i menší obratlovce, které většinou zabijí ranou zobáku do krku nebo do hlavy. Existují i případy, kdy ťuhýci běločelí lovili pěnice pokřovní. Před migrací se co nejvíce nakrmí.\n\nNámluvy samečků, které probíhají zásadně ve dne, většinou kolem poledne, jsou obvykle doprovázeny zpěvem a naparováním, kdy sameček stojí vzpřímeně a třese křídly. Hnízdo následně staví pár společně. To je tvořeno kořínky, stonky, větvičkami nebo suchou trávou. Běžně se nachází na stromě ve výšce od 1,5 do 10 m (podle jiných zdrojů 1 až 12 m) a samotné hnízdo má obvod kolem 170 mm a hloubku 65 mm. Mezi dubnem a červnem samička do hnízda naklade vejce. V nížinách k tomu většinou dochází v květnu, v horských oblastech až o měsíc později. V případě, že se hnízdo propadne nebo se snůška jinak zničí, samička v červnu nebo červenci naklade další vajíčka. Samotná vajíčka mají rozměry 20 a 16 mm, zbarvení je různé, avšak běžně bývají bílá a kropenatá. Snůška čítá 4 až 6 vajec, která samička po dobu 14 až 16 dní zahřívá. Během té doby krmí samičku její partner. Do 20 dní jsou ptáčata plně opeřená a za další 4 týdny jsou již samostatná. Ťuhýci běločelí jsou rozmnožování schopní již od jednoho roku života, průměrná délka jejich života není doposud známa.\n\nNa ťuhýcích běžně parazituje klíšť obroubený. Ohrožují je především vrány nebo kočky domácí. Dalším nebezpečím pro ťuhýky běločelé jsou i pesticidy.\n\nMezinárodní svaz ochrany přírody (IUCN) odhaduje, že evropská populace ťuhýků běločelých se pohybuje mezi 105 000 až 300 000 kusy, celosvětově pak existuje přibližně 142 000 až 600 000 ptáků. Přestože pokles populace je poměrně rychlý, kritéria pro označení druhu jako zranitelného nejsou z pohledu ťuhýků běločelých splněna. Je odhadováno, že celkově tito ptáci obývají areál o velikosti 353 000 km.\n\nPopulace těchto ptáků ve světě se v posledních letech snížila, ačkoliv Bulharsko, Řecko a Kypr stále hlásí několikatisícové populace. Největší úbytky jsou pravděpodobně na území Turecka a Řecka, naopak stabilní a rostoucí populace má Bulharsko, které zavedlo pravidla pro jejich ochranu, například byly vytvořeny nové ptačí rezervace. Malé populace ťuhýků jsou v Izraeli. V Africe jsou ťuhýci při migracích masově zabíjeni lovci. Podobně je tomu v Sýrii a Řecku, kde jsou stříleni, jelikož údajně přinášejí smůlu.\n\nŤuhýci obecně mají mezi lidmi špatnou pověst především kvůli jejich stylu skladování potravy, kterou napichují na ostré předměty, jako jsou dráty apod. V angličtině se například uchytilo i označení \"\", tedy \"pták-řezník\". Podobně je to i v jiných evropských jazycích.\n\nZmínka o těchto ptácích se objevila například v americkém filmu \"Velký útěk\" z roku 1963 (Steve McQueen v hlavní roli). Objevuje se ve scéně, kdy Colin Blythe (Donald Pleasence) popisuje na tabuli nakresleného ptáka jako \"řezníkova ptáka\". Líčí jej jako nepříliš přátelské zvíře s typickou oblibou v napichování hmyzu na dráty.\n\n\n"}
{"id": "1191680", "url": "https://cs.wikipedia.org/wiki?curid=1191680", "title": "Kazalnica Mengusovská", "text": "Kazalnica Mengusovská\n\nKazalnica Mengusovská () tvoří závěr hřebínku, vybíhajícího z Východního Mengusovského štítu v hlavním hřebeni Vysokých tater na severovýchod, do Polska. Pověstná je její kolmá, místy převislá 500metrová stěna nad Czarnym Staw (Černým plesem). V této stěně se posouvaly možnosti tatranského sportovního horolezectví. Vrchol je hojně navštěvován, protože jím prochází zelená značka Morskie Oko – Mengusovské sedlo (Mięguszowiecką Przełęcz pod Chłopkiem). Výstup po zelené značce je považován za jeden z technicky nejtěžších na území polských Tater. V horní části trasa vyžaduje lehké lezení pomocí obou rukou, na exponovaných místech je zajisteno železnými kramlemi. Vrcholová část značky směrem od Kazalnice do sedla probíhá po mírně nakloněné široké římse s nenáročným chodníkem. Ze sedla je výhled na polskou stranu (Mořské oko, Czarny stav polski, Dolina Rybího potoku) i slovenskou stranu (Mengusovská dolina, Hincovo pleso, Kôprovský štít, Satan, Kriváň, Kráľova hoľa). Kdysi vedla na sedlo značka i ze slovenské strany, od Velkého Hincova plesa (chodník dodnes zachován). \"Kazalnica\" znamená kazatelna. Arno Puškáš sice uvádí gramaticky bezchybný slovenský název \"Mengusovská Kazatelna,\" viz Seznam štítů Vysokých Tater, ale tento název se v horolezecké komunitě neujal, např. I. Dieška, Jamesák ...\n\n\n\n"}
{"id": "1191683", "url": "https://cs.wikipedia.org/wiki?curid=1191683", "title": "Volia veža", "text": "Volia veža\n\nVolia veža ( ) je pohraniční štít v hlavním hřebeni Vysokých Tater. Ve skupině zvané \"Volí chrbát\" je nejvýraznější. Mezi horolezci je populární 200metrová jihozápadní stěna s pevnou plotnovitou skálou.\n\nOd Žabí veže ji odděluje \"Východní Volia štrbina\", od \"Rohatej vežičky\" na západě \"Velká Volia štrbina\". Jihozápadní stěnou strmě spadá do Žabí doliny, 400metrovou severo-severovýchodní stěnou do kotle Mořského Oka. Oběma stěnami vede množství horolezeckých cest.\n\n\nDvě cesty má Arno Puškáš – pilířem a komínem, po jedné Michal Orolin (7/7 +), Jarýk Stejskal, ze severu Zbigniew Korosadowicz, Pavel Pochylý a další přední horolezci.\n\n"}
{"id": "1191685", "url": "https://cs.wikipedia.org/wiki?curid=1191685", "title": "Edafotop", "text": "Edafotop\n\nEdafotop či edatop jsou termíny označující soubor všech vlastností půdy na určité lokalitě. Společně s klimatopem (vlastnostmi klimatu) tvoří ekotop, v kombinaci s životu přírodou pak specifické lokalitě říkáme biotop.\n\nMezi hlavní faktory ovlivňující vlastnosti edafotopu patří tvrdost horniny, její biologická bohatost (bakteriální zastoupení), rychlost nasávání vody (a tedy i následného vypařování) nebo salinita a obsah dusíku.\n"}
{"id": "1191686", "url": "https://cs.wikipedia.org/wiki?curid=1191686", "title": "Fjodor Tolbuchin", "text": "Fjodor Tolbuchin\n\nFjodor Ivanovič Tolbuchin (16. červen 1894 – 17. říjen 1949, Moskva) byl sovětský vojevůdce ruského původu v období druhé světové války, maršál Sovětského svazu (1944). Velkou část své kariéry působil v různých štábních funkcích.\n\nPocházel z ruské rolnické rodiny. V roce 1912 ukončil studium na obchodní akademii v Petrohradě a začal pracovat jako účetní. Po vypuknutí první světové války sloužil krátce v motocyklové jednotce, později byl vyslán na poddůstojnický kurz. V roce 1915 pověřen velením roty na jihozápadním frontě. Vyznamenán řádem svaté Anny a svatého Stanislava. Na sklonku války sloužil jako štábní důstojník. V roce 1918 byl demobilizován. Už v srpnu téhož roku vstoupil do Rudé armády. Absolvoval štábní důstojnický kurz a následně působil ve štábních funkcích ve střeleckých divizích na severním a severozápadním frontu. Podílel se na potlačení Kronštadtské vzpoury. V roce 1931 dokončil studium na Vojenské akademii M. V. Frunzeho. V následujícím období působil jako štábní důstojník a náčelník štábů řady jednotek o velikosti divize a sboru. V říjnu 1937 se stal velitelem 72. střelecké divize.\n\nOd července 1938 velel štábu zakavkazského vojenského okruhu. V této funkci setrval i po operaci Barbarossa do prosince 1941. Od prosince 1941 do ledna 1942 působil jako náčelník štábu Kavkazského frontu. Od ledna 1942 do března 1942 jako náčelník štábu Krymského frontu. V této funkci připravil plán Kerčsko-feodosijské operace, ale v průběhu její realizace byl na podnět L. Mechlise odvolán z funkce. Od května do července 1942 pak působil jako poradce velitele stalingradského vojenského okruhu. Následně byl pověřen velením 57. armády nasazené v bojích o Stalingrad. Jeho nadřízený velitel Stalingradského frontu generálplukovník Andrej Jeremenko vysoce hodnotil Tolbuchinovy vojenské a organizační schopnosti. Po skončení bojů byl povýšen do hodnosti generálporučíka a krátce velel 68. armádě jihozápadního fronty. Zanedlouho byl znovu povýšen – v dubnu mu byla udělena hodnost generálplukovníka. V téže době byl pověřen velením jižního frontu. Dne 20. září 1943 byl front přejmenován a dostal označení 4. ukrajinský front. Následujícího dne byl Tolbuchin povýšen do hodnosti armádního generála. Jeho jednotky se podílely na bojích při přechodu Dněpru na Ukrajině. V květnu 1944 přebral po Rodionu Malinovském velení 3. ukrajinského frontu. Dne 12. září 1944 získal hodnost Maršál Sovětského svazu. Následně se podílel na dobytí Rumunska, Bulharska, Maďarska, Jugoslávie a Rakouska.\n\nTolbuchin byl považován za jednoho z nejlepších sovětských velitelů druhé světové války. Je označován jako pečlivý, pozorný, a ne příliš ambiciózní na rozdíl od jiných sovětských velitelů. Byl respektovaný mezi svými kolegy, sympatie svých podřízených si získal i proto, že dbal na nízkou míru ztrát svých jednotek.\n\nPo válce velel Tolbuchin Jižní skupině vojsk, která kontrolovala oblast Balkánu. V lednu 1947 byl pověřen velením Zakavkazského vojenského okruhu, ve kterém vytrval až do své smrti 17. října 1949. Byl zpopelněn a urna s jeho popelem byla uložena do Kremelské stěny v Moskvě. Dne 7. května 1965 mu byl posmrtně udělen titul Hrdina Sovětského svazu.\n\n\n\n"}
{"id": "1191690", "url": "https://cs.wikipedia.org/wiki?curid=1191690", "title": "Ekologická amplituda", "text": "Ekologická amplituda\n\nEkologická amplituda je míra tolerance organismu vůči vnějším podmínkám. Lze ji vyznačit do grafu pro každou ze specifických vlastností biotopu, jako je teplota, salinita nebo obsah dusíku v půdě, a většinou má podobu Gaussova rozložení, což znamená, že existuje určité optimum, pro které funguje organizmus nejlépe. Druhy mohou být \"euritopní\", tedy mít širokou ekologickou amplitudu a tím pádem být široce rozšířené do mnoha biotopů, nebo \"stenotopní,\" kdy se jedná o vzácné druhy uzpůsobené na specifické podmínky jednoho biotopu.\n\nMíra tolerance organismu vůči nějakému faktoru se nazývá ekotolerance.\n\nPřizpůsobování se rostlin na podmínky klimatu většinou probíhá tak, že se celá průměrná ekologická amplituda druhu posouvá směrem k existujícím podmínkám. \"Zákon minima\" říká, že pro výskyt druhu je určující ekologická amplituda, která je pro dané prostředí na minimu.\n"}
{"id": "1191691", "url": "https://cs.wikipedia.org/wiki?curid=1191691", "title": "Palazzo di Malta", "text": "Palazzo di Malta\n\nPalazzo di Malta v Římě, zvaný též \"Palazzo Magistrale\" nebo \"Palazzo dell'Ordine di Malta\", je od roku 1834 jedním ze dvou hlavních sídel suverénního řádu maltézských rytířů.\n\nNachází se na Via dei Condotti 68 nedaleko Španělského náměstí (\"Piazza di Spagna\") a od roku 1869 má status exteritoria. Druhé hlavní sídlo je Villa del Priorato di Malta rovněž v Římě, na adrese Piazza dei Cavalieri di Malta 4, na Aventinu.\n\nŘád maltézských rytířů palác získal v roce 1629 díky maltsko-římskému učenci Antoniu Bosiovi. Od roku 1834 palác slouží jako sídlo vlády Řádu maltézských rytířů. Do roku 1834 v budově sídlilo velvyslancetví Řádu maltézských rytířů při Svatém stolci. V současné době v budově sídlí také většina vládních a administrativních orgánů řádu, stejně jako úřadující velmistr řádu.\n\n\"Palazzo di Malta\" byl postaven v 17. století z kvádrového zdiva a opatřen římsami. V letech 1889 až 1894 palác prošel přestavbou a modernizací. Ve vnitřním nádvoří se nachází kašna s vyobrazením velkého maltézského kříže.\n"}
{"id": "1191692", "url": "https://cs.wikipedia.org/wiki?curid=1191692", "title": "Dopravní majáček", "text": "Dopravní majáček\n\nDopravní majáček, někdy nazývaný výstražný majáček, je dopravní zařízení určené k označení dopravních ostrůvků, zejména tramvajových nástupních ostrůvků, a podobných míst, například zastávkových mysů, začátku dělicího pásu, rozšíření tramvajového pásu atd. Konstrukčně jsou tato zařízení navrhována tak, aby při střetu s vozidlem byla snadno deformovatelná a způsobila tak na vozidle co nejmenší škodu. Obvykle jsou tato zařízení na povrchu vybavena reflexními prvky. Standardně jsou vybaveny vlastním světelným zdrojem a prosvětlované, světelný zdroj se dříve umisťoval přímo do tělesa majáčku, u novějších deformovatelných majáčků je často umístěn v základně pod úrovní vozovky a svítí směrem dovnitř do majáčku. Světelná varianta dopravního majáčku bývá označována například světelný výstražný majáček, světelný majáček apod. Často jsou však instalovány i nesvětelné verze majáčků, jimiž se ovšem stávají i světelné majáčky v případě kabelové poruchy nebo jinak zanedbané údržby. Na novějších typech majáčků bývají formou samolepky či nějaké formy potisku vyobrazeny symboly dopravních značek (přikázaný směr objíždění) a dopravních zařízení typu značky (směrovací deska, vodicí tabule, výstražná deska či jejich obdoby). \n\nV roce 1970 byla vydána Pravidla technického provozu městských drah. Ta v § 13, týkajícím se zastávek, v bodě 10 stanovila, že nástupní ostrůvek a nástupiště na tramvajovém pásu musejí být na konci označeny světelným výstražným majáčkem, který na sobě musí mít vodorovné červenobílé pruhy a do výše 0,5 m od vozovky červené odrazky nebo odrazová skla.\n\nČeskoslovenská oborová norma ON 73 6425 „Zastávky městské hromadné dopravy“ ze 14. září 1976, účinná od 1. srpna 1978, v bodě 101 stanovila, že světelný výstražný majáček nebo výstražná deska, označující konec zastávky, se umístí na všech zastávkách s nástupním ostrůvkem nebo nástupištěm, které je součástí zvýšeného tramvajového pásu nebo pruhu, a to ve smyslu čl. 92 (tj. nejméně 1,90 m od osy koleje a nejméně 0,50 metru od obrysu silničních vozidel) a 0,50 metru od konce zastávky, přičemž náběh se nezapočítává. Na ostatních zastávkách se měly umisťovat jen tehdy, vyžaduje-li to bezpečnost silniční nebo tramvajové dopravy nebo bezpečnost cestujících nebo chodců. Světelný výstražný majáček i výstražná deska musely být vybaveny červenými odrazkami nebo odrazovými skly umístěnými ve vodorovných pruzích a jejich výška nesměla být větší než 1000 mm. Bylo-li nutno na výstražný majáček nebo výstražnou desku umístit dopravní značku „Přikázaný směr objíždění“, muselo být její upevnění provedeno tak, aby majáček nebo výstražnou desku nezakrývala. Doporučený tvar majáčku byl vyobrazen v příloze č. 5, tvar výstražné desky byl stanoven v příloze č. 6.\n\nOd roku 1995 česká norma ČSN 73 6425 použití světelného výstražného majáčku zmiňuje i nadále, avšak neobsahuje již vyobrazení jeho podoby. \n\nČSN 73 425-1 „Autobusové, trolejbusové a tramvajové zastávky, přestupní uzly a stanoviště – Část 1: Navrhování zastávek“ z května 2007 v bodě 7.4.1 (v rámci kapitoly 7.4 Označení nástupních ostrůvků) stanoví, že na zadní části samostatných nástupních ostrůvků (sousedících s jízdním pásem pro automobilový provoz) se umisťuje směrovací deska Z4, která může být doplněná dopravní značkou C4 a/nebo dopravní majáček podle zvláštních předpisů (s odkazem na TP 65). U nástupních ostrůvků, na kterých navazuje v zadní části přechod s rampovým přístupem na nástupištěm, se navrhuje ochranný ostrůvek s dopravním zařízením (směrovací deska nebo dopravní majáček) a v takovém případě se konec nástupiště dopravní značkou nevyznačuje. Dopravní zařízení se umisťuje 0,50 m od konce a 0,60 m od vnější hrany nástupiště nebo nástupního ostrůvku a nesmí zasahovat do hmatových úprav pro zrakově postižené. Dopravní majáček musí vyhovovat ČSN EN 12899-2 a zvláštním předpisům (odkaz na TP 174). Norma dále zmiňuje „dopravní majáček“ v bodě 7.3.2 v rámci definice „konce nástupiště tramvají“, podle níž konec nástupiště tramvají je obvykle 0,5 m za koncem nástupní hrany a konec nástupní hrany je v úrovni kolmice k ose vyznačeného prostoru zastávky (tramvajové trati) v místě umístění výstražné směrovací desky nebo dopravního majáčku na zastávce, která má vyznačen obvod dráhy, nebo v místě umístění dopravní značky č. C4a, b, c nebo dopravního majáčku na nástupním ostrůvku. V bodě 7.3.5, který se týká šířky nástupiště nebo nástupního ostrůvku, je pak stanoveno, že pro umístění označníku, dopravního majáčku a směrovací desky neplatí zachování stanovené nejmenší volné šířky pro průchod. V bodě 7.3.10 je stanoveno, že dopravní majáček nebo směrovací deska se umisťují mimo hmatové úpravy.\n\nDopravní a návěstní předpis D 1/2 Dopravního podniku hl. m. Prahy a. s. z 21. května 1987, platný od 1. listopadu 1987, v § 9 bodu 1 říkal: „Každá zastávka je na začátku zastávkového prostoru označena označníkem zastávky. Konec zastávkového prostoru je označen výstražným majáčkem, deskou nebo dopravní značku D 29b dle vyhlášky FMV č. 100/1975 Sb.“ V novějších verzích předpisu téhož názvu a čísla, tedy ve verzi účinné od 1. března 1998 v § 2 bod 21 a ve verzi účinné od 1. dubna 2012 v § 2 bodu 19, už není výstražný majáček výslovně zmiňován, ale píše se tam obecněji: „Prostor zastávky je místo od označníku zastávky po označení konce zastávky. Označení je provedeno dopravní značkou nebo jiným dopravním zařízením. Není-li konec zastávky vyznačen, rozumí se prostorem zastávky délka nástupní hrany nástupiště. Nelze-li prostor zastávky vymezit dle předchozích ustanovení tohoto odstavce, rozumí se jejím prostorem vzdálenost do 30 m od označníku zastávky.“\n\nSvětelné a výstražné majáčky byly v období od 1. ledna 1976 do 30. ledna 2001 dopravními zařízeními ve smyslu pravidel silničního provozu. \n\nV § 36 odst. 15 vyhlášky ministerstva vnitra ČSSR č. 80/1966 Sb. ještě nebyly majáčky zmiňovány. Definice dopravních zařízení tehdy zněla: „Dopravními zařízeními jsou zejména světelná zařízení určená k řízení provozu, odrazovky vyznačující okraj silniční koruny, směrové desky v nebezpečných zatáčkách, dopravní kužele určené k vymezení jízdních pruhů a označení vnějších a vnitřních okruhů ( § 38 odst. 3).“\n\nVyhláška federálního ministerstva vnitra 100/1975 Sb. uváděla v definici dopravního zařízení v § 37 odst. 6 výčet, co zejména je dopravním zařízením. Pod písmenem b) zde byly uvedeny „výstražné a světelné majáčky označující ostrůvky ve vozovce, popřípadě překážky silničního provozu“. \n\nPodle § 47 vyhlášky č. 99/1989 Sb., kde je vyjmenováno, co zejména je dopravními zařízeními, byly pod písmenem h) uvedeny „výstražné a světelné majáčky označující dopravní ostrůvky, popřípadě překážky silničního provozu“. V § 37 vyhlášky č. 99/1989 Sb., pojednávající o překážkách silničního provozu, se hovoří o „výstražném světelném majáku“ jako jedné z možností označení překážky. \n\nVe vyhlášce 30/2001 Sb. ani následující vyhlášce již majáček v definici dopravního zařízení zmíněn není. \n\nPravidla silničního provozu požadavky na podobu a provedení majáčků nikdy blíže nespecifikovala. \n\nTechnické požadavky původně stanovila Pravidla technického provozu městských drah z roku 1970 v § 13, poté ON 73 6425 „Zastávky městské hromadné dopravy“ ze 14. září 1976 v bodě 101 a příloze č. 5. \n\nV současné době je stanoví (bez zřejmého zákonného zmocnění) TP 174 Zásady pro používání dopravních majáčků a údajně též TP 65 Zásady pro dopravní značení na pozemních komunikacích. \n\nTP 174 z roku 2013 stanoví zásady pro používání dopravních majáčků na pozemních komunikacích a obsahují rozdělení dopravních majáčků a uvádějí zásady pro jejich použití a umístění. Zde se uvádí, že pro prosvětlované dopravní majáčky platí harmonizovaná ČSN EN 12899-2 Stálé svislé dopravní značení část 2: Prosvětlované dopravní majáčky. Dopravní majáčky jsou podle těchto TP stanovené výrobky ve smyslu zákona č. 22/1997 Sb., o technických požadavcích na výrobky, přičemž posuzování shody u prosvětlovaných majáčků se provádí podle nařízení vlády č. 190/2002 Sb., u neprosvětlovaných majáčků podle nařízení vlády č. 163/2002 Sb. ve znění nařízení vlády č. 312/2005 Sb. Pro tyto majáčky TP přebírají z ČSN EN 12899-2 požadavky na rozměry a tvar, optickou účinnost, mechanickou pevnost, odolnost proti vlivům prostředí a zkušební postupy. TP 174 uvádějí, že provedení a používání dopravních majáčků na pozemních komunikacích schvaluje ministerstvo dopravy ve smyslu § 124 zákona č. 361/2000 Sb.\n\nDopravní majáček je v TP 174 definován jako dopravní zařízení umístěné na pozemní komunikaci, určené k varování řidičů před překážkou, zpravidla pro označení dopravního ostrůvku. Dopravní majáčky jsou určeny k umisťování na nástupní ostrůvky zastávek veřejné hromadné dopravy, na dělící ostrůvky na přechodech pro pěší a na místech pro přecházení, a není vhodné je umisťovat těsně před pevnou překážku, např. před sloup veřejného\nosvětlení. Majáček nesmí být přemístitelný. \n\nDopravní majáčky jsou v TP 174 děleny: \nPlastový majáček při zlomení nesmí vytvářet ostré hrany a rohy. \n\nMezi prosvětlované dopravní majáčky se řadí jak zcela, tak částečně prosvětlované majáčky. Rozlišován je typ 1 (těleso s hlavou), který obsahuje jednu nebo více dopravních značek nebo symbolů dopravních značek a ty jsou součástí majáčku, a typ 2 (těleso), „zpravidla ve tvaru sloupu působící samostatně“, který nese jednu nebo více dopravních značek, ale ty nejsou součástí majáčku. U neprosvětlovaných majáčků se připouští pouze typ 1. \n\nPro části majáčku zavádějí TP 174 pojmy: \nDále jsou definovány pojmy celkový výška, hloubka, šířka, plocha průmětu. základová čára. \n\nDopravní majáčky neprosvětlované musí být zřetelně, trvanlivě a viditelně označeny výrobním štítkem, který obsahuje: číslo a rok vydání TP, měsíc a poslední dvojčíslí roku výroby dopravního majáčku, jméno a obchodní značku nebo jiný prostředek k identifikaci výrobce, název výrobku, odpovídající klasifikaci výrobku (funkční třídy). Značení nesmí být provedeno na čelní ploše nebo na odstranitelných součástech, které lze vyměnit. Dopravní majáček musí být navržen tak, aby kromě umývání nevyžadoval údržbu. Na prosvětlované dopravní majáčky stanoví obdobné požadavky příslušná harmonizovaná norma. \n\nNáčrty v TP 174 zobrazují majáčky různých tvarů, typ 1 s kruhovou, obdélníkovou a oválnou základnou, typ 2 s kruhovou nebo osmiúhelníkovou základnou.\n\nTradičním pražským výrobcem a dodavatelem světelných majáčků je zejména společnost Eltodo a.s., navazující na někdejší městský podnik Elektropodnik. \n\nPředchozí typ byl tvořen bílou laťkovou konstrukcí opatřenou v červených pruzích červenými kulatými odrazovými skly, v níž byla vložena průsvitná fólie oranžové barvy. Výrobky pražského Elektropodniku, používané v Praze i některých dalších městech, byly vzhledově v podstatě totožné s vyobrazením v ON 73 6425 „Zastávky městské hromadné dopravy“ ze 14. září 1976.\n\nNejběžněji užívaný světelný majáček, který dodává od 80. let 20. století až dosud, nabízí pod typovým označením SS-3610. Spodní díl (podstavec) je odlitek z hliníkové slitiny s upevňovacími otvory a průchodkami pro napájecí vedení, je určen k zabudování do betonového základu pod povrch vozovky (válec o průměru 29 cm do hloubky 23 cm pod úrovní terénu) a obsahuje ochranný bezpečnostní transformátor s převodem 230/18 V. Horní díl tvoří šestiboká skořepina z bílého polystyrenu bílé barvy o průměru (resp. vzdálenosti protilehlých stěn) 24 cm a výšce 1,1 metru, na jejíchž bocích jsou nalepeny červené pásy z reflexní folie, uvnitř je držák se třemi objímkami a žárovkami 24 V / 25 W, které majáček prosvětlují zevnitř. K podstavci je horní díl upevněn dvěma šrouby. V typové variantě SSZ–3600 je navíc na majáčku umístěna světelná dopravní značka „Přikázaný směr objíždění“ o průměru 50 cm, v níž jsou další dvě žárovky. Hmotnost základní verze majáčku je 40 kg, s dopravní značkou 43 kg.\n\nEltodo nabízí a stále dodává pouze tyto retro-majáčky. Majáčky odpovídající novým technickým podmínkám vyrábí řada jiných výrobců. \n\nV oblasti Jižní Moravy například společnost Honor pod typovým označením T03-01 s modifikacemi F, FL, YF či YFL (F značí retroreflexní grafiku místo zalisované, Y žlutou barvu korpusu místo bílé, L prosvětlené tělo neprosvětleného majáku), přičemž prosvětlené verze jsou opatřeny světelnou skříní se zdroji 3 × 23 W. Malý maják dodává pod typovými značkami G-01 a G-02 (bez směrovací desky Z4), žluté varianty GY-01 a GY-02. Podle referencí v katalogovém listu jsou umístěné například v Brně, Praze, Olomouci, Hradci Králové, Ostravě a řadě dalších měst. Ačkoliv slovní popis uvádí, že na majácích je symbol směrovací desky Z4, ve skutečnosti na variantách pro jednosměrné objíždění je pod značkou přikázaného směru objíždění symbol krátké vodicí tabule.\n\nSpolečnost Hit Hofman s.r.o. z Psár má v nabídce prosvětlené pružné majáky PPM-60 a PPM-30 (světelný zdroj 3x žárovka E27 max. 23 W je v základovém rámu pod úrovní vozovky) a neprosvětlené NPM-60 a NPM-30. Hmotnost majáčku bez základového rámu je 18 kg.\n\nKarlovarská společnost HAREX INVEST s. r. o. nabízí Prosvětlený pružný maják 600 mm cca za 18,4 tisíc Kč bez DPH, neprosvětlenou variantu cca za 14 tisíc Kč, menší Prosvětlený pružný maják 290 mm za 12,5 tisíce Kč a neprosvětlenou variantu za cca 8 tisíc Kč bez DPH. (Většina ostatních výrobců cenu veřejně neuvádí.) \n\nSpolečnost Značky Plzeň s.r.o. nabízí plastové majáčky ve dvou tvarových variantách, bez specifického typového označení.\n\nOpavská společnost TKAREB nabízí pod názvem Pružné majáky rovněž Deformovatelný maják – malý a Deformovatelný maják – velký, obojí v bílé i žluté variantě.\n\n"}
{"id": "1191697", "url": "https://cs.wikipedia.org/wiki?curid=1191697", "title": "Třetí vláda Roberta Fica", "text": "Třetí vláda Roberta Fica\n\nTřetí vláda Roberta Fica byla v letech 2016–2018 vláda na Slovensku. Jmenována byla 23. března 2016 na zahajovacím zasedání Národní rady SR. Předsedou vlády byl Robert Fico, předseda nejsilnější parlamentní strany SMĚR - sociální demokracie, která zvítězila v parlamentních volbách. Vládu tvořilo 15 členů (7 ze strany SMER-SD, 2 nestraníci nominovaní SMER-SD, 3 nestraníci nominovaní SNS, 2 ze strany MOST-HÍD, 1 ze strany SIEŤ).\n\nDne 15. března 2018 podal Fico demisi celé své vlády, čímž vyvrcholila vnitřní politická krize vyvolaná vraždou novináře Jána Kuciaka; prezident Andrej Kiska demisi obratem přijal a pověřil sestavením nové vlády Petera Pellegriniho, jenž byl ve Ficově vládě místopředsedou. Ficova vláda ukončila svoje působení po jmenování Pellegriniho vlády dne 22. března 2018.\n\n"}
{"id": "1191698", "url": "https://cs.wikipedia.org/wiki?curid=1191698", "title": "Heidi Cruzová", "text": "Heidi Cruzová\n\nHeidi Suzanne Cruzová (\"Cruz\", rozená \"Nelson\", 7. srpna 1972) je americká investiční manažerka ve společnosti Goldman Sachs výrazně spojená s vrcholnou americkou politikou. Je manželkou texaského senátora Teda Cruze, jednoho z kandidátů usilujících o nominaci Republikánské strany pro prezidentské volby v roce 2016.\n\nSama Cruzová pomáhala v předvolební kampani v roce 2000 pozdějšímu prezidentovi Georgeovi W. Bushovi, který ji následně zaměstnal ve své administrativě. V rámci práce v kampani se také seznámila s Tedem Cruzem, za kterého se vdala v roce 2001 a s kterým ma dvě dcery narozené v letech 2008 a 2011.\n"}
{"id": "1191701", "url": "https://cs.wikipedia.org/wiki?curid=1191701", "title": "Certifikační organizace", "text": "Certifikační organizace\n\nCertifikační organizace, certifikační orgán provádí certifikaci osob, výrobků, systémů managementů (něčeho). Rozlišují se dva typy certifikátů shody:\n\nTypické nabízené certifikace jsou např:\n\n\n"}
{"id": "1191702", "url": "https://cs.wikipedia.org/wiki?curid=1191702", "title": "Santarém (Portugalsko)", "text": "Santarém (Portugalsko)\n\nSantarém je město na středozápadě Portugalska, je centrem stejnojmenného distriktu.\n\nŽije zde asi 60 tisíc obyvatel.\n\n\n"}
{"id": "1191712", "url": "https://cs.wikipedia.org/wiki?curid=1191712", "title": "Eden a potom", "text": "Eden a potom\n\nEden a potom je francouzský film natočený v koprodukci s Československem v roce 1970 francouzským režisérem Alainem Robbe-Grilletem. Film se natáčel na ostrově Djerba. Film má ještě navazující pokračování s názvem \"N. a pris les dés…\" (N. vzal kostky, 1971), kde jsou vystřižené scény zkombinované s těmi původními.\n\nMladá studentka Violeta je zavlečena do krádeže obrazu jejího strýce, avantgardního malíře. Cestou za obrazem potkává postavy z kavárny Eden, číšníkovi Francovi a Ducheminovi přisoudí role lupičů.\n\n"}
{"id": "1191714", "url": "https://cs.wikipedia.org/wiki?curid=1191714", "title": "Lotyšská národní knihovna", "text": "Lotyšská národní knihovna\n\nLotyšská národní knihovna (, zkratka LNB) je národní knihovna podle zákona a největší knihovna v Lotyšsku vůbec. Sídlí v hlavním městě Rize, v nové budově zvané \"Zámek světla\" od srpna 2014. Instituce byla založena 29. srpna 1919.\n\nNárodní knihovna je veřejná instituce lotyšského ministerstva kultury. Hraje důležitou roli v rozvoji informační společnosti v Lotyšsku, poskytování přístupu k internetu, podpoře výzkumu a dalšího vzdělávání.\n\nV květnu 2015 byla Lotyšská národní knihovna dějištěm čtvrtého summitu projektu Východní partnerství.\n\nLotyšská lidová rada vyhlásila dne 18. listopadu roku 1918 Lotyšskou republiku jako nezávislý stát. Dne 22. prosince téhož roku Lenin podepsal dekret Rady lidových komisařů uznávající nezávislost republiky. Dne 3. dubna 1919 založila sovětská vláda \"Lotyšskou ústřední knihovnu\" v domě na rohu ulic Kaļķu a Vaļņu. Po odchodu bolševiků byla budova navrácena původním majitelům a knihovna byla přesunuta do bývalé rezidence viceguvernéra Livonska (ulice Jauniela 26). V roce 1920 sídlila v budově naproti Rižskému zámku (náměstí Pils č. p. 2). Následně \"Národní knihovna\" v průběhu let vystřídala mnoho budov.\n\nBěhem německé okupace Rigy v letech 1941–1944 byla \"Státní knihovna\" přejmenována na \"Zemskou knihovnu\" (). Po obsazení Lotyšska Sovětským svazem v roce 1944 se její název změnil na \"Státní knihovna Lotyšské sovětské socialistické republiky\" (lotyšsky \"Latvijas PSR Valsts bibliotēka\"). Od roku 1966 nesla, tak jak bylo v té době Sovětském svazu obvyklé, čestný název \"Viļa Lāča Latvijas PSR Valsts bibliotēka\", podle spisovatele a lotyšského politika Vilise Lācise.\n\nPrvním ředitelem knihovny byl knihovník a bibliograf Jānis Misiņš (1862–1945), jehož velká sbírka knih tvořila základ fondu knihovny. V úřadu byl jen jeden rok. Později knihovnu vedla další řada mužů a jedna žena — Aina Deglava (1909–1992), jenž byla ředitelkou knihovny 23 let.\n\nSoučasným, desátým, ředitelem je Andris Vilks (1957). V knihovně pracuje už od roku 1978 a jejím ředitelem se stal v roce 1989. Mezi jeho projekty patří zejména nová budova a vytvoření digitální knihovny. Rovněž působí na Fakultě sociálních věd Lotyšské univerzity.\n\nV průběhu roku 1920 se počet výtisků ve fondu knihovny zvýšil až na 250 000 výtisků. V roce 1920 knihovna získala také právo povinného výtisku pro celé Lotyšsko. Velké přírůstky získala knihovna v letech 1939 a 1940, kdy v souvislosti s přesídlením Baltských Němců z pobaltských zemí převzala mnohé z jejich knihoven, včetně velké části knihovny „Společnosti pro historii pobaltských provincií v Rusku“ (), která vznikla v Rize v roce 1834. Počet položek knihovny vzrostl v roce 1940 až na 1,7 milionu svazků. V důsledku toho musel být fond rozdělen a umístěn ve dvou budovách ve Staré Rize na ulicích Jēkaba iela 6/8 a Anglikāņu iela 5. V současnosti fond tvoří až 5 mil. výtisků.\n\nOd roku 1946 byla – ze sovětského pohledu – \"nebezpečná literatura\" z fondu vyřazena; až do roku 1988 bylo možno tuto zakázanou literaturu získat jen na zvláštní povolení. V roce 1956 byla knihovna soustředěna do nově postavené budovy na ulici Krišjānise Baronse (\"Krišjāņa Barona iela\").\n\nV roce 1924 Lotyšsko přistoupilo k Bruselské konvenci, předcházející mezinárodní výměně tiskovin – oficiálních dokumentů, vědeckých a literárních publikací. Od roku 1950 začala knihovna publikovat „Kroniku časopisů a novinových článků“. V roce 1968 uspořádala knihovna první seminář pro baltské knihovny – lotyšskou, litevskou a estonskou (\"LiLaEst\").\n\nNová budova lotyšské národní knihovny byla postavena mezi lety 2008–2014 na levém břehu řeky Daugavy, naproti historickému centru, v hlavním městě Rize. Je též známá jako \"Zámek světla\" (). Autorem návrhu je americký architekt Gunnar Birkerts, jenž má lotyšský původ a pro realizaci nové budovy byl vybrán již v roce 1989.\n\nV roce 1992 byl přijat zákon o lotyšské národní knihovně, jenž z knihovny udělal část národního bohatství. V témže roce vydala Národní banka Lotyšska pamětní minci v hodnotě jednoho lotyšského latu, kde je zobrazena nová budova knihovny. V roce 2006 byla založena národní digitální knihovna, její významnou kolekcí je \"Lettonica and Baltic Collection\" sesbíraná Otto Bongsem (1918–2006). O rok později (2007) byla knihovna zařazena na seznam vědeckovýzkumných ústavů Lotyšska.\n\nNárodní knihovna Lotyšska je členem mezinárodních knihovnických organizací: IFLA, CENL, CDNL, CERL, EBLIDA, ELAG, LIBER, IAML, IBBY, Bibliotheca Baltica a dalších mezinárodních organizací jako je UNESCO, ISO, IASA, ICON, IGELU. Používá mezinárodní standardy a normy jako jsou ISBN, ISSN a ISMN.\n\nNárodní knihovna nabízí prohlídky s průvodcem, během níž se návštěvníci seznámí s budovou, prací knihovny a nabízenými službami.\n\n\n"}
{"id": "1191722", "url": "https://cs.wikipedia.org/wiki?curid=1191722", "title": "Pečárka lesní", "text": "Pečárka lesní\n\nPečárka lesní (\"Agaricus silvaticus\") je stopkovýtrusná houba z čeledi pečárkovitých (Agaricaceae). Roste od července do října.\n\nKlobuk je široký 30-90 mm, v mládí polokulovitě sklenutý, později zvoncovitý až ploše rozložený, na bělavě blekami; málo masitý, dosti křehký. Lupeny jsou husté a úzké 2-4 mm, červenohnědé až tmavě hnědé (u starších plodnic). Plodnice jsou většinou drobnější. Třeň bývá dosti dlouhý (30-100 mm), široký 10-20 mm, bělavý, na poraněných místech červenající až hnědoucí, hladký nebo dole jen mírně šupinatý. Dužnina je bělavá, na řezu se zbarví do červena. Výtrusy jsou velké 5-6 x 3-3,5 μm, elipsoidní, hnědé.\n\nPečárka lesní roste hojně ve smíšených lesích, hlavně však ve smrčinách. Roste v malých skupinách. Je to jedlá, dosti chutná houba, vhodná k jídlu ve všech úpravách. Je možné z ní připravovat různé pokrmy, nebo ji dát pod maso, příp. menší plodnice naložit do octového nálevu. Nejlépe chutná ve směsích. Zaměnit ji lze pouze s jedlými druhy pečárek, nebo s bedlou červenající.\n\n"}
{"id": "1191727", "url": "https://cs.wikipedia.org/wiki?curid=1191727", "title": "Leopold a Rudolf Blaschkovi", "text": "Leopold a Rudolf Blaschkovi\n\nLeopold Blaschka (27. května 1822 Český Dub – 3. června 1895 Drážďany) a jeho syn Rudolf Blaschka (17. června 1857 – 1. května 1939) byli drážďanští skláři původem z Českého Dubu, kteří prosluli výrobou skleněných modelů rostlin a živočichů, zejména souboru skleněných modelů rostlin pro Harvardovu univerzitu.\n\nLeopold Blaschke (později si změnil jméno na Blaschka) se narodil v Českém Dubu v rodině pocházející původně z Josefova Dolu (něm. \"Josefsthal\") v Jizerských horách. Historie rodiny však sahá až do 15. století ke sklářům v italských Benátkách.\n\nLeopold projevoval již v dětství umělecké vlohy, vyučil se zlatníkem a sklářem. Poté začal pracovat v rodinném podniku vyrábějícím skleněné ozdoby a skleněné oční protézy. Vyvinul vlastní techniku, kterou nazýval Glasspinnen (doslova předení skla) a která umožňovala výrobu velmi přesných a detailních skleněných modelů podle skutečnosti. Zaměřil se zprvu zejména na oční protézy.\n\nV roce 1853, když mu lékaři kvůli špatnému zdraví doporučili delší plavbu po moři, absolvoval výlet do Spojených států. Vzhledem k svému dlouhodobému zájmu o přírodní vědy se přitom věnoval studiu a kreslení mořských živočichů, zejména bezobratlých.\n\nJeště během svého působení v Českém Dubu, kolem roku 1857, začal pak zhotovovat první modely květin. Na základě toho mu pak Kamil kníže Rohan zadal zhotovení stovky modelů orchidejí pěstovaných ve sklenících sychrovského zámku. V roce 1863 se rodina přestěhovala do Hosterwitzu u Drážďan (dnes městská čtvrť), aby zajistila synu Rudolfovi (nar. 1857) přístup k lepšímu vzdělání. V témže roce mu drážďanské zoologické muzeum (Staatliches Museum für Tierkunde Dresden) zadalo výrobu dvanácti modelů mořských sasanek. Pracoval na základě kreseb z knih, ale později začal využívat své vlastní kresby jiných druhů mořských živočichů pro další modely a jeho reputace rostla.\n\nZačal prodávat modely mořských bezobratlých muzeím, akváriím, univerzitám a jiným vzdělávacím institucím, které měly zájem o názorné pomůcky zejména u tvorů, které nebylo možné uspokojivě konzervovat.Jeho modely značně převyšovaly dosavadní metody, jak takové živočichy prezentovat – kreslení, lisování, fotografii nebo modely z vosku či papírmaše. Blaschka postupně rozšiřoval svůj záběr studiem živočichů Severního a Baltického moře a Středozemního moře a později si dokonce zbudoval v domě akvárium, aby mohl pracovat podle živých předloh.\n\nKolem roku 1880 začal otci s výrobou pomáhat také Rudolf. Toho roku vyrobili 131 modelů mořských mlžů, medúz a dalších mořských živočichů pro Bostonskou společnost přírodovědeckého muzea (nyní Museum of Science – Přírodovědné muzeum). Ty v Bostonu viděl profesor George Lincoln Goodale, který právě budoval botanické muzeum na Harvardově univerzitě. Roku 1886 Goodale odcestoval do Drážďan a obrátil se na Blaschkovy, aby pro muzeum zhotovili soubor botanických modelů; podle některých zpráv viděl Goodale v místnosti, kde se setkali, několik skleněných orchidejí z minulých let. Leopold původně nejevil o zakázku zájem, protože jeho skleněné modely mořských bezobratlých mu velmi dobře vynášely, nakonec se však uvolil poslat do Států zkušební modely. I když byly značně poškozeny americkými celníky, Goodale jejich úroveň vysoce oceňoval a přesvědčoval své spolupracovníky, že umění Blaschkových stojí za investici. Harvard byl v té době světově významným centrem botanických studií. Jediná dostupná metoda prezentace rostlin přitom spočívala ve vystavení vylisovaných, pečlivě popsaných vzorků. Ideálními učebními pomůckami ovšem nebyly, protože lisování rostliny prezentovalo jen dvourozměrně a značně také degradovalo jejich barvy. Goodale byl přesvědčen, že modely ze skla mohou poskytnout pomůcky podstatně věrnější.\n\nO prostředky na tento nákladný podnik se Goodale obrátil na svou bývalou studentku Mary Lee Wareovou a její matku Elizabeth C. Wareovou, které byly zámožné a již v minulosti velkoryse podporovaly harvardskou katedru botaniky. Roku 1887 se Blaschkovi smluvně zavázali, že výrobě modelů pro Harvard věnují polovinu své pracovní doby. Po zbytek času pokračovali ve výrobě modelů mořských bezobratlých. V Bostonu se podařilo vyjednat, že zásilky mohou být dopravovány přímo na Harvard, kde je pod dohledem celníků opatrně vybalovali pracovníci muzea. Roku 1890 pak Blaschkovi podepsali desetiletou exkluzívní smlouvu s Harvardovou univerzitou na výrobu skleněných rostlin za 8 800 marek ročně. Vyrobili celou plejádu rostlin (celkově 164 taxonomických rodin) a jejich částí (květy, listy, plody, kořeny). Některé modely znázorňovaly také způsob opylování rostliny hmyzem nebo projevy různých chorob.\n\nK výrobě modelů užívali Blaschkovi kombinaci čirého a barevného skla, někdy vyztuženého drátem. Exponáty byly poté často ještě malovány; na to se specializoval výhradně Rudolf. Když měli zachytit rostliny, které v okolí Drážďan nerostly, využívali sbírku exotických rostlin na zámku Pillnitz a v drážďanské botanické zahradě a některé rostliny si také vypěstovali ze semen zaslaných z USA. R. 1892 byl Rudolf vyslán na výlet do Karibské oblasti a do USA ke studiu dalších rostlin a pořizoval si přitom množství kreseb a poznámek.\n\nDruhý výlet do USA Rudolf podnikl r. 1895. Během jeho pobytu za oceánem jeho otec zemřel. Rudolf pokračoval v práci sám. Počátkem dvacátého století zjistil, že není schopen koupit sklo dostatečné kvality, a začal si je proto vyrábět sám.\n\nVe výrobě modelů pro Harvard pokračoval až do roku 1938, kdy jako osmdesátiletý oznámil odchod na odpočinek. On ani jeho otec nikdy nepřijali učně, a po Rudolfovi tak celou práci ani jejich dovednost a postupy nikdo nepřevzal. Jen pro Harvard zhotovili Leopold a Rudolf asi 4 400 modelů, z nichž 780 ukazovalo jednotlivé druhy ve skutečné velikosti a ostatní různé detaily. Na rozdíl od mořských bezobratlých, které prodávali řadě institucí, byly jejich skleněné rostliny vyráběny výhradně pro Harvard. Dnes jsou tam vystaveny ve [stálé expozici] skleněných květin a jsou velmi populární. Na rozdíl od široce rozvětveného obchodu s modely mořských bezobratlých byly modely květin vyráběny výhradně pro Harvadovu univerzitu a jsou k vidění pouze tam.\n\nV drážďanské městské části Hosterwitz se zachoval dům, ve kterém Blaschkovi působili. Jako výraz ocenění jejich práce platí Harvardova univerzita dodnes údržbu rodinného hrobu na tamním hřbitově.\n\nHarvardské přírodovědné muzeum provádí od r. 2015 několikaměsíční renovaci modelů, která má skončit koncem léta 2016. Po tuto dobu je k vidění pouze dočasná výstavka 27 nejpopulárnějších modelů spolu s několika položkami z blaschkovského archivu.\n"}
{"id": "1191735", "url": "https://cs.wikipedia.org/wiki?curid=1191735", "title": "Václav Vojtěch ze Šternberka", "text": "Václav Vojtěch ze Šternberka\n\nVáclav Vojtěch hrabě ze Šternberka (9. února 1643, Bechyně – 25. ledna 1708, Praha) byl český šlechtic z rodu Šternberků. Na přelomu 17. a 18. století zastával několik nejvyšších úřadů ve správě Českého království, proslul též jako barokní mecenáš, s jeho jménem je spojena hlavně stavba zámku v Troji.\n\nNarodil se na zámku v Bechyni jako druhorozený syn Františka Karla ze Šternberka (1612–1648), nejvyššího zemského sudího Českého království. Měl čtyři bratry, dva starší František Ignác a Jan Adam zemřeli v dětském věku, mladší bratři se jmenovali Jan Norbert a Ignác Karel. Po předčasné smrti Františka Karla převzala výchovu synů jejich matka Ludmila Kateřina, rozená Kavková z Říčan († 1672).\n\nV roce 1661 byl se svými mladšími bratry povýšen do hraběcího stavu. Vzhledem k tomu, že všichni tři bratři Šternberkové byli tehdy ještě nezletilí, jednalo se o ocenění zásluh předků, především jejich otce Františka Karla, který byl zastřelen v Praze při vpádu Švédů. V letech 1662–1664 absolvoval kavalírskou cestu po Evropě, téměř rok studoval na katolické univerzitě v Lovani, poté procestoval Holandsko, Španělské Nizozemí a Francii, další rok pobýval na různých místech v Itálii a přes Německo se pak vrátil do Čech.\n\nPo návratu z kavalírské cesty převzal v roce 1665 do osobní správy svůj dědický podíl představovaný dvěma velkými celky v jihozápadních Čechách (Zelená Hora) a na Litoměřicku (Budyně nad Ohří, Libochovice). Libochovice s Budyní v roce 1676 prodal Ditrichštejnům a v témže roce od bratra Ignáce Karla koupil panství Horažďovice poblíž Zelené Hory, obě panství pak ještě nákupy drobných statků dále rozšiřoval.\n\nZáklad současné podoby zámku na Zelené Hoře vznikl v letech 1669–1671, další stavební práce zde probíhaly až do konce 17. století. Zámecký kostel Nanebevzetí Panny Marie byl přestavěn v roce 1686 a z četných budov hospodářského zázemí jeho éru ohraničuje vznik sýpky (1669) a stájí (1706). Kromě zámku se věnoval i rozvoji města Nepomuku v podzámčí, kde spolufinancoval stavbu radnice, špitálu a kostela sv. Jana Nepomuckého (sv. Jana Křtitele). Pro město Nepomuk získal od císaře Leopolda I. také několik privilegií, v roce 1696 zde zřídil městskou radu a v roce 1707 pro nepomucké měšťany zrušil robotu.\n\nRealizace barokní koncepce propojení panského sídla a poddanského města probíhala v menší míře i v Horažďovicích, které koupil v roce 1676 od svého mladšího bratra Ignáce Karla. V 80 letech 17. století byl přestavěn horažďovický zámek, alianční erb Václava Vojtěcha a jeho manželky zdobí dodnes vstupní bránu do zámeckého areálu z náměstí. Kromě oprav horažďovických kostelů nechal postavit kapli sv. Anny jižně od města.\n\nJeho nejvýznamnější stavební památkou je zámek v Troji. Pozemky severně od tehdejší Prahy s dvorem Zadní Ovenec zdědil v roce 1672 po matce a krátce nato přistoupil k budování reprezentačního rodového sídla ve stylu italských předměstských vil. Trojský zámek vznikal v letech 1683–1695, později byl doplněn o zahradu a terasu se sochařskou výzdobou. Autory projektu byli Giovanni Domenico Orsi a Jan Baptista Mathey, alegorické fresky v hlavním sále přesahujícím dvě patra zámku jsou dílem vlámského malíře Abrahama Godyna. Nástěnnou malbu s alegorickými výjevy nechal pořídit několik let předtím i v hlavním sále na zámku v Horažďovicích.\n\nV celoevropském měřítku je významnou stavební památkou i Šternberský palác v Praze na Hradčanech. Původní stavbu Lobkovického paláce koupil Václav Vojtěch ze Šternberka v roce 1690, později přikoupil i sousední Sasko-lauenburský palác a v letech 1698–1707 zde nechal vystavět rodovou rezidenci ve stylu vrcholného baroka. Autorství architektonického projektu je nejasné, zvažována jsou jména jako Giovanni Battista Alliprandi nebo stavitel trojského zámku J. B. Mathey.\n\nS čerstvým hraběcím titulem a jako příslušník starobylé šlechty s dostatečným majetkovým zázemím byl od mládí předurčen ke kariéře ve státních službách. Vedle čestných hodností c. k. komořího a tajného rady byl od mládí členem místodržitelského sboru Českého království. V letech 1690–1696 byl prezidentem apelačního soudu a v této funkci proslul jako předseda tribunálu, před nímž Chodové hájili svá práva proti vrchnosti. Následně byl nejvyšším sudím (1696–1704) a nakonec nejvyšším hofmistrem Českého království (1704–1708). V roce 1699 obdržel Řád zlatého rouna.\n\nJeho manželkou byla Klára Bernardina z Maltzanu († 1719) ze severoněmecké šlechty. Na její počest byla poblíž trojského zámku postavena kaple sv. Kláry. Měli spolu čtyři děti, syn Václav Vojtěch a další dva synové se stejným jménem Vojtěch Jan zemřeli v dětství, dospělého věku se dožila jen dcera Marie Barbora (1672–1694), první manželka pozdějšího neapolského místokrále, hraběte Aloise Tomáše z Harrachu.\n\nVáclav Vojtěch přežil všechny své děti, mužské potomstvo neměli ani jeho mladší bratři, kteří zemřeli ještě před ním. I když po sobě zanechal značné dědictví v pozemcích a nemovitostech, zůstaly po něm i obrovské dluhy vzniklé nákladnou stavební činností. Ve své závěti žádal dědice, aby jeho dluhy uhradili z výnosů statků. Panství Zelená Hora s trojským zámkem a Šternberským palácem začlenil do fideikomisu zřízeného v roce 1678 a jeho dědicem se stal vzdálený bratranec František Leopold ze Šternberka (1680–1745). Panství Horažďovice zdědila vdova Klára Bernardina a po její smrti v roce 1719 vnučka Marie Filipína Harrachová, provdaná Thun-Hohensteinová (1693–1763).\n\nVe funkci prezidenta apelačního soudu vystupuje Václav Vojtěch ze Šternberka v Jiráskově románu Psohlavci. Ve filmových verzích románu jej v roce 1931 hrál Karel Jičínský, v roce 1955 Bedřich Vrbský.\n\n\n"}
{"id": "1191775", "url": "https://cs.wikipedia.org/wiki?curid=1191775", "title": "Elias Viljanen", "text": "Elias Viljanen\n\nElias 'E.Vil' Viljanen (* 8. července 1975) je kytarista finské power metalové kapely Sonata Arctica, ke které se připojil v roce 2007 jako náhrada za kytaristu Jani Liimatainena. Mezi jeho oblíbené kapely patří KISS, Metallica, Whitesnake a Slayer. Na kytaru začal hrát v osmi letech.\n\nV roce 2001 nahrál své první tří písničkové demo nazvané The Axe-Master. Díky nahrávce, kterou rozeslal několika hudebním vydavatelstvím, se mu ozvalo vydavatelství Lion Music s nabídkou smlouvy. Elias souhlasil a v roce 2002 vydal spolu s několika dalšími hudebníky své první sólové album Taking the Lead. Svojí skupinu pojmenoval Elias Viljanen & Evil Spirit, nebo zkráceně E.Vil. O dva roky později, v roce 2005 vyšlo jeho druhé album The Leadstar, které nahrál se svojí kapelou Evil Spirit. V roce 2009 Evil Spirit vydali třetí album pojmenované Fire-Hearted.\n\nV roce 2007 se připojil k finské kapele Sonata Arctica jako záskok na turné za kytaristu Jani Liimatainena, který kapelu opustil. V srpnu 2007 kapela oficiálně potvrdila Viljanena jako člena kapely. První album, na kterém se v kapele podílel, bylo album The Days of Grays, které vyšlo 18. září 2009.\n\n\n\n\n\n"}
{"id": "1191776", "url": "https://cs.wikipedia.org/wiki?curid=1191776", "title": "Národní divadlo Ivana Vazova", "text": "Národní divadlo Ivana Vazova\n\nNárodní divadlo Ivana Vazova () je bulharské národní divadlo. Je také nejstarším a nejvýznamnějším divadlem v zemi.\nJe pojmenováno po bulharském spisovateli Ivanu Vazovovi.\n\nBudova je významným orientačním bodem hlavního města Sofie. Nachází se v centru, mezi ulicemi \"Diakona Ignatije\" (), Ivana Vazova (\"Иван Вазов\"), \"Slavjanska\" (\"Славянска\") a \"Georgije Benkovského\" (\"Георги Бенковски\"), její průčelí směřuje do nejstaršího městského parku Gradska gradina.\nDivadlo neslo v průběhu let různá jména:\n\n\nBudova v neoklasicistním stylu byla postavena nedaleko bývalého carského paláce, kde v současnosti sídlí bulharská Národní galerie podle projektu architektů Hermanna Helmera a Ferdinanda Fellnera mladšího ze známé vídeňské firmy Fellner a Helmer. Dokončena byla v roce 1906 a první představení se zde konalo 3. ledna 1907.\n\n10. února 1923, během výroční oslavy, byla budova divadla silně poničena rozsáhlým požárem. Následovala přestavba a rozšíření podle plánů architektů Martina Dülfera a Kirila Čaparova, která trvala až do roku 1929. Během bombardování Sofie na přelomu let 1943 a 1944 byla budova opět silně poničena a v roce 1945 renovována. Poslední velká přestavba proběhla v letech 1971–1975, kdy byl postaven zvláštní sál pro koncerty komorní hudby.\n\nV letech 2006 až 2007 byla renovována fasáda, střecha a byly znovu pozlaceny i dekorativní prvky. Náklady projektu činily 100 000 euro.\n\nHlediště má kapacitu 750 sedadel, menší scéna 120 sedadel. Ve čtvrtém patře další scéna se 70 místy.\n\nfasáda budovy je vyobrazena na lícové straně bulharských bankovek v hodnotě 50 leva, vydaných v letech 1999 a 2006.\n\n"}
{"id": "1191777", "url": "https://cs.wikipedia.org/wiki?curid=1191777", "title": "Hartmann von Aue", "text": "Hartmann von Aue\n\nHartmann von Aue (asi 1160 Švábsko – 1215) byl německý básník, autor rytířských eposů a stěžejní postava německé literatury na přelomu 12. a 13. století.\n\nO jeho životě víme jen málo. Narodil se ve Švábsku, byl vazalem pánů von Aue. Vychováván byl v klášterní škole a poté působil jako dvorský úředník. Byl vzdělaný a sečtělý, orientoval se ve francouzské i latinské literatuře, zajímal se jak o literaturu světskou, tak i duchovní. Inspiroval se zejména francouzským dvorským básníkem Chrétienem de Troyes, jehož některé díla přebásnil. Jako první se v německé literatuře věnoval artušovské látce. \n\nJeho prvotinou se stala \"Knížečka\" (Büchlein). Námětem je hádání těla se srdcem o podstatě dvorské lásky. \n\nProblematika dvorské lásky a společnosti je obsahem i jeho druhého díla \"Erek\", které vzniklo asi roku 1190. Autor se nechal inspirovat Chrétienovým veršovaným románem \"Erec a Enide\" a volně ho přebásnil. Hartmannův Erek líčí osudy rytíře Artušova dvora. V první části knihy uzavírá Erek manželství s krásnou Enitou, ale poté se přestává věnovat svým rytířským povinnostem. Teprve odposlechnutý monolog jeho manželky Enity ho přiměje k jednání. Aby opět získal svoji identitu, podniká mnohá dobrodružství. Díky nim se nakonec projeví jak Erekova rytířská statečnost, tak oddaná láska jeho Enity. Dvorský román Erek se dochoval pouze v jednom rukopise, tzv. \"Ambraské knize hrdinské epiky\", jež byla sepsána na začátku 16. století. Kromě tohoto rukopisu se dochovalo několik rukopisných zlomků. \n\nPo Erekovi pravděpodobně následovala rytířská legenda, která v sobě mísí dobrodružné a výchovné prvky, \"Hodný hříšník Řehoř\" (\"Der gute Sünder Gregorius\"). Báseň popisuje příběh muže, který se nevědomě dopouští hříchu, když si za manželku bere svoji matku. Za tento hřích musí žít sedmnáct let jako poustevník uprostřed moře na skále. Po tomto pokání ovšem následuje boží odpuštění a Řehoř je nakonec dosazen na papežský dvůr a stává se papežem. Četné rukopisy a zlomky ze 13. až 15. století, prozaická německé verze i dvě latinská zpracování dokládají, že se nejspíše jednalo o velmi oblíbené dílo. \n\nVeršovaná novela \"Ubohý Jindřich\" (\"Der arme Heinrich\") je vrcholem Hartmannova díla. Hlavním hrdinou je rytíř Heinrich von Aue (předek Hartmannova pána), který byl sice bohatý a slavný, ale odcizil se Bohu a proto ho postihlo malomocenství. Jedinou možností, jak by se mohl vyléčit, je krev ze srdce panny, která by se pro něj sama obětovala. Takovou pannou je dcera rolníka, která chce tuto oběť podstoupit, aby tím pomohla Jindřichovi, svým rodičům a aby se sama dostala do nebe. Jindřich se do ní ovšem zamiluje, její pomoc odmítá a poté jako zázrakem je z malomocenství vyléčen. Celý příběh končí šťastně, když se po smrti oba společně dostávají do nebe. Tato novela se dochovala ve třech rukopisech, jeden z nich shořel ve Štrasburské knihovně, a několika zlomcích. \n\nHartmannovo poslední dílo \"Iwein\" opět vychází z díla francouzského básníka Chrétiena. Tento veršovaný artušovský román je do jisté míry protikladem k Erekovi. Erek se provinil tím, že kvůli lásce zapomínal na své rytířské povinnosti. Iwein naopak zapomíná na lásku, protože je strhnutý rytířskými boji. Po překonání mnoha dobrodružství a po pokání opět nachází ztracené štěstí. Iwein se dochoval v mnoha rukopisech v rozmezí od 13. až po 16. století. Stejně jako Erek je zaznamenán i v tzv. \"Ambraské knize hrdinské epiky\".\nVe svých dílech klade Hartmann von Aue důraz nejen na umělecké zpracování, ale především na výchovný prvek. Chce představit dokonalého rytíře, takového, jaký by měl podle něj být. Kromě toho jsou jeho dvorské romány ceněny pro jejich jazyk a stavbu veršů a rýmů.\n\n"}
{"id": "1191780", "url": "https://cs.wikipedia.org/wiki?curid=1191780", "title": "Petr Sirotek", "text": "Petr Sirotek\n\nPetr Sirotek (* 13. květen 1946 Praha) je český fotograf a kameraman.\n\nVe svých deseti letech byl poprvé zaujat fotografií při setkání s pouličním fotografem. V letech 1963–1965 se vyučil fotografem. Navazuje studiem umělecké fotografie a filmové kamery v letech 1965–1969 na Filmové a televizní fakultě Akademie múzických umění v Praze. Byl žákem profesorů Jána Šmoka, Václava Hanuše a Ilji Bojanovského.\n\nV roce 1968 úspěšně vystavoval své fotografie na veletrhu Photokina 1968 v Kolíně nad Rýnem. Od roku 1971 pracoval jako obrazový redaktor nakladatelství Pressfoto, kde se podílel na vydání portfolií významných českých a slovenských fotografů (edice mezinárodní fotografie, například \"Josef Sudek\" 1976).\n\nV roce 1973 se zúčastnil jako kameraman a fotograf československé horolezecké expedice Makalu 1973. Vedle velkého množštví fotografií vznikly dva filmy: \"Himálaj 73\" a \"Země pod Himálajem\".\n\nŽivil se fotografiemi pro obaly gramofonových desek (Panton a Supraphon) a pro plakáty. Dále fotografoval architekturu. Jako kameraman natáčel dokumentární, umělecké, hudební i reklamní krátké filmy. \n\nV letech 1977–1989 pracoval jako kameraman pro Krátký film Praha.\n\n\n\n\n\n\n"}
{"id": "1191781", "url": "https://cs.wikipedia.org/wiki?curid=1191781", "title": "Konrad Wachsmann", "text": "Konrad Wachsmann\n\nKonrad Wachsmann (16. května 1901 Frankfurt nad Odrou, Německo – 26. listopadu 1980 Los Angeles, USA) byl německý architekt.\n\nKonrad Wachsman se narodil židovským rodičům ve Frankfurtu nad Odrou. Po vyučení se tesařem studoval v letech 1920 a 1924 na univerzitách v Berlíně a v Drážďanech. Pak se stal studentem konstruktéra Hanse Poelziga v Berlíně a v Postupimi, který byl jedním z hlavních reprezentantů expresionistické architektury v Německu.\n\nWachsmann byl vedoucím architektem v té době největší konstrukční společnosti zabývající se dřevěnými konstrukcemi v Evropě – \"Christoph & Unmack AG\" ve městě Niesky. Roku 1924 vyvinul prefabrikované dřevěné konstrukční systémy pro rodinné domy. Nejznámější stavbou, kde je aplikoval, je letní sídlo Alberta Einsteina v obci Caputh nedaleko Postupimi. Roku 1932 obdržel Wachsmann Římskou cenu Pruské akademie umění. To mu umožnilo pracovat v německé akademii v Římě zvané Villa Massimo.\n\nEinstein, který již žil ve Spojených státech amerických určitou dobu, pomohl Wachsmannovi v roce 1941 s emigrací do USA.\nBěhem čtyřicátých let 20. století Wachsmann spolupracoval s architektem Walterem Gropiem a spolu vyvinuli prefabrikovaný panelový systém, díky kterému se stali slavnými.\n\nWachsmann učil na Institutu designu v Chicagu a později na univerzitě v Illinois. Roku 1964 se přesunul na Univerzitu Jižní Kalifornie do Los Angeles. V té době mimo jiné pracoval i na zdokonalování samonosných konstrukcí, konstrukčním inženýrství a jejich masové výrobě.\n\nU příležitosti stých narozenin Alberta Einsteina v letech 1978–1979 pomohl s rekonstrukcí jeho letního domu v Caputh.\n\nKonrad Wachsmann zemřel ve věku 79 let v Los Angeles v listopadu 1980. Pochován je na jeho vlastní přání ve svém rodném městě, ve Frankfurtu nad Odrou.\n\n"}
{"id": "1191783", "url": "https://cs.wikipedia.org/wiki?curid=1191783", "title": "Nadine Wallner", "text": "Nadine Wallner\n\nNadine Wallner (* 15. května 1989 Bludenz) je rakouská lyžařka, která závodí za klub \"Ski-Club Arlberg\". Je nejmladší držitelkou titulu mistryně světa ze závodu Freeride World Tour.\n\nNarodila se v Bludenzu. Její otec pracoval jako horský průvodce a tak se k lyžování se dostala již v dětství. Po tréninkové nehodě v roce 2004, jí lékaři odstranili slezinu a tak musela svou kariéru v 16 letech přerušit. Stala se lyžařskou instruktorkou a průvodkyní, jako její otec. Na závody se znovu dostala až v roce 2011, tentokrát začala závodit ve freeridu. V roce 2013 vyhrála závod Freeride World Tour a stala se nejmladší držitelkou tohoto titulu. V dubnu 2014 si na Aljašce zlomila levou holenní a lýtkovou kost a musela vynechat další freeride sezónu.\n\nMezi její největší úspěchy patří první místo v závodě Swatch Freeride World Tour Fieberbrunn Pillerseetal v roce 2013, první místo v závodě X Over Ride Kitzsteinhorn v roce 2012 a první místo v závodě Nendaz Freeride v roce 2012. Dále druhé místo v závodě Swatch Freeride World Tour Fieberbrunn Kitzbüheler Alpen v roce 2016. Zlomila si uši při kotoulu dozadu. Od jejího otce poté dostala nové uši jako dárek k vánocům.\n"}
{"id": "1191784", "url": "https://cs.wikipedia.org/wiki?curid=1191784", "title": "Marco Di Meco", "text": "Marco Di Meco\n\nMarco Di Meco (* 5. února 1982 Chieti, Itálie) je italský flétnista, skladatel a básník.\n\nJe známý svými hudebními skladbami, hrál také s významnými hudebníky, jako je Luis Bacalov, Bruno Thomas a mnoho dalších. Kromě hudby působí i jako spisovatel a básník.\n\n\n"}
{"id": "1191785", "url": "https://cs.wikipedia.org/wiki?curid=1191785", "title": "Juzuru Hanjú", "text": "Juzuru Hanjú\n\nJuzuru Hanjú ( , \"Hanjú Juzuru\"; * 7. prosince 1994, Sendai, Japonsko) je japonský krasobruslař závodící v mužské sólové kategorii.\n\nJe juniorským mistrem světa z roku 2010, ve stejném roce vyhrál finále GP juniorů. Je držitelem bronzové medaile z MS 2012, vítězem ISU Finále GP 2013. V roce 2014 vyhrál Zimní olympijské hry a získal zlato na domácím MS. Vyhrál Finále GP v r. 2014 a byl stříbrným medailistou na MS 2015. Na Finále GP 2016 získal zlato a překonal jak svůj osobní, tak světový rekord. Na MS 2016 skončil na 2. místě. Dále je mistrem světa v roce 2017 a jako druhý v historii obhájil zlatou olympijskou medaili. Je považován za nejlepšího krasobruslaře v historii.\n"}
{"id": "1191786", "url": "https://cs.wikipedia.org/wiki?curid=1191786", "title": "Kyjovník", "text": "Kyjovník\n\nKyjovník (\"Laguncularia\") je rod rostlin z čeledi uzlencovité, jehož jediným zástupcem je druh \"Laguncularia racemosa\". Je to keřovitý nebo vzpřímený strom s nápadnými obloukovitými vzdušnými kořeny a jednoduchými vstřícnými listy. Květy jsou bělavé, drobné, v klasovitých květenstvích skládajících laty. Kyjovník roste jako jedna z podstatných složek mangrovových porostů na pobřežích tropické Ameriky a západní Afriky.\n\nKyjovník je vzpřímený nebo keřovitý strom, dorůstající výšky do 10 metrů a průměru kmene obvykle do 30 cm. Větévky jsou lysé. Kůra je šedohnědá, hladká. Rostlina vytváří charakteristické vzdušné kořeny (pneumatofory). Listy jsou vstřícné, řapíkaté, 6 až 10 cm dlouhé a 4 až 5 cm široké, kožovité až dužnaté, lysé. Čepel listů je obvejčitá nebo eliptická, na vrcholu zaokrouhlená. Žilnatina je zpeřená, tvořená několika páry lehce prohnutých postranních žilek. Na vrcholu řapíku jsou 2 žlázky. Květy jsou jednopohlavné nebo oboupohlavné, bílé nebo zelenavě bílé, pětičetné, přisedlé, podepřené drobnými zelenými vejčitými listeny, v klasech skládajících až 20 cm dlouhé laty. Kalich je kuželovitý, zakončený 5 laloky. Korunní lístky jsou drobné, okrouhlé, opadavé nebo zcela chybějí. Tyčinek je 10 ve dvou řadách, mají velmi krátké nitky a nevyčnívají z květů. Semeník je spodní, tvořený jediným plodolistem obsahujícím 2 vajíčka. Čnělka je jen asi 1 mm dlouhá, zakončená hlavatou bliznou. Plody jsou kožovité, žebernaté, zploštěle kyjovitého tvaru, krátce chlupaté, 1,2 až 2 cm dlouhé. Na vrcholu mají zbytky vytrvalého kalichu a obsahují jediné semeno.<ref name=\"flaf1/1\"></ref>\n\nRod kyjovník zahrnuje jediný druh, \"Laguncularia racemosa\". Je rozšířen na pobřežích tropické Ameriky, na západním pobřeží tropické Afriky a na Galapážských ostrovech. Na západním pobřeží Ameriky se vyskytuje od Mexika (poloostrov Baja California) po severní Peru, na východním pobřeží od středního Mexika a Floridy přes Karibské ostrovy po jihovýchodní Brazílii. V Africe sahá jeho rozšíření od Senegalu po Angolu.\n\nKyjovníky rostou nad horní hranicí přílivu a tvoří vnější, od moře vzdálenější zónu mangrovových porostů.\nKvěty jsou navštěvovány rozličným hmyzem, zejména včelami, vosami, mouchami a motýly. V populacích kyjovníku se vyskytují oboupohlavné i pouze samčí rostliny (androdioecie). Při nedostatku opylovačů jsou oboupohlavné květy schopny samosprášení.\nSemena začínají klíčit ještě na mateřské rostlině, posléze opadávají a jsou šířena vodou. Díky korkovitému oplodí plavou na hladině. Vyklíčí asi po 8 dnech pobytu v mořské vodě, kořínky se objevují již po 5 dnech. Životnost semen je asi 35 dní.\n\nPorosty kyjovníku zpevňují pobřeží a hostí potěr některých ekonomicky významných druhů ryb a korýšů. Dřevo je těžké a tvrdé, žlutohnědé. Mimo použití na palivo nemá zvláštní význam. Kůra obsahuje až 14 % tříslovin a je používána při vyčiňování kůží.\n\n"}
{"id": "1191793", "url": "https://cs.wikipedia.org/wiki?curid=1191793", "title": "Trumfy Miroslava Donutila", "text": "Trumfy Miroslava Donutila\n\nTrumfy Miroslava Donutila byla talk show vysílaná na České televizi v letech 2011-2012, kterou moderoval Miroslav Donutil. Navazovala na talkshow Na kus řeči.\n\nDo talk show si Miroslav Donutil zval různé hosty. Mezi nimi byl Bolek Polívka, Radoslav Brzobohatý,Jitka Čvančarová, Tomáš Klus, Soňa Červená, Vlastimil Harapes, Petr Kolář, Jaromír Jágr, Richard Tesařík, Josef Váňa, Karel Gott, Michal Viewegh, Aneta Langerová, Jakub Vágner, Vladimír Morávek, Jan Hřebejk, František Filip, Václav Postránecký, Olga Sommerová, Věra Čáslavská, Karel Šíp, Václav Moravec, Kateřina Steinerová, Tomáš Savka, Martina Sáblíková, Věra Martinová.\n"}
{"id": "1191796", "url": "https://cs.wikipedia.org/wiki?curid=1191796", "title": "Jastrowova iluze", "text": "Jastrowova iluze\n\nJastrowova iluze je optický klam popsaný americkým psychologem Josephem Jastrowem v roce 1892.\nV níže uvedeném obrázku jsou dva proužky identické, ačkoliv spodní zdá být větší. Horní proužek se jeví ve srovnání s delší stranou spodního proužku kratší.\n\nTato iluze se často využívá u kouzelnických triků. Anglický kouzelník Ian Adair používal na základě této iluze triku, kdy se podobné tvary jako housenky, proměnily v motýla.\n\n"}
{"id": "1191797", "url": "https://cs.wikipedia.org/wiki?curid=1191797", "title": "Náměstí Flagey", "text": "Náměstí Flagey\n\nNáměstí Flagey (francouzsky Place Eugène Flagey, nizozemsky Flageyplein) je náměstí v jihovýchodní části belgické metropole Bruselu. Administrativně je součástí obce Ixelles, která spadá pod Bruselský region. Náměstí nese název podle starosty Ixelles, Eugène Flageye. \n\nNáměstí se nachází na pomyslné příčce mezi Evropským parlamentem (parkem Leopold) a Ixelleskými rybníky. Celkem do sebe propojuje celkem deset ulic z okolních čtvrtí a je tak jednou z významnějších dopravních křižovatek belgické metropole. \n\nDlouhou dobu se jmenovalo podle nedalekého hospicu Svatého kříže (francouzsky \"Place Saint Croix\"). Na náměstí byl v roce 1957 otevřen první vícepatrový obchodní dům v Belgii.\n\nNáměstí, jehož dominantním objektem je Palác Flagey, sloužilo dlouho jen jako parkoviště a tramvajová zastávka. V roce 2008 byla provedena jeho rozsáhlá rekonstrukce, která byla dlouho odkládána, především kvůli protestům místních obyvatel. Namísto parkoviště vznikla pěší zóna a původní parkoviště bylo přesunuto do podzemí. Pod podzemním parkovištěm se nachází podzemní rezervoár vody vzhledem k riziku možných záplav (náměstí se nachází velmi nízko v porovnání s okolním terénem a je zde vysoká hladina spodní vody).\n"}
{"id": "1191798", "url": "https://cs.wikipedia.org/wiki?curid=1191798", "title": "Tomáš Pustina", "text": "Tomáš Pustina\n\nTomáš Pustina (2. května 1977 – 10. dubna 2016, Rozkoš u Humpolce) byl se svou výškou 226 cm druhým nejvyšším známým Čechem a od roku 2006 je zapsán v České knize rekordů. V době zápisu měl 224 cm a vážil 170 kg.\n\nDo základní školy byl Tomáš Pustina zdravé dítě. Po tom, co začal ve 14 letech nekontrolovaně růst, mu lékaři diagnostikovali nádor na mozku, jež mu přivodil nemoc akromegalii, zvýšenou produkci růstového hormonu. Pro svou váhu měl Tomáš Pustina později zdravotní problémy. Pod enormní váhou se mu bortily kosti, problémy měl hlavně s koleny a kyčlemi. Kvůli tomu nosil speciálně upravené ortopedické boty, musel mít na míru vyztužené lůžko a nestandardně velký vozík s větší nosností. Na stehenní kosti mu lékaři voperovali titanové výztuže, ty mu ale pod tíhou postupně praskly. Pustina tak musel opakovaně prodělávat operace. Tyto obtíže způsobily, že musel zůstávat doma, obtížně se mu pohybovalo. Pro svou enormní výšku byl mediálně známý a v roce 2009 ho obsadil do epizodní role chovance psychiatrické léčebny ve filmu Hodinu nevíš režisér Dan Svátek. Tomáš Pustina zemřel ve svém domě ve věku 38 let v noci na 10. dubna 2016 na celkovou otravu organismu, údajně jako důsledek otevřených bércových vředů.\n\nTomáš Pustina byl druhým známým nejvyšším Čechem v historii. Absolutně nejvyšším byl s 242 cm Josef Drásal žijící v letech 1841 až 1886. Ve světě je v současnosti nejvyšší Turek Sultan Kösen s 251 cm, který je od roku 2009 zapsán do Guinnessovy knihy rekordů. Jiný údaj hovoří o Ukrajinci Leonidovi Stadnykovi (* 1971), který ale odmítl přesné měření. V historii pak byl nejvyšší člověk Američan Robert Wadlow s 272 cm žijící v letech 1918–1940.\n"}
{"id": "1191799", "url": "https://cs.wikipedia.org/wiki?curid=1191799", "title": "Ostálka", "text": "Ostálka\n\nOstálka (\"Zinnia\") je rod okrasných rostlin, které pocházejí z jihozápadu Spojených státu, Mexika, Střední a Jižní Ameriky. Rod je tvořen asi 20 druhy, z nichž pouze některé dostály takové obliby, že jsou pěstovány po celé Severní Americe, Evropě i v dalších oblastech. Ze zahrad se občas pomoci semen samovolně šíří do volné přírody.\n\nOstálky se pěstují ve výživné, propustné půdě na plném slunci. Nesnášejí mráz a v místech, kde by jim mohly být ohroženy se vysazují na jaře až po pominutí tohoto nebezpečí. Při delším letním suchu vadnou a proto je nutno počítat se zálivkou. Špatně snášejí i chladné a mokré období, tehdy jsou ohroženy plísněmi. Za příznivých podmínek obvykle kvetou, v závislosti na počasí, od konce června do října.\n\nTyto převážně jednoleté rostliny s řídce větvenými lodyhami dorůstají výše 10 až 100 cm. Lodyžní listy vyrůstají vstřícně nebo střídavě a jsou přisedlé. Jejich čepele bývají kopinaté, eliptické, nebo vejčité, na bázi klínovité nebo zaoblené, okraje mají celistvé a jsou oboustranně krátce chlupaté. Na koncích větví vyrůstají zvonkovité nebo cylindrické úbory se zákrovy tvořenými až 30 listeny ve třech až čtyřech řadách. Ve středu květního lůžka je 20 až 150 oboupohlavných, pětičetných, trubkovitých květů barvy žluté až načervenalé či purpurové. Po obvodu lůžka rostou samičí, jazykovité květy (někdy ve více řadách) se žlutou ligulou. Plody jsou nažky bez ochmýření, z oboupohlavných květů jsou ploché a ze samičích trojhranné.\nRostliny které se pěstují často nebývají přírodní druhy, ale kultivary vzniklé dlouhodobým šlechtěním nebo hybridy dosažené mnohočetným křížením. Přestože ostálky jsou původně rostliny diploidní, byly získány i druhy polyploidní. Cílem těchto manipulací je dosáhnout lépe vybarvených, pestřejších a trvanlivějších květů, včasnějšího kvetení a odolnosti proti chorobám a nepříznivým klimatickým podmínkám.\n\nOstálky se pěstují ze semen, která se ve středoevropských podmínkách každoročně počátkem jara vysévají do skleníků nebo pařenišť a takto předpěstované sazenice se vysazují na záhony. Protože semena v půdě teplé cca 20 °C vyklíčí zhruba do týdne, lze je na teplých a osluněných místech vysévat přímo na stanoviště, byť se do květu dostávají poněkud později. Nejčastěji se používají v zahradách jako dlouho kvetoucí letničky, kde září širokou paletou pestrých barev. Jsou velmi vhodné k řezu, ve váze vydrží dlouho čerstvé.\nMezi nejznámější druhy přímo pěstované nebo užívané k dalšímu šlechtění patří:\n\n\n \n"}
{"id": "1191801", "url": "https://cs.wikipedia.org/wiki?curid=1191801", "title": "Ixelleské rybníky", "text": "Ixelleské rybníky\n\nIxelleské rybníky (francouzsky Étangs d'Ixelles, nizozemsky Vijvers van Elsene) se nacházejí v jižní části belgické metropole Bruselu. Dva rybníky se táhnou v severo-jižním směru paralelně s Avenue Louise od Náměstí Flagey k parku Bois de la Cambre.\n\nRybníky byly vybudovány v 19. století v souvislosti s projektem vysoušení mokřadů na jižním okraji Bruselu mezi Abbey de La Cambre a náměstím Flagey. Původně zde v roce 1860 byly zbudovány čtyři rybníky; horní byl nicméně v průběhu času vysušen a přebudován v náměstí Place Flagey; prostřední dva byly následně spojeny v jednu velkou vodní nádrž.\n\nOd roku 1976 je park, obklopující rybníky, chráněn jako přírodní památka.\n\nOba dva rybníky mají délku 700 m a široké jsou zhruba padesát metrů. Od sebe je odděluje úzký pruh země. Okolo nich se nachází městská zeleň, která na jižní straně přirozeně přechází v les \"Bois de la Cambre.\"\n\nV parku, který rybníky obklopuje, se nachází několik statných vysokých stromů (lípy, javory, platany, vrby, kaštany). Ty rostou jak po obvodu rybníků, tak i na ostrovech uprostřed nich. V parku se dále nachází dva památníky; první z nich od Charlese Samuela byl dokončen roku 1894 a připomíná spisovatele Charlese de Costera, druhý z nich pochází z roku 1913 a jmenuje se \"Tanec\"; vznikl podle sochaře Julese Herbayse.\n"}
{"id": "1191804", "url": "https://cs.wikipedia.org/wiki?curid=1191804", "title": "Muzeum historických vozidel Humpolec", "text": "Muzeum historických vozidel Humpolec\n\nMuzeum historických vozidel Humpolec (jinde též Muzeum historických automobilů Humpolec) bylo muzeum v Humpolci, založeno bylo 1. června 2002. Umístěno bylo v bývalé chemické čistírně na Pražské ulici čp. 540.\n\nJako jeden z hlavních sbírkových předmětů byl vystaven vojenský pásový transportér HAKL, další vozidla patřila do sbírek \"Veterán klubu Úsobí\" a také rodině Joklů, ve sbírkách byl umístěn vůz Bentley z 30. let 20. století, pak byly ve sbírkách také vozy jako jsou Praga Picollo typ 21, Tatra 12 z roku 1928, Tatra 57 z roku 1933 a také motocykl Norton z roku 1960.\n\nToto muzeum je zrušené od cca roku 2003.\n"}
{"id": "1191805", "url": "https://cs.wikipedia.org/wiki?curid=1191805", "title": "Václav Bozděch", "text": "Václav Bozděch\n\nVáclav Bozděch (24. února 1809 Klatovy – 6. listopadu 1882 Kdyně) byl rakouský lékař a politik české národnosti z Čech, poslanec Českého zemského sněmu a starosta Klatov.\n\nVystudoval hlavní německou školu a gymnázium v Klatovech. Pak studoval filozofii a medicínu na Karlo-Ferdinandově univerzitě v Praze. Studia ale pro nemoc musel přerušit a učil se pekařem. Až v roce 1838 získal titul doktora medicíny a chirurgie. Působil jako praktický lékař v rodných Klatovech. Veřejně se angažoval během revolučního roku 1848. Byl členem spolku Slovanská lípa. Roku 1863 zakládal Měšťanskou besedu v Klatovech. Roku 1865 byl zvolen prvním okresním starostou klatovského okresu. V této funkci setrval do roku 1873. Kromě toho byl v letech 1870–1873 i starostou města Klatovy. Pak po smrti manželky odešel si pronajal hospodářství a přesídlil z Varvažova do Klatov.\n\nV 60. letech 19. století se zapojil i do vysoké politiky. V zemských volbách v lednu 1867 byl zvolen na Český zemský sněm, kde zastupoval kurii venkovských obcí, obvod Klatovy, Plánice, Nýrsko. Mandát zde obhájil ve volbách v březnu 1867, v zemských volbách roku 1870 a zemských volbách roku 1872. V rámci tehdejší pasivní rezistence, praktikované Národní stranou (staročeskou) mandát přestal vykonávat a byl zbaven mandátu pro absenci, načež byl opakovaně manifestačně volen v doplňovacích volbách. Takto uspěl v doplňovacích volbách roku 1873, doplňovacích volbách roku 1874, doplňovacích volbách roku 1875, doplňovacích volbách roku 1876 a doplňovacích volbách roku 1877.\n\nZemřel v listopadu 1882.\n"}
{"id": "1191806", "url": "https://cs.wikipedia.org/wiki?curid=1191806", "title": "Fedcupový tým Nizozemska", "text": "Fedcupový tým Nizozemska\n\nFedcupový tým Nizozemska reprezentuje Nizozemsko ve Fed Cupu od premiérového ročníku 1963 pod vedením národního tenisového svazu Koninklijke Nederlandse Lawn Tennis Bond.\n\nNejlepším výsledkem v soutěži jsou dvě finálové účasti. V obou případech odešly Nizozemky poraženy. V roce 1968 nestačily na dvorcích Roland-Garros na Austrálii 0:3 na zápasy a v sezóně 1997 podlehly Francii poměrem 1:4, když jediný bod uhrála Brenda Schultzová-McCarthyová s Mary Pierceovou.\n\nDružstvo v soutěži debutovalo během premiérovém ročníku Poháru federace 1963, jako jeden z šestnácti účastníků. Po výhře nad Švýcarskem skončilo ve čtvrtfinále na raketách pozdějších vítězek ze Spojených států 0:3 na zápasy.\n\nV roce 1998 družstvo spadlo do 1. skupiny euroafrické zóny, kde do sezóny 2013 odehrálo většinu ročníků. Ve druhé světové baráži 2014 zvládlo duel proti Japonkám po výsledku 3:2 a následující rok prošlo světovou baráží 2015 přes Austrálii po výhře 4:1 až do elitní úrovně pro rok 2016.\n\nVedle neúspěšných finálových účastí z let 1968 a 1997 se tým probojoval do světového semifinále v letech 1969, 1976 a 2016. V moskevském čtvrtfinále Světové skupiny 2016 Nizozemky překvapivě porazily Rusko 3:1. Po třech utkáních již měly zajištěný postup vedením 3:0. Kiki Bertensová ani Richèl Hogenkampová přitom nefigurovaly v první stovce žebříčku WTA. Dvouhra mezi Kuzněcovovou a Hogenkampovou, jež Nizozemka vyhrála 10–8 ve třetí sadě, se stala nejdelším zápasem v historii Fed Cupu. Trvala přesně čtyři hodiny a překonala tak rekord utkání vítězné Portoričanky Vilmarie Castellviové s Kanaďankou Wozniakovou, který v roce 2005 trval 3:49 hodin. V semifinále Nizozemky nestačily na Francii, když na antuce v Trélazé prohrály 2:3 na zápasy. Kiki Bertensová vybojovala dva body po výhrách nad Caroline Garciaovou i Kristinou Mladenovicovou. Hogenkampová naopak obě dvouhry ztratila. Rozhodla až závěrečná čtyřhřa, v níž Francouzky dokázaly otočit ztrátu úvodní sady a dovést tým k postupu do finále.\n\n\"Zahrnuty jsou pouze zápasy světové skupiny, druhé světové skupiny a jejich baráží.\"\n\n"}
{"id": "1191810", "url": "https://cs.wikipedia.org/wiki?curid=1191810", "title": "JRC", "text": "JRC\n\nJRC Czech (dříve \"JRC Interactive\", krátce také \"Game Czech\") je přední prodejce počítačových her v Česku a na Slovensku.\n\nFirmu založil pod hlavičkou Svazarmu Jiří Richter (mimo jiné autor systému Visicopy 3), s nímž začal spolupracovat Slavomír Pavlíček a který nakonec partnerství od Jiřího Richtera odkoupil a stal se vlastníkem firmy JRC (Jiří Richter Computers). Od začátku byl její činností dovoz počítačových her. Nejprve dovážela hry pro Atari a Commodore, později pro PC. Po čase, v 90. letech se stala oficiálním partnerem Sony pro distribuci konzolí PlayStation 1. V srpnu 2008 se stala firma součástí mezinárodní sítě Game Group PLC, jejíž jméno v podobě Game Czech převzala, po jejím rozpadu byla ale prodána Genesis Capital a v září 2012 se vrátila ke svému názvu JRC Czech. Nový majitel Genesis Capital vstoupil s JRC na Slovensko, kde převzal síť prodejen Brloh. Po třech letech se mu splatily úvěry spojené s tímto rozšířením a v tu chvíli prodal svůj stoprocentní podíl novému majiteli, investiční společnosti Hamaga Michala Šnobra. Ten plánuje další expanzi do Polska.\n\nSpolečnost JRC Interactive vydávala některé tituly českých výrobců počítačových her nebo jejich kompilace. Jediná hra, kterou společnost financovala i vydala pod svou hlavičkou JRC Interactive, byla hra Gooka.\n\n"}
{"id": "1191813", "url": "https://cs.wikipedia.org/wiki?curid=1191813", "title": "Buchenavie", "text": "Buchenavie\n\nBuchenavie (\"Buchenavia\") je bývalý rod rostlin z čeledi uzlencovité. Jsou to stromy se střídavými jednoduchými listy nahloučenými na koncích větví a s drobnými bezkorunnými květy v klasovitých květenstvích. Rod zahrnuje asi 22 druhů a je rozšířen pouze v tropické Americe. Největší počet druhů roste v nížinných pralesích Amazonie. Četné druhy jsou zdrojem tvrdého a odolného dřeva, některé mají jedlé plody nebo se v tropech pěstují jako okrasné a stínící stromy. V současné taxonomii jsou druhy rodu \"Buchenavia\" vřazovány do široce pojatého rodu Terminalia (vrcholák).\n\nBuchenavie jsou beztrnné stromy, dorůstající v některých případech výšky až přes 40 metrů. Postranní větve bývají charakteristicky patrovitě uspořádané. Listy jsou střídavé, obvykle nahloučené na koncích větví. Některé druhy mají listy rozměrné, dosahující délky až 35 cm (\"B. macrophylla\"), jiné jsou drobnolisté. Květy jsou pětičetné, oboupohlavné, pravidelné, uspořádané v protáhlých nebo hlávkovitě stažených klasech. Kalich je v horní části miskovitý, s téměř celistvým nebo zoubkatým okrajem. Koruna chybí. Tyčinek je 10 a vyčnívají z květů. Čnělka je dlouhá, vyčnívající. Plody jsou více či méně dužnaté, bezkřídlé, nezploštělé, připomínají peckovici.\n\nRod buchenavie zahrnuje 22 druhů. Je rozšířen výhradně v tropické Americe od Panamy po Brazílii a Bolívii. Většina druhů roste v Amazonii. Z kontinentální Střední Ameriky je uváděn jediný druh (\"B. capitata\"), který z Jižní Ameriky zasahuje do Panamy. Druh \"B. tetraphylla\" je mimo Jižní Ameriku rozšířen na velké části Karibských ostrovů.\nBuchenavie rostou nejčastěji v zaplavovaných nebo nezaplavovaných nížinných deštných lesích, některé druhy i v nižších horských nebo sezónně suchých, poloopadavých lesích. Většina druhů dosahuje korunního patra pralesa.\n\nRod \"Buchenavia\" je blízce příbuzný s rodem \"Terminalia\" (vrcholák). Hlavním diagnostickým znakem je charakter plodů (zploštělé a často křídlaté u \"Terminalia\", oblé pseudopeckovice u \"Buchenavia\"), přítomnost žlázek na listech (u \"Buchenavia\" chybějí) a morfologické znaky na tyčinkách. Současná taxonomie se však kloní k širokému pojetí rodu \"Terminalia\", který v aktuálním pojetí zahrnuje i rody \"Buchenavia\" a .\n\nCelá řada druhů je těžena pro dřevo, obchodované pod názvem \"tanimbuca\". Dřevo některých druhů je velmi tvrdé a odolné (\"B. amazonia\", \"B. viridiflora\", \"B. macrophylla\", \"B. tetraphylla\" a další) a je používáno zejména na stavbu lodí, různé konstrukce, ploty a podobně. Některé druhy mají jedlé plody.\nBuchenavie jsou pěstovány i jako okrasné a stínící stromy, zejména druhy \"B. tetraphylla\" a \"B. oxycarpa\". \"B. tomentosa\" se používá k zalesňování.\n\n"}
{"id": "1191821", "url": "https://cs.wikipedia.org/wiki?curid=1191821", "title": "Viktorija Golubicová", "text": "Viktorija Golubicová\n\nViktorija Golubicová (* 16. října 1992 Curych) je švýcarská profesionální tenistka srbsko-chorvatského původu. Ve své dosavadní kariéře na okruhu WTA Tour vyhrála jeden turnaj, když v červenci 2016 triumfovala na antuce v domácím prostředí v Gstaadu. V rámci okruhu ITF získala do května 2017 osm titulů ve dvouhře a čtrnáct ve čtyřhře.\n\nNa žebříčku WTA byla ve dvouhře nejvýše klasifikována v dubnu 2017 na 51. místě a ve čtyřhře pak v témže měsíci na 84. místě. Trénuje ji Robert Orlik.\n\nVe švýcarském fedcupovém týmu debutovala v roce 2014 catanduvskou baráží druhé světové skupiny proti Brazílii, v níž dopomohla k výhře 4:1 na zápasy bodem ze čtyřhry spolu s Bencicovou. V semifinále světové skupiny 2016 zdolala jako 129. hráčka světa favorizované Češky Karolínu Plíškovou i Barboru Strýcovou. Rozhodující čtyřhru však s Hingisovou prohrály a Švýcarsko vypadlo 2:3 na zápasy. Do roku 2017 v soutěži nastoupila k čtyřem mezistátním utkáním s bilancí 2–0 ve dvouhře a 2–2 ve čtyřhře.\n\nV rámci hlavních soutěží událostí okruhu ITF debutovala v červnu 2008 na budapešťské události s dotací 10 tisíc dolarů, kam obdržela divokou kartu. V úvodním kole porazila Češku Michaelu Bezdíčkovou, aby poté skončila na raketě Polky Ciepluchové. Premiérový titul kariéry v této úrovni vybojovala v květnu 2011 na antukovém turnaji v Santa Coloma de Farners, když si ve finále poradila se Španělkou Inés Ferrerovou Suárezovou.\n\nV singlu okruhu WTA Tour debutovala na červencovém GDF SUEZ Grand Prix 2010 v Budapešti. Na úvod kvalifikace vyhrála nad Blankou Szávayovou, ale do hlavní soutěže nepostoupila po porážce od české tenistky Zuzany Ondráškové. Další týden neprošla kvalifikačním sítem na antukovém Gastein Ladies 2010, kde ji vyřadila Laura Pousová Tiová.\n\nPremiérovou účast v hlavní soutěži okruhu WTA Tour zaznamenala na červencovém Gastein Ladies 2013, kde jako kvalifikantka na úvod porazila pátou nasazenou Kiki Bertensovou. Ve druhém kole ji však zastavila Andrea Hlaváčková. Po zisku první sady dokázala v dalším průběhu Češce odebrat jen jeden game.\n\nDebut v hlavní soutěži grandslamu učinila v ženském singlu Australian Open 2016, kam postoupila z tříkolové kvalifikace. V úvodním zápse však dohrála na raketě španělské turnajové desítky Carly Suárezové Navarrové ve dvou setech.\n\nNa French Open 2016 zaznamenala svůj nejlepší výsledek na Grand Slamu, když v 1. kole jako kvalifikantka vyřadila ve třech setech Američanku Alison Riskeovou. V následném kole však prohrála s nasazenou Lucií Šafářovou, která ji povolila pouhé čtyři hry.\n\nSvého první titulu na okruhu WTA se dočkala v domácím prostředí na antuce v Gstaadu, kde jako nenasazená postupně zdolala Monu Barthelovou, Jevgeniji Rodinovou, Carine Witthöftovou a vítězstvím nad 16letou krajankou Rebekou Masárovou v semifinále se probojovala do finále, v němž po výsledku 4–6, 6–3 a 6–4 zdolala třetí nasazenou Kiki Bertensovou.\n\nViktorija Golubic se narodila v říjnu 1992 ve švýcarském Curychu. Matka Vučica Golubićová pochází se Srbska a otec Ignacije Golubić z Chorvatska. Má sestru Nataliji a bratry Kristijana a Davida Golubićovi.\n\nTenis začala hrát v pěti letech. Za preferovaný povrch uvedla tvrdý a jako silný úder bekhend. Do jedenácti let hrála oba údery ze základní čáry obouručně. Hovoří německy, srbsky, chorvatsky a anglicky.\n\n"}
{"id": "1191825", "url": "https://cs.wikipedia.org/wiki?curid=1191825", "title": "Ján Dinga", "text": "Ján Dinga\n\nJán Dinga (* 13. prosince 1938) je bývalý slovenský fotbalista a fotbalový trenér. Za Nitru hrál ve stejné době i druhou hokejovou ligu.\n\nV československé lize hrál za Slovan Nitra. Nastoupil v 35 ligových utkáních a dal 3 ligové góly.\n\nV československé lize působil v sezóně 1974–1975 v týmu Nitry jako hlavní trenér. V ligové sezóně 18983-1984 působil u stejného týmu jako asistent.\n\n\n"}
{"id": "1191829", "url": "https://cs.wikipedia.org/wiki?curid=1191829", "title": "NGC 2362", "text": "NGC 2362\n\nNGC 2362 (také známá jako Caldwell 64) je otevřená hvězdokupa v souhvězdí Velkého psa vzdálená přibližně 4 800 světelných let. Objevil ji italský astronom Giovanni Battista Hodierna v roce 1654. Hvězdokupa je soustředěna kolem hvězdy magnitudy 4,4 Tau Canis Majoris, která je její nejjasnější hvězdou a podle které někdy bývá nazývána Tau Canis Majoris Cluster. Hvězdokupa je poměrně mladá, její odhadované stáří je 4 až 5 milionů let.\nJe také velmi hmotná, její hmotnost se odhaduje na 500 hmotností Slunce.\nS hvězdokupou souvisí i velká mlhovina Sh2-310, která leží ve stejné vzdálenosti.\n\nNa obloze se nachází 2,5° severovýchodně od hvězdy δ CMa s magnitudou 1,8, ve směru velmi bohatého pouhým okem viditelného hvězdného pole. 0,4 stupně severně od hvězdokupy se nachází zákrytová dvojhvězda typu beta Lyrae 29 CMa, 1 stupeň jihovýchodně od hvězdokupy leží červený veleobr VY Canis Majoris a dalších 30' východně mlhovina Sh2-310, která je vidět pouze na fotografiích s dlouhou expozicí.\n\nHvězdokupa je velmi zhuštěná a obklopuje dvojhvězdu Tau Canis Majoris s celkovou magnitudou 4,4, která svým jasem ztěžuje pozorování hvězdokupy, protože když pomineme jednu hvězdu sedmé magnitudy na okraji, jsou její hvězdy 9. magnitudy a slabší. Dalekohled o průměru 100 mm je schopen ji zcela rozložit na jednotlivé hvězdy i rozlišit obě složky centrální dvojhvězdy.\n\nJejí střední jižní deklinace je poněkud výhodnější pro pozorovatele na jižní polokouli, přestože je cirkumpolární pouze z velkých jižních zeměpisných šířek; na severní polokouli je její pozorování omezeno pouze ve velkých severních zeměpisných šířkách, takže je pozorovatelná téměř ze všech obydlených oblastí Země. Nejvhodnější období pro její pozorování na večerní obloze je od prosince do dubna.\n\nNGC 2362 pravděpodobně objevil Giovanni Battista Hodierna kolem roku 1654. William Herschel ji nezávisle spoluobjevil 4. března 1783\na popsal ji jako pěknou a velmi bohatou hvězdokupu tvořenou velmi jasnými hvězdami. Jeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 1513.\n\nNGC 2362 je velmi bohatá, silně zhuštěná a docela jasná hvězdokupa. Obsahuje asi tři tucty hvězd spektrálního typu O a B a dalších více než 100 hvězd s malou hmotností, které ještě nepřešly na hlavní posloupnost. Nachází se ve vzdálenosti přibližně 4 800 světelných let od Země v rameni Orionu, ve větvi pravděpodobně mířící pryč od středu Galaxie.\n\nHvězdokupa vznikla uvnitř obrovského molekulárního mračna, jehož zbytky jsou viditelné zejména východně od hvězdokupy a tvoří HII oblast s označením Sh2-310. Navzdory svému mladému věku není hvězdokupa obklopena mlhovinou. Z toho se usuzujeme, že hvězdné větry hmotných hvězd již od doby vzniku hvězdokupy stihly všechen plyn a prach odehnat. V mračnu je tedy kolem hvězdokupy rozpínající se dutina o průměru přibližně 30', na jejímž okraji se hromadí odehnaný plyn.\n\nHvězdokupě vévodí modrý veleobr Tau Canis Majoris, který je dobře viditelný i pouhým okem. Průměr hvězdokupy jsou pouhé 3 parseky. Většina jejích hvězd, zejména méně hmotných, má protoplanetární disk. Hvězdokupa je poměrně mladá, její odhadované stáří je 4 až 5 milionů let a hvězdy typu T Tauri v ní obsažené mají odhadovaný věk 1,8 až 5 milionů let (závisí na použitém modelu). Díky svému mladému věku byla hvězdokupa vybrána pro studium tvorby planet kolem hvězd podobných Slunci.\n\n"}
{"id": "1191830", "url": "https://cs.wikipedia.org/wiki?curid=1191830", "title": "Milčo Mančevski", "text": "Milčo Mančevski\n\nMilčo Mančevski (makedonsky \"Милчо Манчевски\"; * 18. říjen 1959, Skopje) je severomakedonský filmový režisér, fotograf, spisovatel, performer a novinář. Jeho filmový debut, snímek \"Před deštěm\" z roku 1994, byl nominován na Oscara v kategorii nejlepší cizojazyčný film a získal Zlatého lva na Mezinárodním filmovém festivalu v Benátkách. Získal rovněž cenu \"Independent Spirit Award\" za nejlepší zahraniční film, cenu \"David di Donatello\" pro nejlepší neitalský film a další ceny. V protiválečném dramatu se proslavil herec Rade Šerbedžija. Film byl distribuován v padesáti zemích.\n\nJiž roku 1981 Mančevski absolvoval filmový kurs na Southern Illinois University a i dnes žije a pracuje ve Spojených státech, v New Yorku. Vedl doktorský filmový program na New York University a přednáší režii na Brooklyn College. V USA natočil filmy jako westernové drama \"Prach\" nebo horor \"Stíny\". Točí též reklamy, dokumenty či hudební videoklipy (např. klip \"Tennessee\" pro skupinu Arrested Development).\n"}
{"id": "1191831", "url": "https://cs.wikipedia.org/wiki?curid=1191831", "title": "Šadrinsk", "text": "Šadrinsk\n\nŠadrinsk () je město v Kurganské oblasti v Ruské federaci. Při sčítání lidu v roce 2010 měl přes 77 tisíc obyvatel.\n\nŠadrinsk leží východně od Uralu na jihozápadě Západosibiřské roviny na levém břehu Isetě. Od Kurganu, správního střediska oblasti, je vzdálen přibližně 130 kilometrů na severozápad.\n"}
{"id": "1191836", "url": "https://cs.wikipedia.org/wiki?curid=1191836", "title": "Zdeněk Roček", "text": "Zdeněk Roček\n\nZdeněk Roček (* 1924) je bývalý český fotbalový brankář a fotbalový trenér.\n\nV československé lize hrál za AC Sparta Praha. Se Spartou získal v letech 1952 a 1954 mistrovský titul. Do Sparty přišel z Meteoru VIII.\n\nV československé lize působil v sezóně 1974–1975 v týmu Sparty od 26. kola jako hlavní trenér.\n\n\n"}
{"id": "1191837", "url": "https://cs.wikipedia.org/wiki?curid=1191837", "title": "Muzeum izolátorů a bleskojistek", "text": "Muzeum izolátorů a bleskojistek\n\nMuzeum izolátorů a bleskojistek je muzeum v osadě Dvořiště u Obrataně, sídlí v bývalém mlýně v čp. 14, založeno bylo v roce 2001. Zřízeno je Františkem Daňkem.\n\nV muzeu jsou uvedeny příklady 6519 izolátorů z různých materiálů a z mnoha států světa jako jsou USA, Čína, Rusko, Brazílie, Kanada a další. Ve sbírce jsou také historické rozvaděče od Františka Křižíka či služební telefony z 20. let 20. století, nejstarším exponátem je izolátor z roku 1874 z Rakouska-Uherska. Na zahradě mlýnu jsou sloupy a bleskojistky. Ve sbírce je i historický izolátor z plotu koncentračního tábora v Osvětimi. Sbírka vznikala přibližně 30 let.\n\n"}
{"id": "1191845", "url": "https://cs.wikipedia.org/wiki?curid=1191845", "title": "Sea Hunter", "text": "Sea Hunter\n\nSea Hunter (jinak též Class III USV – \"Unmanned Surface Vessel\") je technologický demonstrátor sloužící k testování technologie vysoce autonomních bezposádkových protiponorkových prostředků sloužících primárně k vyhledávní tichých konvenčních ponorek. Hlavním úkolem plavidla je dlouhodobé protiponorkové hlídkování, během kterého je řízeno dálkově, takže jej omezuje především množství neseného paliva. Díky tomu má být plavidlo schopno provádět nepřetržité protiponorkové hlídkování v délce až tří měsíců. Zároveň má velmi nízké provozní náklady (cca 20 tisíc dolarů proti 700 tisíc u torpédoborců).\n\nPlavidlo bylo vyvinuto v rámci projektu ACTUV (\"Anti-Submarine Warfare Continuous Trail Unmanned Vessel\") financovaného americkou vojenskou výzkumnou agenturou DARPA. Vývoj prototypu stál 20 milionů dolarů. Hlavním kontraktorem programu ACTUV je společnost Leidos. Samotný \"Sea Hunter\" byl postaven loděnicí Vigor (do roku 2014 Oregon Iron Works) v Portlandu ve státě Oregon. Plavidlo bylo na vodu spuštěno 27. ledna 2016. Do služby bylo zařazeno dne 7. dubna 2016.\n\nPlavidlo dlouhé 132 stop je vyrobeno z kompozitů. Kvůli co nejlepším nautickým vlastnostem má koncepci trimaranu. Během plavby je řízeno dálkově a na palubě nemá žádné kajuty pro ubytování posádky. Automatika plavidlu zajistí vysokou míru autonomie (až tři měsíce), současně však bude na dálku monitorováno lidskou posádkou. Plavidlo nenese výzbroj, ale senzory pro vyhledávání a sledování ponorek. Nese celkem 40 tun paliva. Během zkoušek dosáhlo rychlosti okolo 27 uzlů.\n\nPo přesunu do San Diega se \"Sea Hunter\" zapojil do testovacího programu realizovaného ve spolupráci s Office of Naval Research (ONR) amerického námořnictva. Tento program skončil v lednu 2018. Testovány byly průzkumné, sledovací a zpravodajské snímače či schopnosti autonomního provozu. Provedeny byly rovněž zkoušky s odminovacím zařízením. Kvůli zvýšení bezpečnosti bylo plavidlo během zkoušek monitorováno osobou nacházející se přímo na jeho palubě v demontovatelné velitelské nástavbě.\n\nPo skončení zkoušel DARPA plavidlo předala organizaci Office of Naval Research (ONR) k dalšímu pokračování ve vývoji. Pokud námořnictvo objedná další plavidla tohoto typu, bude muset vyvinout ucelenou doktrínu jejich nasazení.\n\nV únoru 2019 společnost Leidos oznámila, že \"Sea Hunter\" se stal prvním plavidlem, které dokázalo bez posádky podniknout plavbu ze San Diega do Pearl Harboru na Havajských ostrovech a zpět. Společnost zároveň získala prostředky na vývoj a stavbu vylepšeného druhého plavidla \"Sea Hunter II\".\n"}
{"id": "1191848", "url": "https://cs.wikipedia.org/wiki?curid=1191848", "title": "Zaza Zozirovi", "text": "Zaza Zozirovi\n\nZaur \"Zaza\" Zozirovi (Zozyrty) (: ) nebo (: ), (* 25. dubna 1972 v Gori, Sovětský svaz) je bývalý sovětský a gruzínský zápasník volnostylař osetského původu, olympijský medailista z roku 1996, který od roku 1995 reprezentoval Ukrajinu.\n\nVolnému stylu se věnoval od 10 let v rodném Gori pod vedením Nugzara Schireliho. V roce 1994 akceptoval podmínky nového ukrajinského reprezentačního trenéra Borise Savlochova a od roku 1995 startoval za Ukrajinu. Připravoval se v Kyjevě v armádním sportovním klubu CSKA. V roce 1996 startoval na olympijských hrách v Atlantě. Ve čtvrtfinále prohrál s Vadimem Bogijevem z Ruska, v boji o třetí místo uspěl proti Yosvani Sánchezovi a získal bronzovou olympijskou medaili. V roce 2000 startoval na olympijských hrách v Sydney, ale nepostoupil z mimořádně vyrovnané základní skupiny. Obsadil 11. místo. Od roku 2002 se nově defionaly váhové kategorie a startoval ve velterové váze. Sportovní kariéru ukončil potom co se nekvalifikoval na olympijské hry v Athénách v roce 2004.\n\n"}
{"id": "1191849", "url": "https://cs.wikipedia.org/wiki?curid=1191849", "title": "Hari Kostov", "text": "Hari Kostov\n\nHari Kostov, makedonsky \"Хари Костов\" (* 13. listopad 1959) je severomakedonský bankéř, který byl roku 2004 krátce premiérem Severní Makedonie a v letech 2002-2004 ministrem vnitra v sociálnědemokratické vládě Branka Crvenkovskiho.\n\nVe funkci mj. čelil pokusu pravicových stran zmařit decentralizaci země, která byla součástí mírového procesu (započatého tzv. Ochridskou rámcovou smlouvou), a která dala makedonským Albáncům, již tvoří asi čtvrtinu obyvatelstva, značnou autonomii. Kampaní se mu podařilo odvrátit úspěch referenda, které pravice prosadila. Nakonec ale paradoxně podal demisi kvůli sporům mezi etnickými Makedonci a Albánci ve své vládě.\n"}
{"id": "1191851", "url": "https://cs.wikipedia.org/wiki?curid=1191851", "title": "Starý bazar (Skopje)", "text": "Starý bazar (Skopje)\n\nStarý bazar ve Skopje (; ; ) je stará obchodní a tržní čtvrť. Tato kulturně-historická část města je jednou z nejznámějších pamětihodností. \n\nAdministrativně leží bazar na území čtvrtí Čair a Centar.\n\nNachází se mezi Kamenným mostem (\"Kamen most\") na jihozápadě a částí Bit bazar a mezi pevností Kale na západě a řekou Vardar, protékající jižně za bulvárem Goce Delčeva. V minulosti zde probíhala veškerá hospodářská činnost ve městě. Mezi 16. a 17. stoletím dosáhlo Staré město největšího rozmachu, stalo se jedním z největším a nejrozvinutějších orientálních bazarů na Balkáně. Osmanský cestovatel Evlija Čelebi, který zde pobýval na počátku 17. století uvádí, že zde v té době bylo více než 2000 obchůdků a stánků. I v současnosti je zde více než 40 dlážděných ulic a několik náměstí, mnoho rušných obchodů, restaurací a kaváren. Staré město poskytuje pohled na kontrast mezi starou a novou částí Skopje.\n\nPrvní doložené zprávy o obchodní čtvrti na místě dnešního bazaru pochází z 12. století. V dobách osmanské vlády bylo ve čtvrti 30 mešit, nespočet Karavansarajů a také madras, náboženských komplexů (\"teḱe\") a další otevřené budovy osmanské architektury. \n\nV průběhu historie byl bazar poškozen zemětřeseními v letech 1555 a 1963, velkým požárem města v roce 1689 a během obou světových válek. Přes tato poškození je bazar jedinečnou památkou na bohaté a proměnlivé dějiny země a přínos mnoha odlišných kultur.\n\nVýnosem z 13. října 2008 prohlásil parlament Starý bazar za kulturní památku zvláštního významu, zasluhující státní ochranu. Koncem roku 2010 začal pětiletý program revitalizace s cílem obnovit některé stavby s jejich původním účelem, podpořit tradiční rukodělnou výrobu a napomoci dalšímu společensko-kulturnímu rozvoji čtvrti.\n"}
{"id": "1191864", "url": "https://cs.wikipedia.org/wiki?curid=1191864", "title": "Martin Pollack", "text": "Martin Pollack\n\nMartin Pollack (* 23. května 1944, Bad Hall, Horní Rakousy) je rakouský novinář, spisovatel a také překladatel.\n\nAčkoliv byl jeho biologickým otcem nacista, šéf Lineckého gestapa dr. Gerhard Bast, vychováván byl otčímem Johannem Pollackem. \n\nStudoval slavistiku a východoevropské dějiny ve Vídni a Varšavě, posléze pracoval v letech 1972–1982 jako redaktor kulturně-politického měsíčníku \"'Wiener Tagebuch\"', či jako korespondent pro německý časopis '\"Der Spiegel\"'. Mezitím roku 1976 promoval disertační prací na téma \"\"Die jüdische Frage bei Eliza Orzeskowa: Der Bankrott der Assimilation\"<nowiki>\"</nowiki>. \n\nOd roku 1998 pracuje jako překladatel a spisovatel na volné noze. Za svoji literární činnost obdržel četná ocenění.\n\n\n\n\n\n\n"}
{"id": "1191866", "url": "https://cs.wikipedia.org/wiki?curid=1191866", "title": "Kaple Božího milosrdenství (Minkovice)", "text": "Kaple Božího milosrdenství (Minkovice)\n\nKaple Božího milosrdenství v Minkovicích je nevelkou empírovou sakrální stavbou z 19. století původně zasvěcenou sv. Janu Nepomuckému. Kaple je obdélná s průčelním štítem, sklenuta plackou. Na oltáři se v 80. letech 20. století nacházela hrubá klasicistní kopie náhrobku sv. Jana Nepomuckého v chrámu sv. Víta v Praze. Ve 21. století stojí obklopena novostavbami rodinných domků.\n\nPo II. světové válce kaple postupně chátrala a hrozilo, že bude zbořena stejně jako barokní kaple v sousedních Šimonovicích. S první větší opravou kaple se začalo až v roce 1995, avšak oprava nebyla dokončena. V roce 2010 byla navázána nová spolupráce mezi farností Dlouhý Most, která do níž sice osada Minkovice přímo nepatří, ale je nedaleko, a obcí Šimonovice, jejíž součástí je osada Minkovice, ale která naopak spadá do farnosti Dlouhý Most. Nejdříve se podařilo opravit kříž v Šimonovicích a poté se v roce 2014 začala obec Šimonovice jako vlastník kaple zabývat opravou minkovické kaple. Obec zorganizovala opravu kaple s využitím dotace z Ministerstva pro místní rozvoj ČR. V průběhu let 2014-2015 kaple získala novou střechu, nová okna a dveře. Kolem bylo nově uděláno odvodnění. Oprava se podařila dokončit na podzim roku 2015 a otevřena po rekonstrukci byla 7. listopadu 2015. O Vánocích 2015 bylo do kaple doneseno ministranty z dlouhomostecké farnosti Betlémské světlo.\nV průběhu Svatého roku milosrdenství vznikl nápad administrátora \"in materialibus\" jáhna Michala Olekšáka zasvětit kapli Božímu milosrdenství, které provedl za přítomnosti hejtmana Libereckého kraje Martina Půty o Neděli Božího milosrdenství 3. dubna 2016 litoměřický biskup Jan Baxant.\n\nJedná se o obdélnou kapličku s průčelním štítem, která je sklenuta plackou. Na oltáři se v 80. letech 20. století nacházela hrubá klasicistní kopie náhrobku sv. Jana Nepomuckého v chrámu sv. Víta v Praze.\n\n\n"}
{"id": "1191867", "url": "https://cs.wikipedia.org/wiki?curid=1191867", "title": "Manet S-100", "text": "Manet S-100\n\nManet S-100 je dvoumístný motocykl kategorie skútr. Prototyp byl vyroben v roce 1954 firmou Jawa, sériově byl vyráběn Považskými strojírnami od roku 1958 do roku 1964, kdy byl nahrazen typem Tatran 125 cm³. Celkem bylo vyrobeno 51 244 kusů.\n\n\"Manet S-100\" byl poprvé představen v roce 1958. Ve srovnání s devadesátkou byl motocykl kompletně přepracován. Nejviditelnější změnou byla plná kapotáž, čelní ochranné plexisklo, směrovky a prodloužené sedlo pro dvě osoby. Velkým pokrokem byl dynamospouštěč, tedy elektrický startér a dynamo v jednom. Jako startér měl výkon 300 W, při chodu motoru měl jako dynamo výkon 60 W. Na tu dobu to tato maloobjemová kategorie motocyklů neměla téměř nikde na světě. O napájení startéru se staraly dvě 6 V olověné akumulátorové baterie s kapacitou 12 ampérhodin. Na rozdíl od Čezety, která měla nádrž v nad předním kolem, byla nádrž umístěna pod sedlem. K dispozici byl stojánek jak dvouramenný, tak jednoramenný (policajt).\n\n\n\n"}
{"id": "1191869", "url": "https://cs.wikipedia.org/wiki?curid=1191869", "title": "Tatranský spolok turistický", "text": "Tatranský spolok turistický\n\nTatranský spolok turistický, česky \"Tatranský turistický spolek\", byl první slovenskou turistickou organizací, která položila základy organizované turistiky pro širokou slovenskou veřejnost bez rozdílu společenského postavení a povolání.\n\nRozpad Rakousko-uherské monarchie otevřel v nástupnických státech prostor pro nové iniciativy spolků a sdružení, které do té doby nemohly být realizovány. \n\nNoviny \"Sokol\", které vycházely v Liptovském Mikuláši 12. ledna 1919 zveřejnily zprávu o setkání přátel turistiky s úmyslem vytvořit turistický spolek. Mezi účastníky byli Miloš Janoška, Branko Lacko, MUDr. Ivan Stodola, JUDr. Juraj Janoška, Ondrej Žuffa a Fedor Droppa. I noviny \"Slovenský východ\" zakrátko uveřejnily stejnou výzvu, jejímž autorem byl Anton Straka, který oznamoval, že bylo by vhodné co nejdříve vytvořit \"Družstvo slovenských turistů\", které by mohlo mít své sídlo pod Tatrami.\nUž v zaniklém Uherském karpatském spolku působily nadšení turističtí činovníci se slovenskými kořeny. Jejich aktivita nebyla bezvýznamná. Připravovali půdu pro nové společenské organizace, založené na národním principu. Mezi nimi byl Miloš Janoška, který již během první světové války v roce 1913 vypracoval Pravidla oborů turistiky (\"Pravidlá odborov turistiky\").\n\nUstavující schůze Tatranského turistického klubu se uskutečnila 19. srpna 1919. Prvním předsedou se stal Kornel Stodola, místopředsedou JUDr. Juraj Janoška. Již krátce po založení klubu se začaly vytvářet skupiny klubu v Liptovském Mikuláši, Ružomberku, Košicích, Martině a v Bratislavě. V roce 1919 měla nová turistická organizace 985 členů. Scházeli se na vycházkách do Tater, vyměňovali maďarské a německé informační tabule za slovenské, značkovali cesty. Spolek vydal \"Turistického průvodce po východním Slovensku\" (\"Turistický sprievodca po východnom Slovensku\"). Publikaci sepsal Anton Starka. Spolku však chyběli zkušení vedoucí pracovníci a postupem času začala členská základna stagnovat. \n\nO této situaci věděl Klub československých turistů (KČST). Na valné hromadě klubu 20. března 1920 v Liptovském Mikuláši bylo jednomyslně rozhodnuto přijmout nabídku Klubu československých turistů ke sloučení. Dne 9. května 1920 schválila valná hromada KČST v Praze sloučení. Vytvoření nové větší celostátní organizace vytvořilo podmínky pro rychlejší rozvoj turistiky na Slovensku.\n"}
{"id": "1191871", "url": "https://cs.wikipedia.org/wiki?curid=1191871", "title": "František Ronovský", "text": "František Ronovský\n\nFrantišek Ronovský (11. ledna 1929 Praha – 17. března 2006 tamtéž) byl český malíř, figuralista.\n\nNarodil se v rodině obchodníka s kávou, matka se starala o domácnost. V letech 1935–1940 chodil do obecné školy ve Vršovicích, poté pokračoval ve studiu na gymnáziu v Kodaňské ulici. Již během studia rozvíjel svůj zájem o malířskou tvorbu mj. v soukromých hodinách kresby a malby u žáků Vojtěcha Hynaise, nejdříve Antonína Růžičky, poté Rudolfa Pařízka.\n\nStudoval na Akademii výtvarných umění v Praze. Poté se začal účastnit výstav pořádaných spolky Mánes a Umělecká beseda. Od roku 1954 nastoupil dvouletou vojenskou službu, nejprve ve Stříbře, pak v Praze.\n\nV roce 1957 uspořádal v Praze svou první samostatnou výstavu. O dva roky později se stal spoluzakladatelem tvůrčí skupiny \"Etapa\", do které dále patřil mj. sochař František Pacík.\n\nVe svém díle se zpočátku soustředil na motivy kaváren a ženské akty, experimentoval přitom s enkaustikou. Přitahovaly ho však také motivy kalvárie a piety. V další tvorbě ho ovlivnily zahraniční studijní cesty, část jeho díla je tak věnována např. Paříži. V roce 1968 vystavoval na Bienále v Benátkách, následujícího roku v São Paulu.\n\nOd roku 1972 trávil volný čas a tvořil ve své usedlosti ve vesničce Hajská u Strakonic. Po smrti své matky v roce 1983 vytvořil rozsáhlý cyklus nazvaný Maminka. Jeho díla jsou zastoupena v českých i zahraničních galeriích, z českých např. v Praze, Olomouci, Liberci.\n\nZemřel ve věku 77 let ve svém pražském ateliéru.\n\n"}
{"id": "1191874", "url": "https://cs.wikipedia.org/wiki?curid=1191874", "title": "Ljubčo Georgievski", "text": "Ljubčo Georgievski\n\nLjubčo Georgievski, makedonsky \"Љубчо Георгиевски\" (* 17. leden 1966, Štip) je severomakedonský politik. V letech 1998-2002 byl premiérem Severní Makedonie.\n\nByl zakladatelem a v letech 1990-2003 předsedou pravicové politické strany Vnitřní makedonská revoluční organizace - Demokratická strana makedonské národní jednoty (\"Vnatrešna Makedonska Revolucionerna Organizacija-Demokratska Partija za Makedonsko Nacionalno Edinstvo\" - VMRO-DPMNE).\n\nByl jedním ze signatářů Ochridské mírové smlouvy, která ukončovala konflikt mezi etnickými Makedonci a etnickými Albánci. Roku 2003 se však se svou stranou rozešel a založil novou, konzervativnější stranu Vnitřní makedonská revoluční organizace – Národní strana (\"Vnatrešna Makedonska Revolucionerna Organizacija–Narodna Partija\" – VMRO-NP). V makedonské politice je znám svými probulharskými postoji, roku 2006 dokonce získal bulharské občanství.\n\nVystudoval srovnávací literaturu na univerzitě Cyrila a Metoděje ve Skopje, napsal též dvě sbírky básní. Roku 2012 publikoval paměti, kde prozradil řadu detailů ze zákulisí balkánské politiky po rozpadu Jugoslávie, včetně toho, že Američané plánovali roku 1999 pozemní útok na Srbsko, vedený přes území Severní Makedonie.\n"}
{"id": "1191875", "url": "https://cs.wikipedia.org/wiki?curid=1191875", "title": "Sergej Birjuzov", "text": "Sergej Birjuzov\n\nSergej Semjonovič Birjuzov (; * 21. srpen 1904 Skopin, Rusko - † 19. říjen 1964, poblíž Bělehradu, Jugoslávie) byl sovětský vojevůdce, od roku 1955 maršál Sovětského svazu. Hrdina Sovětského svazu (1958), náčelník Generálního štábu Ozbrojených sil SSSR (1963-1964).\n\nNarodil se roku 1904 ve Skopinu v Rjazaňská gubernii v Rusku. Pocházel z rodiny obchodníka. V roce 1926 se stal členem komunistické strany. Ve 20. letech vstoupil do armády a rychle postupoval. V roce 1929 ukončil 2. ročník večerní univerzity pro pracující. Roku 1934 před nástupem na Vojenskou akademii M. V. Frunzeho byl velitelem praporu. Studium na akademii ukončil v roce 1937 s diplomem 1. stupně. Následně velel štábu střelecké divize. V roce 1939 se stal náčelníkem operačního oddělení štábu Charkovského vojenského okruhu. V srpnu 1939 byl pověřen vedením 132. divize.\n\nBirjuzov následně velel této jednotce tři roky, což bylo v sovětské armádě vzácností. Po vypuknutí války s Německem byla jeho divize součástí Jihozápadního a Brjanského frontu. Byl kvalitním divizním velitelem, který neváhal jednotce velet z první linie. Během prvního roku bojů byl Birjuzov pětkrát raněn, z toho dvakrát vážně.\n\nV dubnu 1942 se stal náčelníkem štábu 48. armády Brjanského frontu. V této funkci setrval do listopadu 1942, kdy byl pověřen vedením štábu 2. gardové armády, které velel R. M. Malinovskij. V této pozici setrval do dubna 1943, přičemž se podílel na vedení bojových operaci během bitvy o Stalingrad, těžkých bojů s německým tankovým uskupení von Mansteina jakož i sovětských protiútoků operace Saturn.\n\nV dubnu 1943 se stal náčelníkem štábu Jižního frontu, kde spolupracoval s F. I. Tolbuchinem. V říjnu 1943 byl front přejmenován na 4. ukrajinský front. Birjuzov dále zůstal jeho náčelníkem štábu až do května 1944, kdy byl přeložen ke 3. ukrajinskému frontu. V říjnu 1944, byl Birjuzov pověřen velením 37. armády 3. ukrajinského frontu. V této pozici setrval do května 1946. Jako velitel armády se podílel na osvobozování Ukrajiny, Bulharska a Jugoslávie.\n\nPo válce vedl do roku 1947 sovětskou vojenskou misi v Bulharsku. Později do roku 1955 působil na různých velitelských postech. 11. března 1955 byl povýšen do hodnosti Maršála Sovětského svazu. Od dubna 1955 do dubna 1962 působil jako velitel sovětské protivzdušné obrany. Později působil jako velitel strategických raketových vojsk a v roce 1963 se stal náčelníkem sovětského generálního štábu.\n\nBirjuzov tragicky zahynul 19. října 1964 při letecké nehodě. Dopravní letadlo narazilo do vrchu Avala nedaleko Bělehradu v tehdejší Jugoslávii. Urna s jeho popelem je uložena na pohřebišti u kremelské zdi v Moskvě.\n"}
{"id": "1191879", "url": "https://cs.wikipedia.org/wiki?curid=1191879", "title": "Sportovní lezení na světových hrách", "text": "Sportovní lezení na světových hrách\n\nSportovní lezení na Světových hrách je pořádáno od roku 2005, jako samostatná soutěž pro muže i ženy v lezení na obtížnost, na rychlost a od roku 2017 také v boulderingu. Závody probíhaly dvoukolově (jen semifinále a finále), u rychlosti vyřazovací pavouk. Světové hry se konají každé čtyři roky, pro sporty, které nejsou zahrnuty v programu Olympijských her.\n\n\nNa letních olympijských hrách se sportovní lezení objeví jako kombinace tří disciplín (obtížnost + rychlost + bouldering) od roku 2020 v Tokiu, rozhodl o tom mezinárodní olympijský výbor během LOH 2016 v Riu de Janeiru.\n\nV obtížnosti získaly u žen medaile vždy Slovinky, v rychlosti u mužů i žen ruští reprezentanti. Z domácích závodníků získala medaili pouze Marietta Uhden v roce 2005. Jedinou českou medaili přivezl Tomáš Mrázek.\n\n\n\n\n\n"}
{"id": "1191890", "url": "https://cs.wikipedia.org/wiki?curid=1191890", "title": "Leitner (společnost)", "text": "Leitner (společnost)\n\nLeitner je italský výrobce lanových drah. Společnost byla založena v roce 1888. Dnes sídlí v Jižním Tyrolsku. Společnost vyrábí také sněžné rolby a sněžná děla.\n\nSpolečnost Leitner dodala technologie na stavbu lanovek:\n"}
{"id": "1191898", "url": "https://cs.wikipedia.org/wiki?curid=1191898", "title": "Metodija Andonov-Čento", "text": "Metodija Andonov-Čento\n\nMetodija Andonov-Čento, makedonsky \"Методија Андонов Ченто\" (17. srpen 1902, Prilep – 24. červenec 1957, Prilep) byl makedonský komunistický politik, jugoslávský titovský partyzán, první předseda Antifašistického shromáždění pro národní osvobození Makedonie a první premiér Socialistické republiky Makedonie, součásti socialistické Jugoslávie.\n\nRoku 1939 byl uvězněn za pořádání demonstrací k výročí Ilindenského povstání. Roku 1940 byl podruhé uvězněn za návrh, aby se makedonština stala úředním jazykem, byl dokonce odsouzen k trestu smrti, který však nebyl vykonán, ač byl dokonce již předveden před popravčí četu (tehdejší vláda Království Srbů, Chorvatů a Slovinců striktně prosazovala jako jediný úřední jazyk srbochorvatštinu). Po bulharské okupaci Makedonie dostal pozvání do probulharské vlády, ale odmítl a zapojil se do komunistického odboje.\n\nJeho programem byla buď samostatná socialistická Makedonie, nebo zapojení Makedonie do Jugoslávie ovládnuté titovskými partyzány. Přesto se již za války jeho představy střetly s představami Lazara Koliševského, ústřední postavy Komunistické strany Makedonie, a Titova vyslance u makedonských partyzánů Svetozara Vukmanoviće-Tempa. Žádal mnohem větší míru nezávislosti pro Makedonii než oni. Tyto spory se mu po válce staly osudnými. Roku 1946 byl zatčen a odsouzen ke 12 letům vězení za přípravu vzniku zcela nezávislého makedonského státu. Zemřel doma roku 1957, na následky nemoci z mučení ve vězení.\n\nRoku 1991 byl rehabilitován Nejvyšším soudem Makedonie.\n"}
{"id": "1191904", "url": "https://cs.wikipedia.org/wiki?curid=1191904", "title": "Židovský hřbitov Rossau", "text": "Židovský hřbitov Rossau\n\nŽidovský hřbitov Rossau, také židovský hřbitov Seegasse, je nejstarší dochovaný hřbitov ve Vídni, kde byli členové židovské komunity pohřbíváni v letech 1540-1783.\n\nNachází se v Rossau 9. vídeňské čtvrti Alsergrund a má rozlohu asi 2000 m². Přístupný je dnes přes domov důchodců v Seegasse 9-11 v jehož dvoře leží. Dříve tu byl židovský hospic. Seegasse se nazývalo roku 1629 \"Gassel allwo der Juden Grabstätte\", od roku 1778 \"Judengasse\" a od roku 1862 \"Seegasse\".\n\nŽidovský hřbitov byl založen v 16. století. V letech 1540 až 1783 sloužil jako hlavní pohřebiště příslušníků židovské komunity. Roku 1670 při pogromu proti Židům ve Vídni složil židovský kupec Koppel Fränkel 4000 zlatých, načež se město zavázalo k zachování hřbitova. Byl používán jako pohřebiště až do roku 1783. Roku 1703 byl zde pohřben Samuel Oppenheimer, ve své době jeden z hlavních věřitelů Rakouska a roku 1724 náboženský učenec a finančník Samson Wertheimer.\nRoku 1783 zakázal Josef II. používání hřbitovů uvnitř hradeb. Byl vytvořen nový hřbitov za hradbami na předměstí Währing. Vzhledem k židovským náboženským zákonům zůstal hřbitov v Seegasse nedotčen, zatímco křesťanské hřbitovy byly zrušeny a zastavěny.\n\nNacistické úřady se rozhodly v lednu 1941 zbourat hřbitov a zastavět plochu. Některé náhrobní kameny přemístili totálně nasazení na vídeňský ústřední hřbitov. V roce 1980 zde bylo objeveno 280 z původních 931 náhrobních kamenů a byly dány na původní místo podle plánů Bernharda Wachsteina vytvořených na počátku 20. století. Dne 2. září 1984 byl hřbitov znovu vysvěcen. Od roku 2008 je hřbitov ve spolupráci s Izraelitskou židovskou komunitou ve Vídni, památkovou péčí a vídeňským městským úřadem restaurován. Do roku 2012 tak bylo znovu položeno asi 50 náhrobních kamenů. Tato práce ukázala, že některé náhrobní kameny byly pohřbeny v nacistickém období přímo na hřbitově Seegasse.\n"}
{"id": "1191907", "url": "https://cs.wikipedia.org/wiki?curid=1191907", "title": "Kovová pěna", "text": "Kovová pěna\n\nKovová pěna je materiál, jehož základ tvoří kov (nejčastěji hliník), který byl vylehčen vzduchovými bublinami, porézní strukturou tak připomíná kostní tkáň. Vyrábí se pomocí práškové metalurgie: do zpráškovaného kovu se přidá hydrid titanu, který při zahřátí na 650 °C v uzavřené formě vytváří uvnitř kovu bubliny. Materiál si zachovává mechanické vlastnosti kovu, přičemž minimálně tři čtvrtiny objemu tvoří vzduch, takže blok kovové pěny je lehčí než voda. Má dobré tepelně izolační vlastnosti, tlumí zvuk i nárazy, je odolný vůči radioaktivitě. Jeho využití může být rozličné: k výrobě izolačních stavebních panelů, akumulátorů, plavidel, protéz nebo neprůstřelných pancířů.\n\n"}
{"id": "1191908", "url": "https://cs.wikipedia.org/wiki?curid=1191908", "title": "Seznam hráčů NHL s nejvíce body v playoff", "text": "Seznam hráčů NHL s nejvíce body v playoff\n\nTento seznam zahrnuje hokejisty, kteří dosáhli alespoň 150 bodů v playoff části NHL. \nVysvětlivky <br>\nUtkání celkem – počet utkání playoff v celé kariéře hráče <br>\nGóly celkem – počet gólů vstřelených v playoff za celou kariéru <br>\nAsistence celkem – počet asistencí v playoff za celou kariéru <br>\nBody celkem – počet kanadských bodů v playoff za celou kariéru<br>\n\n"}
{"id": "1191910", "url": "https://cs.wikipedia.org/wiki?curid=1191910", "title": "Kočerigin DI-6", "text": "Kočerigin DI-6\n\nKočerigin DI-6 byl dvoumístný dvouplošný stíhací letoun zkonstruovaný v Sovětském svazu. Byl to první sovětský dvoumístný letoun vybavený zatahovacím podvozkem.\n\nDvoumístné dvouplošné stíhací letouny (např. Bristol F.2 Fighter) se poměrně osvědčily za první světové války, a proto jejich vývoj pokračoval i ve 20. a 30. letech. V Sovětském svazu bylo vyvinuto několik typů takto koncipovaných letounů, nesoucích označení DI-1 až DI-4 (ckb-11.\"Dvuchměstnyj istrebitěl\"), nedostaly se však do sériové výroby. Vývoj nového dvoumístného stíhacího typu byl zahájen roku 1932 v moskevském leteckém závodu č. 39 pod továrním označením CKB-11. Od počátku se počítalo se vznikem dvou hlavních verzí – stíhací DI-6i a bitevní DI-6š. První vzlet prototypu proběhl v létě 1934. Na základě stítních zkoušek probíhajících od září 1934 byla v roce 1936 vyrobena desetikusová ověřovací série DI-6 vybavených motory Švecov M-25. V roce 1937 vyrobily moskevská továrna č. 1 a tušinská továrna č. 81 dalších 112 letounů DI-6 s výkonnějšími motory M-25A a konečně roku 1938 vyrobila tušinská továrna č. 81 ještě dalších 100 kusů DI-6 vybavených motory M-25V. Celkem tak bylo kromě prototypu postaveno 223 letounů DI-6.\n\nJednalo se o konzervativně pojatý dvouplošník smíšené konstrukce. Kostra trupu byla zhotovena z chrommolybdenových trubek pokrytých duralovými plechy a plátnem. Křídla měla kovovou kostru centroplánu a dřevěnou dvounosníkovou plátnem potaženou konstrukci vnějších částí. Kostra křidélek a ocasních ploch byla zhotovena z duralu a potažena plátnem. Zatahovací podvozek byl záďového typu. V zimě bylo možné vyměnit kola za lyže. Prototyp poháněl hvězdicový devítíválec RCF-3 (Wright R-1820F-3 Cyclone) o výkonu 515 kW (700 k). Sériové letouny poháněl hvězdicový devítíválec Švecov M-25 ve verzích M-25, M-25A (530 kW/720 k) a M-25V (552 kW/750 k).\n\nPosádka byla dvoučlenná. Zatímco pilot seděl vpředu v nekrytém kokpitu, střelec seděl v kryté kabině, která však byla o něco níže, takže spolu oba členové posádky téměř nemohli komunikovat. Výzbroj stíhacích letounů tvořily dva synchronizované 7,62mm kulomety ŠKAS v dolním křídle, jeden pohyblivý kulomet ŠKAS ovládaný střelcem a až 40 kg pum. V případě bitevních letounů byly dva pevné kulomety nahrazeny čtveřicí synchonizovaných kulometů PV-1.\n\nZavádění DI-6 do výzbroje sovětského letectva probíhalo velmi pomalu. Jako první v říjnu 1936 převzala svých prvních sedm DI-6i 54. letka dvoumístných stíhacích letounů z 56. stíhací letecké brigády, avšak ještě za rok bylo ve službě pouhých 28 kusů a v lednu 1939 celkem 131 kusů obou verzí. V té době už ale bylo jasné, že letouny DI-6 jsou zastaralé, mají nízké výkony a trpí řadou negativních vlastností (špatná vzájemná komunikace posádky, tendence k přechodu do vývrtky v nižších rychlostech, omezení některých obratů nižší pilotáže atd.). DI-6 se proto nikdy nedočkaly žádného bojového nasazení. Pro sovětskou invazi do Polska roku 1939 sice bylo vyčleněno 94 DI-6, fronta se však zhroutila dříve, než mohly být nasazeny.\n\n\n\n\n\n"}
{"id": "1191914", "url": "https://cs.wikipedia.org/wiki?curid=1191914", "title": "Klub slovenských turistů a lyžařů", "text": "Klub slovenských turistů a lyžařů\n\nKlub slovenských turistů a lyžařů () byl nástupcem Klubu československých turistů, který ztratil kompetence na území Slovenska po Mnichovské dohodě a vzniku Slovenské republiky v roce 1938.\n\nMnichovská dohoda a rozdělení Československa zasáhly do činnosti mnoha do té doby celostátních organizací. Na Slovensku vznikaly nové. Mezi nimi byla i turistická. Nová slovenská vláda nařídila převzít do té doby společný majetek všem nově vytvořeným společenským organizacím. Dne 28. října 1938 v Liptovském Mikuláši zasedl přípravný výbor nové slovenské turistické organizace a začal se zabývat převzetím centrálního majetku na území Slovenska. Šlo o několik chat, nocleháren, ubytoven, útulen, loděnic a jiných turistických objektů. Ústřední výbor Klubu československých turistů bez výhrad již před zasedáním přípravného výboru s rozdělením souhlasil.\n\nDne 15. ledna 1939 se v Liptovském Mikuláši, za účasti zástupců Slovenské župy Klubu československých turistů, Svazu lyžařů ČSR, horolezeckého spolku JAMES a horské záchranné služby, uskutečnila valná hromada, na níž byl založen Klub slovenských turistů a lyžařů. Prvním předsedou se stal JUDr. Andrej Pitoňák, advokát z Kežmarku. Ústředním tajemníkem byl Alojz Lutonský, který v této funkci ještě v témže roce skončil a vrátil se do ní v letech 1946–1949.\n\nNový Klub slovenských turistů a lyžařů (KSTL) měl sedm autonomních sborů - turistický, lyžařský, vodácký, jeskyňářský, horolezecký spolek JAMES, záchranný a fotografický sbor. Každý měl svého náčelníka. Všechny turistické objekty, které do té doby vlastnil Klub československých turistů na území Polska a Maďarska, byly ztraceny. Na začátku roku 1939 měl klub 68 sborů s 3935 členy. Všechny měly jednotné stanovy. \n\nV době začínajícího válečného konfliktu nebylo mnoho prostoru k rozvíjení činnosti. Mnozí členové klubu se zapojili do protifašistického odboje. Mnozí obětovali svůj život. Mezi nimi byli Ján Rašo, Pavol Bilík, Eduard Hrnčiřík, Jan Žuffa a Ján Bezrouk. Válečné boje poškodily nebo zcela zničily 71 turistických chat.\n\nPo válce pomohla státní správa při jejich obnově částkou téměř 76 milionů Kčs. Klub měl své ústředí v Liptovském Mikuláši. V roce 1945 se předsedou stal Gustáv Nedobrý. Slovenští i čeští turisté projevili vůli opět se spojit do jednotné organizace. Dne 30. září 1945 schválila valná hromada KSTL návrh stanov Klubu československých turistů jako zájmové celostátní organizace, kterou, se stejnými právy, budou tvořit Klub slovenských turistů a lyžařů a Klub českých turistů. Organizačně šlo o zastupování společných zájmů navenek, přičemž rozhodovací práva na svém území měl každý klub samostatně. \n\nSlovenský klub začal organizovat turistické vycházky, výlety a mnohé jiné turistické akce. Přibližně 7 procent členů turistické základny (kolem 900 osob) tvořilo vodáckou základnu. V lyžařském oboru bylo 6 procent (816 osob), horolezců bylo 200. Jeskyňářský sbor měl přes 70 členů. Do konce roku 1947 měl klub 93 odborů a přes 13 tisíc členů. V roce 1947 byl rozčleněn do osmi oblastí – malokarpatské, nitranské, trenčínské, tatranské, fatranské, středoslovenské, krasové a východoslovenské. V roce 1947 měl klub v ročním rozpočtu zahrnut milion korun na organizační činnost a čtyři miliony na investice. K původním objektům, které spravoval před válkou, přibyla Kežmarská chata.\n\nDo roku 1949 vlastnilo Ústředí KSTL 5 horských chat a Dům KSTL v Liptovském Mikuláši. V pronájmu mělo 7 chat ve Vysokých Tatrách a podniky na Štrbském Plese. V majetku odborů klubu byly další chaty a turistické objekty. Na západním Slovensku jich bylo 13. Na středním Slovensku měly místní odbory v majetku a správě 35 chat a turistických objektů a na východním Slovensku 8 objektů. \n\nKlub vydával časopis Krásy Slovenska, který vycházel v roce 1946 v nákladu přes 2 tisíce výtisků. Obnovil a vydával čtrnáctideník \"Host - turista\" (\"Hosť - turista\"), vydával turistické mapy a průvodcovskou literaturu. Založil vydavatelství \"Slovtur\" v Liptovském Mikuláši. \n\nPo roce 1948 nová československá vláda usilovala o sjednocení tělovýchovy a sportu do jedné celostátní organizace. Vytvořila Jednotnou tělovýchovnou organizaci Sokol. KSTL se sjednocení bránil. Argumentoval tím, že již má podchyceny některé turistické organizace, které působí v jednom celku. V červenci 1949 byl schválen zákon o státní péči o tělesnou výchovu a sport. Všechny sportovní organizace, kromě JTO Sokol, měly zaniknout a jejich majetek měl převzít Sokol. Valná hromada klubu, která se konala ve dnech 24.-25. září 1949 musela, na nátlak státních mocenských struktur, organizaci rozpustit. Později se sjednocená tělovýchova zbavila většiny turistických objektů. Knihovna klubu, která měla přes 3 tisíce svazků, byla zničena i s archivem. \n\nV roce 1952 vznikl \"Slovenský výbor pro tělesnou výchovu a sport\". Objekty, které vlastnil klub a pak organizace Sokol, přešly do majetku národního podniku \"Cestovný ruch\" (Cestovní ruch) a v roce 1954 do národního podniku \"Turista\". Po zániku n. p. Turista spravovaly chaty a mnohé jiné turistické objekty národní podnik Restaurace a jídelny, Závodní výbory ROH, Interhotely a jiné organizace. \n\nTuristé i navzdory těmto zásahům, nepřestali v činnosti. Scházeli se na celostátních turistických srazech, značkovali turistické stezky, pořádali mezinárodní plavby po Dunaji a mnohé jiné akce. Po roce 1956 se realizovali v novém Československém svazu tělesné výchovy (ČSTV). Na Slovensku turistiku řídil Slovenský výbor ČSZTV. Po reorganizaci ČSTV v roce 1969 zastřešoval v ČSR Českou tělovýchovnou organizaci (ČTO) a na Slovensku Slovenskou tělovýchovnou organizaci (STO). Pod její záštitou vznikl Slovenský svaz turistů (\"Slovenský zväz turistov\"). Kromě turistické činnosti vydával měsíčník \"Slovenský turista\" v nákladu tisíc výtisků. Jeho vydávání skončilo v polovině osmdesátých let 20. století. Pak ho zastupoval časopis \"Krásy Slovenska\", který vydávalo Vydavatelství \"Šport\". V letech 1968–1969 vyvíjela činnost Slovenská unie táborníků (\"Slovenská únia táborníkov\"). Zakládány byly turistické oddíly mládeže. Slovenský svaz turistiky se transformoval na Svaz turistiky slovenské organizace \"ČSZTV\". Sídlo svazu bylo v Bratislavě.\n\nDne 24. února 1990, v nových společenských poměrech po listopadu 1989, se uskutečnila mimořádná konference Svazu turistiky a na valné hromadě byl založen nový Klub slovenských turistů.\n"}
{"id": "1191922", "url": "https://cs.wikipedia.org/wiki?curid=1191922", "title": "Riemannův tenzor", "text": "Riemannův tenzor\n\nRiemannův (Riemannův-Christoffelův) tenzor křivosti je geometrický objekt, který umožní odlišit plochý prostoročas od zakřiveného prostoročasu. Jeho odvození spočívá v myšlence paralelního přenosu vektoru. Riemannův tenzor křivosti lze použít k vyjádření křivosti libovolné variety s afinní konexí. Riemannův tenzor křivosti lze považovat z míru nekomutativnosti kovariantních derivací. Zakřivením prostoru se rozumí odchylka jeho metriky od metriky eukleidovského prostoru.\n\nRiemannův tenzor lze vyjádřit pomocí afinních konexí a kovariantních derivací jako:\n"}
{"id": "1191923", "url": "https://cs.wikipedia.org/wiki?curid=1191923", "title": "Kovariantní derivace", "text": "Kovariantní derivace\n\nKovariantní derivace je geometrický způsob derivování vektorových a tenzorových polí, při němž se využívá jejich paralelní přenos pomocí tzv. konexe. Základní vlastností kovariantního derivování je, že převádí tenzorová pole opět v tenzorová pole, což při obvyklém způsobu derivování neplatí.\n\nObyčejná parciální derivace vektorového pole v křivočarých souřadnicích nevyjadřuje objektivní změny vektorových a tenzorových polí, protože např. i konstantní vektorové pole bude mít v křivočarých souřadnicích proměnné složky a tedy nenulové parciální derivace svých komponent. Z toho důvodu je nutno použít patřičnou konexi a nejprve vektory přenést paralelně do jednoho společného bodu a pak teprve porovnávat jejich komponenty. \n"}
{"id": "1191925", "url": "https://cs.wikipedia.org/wiki?curid=1191925", "title": "Kostel svatého Bartoloměje (Paříž)", "text": "Kostel svatého Bartoloměje (Paříž)\n\nKostel svatého Bartoloměje (tj. \"Église Saint-Barthélemy\") byl katolický farní kostel na ostrově Cité v Paříži. Kostel byl zbořen za Velké francouzské revoluce. Kostel se nalézal v prostoru dnešního Boulevardu du Palais a budovy Tribunal de commerce de Paris.\n\nPrvní kaple zasvěcená apoštolu Bartoloměji zde existovala již v 5. století. Kolem roku 965 ji nechal rozšířit Hugo Kapet. V roce 1138 se kaple stala královským farním kostelem z důvodu své blízkosti královskému paláci. Poprvé byl kostel přestavěn v letech 1730–1736. V roce 1772 Ludvík XVI. nařídil další přestavbu. Práce přerušila Francouzská revoluce. Kostel byl znárodněn a jako národní majetek byl prodán a v roce 1791 zbořen.\n\nPo demolici kostela bylo na jeho místě vystavěno divadlo Théâtre de la Cité-Variétés a dvě kryté pasáže. Tyto stavby byly zbořeny v roce 1858 kvůli výstavbě dnešní soudní budovy Tribunal de commerce de Paris.\n"}
{"id": "1191931", "url": "https://cs.wikipedia.org/wiki?curid=1191931", "title": "Marie Tereza Württemberská", "text": "Marie Tereza Württemberská\n\nMarie Tereza Württemberská (* 12. listopadu 1934, Altshausen) je bývalá manželka prince Henriho Orleánského, hraběte z Paříže a vévodkyně z Montpensier.\n\nNarodila se 12. listopadu 1934 v Altshausenu jako dcera vévody Filipa Albrechta Württemberského a jeho manželky druhé manželky Rosy Rakousko-Toskánské.\n\nDne 5. července 1957 se v Dreuxu vdala za prince Henriho Orleánského, syna Henriho Orleánského a jeho manželky princezny Isabely Orleánsko-Braganzské. Spolu mají pět dětí:\n\nDne 3. února 1984 bylo manželství rozvedeno a ve stejný rok jí hrabě Henri předal titul vévodkyně z Montpensier.\n"}
{"id": "1191933", "url": "https://cs.wikipedia.org/wiki?curid=1191933", "title": "Prostredný Mengusovský štít", "text": "Prostredný Mengusovský štít\n\nProstredný Mengusovský štít () je pohraniční štít v hlavním hřebeni Vysokých Tater. Ze tří Mengusovských štítů je nejnižší, ale nejobtížněji dostupný.\n\nHorolezecky je zajímavá exponovaná hřebenovka se slaňováním ze skaních jehel, i obě stěny – v severovýchodní mají své prvovýstupy např. bratři Komárničtí a J. Kukuczka, v jihozápadní kromě prvovýstupců i W. Stanisławski.\n\nOd Východního Mengusovského štítu ho odděluje \"Mengusovské sedlo\", které je turisticky přístupné z Polska (kdysi bylo i ze slovenské strany od Velkého Hincova plesa). Od Velkého Mengusovské štítu ho dělí \"Vyšné Mengusovské sedlo\". Má tři vrcholy, hlavní je severozápadní, který má uťatou věž ve směru na východ. V severozápadním hřebenu se nacházejí dvě jehly – \"Malá\" a \"Velká Mengusovská jehla\". Na severovýchod do \"Mengusovského kotle\", nazývaného \"Bańdzioch\", spadá 370metrovou stěnou. Na slovenské straně jihozápadní stěnu protíná šikmá \"Prostredná Mengusovská lávka\", stoupající vlevo nahoře – část normálka, .\n\n\n"}
{"id": "1191935", "url": "https://cs.wikipedia.org/wiki?curid=1191935", "title": "Typ IX", "text": "Typ IX\n\nTyp IX byla třída oceánské ponorky dalekého dosahu vyráběné pro nacistickou Kriegsmarine v letech 1936 až 1944. Ponorky IXA měly větší dosah a také disponovaly silnější výzbrojí nežli předchozí typ VII. V dalším období byly vyvíjeny a konstruovány typy IXB, IXC, IXC/40, IXD. Z ponorek řady IXA zbyly na konci války jen dvě, které byly sešrotovány v roce 1945. Z ponorek řady IXB byly všechny potopeny. V Lorientu byla vyzdvižena U 123 a zařazena do služeb francouzského námořnictva. Z ponorek řady IXC byly na konci války dvě v rukou západních spojenců, jedna dodána Japonsku, 51 ponorek bylo potopeno. Bylo vyrobeno celkem 243 ponorek, z nichž většina byla zničena během druhé světové války.\n\n"}
{"id": "1191936", "url": "https://cs.wikipedia.org/wiki?curid=1191936", "title": "Štěpán Šlik", "text": "Štěpán Šlik\n\nŠtěpán Šlik z Holíče a Pasounu (1487, Ostrov – 1526 v bitvě u Moháče) byl český šlechtic z rodu Šliků.\nRoku 1516 převzal jako nejstarší syn po smrti svého otce správu nad ostrovským panstvím. Založil město Jáchymov s doly na stříbro a nechal se souhlasem zemského sněmu razit jáchymovské tolary v nové mincovně. Podporoval krále Ludvíka I. Jagellonského a roku 1520 získal pro Jáchymov statut svobodného horního města. Roku 1526 se účastnil bitvy u Moháče, kde v boji s Turky padl.\n\nV roce 1924 mu nechala městská rada v Jáchymově postavit památník.\n\n"}
{"id": "1191940", "url": "https://cs.wikipedia.org/wiki?curid=1191940", "title": "Petr Kolář (diplomat)", "text": "Petr Kolář (diplomat)\n\nPetr Kolář (* 27. září 1962 České Budějovice) je český manažer a bývalý diplomat.\n\nV roce 1986 vystudoval etnografii a folkloristiku na Filozofické fakultě Univerzity Karlovy. V letech 1986–1987 působil jako odborný pracovník v Ústavu pro etnografii a folkloristiku ČSAV, poté se stal komunistickému režimu nepohodlným a rok pracoval v dělnických profesích.\n\nV letech 1988–1989 absolvoval základní vojenskou službu. Poté rok pracoval ve Výzkumném středisku pro otázky míru a odzbrojení ČSAV. V letech 1990–1992 byl zaměstnán jako vědecký pracovník v Ústavu pro soudobé dějiny ČSAV, následující rok působil v Institutu pro strategická studia Ministerstva obrany. Pracoval i jako novinář.\n\nOd roku 1993 pracoval pro Ministerstvo zahraničních věcí, kde v letech 1993–1995 vedl odbor krajanských a nevládních styků a následující rok 3. teritoriální odbor – východní a jižní Evropa. V letech 1996–1998 zastupoval Českou republiku jako velvyslanec ve Švédsku, následující rok byl poradcem pro evropskou integraci a Balkán v Kanceláři prezidenta republiky ČR.\n\nV roce 1997 jako blízký spolupracovník ministra zahraničí Josefa Zieleniece jako první potvrdil, že špičky ODS věděly o machinacích se sponzory.\n\nV letech 1999–2003 byl velvyslancem v Irsku. Od září do října 2005 působil jako náměstek ministra zahraničních věcí ČR pro dvoustranné vztahy. 29. listopadu 2005 byl jmenován velvyslancem ČR v USA, kde působil do roku 2010, následně do roku 2012 zastával post velvyslance v Rusku. V roce 2013 pracoval pro PPF jako ředitel pro mezinárodní vztahy a na starosti má především asijské trhy.\n\nV roce 2013 se o něm spekulovalo jako o nástupci Karla Schwarzenberga na postu ministra zahraničí. Od roku 2014 spolupracuje s advokátní kanceláří Squire Patton Boggs a s think tankem Evropské hodnoty, angažuje se v Iniciativě pro evropské hodnoty. Je ženatý a má dva syny, starší Ondřej Kolář zastává v současnosti funkci starosty Prahy 6.\n\nKolář označil české odpůrce stavby amerického protiraketového radaru v Brdech za „užitečné idioty“, kteří podlehli dezinformační kampani Ruska. Českého prezidenta Miloše Zemana označil za „trojského koně“ Ruska a v roce 2016 zvažoval, že by proti němu kandidoval v prezidentských volbách. Nakonec se však v březnu 2017 rozhodl, že kandidovat nebude.\n\nNa besedě se studenty v listopadu 2015 prohlásil Kolář na adresu ruského národa: „I když Rusové vypadají stejně jako my, jsou jiní. Sami o sobě tvrdí, že jsou Euroasiati a mají poněkud odlišné uvažování.“ Militantní islamismus prosazující islámské právo šaría, který má podle Koláře s islámem společného jen málo, označil Kolář za „nebezpečnější než fašismus nebo komunismus“ a podpořil by pozemní vojenskou invazi proti Islámskému státu se zapojením NATO a arabských spojenců z okolních států.\n\nV roce 2017 podpořil vznik Centra proti terorismu a hybridním hrozbám, které má upozorňovat na dezinformace na webech či sociálních sítích.\n"}
{"id": "1191941", "url": "https://cs.wikipedia.org/wiki?curid=1191941", "title": "Kozí štít", "text": "Kozí štít\n\nKozí štít je horský štít o nadmořské výšce 2111 m na Slovensku v pohoří Vysoké Tatry.\n\nKozí štít je nejvyšší štít v masivu Kozího hřbetu vedoucího jihovýchodním směrem od Jahňacího štítu, nacházející se mezi Koziou kôpkou a Zadnou žeruchovou vežou, ve Vysokých Tatrách. V minulosti se také nazýval \"Malý Jahňací štít\". Vrcholy Kozího hřbetu nesou pojmenování Kozí mních, Kozia kôpka, Kozí štít, Zadná žeruchová veža, Predná žeruchová veža, Kozia bašta (při pohledu z Červené doliny).\n\nZe štítu je pěkný výhled na okolní doliny a štíty (Lomnický štít, Jahňací štít, Kolový štít a jiné), Dolinu Bílých ples a Červenou dolinu.\n\nKozí štít není přístupný po turistické stezce, výstup na něj je možný pouze pro horolezce nebo v doprovodu horského vůdce.\n\nJako první známí vystoupili na Kozí štít Janusz Chmielowski, Klemens Bachleda, Jan Bachleda-Tajber 15. září 1904; v zimě to byly Günter Oskar Dyhrenfurth a Alfred Martin 6. března 1906.\n"}
{"id": "1191943", "url": "https://cs.wikipedia.org/wiki?curid=1191943", "title": "Český filharmonický sbor Brno", "text": "Český filharmonický sbor Brno\n\nČeský filharmonický sbor Brno je český profesionální pěvecký sbor sídlící v Brně, který se zaměřuje na oratorní, kantátový a operní repertoár. Založil jej v roce 1990 hudební skladatel Petr Fiala, který po celou dobu jeho trvání působí jako jeho ředitel a hlavní sbormistr.\n\n\n"}
{"id": "1191947", "url": "https://cs.wikipedia.org/wiki?curid=1191947", "title": "Petre Mito Andreevski", "text": "Petre Mito Andreevski\n\nPetre Mito Andrejevski, makedonsky \"Петре Мито Андреевски\" (25. červen 1934, Demir Hisar – 25. září 2006, Skopje) byl severomakedonský spisovatel, novinář a básník. Byl redaktorem Makedonské národní televize, též editorem časopisu \"Razgledi\". Vydal básnické sbírky \"Jazli\" (\"Uzly\"), \"I na nebo i na zemja\", \"Denicija\" (\"Jitřenka\"), \"Pofalbi i poplaki\" (\"Pochvaly a stížnosti\"). Psal též povídky z vesnického prostředí (\"Sedmiot den\") i divadelní hry (\"Vreme za peeńe\").\n"}
{"id": "1191949", "url": "https://cs.wikipedia.org/wiki?curid=1191949", "title": "Biely kameň (Vtáčnik)", "text": "Biely kameň (Vtáčnik)\n\nBiely kameň je zčásti skalnatý vrchol v pohoří Vtáčnik o nadmořské výšce 1135 m. Nachází se v severovýchodní části pohoří, mezi městem Handlová a obcí Podhradie. Na východním úpatí pramení Handlovka a Lutilský potok.\n\nVrchol pokrývá smíšený les, ale severní a východní svahy tvoří strmě se svažující skalnatý sráz. Velká část vrcholu patří do přírodní rezervace \"Biely kameň\", která chrání právě rozpadající se lávové proudy. Západní a jižní svahy klesají jen mírně a pokračují na sever k \"Tlstému dielu\" (1016 m) a západ k \"Jančekovej skale\" (843 m).\n\n"}
{"id": "1191951", "url": "https://cs.wikipedia.org/wiki?curid=1191951", "title": "Orlí kameň", "text": "Orlí kameň\n\nOrlí kameň je vrch o nadmořské výšce 1126,1 m v hlavním hřebeni pohoří Vtáčnik) . Nachází se v centrální části pohoří, nad obcí Podhradie. Vrchol pokrývá smíšený les.\n\n"}
{"id": "1191952", "url": "https://cs.wikipedia.org/wiki?curid=1191952", "title": "Jarabá skala (Vtáčnik)", "text": "Jarabá skala (Vtáčnik)\n\nJarabá skala je horský vrchol v hlavním hřebeni pohoří Vtáčnik o nadmořské výšce 1169 m. Nachází se v centrální části pohoří, nad obcí Podhradie. Severně leží Orlí kameň (1126.1 m), Jižně Hrebienky (1186.9 m).\n\nVrchol pokrývá smíšený les a prochází jím hranice Chráněné krajinné oblasti Ponitří.\n\n"}
{"id": "1191953", "url": "https://cs.wikipedia.org/wiki?curid=1191953", "title": "Velký encyklopedický slovník", "text": "Velký encyklopedický slovník\n\nVelký encyklopedický slovník ( \"Большой энциклопедический словарь\") je univerzální jednodílný encyklopedický slovník.\n\nSlovník vydávaný nakladatelstvím „Большая Российская энциклопедия (Velká ruská encyklopedie)“ vyšel v letech:\n\nSlovník zahrnuje asi 80 000 hesel, z toho přibližně 20 000 biografií. Formát svazku je 84×108/16, objem 152,88 tiskových listů (1456 stran ve vydáních z roku 1997 a 2002). Hlavním redaktorem je akademik A. M. Prochorov.\n\nSlovník je pokračováním vydání Sovětského encyklopedického slovníku“ po rozpadu SSSR, v rámci vzdělávání nakladatelstvím „\"Velká ruská encyklopedie\"“. Slovník se prezentuje jako univerzální informační vydání, zahrnující všechny oblasti současného poznání, ale zvláštní pozornost je věnována zároveň výkladu problematiky z pohledu nového samostatného Ruska.\nNa údajích Velkého encyklopedického slovníku je založena také elektronická verze „Encyklopedie Cyrila a Metoděje“.\n\n"}
{"id": "1191960", "url": "https://cs.wikipedia.org/wiki?curid=1191960", "title": "Mnoholetí", "text": "Mnoholetí\n\nMnoholetí ( \"Многолетие\", \"многолетствование\", či \"полихрония\" z řeckého \"Πολυχρόνιον\"/\"polychronion\") je slavnostní zvolání duchovního: „многая лета!“ po skončení pravoslavné liturgie. Jeho účelem je přání „mnohých a blahých let“ života, například při životním jubileu některého z chrámových duchovních, či zpívajících.\n\nV Ruské pravoslavné církvi se mnoholetí zpívá v chrámech také při návštěvě patriarchy, eparchiálního archijereje, představenému monastýru (kláštera).\n\nOslavná píseň \"Mnoholetí\" se v pravoslavných chrámech obvykle zpívá ve čtyřhlasé úpravě. Obvykle má formu zvolání diákona: „\"Многая лета\"“ („\"Mnogaja lěta\"“) nebo „\"Na mnogaja i blagaja lěta!\"“ (s postupným zesilováním hlasu a zvyšováním intonace), načež sbor odpovídá trojnásobným „\"Многая лета\"“. Podle pravidel typikonu se mnoholetí zpívá po propuštění slavnostní jitřní liturgie. \n\nText je prostý: zpívá se celkem devětkrát (v každé sloce třikrát) text „Mnogaja lěta“ a ta se třikrát opakuje. Úvodní sloka se obvykle zpívá rychleji a hlasitěji, druhá sloka pomalu poněkud slaběji a třetí, závěrečná sloka, opět rychleji, avšak slavnostně, často s prodlouženým závěrem. Záleží ovšem na konkrétním provedení sbormistra.\n\n"}
{"id": "1191973", "url": "https://cs.wikipedia.org/wiki?curid=1191973", "title": "Merab Valijevi", "text": "Merab Valijevi\n\nMerab Valijevi (Vality) (: ) nebo (: ), (* 13. září 1970) je bývalý sovětský a gruzínský zápasník volnostylař osetského původu, který od roku 1993 reprezentoval Ukrajinu. Volnému stylu se věnoval od 13 let. Připravoval se v Tbilisi pod vedením Ivane Nikoladzeho a Šoty Kotorašviliho. V roce 1991 se po rozpadu Sovětského svazu přesunul do Vladikavkazu. V roce 1992 využil nabídky trenéra ukrajinské reprezenace Ruslana Savlochova a od roku 1993 reprezentoval Ukrajinu. V roce 1996 startoval na olympijských hrách v Atlantě a po prvním kole musel do oprav po těsné porážce od Turka Mahmuta Demira. Obsadil 7. místo. V roce 2000 se kvalifikoval na olympijské hry v Sydney. Potom co nepostoupil ze základní skupiny skončil na 18. místě.\n\n"}
{"id": "1191997", "url": "https://cs.wikipedia.org/wiki?curid=1191997", "title": "Isadore Sharp", "text": "Isadore Sharp\n\nIsadore Sharp (* 8. října 1931, Toronto, Kanada) je kanadský hoteliér a filantrop, zakladatel hotelové sítě Four Seasons. \n\nIsadore Sharp se narodil jako syn polských židovských imigrantů. Svému otci pomáhal při renovacích bytů. V roce 1952 úspěšně dokončil studia architektury. Věnoval se pak stavbám rodinných domů a bytů.\n\nPoté byl pověřen výstavbou malého motelu na předměstí Toronta, který byl otevřen roku 1961. Později byl přejmenován na \"Four Seasons\". Poté firma otevírala další hotely, v roce 1970 expandovala do Evropy. \n\nNa začátku 80. let se společnost Four Seasons stala sponzorem kampaně Terryho Foxe na podporu léčby rakoviny. Přispěla k tomu skutečnost, že jeden ze čtyř Sharpových synů předtím zemřel na rakovinu.\n\nV roce 2007 společnost odkoupily Cascade Investment, vlastněná Billem Gatesem, a saúdskoarabská Kingdom Holding Company, které předsedá princ Al-Valíd bin Talál. Isadore Sharp si ponechal 5% podíl.\n\n\n"}
{"id": "1192009", "url": "https://cs.wikipedia.org/wiki?curid=1192009", "title": "Posun znaků", "text": "Posun znaků\n\nPosun znaků je v populační genetice jev, kdy jsou mezi dvěma podobnými druhy pozorovány větší rozdíly v místech, kde druhy koexistují. Příčinou tohoto fenoménu jsou evoluční změny ve fenotypu organismu jako důsledek kompetice a následná změna ve frekvenci genu skrze mechanismus konkurenčního vyloučení (Gausova zákona), který říká, že aby se dva druhy stabilně držely na stejném místě, musí zaujímat rozdílnou niku.\n\nZa prvním studiem jevu stál William L. Brown a E. O. Wilson v práci z roku 1956.\n\nBrown a Wilson (1956) termín používali jak pro reprodukční posun znaků (mechanismus zodpovědný za tvorbu reprodukčních bariér) tak pro ekologický posun znaků (proces vytlačování slabších druhů v průběhu kompetice). Dnes znamená \"posun znaků \"především  vznik morfologických rozdílů jako důsledek speciace.\n"}
{"id": "1192014", "url": "https://cs.wikipedia.org/wiki?curid=1192014", "title": "Karel I. Hesensko-Kasselský", "text": "Karel I. Hesensko-Kasselský\n\nKarel I. Hesensko-Kasselský (3. srpna 1654, Kassel – 23. března 1730, tamtéž) byl mezi lety 1675 až 1730 lankrabě Hesensko-kasselský. Byl také zatvrzelý kalvinista.\n\nKarel se narodil 3. srpna 1654 v hlavním městě Hesenska-Kasselska, v Kasselu, jako druhý syn Viléma VI. Hesensko-Kasselského a jeho manželky Hedviky Žofie Braniborské. Roku 1663 Vilém VI. zemřel a následující roky, až do roku 1675, tedy jako regentka vládla Karlova matka Hedvika Žofie. Záhy ale umírá i Karlův starší bratr Vilém a dalším v pořadí následníků je právě Karel. Roku 1675 již byl Karel dostatečně starý na to, aby mohl převzít veškerou pravomoc nad Hesenskem-Kasselskem, což se stalo. Celkem trvala Karlova vláda dlouhých 55 let až do jeho smrti.\n\nKarel jako vládce byl sice dobrý voják i ekonom, avšak nikoliv zemědělec. Zaměřoval se především na rozšiřování řad armády, které později propůjčil ve válce o španělské dědictví. Finančně se díky Karlovi mělo Hesensko-Kasselsko dobře, avšak zemědělství chřadlo a nerozvíjelo se. Jakožto kalvinista podporoval Karel nejen jiné protestanty, ale také lidi, vyhnané z Francie. Těm povolil, aby se v Hesensku-Kasselsku usazovali. Přibližně 4000 uprchlíků a protestantů se kolem roku 1700 usadilo v Kasselu, konkrétně v nově vytvořené části Oberneustadt.\n\nRoku 1679 Karel založil východně od Kasselu jeden z prvních kovozpracujících závodů v Hesensku; \"Messinghof\". Roku 1699 založil město Sieburg (od roku 1717 známo jako Bad Karlshafen), kam se později přesunulo velké množství hugenotů. Následně západně od Kasselu vytvořil přírodní rezervaci Wilhelmshöhe. Karel se zajímal i o archeologii a proto již roku 1709 započaly na Mader Heide archeologické vykopávky.\n\nKarel I. Hesensko-Kasselský zemřel 23. března 1730 ve věku 75 let v Kasselu.\n\nKarel si vzal svoji sestřenici Marii Amálii Kuronskou (1653-1711), dceru Jakuba Kettlera. Pár měl celkem sedmnáct dětí, z nichž ale čtrnáct žilo dost dlouho na to, aby se zachovala jejich jména a pouze šest z nich se dožilo více než 25 let.\n\n1/ Luisa Dorotea Pruská\n2/ Ulrika Eleonora Švédská\n"}
{"id": "1192018", "url": "https://cs.wikipedia.org/wiki?curid=1192018", "title": "Šatura", "text": "Šatura\n\nŠatura () je město v Moskevské oblasti v Ruské federaci. Při sčítání lidu v roce 2010 měla přes dvaatřicet tisíc obyvatel.\n\nŠatura leží v Meščorské nížině přibližně 124 kilometrů východně od Moskvy.\n\nOd počátku 20. století se v Šatuře průmyslově těžila rašelina, která mimo jiné sloužila jako palivo Šaturské elektrárny, jedné z nejstarších ruských elektráren.\n"}
{"id": "1192020", "url": "https://cs.wikipedia.org/wiki?curid=1192020", "title": "311 (číslo)", "text": "311 (číslo)\n\nTři sta jedenáct je přirozené číslo, které následuje po čísle tři sta deset a předchází číslu tři sta dvanáct. Římskými číslicemi se zapisuje CCCXI.\n\n\n\nSilnice II/311 je česká silnice II. třídy vedoucí na trase Lanškroun – Horní Čermná – Jablonné nad Orlicí – Mladkov – České Petrovice – Bartošovice v Orlických horách – Kunštát – Šerlich – Zákoutí\n\n\n"}
{"id": "1192023", "url": "https://cs.wikipedia.org/wiki?curid=1192023", "title": "Pětiseteurovka", "text": "Pětiseteurovka\n\nPětiseteurovka, tedy bankovka o hodnotě 500 eur (500€), je mezi eurobankovkami bankovkou s nejvyšší hodnotou a také největší velikostí. Je zdobena architektonickými motivy a laděna do růžové.\n\nPětiseteurovky byly uvedeny do oběhu s ostatními eurovými bankovkami v roce 2002, ale prakticky od samého počátku je doprovázaly obavy, že budou používány především zločinci, protože legální obchody ve větší výši se obvykle realizují bezhotovostně. Z tohoto důvody je například přestaly od roku 2010 poskytovat směnárny ve Spojeném království. V únoru 2016 navrhli ministři financí Evropské unie Evropské centrální bance, aby dostupnost pětiseteurovek omezila.\n\n"}
{"id": "1192026", "url": "https://cs.wikipedia.org/wiki?curid=1192026", "title": "Vlasta Suková", "text": "Vlasta Suková\n\nVlasta Marie Suková (27. března 1936 Radošovice – 27. ledna 2014 Praha) byla česká historička a etnografka.\n\nVlasta Suková se narodila v Radošovicích u Vlašimi, od dětství vyrůstala v Písku. Sepětí rodiny s Prácheňskem po deset generací se odrazilo v její pozdější práci. Od počátku školních let se věnovala klavírní hře a vztah k hudbě ji přivedl mj. do Souboru prácheňských lidových písní a tanců. V Písku školní léta ukončila v roce 1954 maturitou.\n\nStudium na Katedře československých dějin a archivního studia filosoficko historické fakulty Karlovy university absolvovala v semináři prof. Věry Olivové diplomovou prací „Hnutí vysokoškolského studentstva v Praze v letech 1924 - 1929“. Doktorátu filosofie dosáhla roku 1982. V disertaci „Písecko v době národního obrození“, ve shodě s profesním uplatněním, posunula téma ke staršímu období. Hodnost kandidátky historických věd v oboru národopis získala v roce 1988.\n\nJako inspektorka pro kulturu v Písku se věnovala kronikářství, muzejnictví a památkové péči, včetně tzv. prvotního soupisu pro nově vytvářený Státní seznam kulturních památek. V roce 1965 získala místo historika v Muzeu Klementa Gottwalda. Plnila lektorské i dokumentační úkoly, např. přípravou exponátů k dějinám dělnického hnutí a levicového tisku nebo spoluautorstvím scénářů o okupaci Československa v letech 1939 – 1945 a historii ilegální organizace Předvoj. Od roku 1976 patnáct let pracovala v Ústavu pro etnografii a folkloristiku ČSAV jako odborná a později vědecká pracovnice. Publikovala, konala zahraniční studijní cesty, podílela se na realizaci seminářů i dalších úkolů ústavu. Dva roky působila v Národním muzeu – Muzeu Antonína Dvořáka a čtyři roky zpracovávala pro resort kultury rešerše v Národním informačním středisku pro místní kulturu. Účastnila se počítačového zpracování výsledků identifikace památkového fondu SÚRPMO a lokalizace sídelních útvarů na trasách historických cest na podkladě Územně identifikačního registru ČR včetně rešerše literatury a pramenů projektu VÚGTK. Spolupracovala externě při informační podpoře řízení a výkonu výzkumné práce v odvětví kultury.\n\nZ raného období pochází kniha „Jitex 1949 – 1964“ (Komise pro dějiny n.p. Jitex, Písek 1964. 87 s. + [38 s.] obr. příl. / Sedláková Marie, Suková Vlasta, Suk Ríša). Odborné texty pocházejí především z období akademického. Publikovala zejména v časopisech Český lid (ČL), Demos – Internationale Ethnographische und Folkloristische Informationen, Muzejní a vlastivědná práce – Časopis Společnosti přátel starožitností (MVP), ve Zpravodaji koordinované sítě vědeckých informací pro etnografii a folkloristiku ÚEF (Zpravodaj) a sbornících. Nad dílčími tématy o rodinnému životě, zvyklostech a obyčejích (Západočeské vlastivěda 1990) a o prostředí dělnictva (Zpravodaj 1998/10 a 1989/2) převládala obecnější témata. Zkoumala společenský a hospodářský rámec vytváření národa (Lid a lidová kultura národního obrození. ÚEF 1983; Zpravodaj 1989/2; ČL 77, 1990; ČL 79 1992). Věnovala se periodizaci a lokalizaci historických procesů (Etnografie národního obrození 4. ÚEF 1978; Zpravodaj 1987/9; MVP 29, 1991; ČL 78, 1991), především v prostředí jižních Čech (ČL 72, 1985; Z jihočeského národopisu 2, 1988; ČL 77, 1990). Sledovala změny rozsahu a územního uspořádání zemědělské a nezemědělské výroby, komerčních a policejních živností, počtu a složení obyvatel města a venkova i vliv těchto faktorů na ideové a politické poměry české společnosti v letech 1791 – 1848 (ČL 80, 1993). Hodnotila nové možnosti využití historických pramenů (MVP 28, 1990). Zabývala se lexikografií (Klasifikace výrob a povolání NM 1974; MVP 28, 1990) v přímé vazbě na informační zpracování sbírkových fondů.\n\n"}
{"id": "1192027", "url": "https://cs.wikipedia.org/wiki?curid=1192027", "title": "General Electric F414", "text": "General Electric F414\n\nGeneral Electric F414 je dvouproudový motor s přídavným spalováním vyráběný společností GE Aviation. Poskytuje tah 22 000 liber (98 kN). F414 vychází z hojně rozšířeného motoru F404 používaného např. v letounu McDonnell Douglas F/A-18 Hornet. Oproti verzi je však zvětšen pro použití v letounu Boeing F/A-18E/F Super Hornet. Byl vyvinut z verze F412 bez přídavného spalování, která byla zamýšlená pro letoun A-12 Avenger II.\n\n\n\"Data - GE Aviation and Deagal.com\n\n\n\n\n"}
{"id": "1192029", "url": "https://cs.wikipedia.org/wiki?curid=1192029", "title": "František Oldřich Kinský (rozcestník)", "text": "František Oldřich Kinský (rozcestník)\n\nFrantišek Oldřich Kinský může být:\n\nDalší osobnosti s příjmením Kinský:\n\n"}
{"id": "1192030", "url": "https://cs.wikipedia.org/wiki?curid=1192030", "title": "Marie Orleánská (1959)", "text": "Marie Orleánská (1959)\n\nMarie Orleánská (* 3. ledna 1959, Boulogne-Billancourt) je francouzská a lichtenštejnská princezna.\n\nNarodila se 3. ledna 1959 v Boulogne-Billancourt jako dcera prince Henriho Orleánského a jeho první manželky vévodkyně Marie Terezy Württemberské. Pokřtěna byla 17 dní po své narození kardinálem Maurice Feltinem. Jejími kmotry byly její dědeček Filip Albrecht Württemberský a její babička Isabela Orleánská.\n\nNa Institut catholique de Paris získala bakalářský titul.\n\nV září roku 1988 se v Rio de Janeiro na pozvání princezny Isabely Brazilské zúčastnila večeře kde potkala svého bratrance prince Gundakara Lichtenštejnského. Dne 22. července 1989 se za něho vdala. Spolu mají pět dětí:\n\nJe kmotrou infantky Marie Františky Portugalské a princezny Thérèsy Isabelle Orleánské.\n"}
{"id": "1192031", "url": "https://cs.wikipedia.org/wiki?curid=1192031", "title": "Broskvová vodka", "text": "Broskvová vodka\n\nBroskvová vodka, příp. broskvový likér, lidově přezdívaná hopsinky, je sladký alkoholický nápoj vyrobený naředěním potravinářského lihu, např. vodky, vodou na cca 15 až 21 procent alkoholu s přídavkem cukru a aromat či šťáv vytvářejících výslednou broskvovou chuť a vůni. Oblíbená byla mezi Čechy především v 90. letech 20. století, potom v oblíbenosti ustoupila ve prospěch likérů jako jablíčko. Z broskvové vodky se připravuje alkoholický koktejl sex na pláži. Broskvovou vodku lze vyrobit v domácích podmínkách z potravinářského lihu, vodky nebo domácího destilátu přimícháním broskvové esence a případně vody.\n"}
{"id": "1192032", "url": "https://cs.wikipedia.org/wiki?curid=1192032", "title": "Hřib siný", "text": "Hřib siný\n\nHřib siný (\"Gyroporus cyanescens\") je houba z čeledi hřibovitých. Je vzácný a ohrožený.\n\n\nKlobouk je široký 40–110 mm, nejdříve je polokulovitý, později klenutý až rozložený, žlutě, krémově až kaštanově hnědý, hladký, na povrchu jemně plstnatý. Trubky jsou vysoké 4–8 mm, bělavé, krémové nebo nažloutlé a na řezu modrají. Třeň (noha houby) je dlouhý 50–100 mm, hřibovitý, dole mírně ztluštělý, křehký, krémový nebo světle kaštanový, stejně zbarvený jako klobouk. Na povrchu je do jedné třetiny plstnatý (podobně jako klobouk), pod kloboukem je lysí, což budí dojem jakési přesně ohraničené punčochy. Ve stáří je uvnitř dutý. Dužnina je velmi křehká, ve třeni vatovitá a na řezu velmi rychle a intenzivně modrá; je to až chrpově modrá barva. Má nevýraznou chuť i vůni. Celý povrch plodnice na otlačených místech nápadně modrá. Výtrusy jsou velké 8–14 × 4,5–5,5 μm, krátce elipsoidní, hladké, světle žluté. Roste dosti vzácně v červnu až srpnu (za teplého počasí se dá najít i v říjnu) v písčitých prohřátých půdách pod borovicemi, často na okrajích borů, ale i pod buky. Je jedlý.\n\n"}
{"id": "1192033", "url": "https://cs.wikipedia.org/wiki?curid=1192033", "title": "Henrik Klingenberg", "text": "Henrik Klingenberg\n\nHenrik \"Henkka\" Klingenberg (* 21. října 1978, Mariehamn) je klávesista finské power metalové kapely Sonata Arctica, ke které se připojil v roce 2002. Zároveň hraje na klávesy i v kapele Silent Voices. Momentálně žije v Kemi v Finsku.\n\nKe kapele se připojil ke konci roku 2002 poté, co prošel jak hudebním, tak osobním testem. Členové Sonaty Arcticy ho vybraly poté, co se s ním opily v baru, jelikož chtěli vědět, jestli Henrik do kapely zapadne i společensky. První album, na kterém se podílel bylo EP Takatalvi vydané v roce 2003.\n\nV lednu 2012 vydal své první sólové album pod názvem \"...And the Weird Turned Pro\". Na albu se podíleli jeho spoluhráči z kapely baskytarista Elias Viljanen a kytarista Pasi Kauppinen. Na bicí hrál Jari Huttunen.\n\nHenrik působí od roku 1995 také v kapele Silent Voices, se kterou vydal čtyři studiová alba a jedno EP. Je také členem thrash/groove metalové kapely Mental Care Foundation, ve které zpívá pod pseudonymem \"Lance Lawrence Thruster\". V roce 2009 se podílel jako klávesák na třetím sólovém albu kytaristy Eliase Viljanena.\n\n\n\n\n\n"}
{"id": "1192034", "url": "https://cs.wikipedia.org/wiki?curid=1192034", "title": "Gemma Chan", "text": "Gemma Chan\n\nGemma Chan (* 29. listopadu 1982, Londýn) je britská herečka a bývalá modelka. Je známá díky roli Charlotte ve čtvrté sérii \"Tajný deník call girl\", Ruth v seriálu \"Čerstvé Maso\". Proslavila se i jako Mia Bennett v seriálu \"Pán času\"\":\" \"Vody Marsu\" a Soo Lin v seriálu \"Sherlock\". Také získala roli ve filmu a v seriálu \"Humans\", který měl premiéru v červnu 2015 ve Velké Británii.\n\nGemma Chan se narodila v Londýně v Anglii, ale její otec se narodil a vyrostl v Hong Kongu a její matka se narodila v Číně a poté imigrovala do Velké Británie se svými rodiči. Gemma Chan vyrostla v Sevenoaks, ve východním Kentu. Navštěvovala dívčí školu v Orpingtonku. Později studovala práva na Worcester College, Oxford.\n\nPo promocích jí právnická firma Slaughter and May nabídla praxi, ona se ovšem rozhodla věnovat herectví a začala studovat na britské herecké škole Drama Centre London.\n\nOd roku 2011 je ve vztahu s britským komikem a hercem Jackem Whitehallem a žije s ním v londýnské čtvrti Notting Hill.\n\nV roce 2006 se Gemma Chan účastnila projektu Catwalk, britské verze reality show Heidi Klum: Svět modelingu. Účastnila se focení pro Nivea Visage, aby zaplatila účty a školné. Mimo jiné se účastnila focení i pro firmy Nokia a Selfridges, britského obchodního řetězce a časopisy Elle a Cosmopolitan.\n\nGemma Chan se objevila ve speciálu britského sci-fi seriálu Pán času na podzim 2009. Také měla jednu z hlavních rolí v seriálu Tajný deník call girl. Měla také role ve seriálech \"Sherlock\" a \"Ajťáci\".\n\nV roce 2012 měla hlavní roli ve druhé sérii dramatu Bedlam a v improvizačním seriálu \"True Love\".\n\nObjevila se v několika filmech, mimo jiné ve filmu o druhé světové válce \"Smrt v Šangaji\" z roku 2010, a akčním thrilleru \"\".\n"}
{"id": "1192039", "url": "https://cs.wikipedia.org/wiki?curid=1192039", "title": "Emil Gaar", "text": "Emil Gaar\n\nEmil Josef Albert Gaar (18. dubna 1883 Vídeň – 26. listopadu 1953 Vídeň) byl rakouský klasický filolog.\nPo maturitě studoval klasickou filologii na univerzitě ve Vídni, mimo jiných u Hanse von Arnima a Edmunda Haulera. V roce 1906 promoval s prací \"De tragoediae Atticae diverbio quaestiones selectae\". Následně se zapojil do učitelské profese, ale učil také jako odborný asistent na univerzitě ve Vídni starověkou řečtinu. Vídeňská univerzita mu udělila titul čestného profesora.\n\nNapsal často používané výukové materiály \"Liber Latinus\" a \"Liber Graecus\" a několik gramatik.\n\nJe podle něj pojmenována \"Gaargasse\" ve Vídni (Inzersdorf, Neusteinhof).\n\n"}
{"id": "1192042", "url": "https://cs.wikipedia.org/wiki?curid=1192042", "title": "Kvevri", "text": "Kvevri\n\nKvevri () je objemná keramická nádoba podobná amfoře, která se používá v Gruzii k výrobě vína tzv. kachetinskou metodou. v Arménii se jí říká \"karas\", v západní části Gruzie \"čuri\".\n\nPodle vykopávek v oblasti Kvemo Kartli se kvevri používaly už v 6. tisíciletí př. n. l.. Vyrábějí se z místní hlíny, která má díky vysokému obsahu stříbra antibakteriální účinky, povrch se po vypálení ošetří včelím voskem. Jejich rozměry sahají od několika desítek až po patnáct tisíc litrů. Sklizené hrozny se zpracují šlapáním a dají i s třepinami do kvevri, která se po ukončení bouřlivého kvašení utěsní a zakope do země ve sklepní místnosti zvané \"marani\". Tím se zajistí zrání vína ve stabilní teplotě, které trvá nejméně půl roku, někdy však až dvacet let (na venkově bylo dříve zvykem, že se kvevri uložila do země při narození dítěte a vykopala při jeho svatbě). Teprve pak se kvevri vyzvedne, víno se stočí a z pevných zbytků se vypálí brandy. Díky ležení na slupkách a třapinách má víno výraznější chuť a vůni a také vyšší obsah resveratrolu. Bílá vína vyrobená v kvevri mají sytou barvu, proto bývají označována také jako „oranžová vína“. V roce 2013 byl tradiční gruzínský způsob výroby vína zapsán UNESCO na seznam Mistrovských děl ústního a nehmotného dědictví lidstva. Světová banka zahájila dotační program na podporu výroby vína v kvevri.\n\n"}
{"id": "1192043", "url": "https://cs.wikipedia.org/wiki?curid=1192043", "title": "The Color Run", "text": "The Color Run\n\nThe Color Run je pětikilometrový závod odehrávající se v Severní a Jižní Americe, Evropě, Asii, na Novém Zélandu, v Austrálii a Spojených arabských emirátech. Závod nemá vítěze či cenu, avšak běh je známý především díky barevnému prášku, který se vyrábí z kukuřičného škrobu, a kterým jsou běžci v průběhu závodu obarveni.\n\nZávod založil v březnu 2011 Travis Snyder z amerického Utahu. Jeho cílem bylo povzbudit lidi ke sportování, především pak ke běhu. První akce se konala právě v březnu 2011 v Phoenixu a zaznamenala 6000 účastníků.\n\nSamotného běhu se mohou zúčastnit všichni lidé z různých věkových kategorií. Registrační poplatek běžně činí 35 amerických dolarů.\n"}
{"id": "1192051", "url": "https://cs.wikipedia.org/wiki?curid=1192051", "title": "Florbalová hůl", "text": "Florbalová hůl\n\nFlorbalová hůl (florbalka) se používá pro hraní sálového sportu florbal. Dělíme je podle několika kritérií:\n\nna florbalce se určuje podle ruky, která drží hůl níže:\n\nDélka hole je u každého hráče individuální, ale převážně platí, že hůl by měla dosahovat od země cca 5 cm na pupík hráče. V další části je doporučená délka hole dle výšky florbalisty.\n\nSprávná délka je důležitá ke kontrole míčku i k přesné střele. Ovšem je samozřejmě jen na Vás, jakou délku hokejky zvolíte, ale tady jsou důvody, proč je pro hráče důležitá délka hole:\n\nDlouhá hokejka\n\nKrátká hokejka\n\nSprávná tvrdost by Vám měla pomoci dostat z florbalky to nejlepší. Například, když zvolíte příliš tvrdý shaft, než by měl mít, hůl se při střele tolik neprohne a střela je pomalejší. Čím větší je Vaše síla, tím tvrdší by měla být i florbalka. Naopak, pokud zvolíte příliš měkký shaft, prohnete jej moc a potom zároveň dochází i ke kroucení čepele a střely nemají správný směr.\nTvrdost florbalové hole je značena čísly od 23 do 40. Toto číslo udává počet milimetrů, o které se hůl prohne, při působení síly 300 N, tedy zátěže o hmotnosti 30kg. Čím vyšší je číslo udávající tvrdost, tím je hůl měkčí a hůl se více při střele prohne a naopak čím je nižší číslo, tím je hůl tvrdší a neprohne se tolik při střele či nahrávce.\n\nČepele rozdělujeme do tří základních kategorií podle tvrdosti materiálu, ze kterého jsou vyrobeny:\n\n\nPři výběru hole hraje roli materiál, ze kterého je hůl vyrobena. Materiál určuje zejména celkovou hmotnost hole. Výdrž holí je vždy stejná, ať se jedná o základní kompozitový materiál, či dražší karbonový materiál. U dražších materiálů se připlácí za nižší hmotnost, která přináší lepší pocit kontroly nad míčkem.\n\n"}
{"id": "1192052", "url": "https://cs.wikipedia.org/wiki?curid=1192052", "title": "Imagine (software)", "text": "Imagine (software)\n\nImagine je 3D modelovací software napsaný firmou \"Impulse, Inc.\" s funkcí sledování paprsku. Původně byl napsán pro platformu Amiga, ale následně byl portován také na DOS a Windows. Imagine byl derivátem programu \"TurboSilver\" stejného výrobce, který následně nahradil.\n\nJakmile se přestala firma Impulse angažovat na poli 3D grafiky, přestaly být vyvíjeny verze pro DOS a Windows, verze pro Amigu je ale nadále udržovaná a prodávaná společností \"CAD Technologies\".\n\nProgram ukládá grafiku do vlastních souborů s příponou \".iob\"\n\nProgram byl využit například pro vytvoření animací intra a outra v české počítačové hře Paranoia.\n\n"}
{"id": "1192058", "url": "https://cs.wikipedia.org/wiki?curid=1192058", "title": "Thomas Lang", "text": "Thomas Lang\n\nThomas Lang (* 5. srpna 1967 Stockerau) je rakouský bubeník, multiinstrumentalista, skladatel a hudební producent. Je zakládajícím členem kapely stOrk v Los Angeles. Věnoval a věnuje se mnoha hudebních žánrů: Instrumentální rock, pop, jazz, fusion, progresivní rock, heavy metal a avantgardní metal. Spoluprocoval (spolupracuje) např. s Robertem Frippem, Peterem Gabrielem, Robbie Williamsem, Sugababes a s mnoho dalšími.\n\nNa bicí začal hrát v 5 letech. Chodil hrát do zdejší hudební školy a poté na Vídeňskou konzervatoř. Poté co jí v roce 1985 dokončil, začal jezdit po Evropě a věnovat se hlavně popu, rocku a jazzu. V roce 1995 zrealizoval projekt \"Mediator\".\n"}
{"id": "1192059", "url": "https://cs.wikipedia.org/wiki?curid=1192059", "title": "Bika lesní", "text": "Bika lesní\n\nBika lesní (\"Luzula sylvatica\") je až metr vysoká bylina trávovitého vzhledu. Je původní druh české květeny a nejvzrůstnějším ze všech druhů rodu bika vyskytujících se v přírodě České republiky. Tato vytrvalá rostlina je rozšířena hlavně v západní a jižní Evropě, mimo Evropu se řídce vyskytuje v Malé Asii a oblastech přilehlých ke Kavkazu.\nBika lesní je dlouhověká mrazuodolná trvalka rostoucí na průběžně vlhkých stanovištích, která jsou částečně zastíněna a mají slabě kyselou a humózní půdou. V Česku se obvykle vyskytuje v horách a podhůřích vyjma Orlických hor, kde neroste vůbec, a Krkonoš, kde je vzácná. Z horských smrčin často zasahuje do výše položených bučin nebo nad hranici lesa do vysokostébelných luk.\n\nV zimním období nesnáší přímé sluneční osvětlení, které poškozuje konce jejích stálezelených listů, obdobně se na rostlině projevuje i sucho. Začíná rašit počátkem dubna a kvete od konce dubna do konce května. Uschlá květenství zůstávají na rostlině po dlouhou dobu. Při vysoké sněhové pokrývce je oblíbenou potravou zajíců.\n\nStatná trsnatá travina s kulatými lodyhami vysokými 50 až 100 cm. Lodyhy vyrůstající z tlustého šikmo vystoupavého oddenku jsou přímé a od báze listnaté. Bazální listy rostou do široka rozložené, jsou 20 až 30 cm dlouhé, u báze 1,5 cm široké a postupně se zužují. Mnohem kratší lodyžní listy v počtu čtyři až šest rostou z uzavřených pochev bez oušek. Listy jsou čárkovité lesklé a po okrajích jsou stříbřitě dlouze chlupaté. Bika lesní je ze všech druhů bik rostoucích v Česku nejvyšší a má nejširší listy.\n\nNa konci lodyhy vyrůstá řídké rozložité květenství kružel, které na rostlině dlouho přetrvává a později je převislé. Krátkými membranózními listeny podepřený kružel, v počátku směstnaný a později rozložený, má tenké větvičky zakončené jedním až třemi drobnými květy. Tyto oboupohlavné květy mají šest žlutavých nebo nahnědlých, ve dvou kruzích rostoucích okvětních lístků, šest krátkých tyčinek, jednoduchý semeník a jednu bliznu. Květy bez nektaru vytvoří po větrosnubném nebo hmyzosnubném opylení kulovité černohnědé 3 mm velké tobolky se třemi vejčitými tmavými lesklými semeny s drobným masíčkem. Mimo semen se v přírodě rozmnožuje krátkými nadzemními i podzemními výběžkatými oddenky.\nTato stálezelená travina s krýtkými výběžky se pro svůj svěže zelený list používá v okrasném zahradnictví do stinných trvalkových záhonů. Lze ji uplatnit spolu s ostatními stínomilnými rostlinami jako podrost pod listnaté stromy a poblíž záhonů s pěnišníky. Slabě rostoucí kultivary pak nacházejí uplatnění jako půdokryvná dřevina, nejčastěji zastíněných břehů vodních ploch.\n\nBylo vypěstováno mnoho kultivarů speciálně pro výsadbu do zahrad, například panašované 'Marginata' a 'Silberhaar', vzrůstný a rychle se rozrůstající 'Tauernpass', v zimě nažloutlý 'Wintergold' či nízký a jemný 'Farnfreund'. Vyšlechtěné kultivary se množí pro zachování vlastností dělením trsů, čisté druhy pak výsevem dobře klíčících semen.\n\n"}
{"id": "1192061", "url": "https://cs.wikipedia.org/wiki?curid=1192061", "title": "Jānis Jansons", "text": "Jānis Jansons\n\nJānis Jansons (* 28. prosince 1982, Talsi) je lotyšský profesionální florbalista. Momentálně působí v celku RTU/Inspecta, který hraje lotyšskou nejvyšší soutěž.\nFlorbal začal hrát v roce 1995 za tým Roja. Do lotyšské reprezentace se poprvé podíval ve svých 17 letech v roce 2000 v Norsku a od té doby nechyběl na žádném mistrovství světa. Za národní tým odehrál více jak 21 utkání a nasbíral více jak 17 kanadských bodů.\n\nPrvní nabídku hrát nejvyšší švédskou ligu dostal Jansons už v roce 2004 od hlavního trenéra týmu Pixbo, Jana Inge Forsberga. Tehdy pouze jako dvaadvacetiletý mladík tuto nabídku odmítl, rozhodl se, že nadále bude sbírat cenné zkušenosti v lotyšské lize. Do již zmiňovaného týmu Pixbo Wallenstam IBK nastoupil až o několik let později. S tímto týmem odehrál dvě sezóny ve švédské Superlize a se kterým i navíc v roce 2011 vyhrál Czech Open v Praze.\n\nV sezóně 2011/2012 se stal mistrem lotyšské ligy s týmem Lielvārde.\n\nJe taky jediným hráčem lotyšské ligy, který dvakrát nasbíral více jak 100 kanadských bodů. Momentálně působí v celku RTU/Inspecta, který hraje lotyšskou nejvyšší soutěž. \n\nJanis Jansons společně s Gintsem Bikarsem založili florbalový turnaj známý pod názvem Unihoc Riga Cup, který se každoročně koná v lotyšské Rize. První ročník se konal od 1.-4. srpna 2013. \n\nPozn.: GP (Game played) = odehraná utkání, G (Goals) = góly, A (Assists) = asistence, Pts (Points) = body, PIM (Penalty in minutes) = trestné minuty\n\nPozn.: Celé statistiky nejsou k dispozici\n\n"}
{"id": "1192064", "url": "https://cs.wikipedia.org/wiki?curid=1192064", "title": "Nunivak", "text": "Nunivak\n\nNunivak je ostrov v Beringově moři, který náleží k americkému státu Aljaška. S rozlohou 4227 km² je osmým největším ostrovem USA. Jedinou vesnicí na ostrově je Mekoryuk na severním pobřeží, kde žije okolo dvou set lidí, většinou původních obyvatel z národa Jupiků.\n\nOstrov vznikl jako štítová sopka v období pleistocénu, pozůstatkem vulkanické činnosti jsou čtyři maary. Pobřeží je lemováno příkrými útesy, vnitrozemí vyplňuje náhorní plošina s minimální nadmořskou výškou 160 m. Nejvyšší horou je Roberts Mountain (510 m). Na ostrově se nachází množství řek a jezer. Povrch je kryt permafrostem, nachází se zde písčitá tundra s řídkou zakrslou vegetací. Původně zde žili divocí sobi, kteří byli vyhubeni v 19. století. Později byli na ostrov introdukováni zdomácnělí sobi a pižmoni.\n\nNunivak objevil roku 1821 ruský viceadmirál Michail Nikolajevič Vasiljev, ale díky nepřístupnosti ostrova si domorodci dlouho zachovávali původní zvyky, k nimž patřilo nošení masek v podobě potáplice a propichování rtů za účelem nošení ozdob. Významným lovným zvířetem byl mrož lední, z jeho klů vyřezávali ostrované užitkové i ozdobné předměty a jeho kůžemi potahovali kajaky. Původní způsob života zaznamenal ve třicátých letech 20. století fotograf Edward S. Curtis.\n\nVe škole v Mekoryuku se vyučuje v angličtině a místním dialektu Nunivak Cup'ig, hlavním zdrojem obživy ostrovanů je lov a rybolov.\n\n"}
{"id": "1192066", "url": "https://cs.wikipedia.org/wiki?curid=1192066", "title": "Lumnitzera", "text": "Lumnitzera\n\nLumnitzera je rod rostlin z čeledi uzlencovité (\"Combretaceae\"). Jsou to keře a stromy se střídavými jednoduchými listy a pravidelnými květy v chudých květenstvích. Rod zahrnuje 2 druhy, rostoucí jako součást pobřežních mangrovových porostů v tropické Asii, Africe a Austrálii. Poskytují tvrdé, těžké a velmi trvanlivé dřevo.\n\nZástupci rodu \"Lumnitzera\" jsou stálezelené, bohatě větvené keře nebo nevysoké stromy, dorůstající výšek do 10 (\"L. littoralis\" výjimečně až 25) metrů. Kmen může dosáhnout průměru až 50 cm. Nadzemní, chůdovité kořeny se vytvářejí zřídka. Listy jsou střídavé, spirálně uspořádané, téměř nebo zcela přisedlé, dužnatě kožovité, celistvé, 2 až 9 cm dlouhé, v dospělosti lysé a lesklé. Čepel je lžicovitá až úzce obkopinatá, okraj je někdy vlivem přítomnosti žlázek lehce vroubkovaný. Žilnatina je zpeřená, slabě patrná. Květy jsou bílé, růžové nebo červené (výjimečně žluté u \"L. racemosa\" var. \"lutea\"), pravidelné, pětičetné, oboupohlavné, přisedlé nebo jen krátce stopkaté, v chudokvětých úžlabních nebo koncových klasech či hroznech. Kalich je vytrvalý, zakončený 5 laloky. Kališní trubka je spojená s češulí a jsou k ní jsou přirostlé 2 drobné vytrvalé listence. Koruna je pětičetná, opadavá. Tyčinek je 5 až 10 a jsou přirostlé ke kališní trubce. Semeník vyčnívá z kališní trubky, obsahuje 2 až 5 vajíček a nese nitkovitou, vytrvalou čnělku zakončenou jednoduchou bliznou. Plodem je zploštělý, tupě hranatý, víceméně dřevnatý, 1 až 1,5 cm dlouhý nepravý plod (pseudokarp) elipsoidního tvaru. Plody jsou podélně rýhované až téměř hladké a na vrcholu plodu nesou vytrvalý kalich a čnělku. Obsahují jediné semeno.\n\nRod \"Lumnitzera\" zahrnuje pouze 2 druhy, vyskytující se na tropických pobřežích Starého světa. Druh \"L. littorea\" je rozšířen od tropické Asie po Austrálii a Polynésii, \"L. racemosa\" navíc i v tropické východní Africe a na Madagaskaru. Tento druh chybí na pobřežích malajských a indonéských ostrovů přikloněných k Indickému oceánu, kde jej zastupuje \"L. littorea\", který naopak chybí na březích Jávského moře. V Austrálii se vyskytují oba druhy v severní, \"L. racemosa\" i ve východní části kontinentu. Druh \"L. racemosa\" byl vysazen na Floridě ve zdejších mangrovových porostech se spontánně šíří.\n\nOba druhy rostou na mořských pobřežích jako součást mangrovových porostů. Osidlují spíše od moře vzdálenější stranu mangrovů a často rostou až nad hranicí nejvyššího přílivu. Někdy rostou i na březích sladkovodních přítoků s malým podílem brakické vody.\n\nZástupci rodu \"Lumnitzera\" jsou podobně jako jiné mangrovové druhy přizpůsobeny růstu v zasoleném prostředí. Oba druhy mají podobné ekologické nároky a v rámci Asie a Austrálie i víceméně shodný celkový areál rozšíření, nevyskytují se však na společných stanovištích.\nKvěty jsou silně vonné a obsahují hojný nektar. Jsou opylovány rozličným hmyzem, zejména včelami, vosami a motýly. Červené květy \"L. littorea\" jsou navštěvovány také ptáky. Květy \"L. racemosa\" jsou schopny samoopylení, zatímco druhý druh je cizosprašný. Plody mají lehce korkovité oplodí, plavou na hladině a jsou rozšiřovány vodou. Rostliny nejsou živorodé.\n\nDřeviny rodu \"Lumnitzera\" patří v Austrálii mezi živné rostliny housenek modrásků \"Hypolycaena phorbas\" a rodu \"Hypochrysops\", v Malajsii bourovcovité můry \"Trabala vishnou\" a drobných můr rodů \"Odites\" a \"Scopula\".\nNa vrcholu listové čepele je drobná žlázka, obsahující bakterie fixující vzdušný dusík.\n\nV přírodě se vyskytuje kříženec obou druhů, známý jako \"Lumnitzera\" x \"rosea\".\n\nDřevo je tvrdé, těžké a velmi odolné, s jemnou strukturou. V mořské vodě vydrží bez známek rozkladu mnoho desítek let. V Malajsii je obchodováno pod názvem \"teruntum\" nebo \"geriting\". Při opracovávání voní po růžích. Používá se na různé konstrukce, mosty, podlahy, násady i ke stavbě lodí, zřídka je však dostupné ve větších kusech.\n\n"}
{"id": "1192070", "url": "https://cs.wikipedia.org/wiki?curid=1192070", "title": "Rossella Fiamingová", "text": "Rossella Fiamingová\n\nRossella Fiamingová (* 14. července 1991 Catania) je italská šermířka, její disciplínou je kord. Je členkou klubu Gruppo Sportivo Forestale, reprezentujícího policejní složky zaměřené na ochranu přírody. Jejím osobním trenérem je Gianni Sperlinga. Studuje na Univerzitě v Catanii.\n\nJe dvojnásobnou juniorskou mistryní Evropy v individuální i týmové soutěži z let 2009 a 2010. Startovala na olympiádě v Londýně, kde skončila na sedmém místě mezi jednotlivkyněmi i družstvy. Vyhrála soutěž kordistek na Středomořských hrách 2013 a stala se mistryní světa v letech 2014 i 2015, byla teprve druhou kordistkou v historii po Lauře Flesselové-Colovicové, která dokázala na MS obhájit titul. Na ME 2015 získala stříbrnou medaili v individuální soutěži a bronzovou s italským družstvem.\n\nV roce 2015 jí Italský národní olympijský výbor udělil cenu Collare d'oro al merito sportivo.\n\nNa olympiádě 2016 v Rio de Janeiro se v soutěži kordistek probojovala do finále, kde podlehla Maďarce Emese Szászové 13:15, i když v průběhu zápasu vedla o čtyři body.\n\n"}
{"id": "1192072", "url": "https://cs.wikipedia.org/wiki?curid=1192072", "title": "Bucida", "text": "Bucida\n\nBucida (\"Bucida\") je bývalý rod rostlin z čeledi uzlencovité, zahrnující asi 3 nebo 4 druhy. Je rozšířen zejména ve Střední Americe a na Karibských ostrovech. Bucidy jsou stromy s jednoduchými listy a patrovitými větvemi. Listy jsou jednoduché, nahloučené na koncích větví. Květy jsou nenápadné. Druh \"Bucida buceras\" je pěstován v tropech jako okrasný strom a je těžen pro tvrdé a odolné dřevo. V současné taxonomii jsou všechny druhy rodu \"Bucida\" vřazeny do rodu \"Terminalia\" (vrcholák\").\n\nZástupci rodu bucida jsou stromy s nápadně patrovitými větvemi. Větévky jsou u některých druhů ostnité. Listy jsou střídavé, obvykle nahloučené na poněkud ztlustlých koncích větví. Květy jsou většinou oboupohlavné, pětičetné, v úžlabních klasech. Kalich je zvonkovitý, zakončený 5 krátkými zuby. Koruna chybí. Tyčinek je 10 ve dvou řadách a vyčnívají z květů. Plodem je dužnatě kožovitá peckovice na konci opatřená nápadným, vytrvalým kalichem.\n\nRod bucida zahrnuje 3 nebo 4 druhy. Je rozšířen pouze v tropické Americe od Mexika po Kolumbii, Venezuelu a Guyanu a Karibských ostrovech. Vyskytuje se i na Floridě, o původnosti výskytu jsou však pochybnosti. Bucidy rostou zejména při mořském pobřeží.\n\nV současné taxonomii jsou všechny druhy rodu \"Bucida\" vřazeny do rodu \"Terminalia\" (vrcholák\").\n\nDruh \"Bucida buceras\" je pěstován v tropech jako okrasný strom. Dřevo je tvrdé a těžké a je místně využíváno na různé konstrukce a pilíře. Je odolné vůči termitům.\n\n"}
{"id": "1192074", "url": "https://cs.wikipedia.org/wiki?curid=1192074", "title": "Aslan Chadarcev", "text": "Aslan Chadarcev\n\nAslan Chadarcev (Chadarcaty) (: ; 4. února 1961 Suadag – 7. května 1990 Chataldon, Sovětský svaz) byl sovětský a ruský zápasník volnostylař osetské národnosti. Vyrůstal na podhůří Kavkazu v obci Suadag vzdálené několik kilomentrů od města Alagir. \n\nVe 14 letech šel studovat střední školu do Vladikavkazu a zapsal se do vzperačského kroužku. Ve zvedání břemen však nevykazoval talent a v 16 letech ho trenér Vladimir Akojev doporučil na zápas. Potom co ho kvůli vysokému věku někteří trenéři odmítly se ho ujal trenér volného stylu Konstantin Bekmurzov. Sportovní funkcionáři však jeho trenéra před olympijskými hrami v Moskvě poslali do Vietnamu pomoct s přípravou zápasníků pro olympiádu. V roce 1979 končil střední železniční školu a tehdy ho trenér Bekmurzov doporučil svému bratranci Michailovi, působícím v Taškentu. Pod trenérem Michailem Bekmurzovem se v roce 1981 dostal do sovětské juniorské reprezentace jako zástupce Uzbecké SSR. Ve stejném období se do Taškentu dostal jeho mladší bratr Machar a další osetští volnostylaři. V roce 1983 získal v Kyjevě titul mistra světa v těžké váze mezi seniory. V roce 1984 přišel kvůli bojkotu o účast na olympijských hrách v Los Angeles. V roce 1985 mu v Gruzii vyrostla v težké váze tvrdá konkurence v podobě Leri Chabeloviho a Davita Gobedžišviliho. V roce 1988 se do sovětské nominace na olympijské hry v Soulu nevešel a na olympijských hrách nikdy nestartoval. Koncem roku 1989 se s trenéry vrátil z Uzbekistánu do Severní Osetie. V květnu 1990 zahynul při automobilové nehodě nedaleko svého rodiště.\n\n"}
{"id": "1192079", "url": "https://cs.wikipedia.org/wiki?curid=1192079", "title": "Jiří Jan Jindřich Buquoy", "text": "Jiří Jan Jindřich Buquoy\n\nJiří Jan Jindřich Buquoy–Longueval, německy Georg Johann Heinrich de Longueval Graf von Buquoy (2. srpna 1814 v Červeném Hrádku – 2. září 1882 v Baden-Badenu), byl rakouský šlechtic z rodu Buquoyů a politik z Čech, poslanec Českého zemského sněmu.\n\nJiří Jan Jindřich byl syn Jiřího Františka Augusta Longueval-Buquoye a Marie Gabrielly z Rottenhanu (16. ledna 1784 Vídeň – 21. března 1863 Červený Hrádek u Chomutova).\nPatřil do významného šlechtického rodu Buquoyů. V Praze se 30. května 1847 oženil s hraběnkou Žofií Terezií (Sophie Therese Wilhelmine) zu Öttingen-Öttingen a Öttingen-Wallerstein (6. ledna 1829 – 27. dubna 1897).\n\nPůsobil jako velkostatkář. Patřily mu statky Nové Hrady, Rožmberk, Přísečnice a Hauenštejn. Byl též držitelem alodiálního statku Cartles. Od roku 1863 byl čestným členem Vlastenecko-hospodářské společnosti. Byl (od roku 1852) čestným rytířem maltézského řádu.\n\nVýznamně se podílel na stavebních úpravách buquoyských zámků a sám kreslil stavební a krajinné úpravy na buquoyských panstvích. Zadadával malířské zakázky. Sbíral umělecké předměty a své sbírky starožitností shromažďoval hlavně do tzv. dolního hradu v Rožmberku. Roku 1873 nechal pro světovou výstavu ve Vídni zbudoval samostatný pavilon buquoyského panství.\n\nOd roku 1841 měl titul c. k. komořího. Roku 1873 získal Řád svatého Řehoře Velikého.\n\nNedaleko osady Javory (\"Ahornhütten\") na Novohradsku nechal v roce 1854 přestavět tamější myslivnu na velkou dřevěnou loveckou chatu. Zámeček dostal jméno \"Sofienschloss\" na počest manželky stavebníka, hraběnky Žofie Terezie. Budova byla bohatě vybavena nábytkem, výzdobu tvořily obrazy, rytiny a lovecké trofeje. V roce 1945 byl zámeček součástí zkonfiskovaného majetku a v roce 1948 byl předán armádě. Pohraniční stráž jej nechala zpustnout a zchátralý objekt v roce 1980 srovnala se zemí.\n\nV 60. letech se zapojil i do vysoké politiky. V zemských volbách v lednu 1867 byl zvolen na Český zemský sněm, kde zastupoval kurii velkostatkářskou, svěřenecké velkostatky. Mandát zde obhájil ve volbách v březnu 1867, po nichž ale odmítl přijmout mandát. Uspěl i v zemských volbách roku 1870 Patřil do Strany konzervativního velkostatku, která podporovala české státní právo. V srpnu 1870 podepsal její manifest, který vydala v souvislosti se vstupem na Český zemský sněm a ve kterém deklarovala, že její účast na sněmu nijak nemění její postoj ohledně státoprávní kontinuity českého státu.\n\nOd roku 1861 byl také dědičným členem Panské sněmovny (nevolená horní komora Říšské rady).\n\nRoku 1879 se odstěhoval. Žil pak v zahraničí. Zemřel v září 1882 na plicní onemocnění.\n"}
{"id": "1192080", "url": "https://cs.wikipedia.org/wiki?curid=1192080", "title": "Muzeum Kněžice", "text": "Muzeum Kněžice\n\nMuzeum Kněžice (jinak též Expozice Kněžice) je muzeum v Kněžicích, zřizováno je obcí Kněžice a je součástí obecní knihovny, založeno bylo v roce 2003 po rekonstrukci zámku. Umístěno je na zámku Kněžice, čp. 1, zámek byl postaven ještě jako tvrz ve 14. století Hrutovici. V 15. století měla být tvrz přestavěna na lovecký zámeček, zámek také mohl být postaven až v 80. letech 16. století Valdštejny, ti zámek s obcí vlastnili až do bitvy na Bílé Hoře, pak zámek vlastnili až do roku 1945 Collaltové. V 18. století zámek přestavěli v barokním slohu, přistavěna byla boční věž, a posléze i druhá boční věž. Po roce 1945 zámek přešel do vlastnictví zemědělského družstva Kněžice a po roce 2000 se stal majetkem obce, která zámek mezi lety 2000 a 2003 zrekonstruovala.\n\nJe zde vystavena stálá expozice pod názvem \"Živá a neživá příroda v okolí Kněžic\". Vystaveny jsou panely o přírodě v jedné místnosti zámku.\n\n"}
{"id": "1192082", "url": "https://cs.wikipedia.org/wiki?curid=1192082", "title": "Josef Halla", "text": "Josef Halla\n\nJosef Halla (2. června 1814 Praha – 12. ledna 1887 Praha) byl rakouský lékař, vysokoškolský pedagog a politik německé národnosti z Čech, v 60. letech 19. století poslanec Českého zemského sněmu; rektor Karlo-Ferdinandovy univerzity.\n\nVystudoval medicínu na Karlo-Ferdinandově univerzitě v Praze. Roku 1837 získal titul doktora medicíny a chirurgie. Na jeho vzdělávání se podíleli Karel Rokytanský a František Škoda, jimž asistoval. Specializoval se na interní medicínu. Absolvoval i studia ve Vídni. Podnikl vědecké cesty po Evropě. V roce 1838 nastoupil jako pomocný lékař do pražského blázince. Od roku 1847 byl docentem všeobecné patologie. Roku 1849 se stal mimořádnym a roku 1854 řádným profesorem vnitřních nemocí na Lékařské fakultě Univerzity Karlovy. Roku 1861 se stal děkanem této fakulty. roku 1866 byl zvolen za rektora Karlo-Ferdinandovy univerzity. Byl taky primářem všeobecné nemocnice v Praze. V letech 1852–1861 zasedal i jako obecní starší v Praze. Od roku 1862 byl členem spolku Verein für Geschichte der Deutschen in Böhmen. Publikoval v odborném tisku. Patřil mezi rozhodné stoupence německé strany v Praze a kandidoval za ni opakovaně (byť vzhledem k rostoucí volební převaze Čechů spíše jako \"zahlcandidat\") v obecních volbách.\n\nV 60. letech se zapojil i do vysoké politiky. Po zemských volbách v Čechách v lednu 1867 usedl na Český zemský sněm, kde působil jako virilista (tedy poslanec z titulu své funkce rektora pražské univerzity). Stejně tak po zemských volbách v Čechách v březnu 1867.\n\nLékařskou profesi vykonával až do svých 71 let. Krátce před smrtí se jeho stav náhle zhoršil. Odjel na léčení do Karlových Varů, pak se vrátil k rodině. Zemřel v lednu 1887 ve věku 72 let na \"Rierenleiden\".\n\n"}
{"id": "1192086", "url": "https://cs.wikipedia.org/wiki?curid=1192086", "title": "Monte-Carlo Rolex Masters 2016", "text": "Monte-Carlo Rolex Masters 2016\n\nMonte-Carlo Rolex Masters 2016 byl profesionální tenisový turnaj mužů, hraný jako součást okruhu ATP World Tour, v areálu Monte Carlo Country Clubu na otevřených antukových dvorcích. Konal se mezi 10. až 17. dubnem 2016 ve francouzském příhraničním městě Roquebrune-Cap-Martin u Monte Carla jako 110. ročník turnaje.\n\nTurnaj se po grandslamu řadi do druhé nejvyšší kategorie okruhu ATP World Tour Masters 1000. Jeho dotace činila 4 094 505 eur a prize money hráčům 3 748 925 eur. Poosmé se oficiálním generálním sponzorem stala švýcarská hodinářská společnost Rolex, jejíž název je součástí pojmenování.\n\nV rámci kategorie Masters 1000 se nejednalo o událost s povinným startem hráčů. Zvláštní pravidla tak upravovaly přidělování bodů a počet hráčů. Z hlediska startujících do soutěže dvouhry a čtyřhry nastoupil počet tenistů obvyklý pro nižší kategorii ATP World Tour 500, zatímco body byly přidělovány podle rozpisu kategorie Masters 1000.\n\nNejvýše nasazeným hráčem ve dvouhře se stal první tenista světa Novak Djoković ze Srbska, kterého po volném losu ve druhém vyřadil Jiří Veselý, a jenž si tak připsal první výhru nad tenistou elitní světové desítky. Jako poslední přímý účastník do hlavní singlové soutěže nastoupil 61. španělský hráč žebříčku Nicolás Almagro. Po více než dvouměsíční přestávce způsobené zraněním kolena se na okruh vrátil třetí muž klasifikace Roger Federer.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1192087", "url": "https://cs.wikipedia.org/wiki?curid=1192087", "title": "Monte-Carlo Rolex Masters 2016 – mužská dvouhra", "text": "Monte-Carlo Rolex Masters 2016 – mužská dvouhra\n\nDo soutěže mužské dvouhry na tenisovém turnaji Monte-Carlo Rolex Masters 2016 nastoupilo padesát šest hráčů. Z kvalifikace postoupilo osm tenistů, z toho sedm řádně po výhrách ve dvou kvalifikačních kolech a Marcel Granollers jako šťastný poražený po Ferrerově odstoupení v důsledku svalového zranění lýtka.\n\nObhájcem titulu se stal nejvýše nasazený Srb Novak Djoković, kterého ve druhém kole vyřadil 55. hráč žebříčku Jiří Veselý. Pro Čecha to byla první kariérní výhra nad hráčem elitní světové desítky. Djoković tak utržil druhou porážku v probíhající sezóně a nejranější prohru za předešlé tři roky, když naposledy předtím vypadl v této fázi s Grigorem Dimitrovem na Mutua Madrid Open 2013. Jednalo se také o Srbův první nezvládnutý zápas s hráčem mimo Top 50 od vyřazení 74. mužem klasifikace Xavierem Malissem na AEGON Championships 2010. Ukončil tak sérii devíti vyhraných turnajů z posledních deseti startů.\n\nTaké finalista předchozího ročníku Tomáš Berdych nezvládl svůj úvodní zápas, v němž podlehl za dvě a půl hodiny bosenskému kvalifikantovi Damiru Džumhurovi po třísetovém průběhu, který tak snížil pasivní vzájemnou bilanci na 1:2. Berdych vypadl v zahajovacím utkání na turnaji poprvé od říjnového China Open 2015.\n\nPodeváté se vítězem dvouhry na tamních kurtech stal pátý nasazený Rafael Nadal ze Španělska, jenž ve svém jubilejním stém finále na okruhu ATP zdolal turnajovou třináctku Francouze Gaëla Monfilse po velké bitvě ve třech setech 7–5, 5–7 a v závěrečném setu 6–0. V utkání měli oba tenisté dohromady 34 brejkových možností. V probíhající sezóně si Španěl připsal první turnajové vítězství, které představovalo šedesátý osmý singlový titul na okruhu ATP Tour. Dvacátou osmou trofejí na ATP Masters 1000 se dorovnal Novaku Djokovićovi, který ho v tomto rekordu přeskočil na Miami Masters.\n\nNadal si do žebříčku ATP připsal 1 000 bodů a obdržel prémii 717 315 euro.\n\nK průběhu turnaje uvedl: „\"Byl to velmi důležitý týden. Tohle vítězství potvrdilo, že se zlepšuji. Monte Carlo je pro mě jedno z nejdůležitějších míst, o tom není pochyb\".“\n\nOsm nejvýše nasazených hráčů mělo volný los do druhého kola.\n\n"}
{"id": "1192089", "url": "https://cs.wikipedia.org/wiki?curid=1192089", "title": "Ingeborg Gabriel", "text": "Ingeborg Gabriel\n\nIngeborg Gabriel (* 24. dubna 1952 Wels, Horní Rakousy) je rakouská římskokatolická teoložka.\nOd roku 1970 do roku 1974 studovala ekonomii na škole pro světový obchod a na univerzitě ve Vídni; dále studovala historii, germanistiku a slavistiku. Od roku 1976 do roku 1980 pracovala u Organizace spojených národů (Rozvojový program OSN) v New Yorku. Od roku 1980 do roku 1989 studovala katolickou teologii na univerzitě ve Vídni. Je od roku 1997 profesorkou křesťanského sociálního učení a sociální etiky na Katolické teologické fakultě univerzity ve Vídni.\n\nRoku 2015 vyzvala k zásadní reformě hospodářského systému.\n\n"}
{"id": "1192091", "url": "https://cs.wikipedia.org/wiki?curid=1192091", "title": "Josef Kalus (fotbalový trenér)", "text": "Josef Kalus (fotbalový trenér)\n\nJosef Kalus (* 14. května 1940) je bývalý český fotbalista a fotbalový trenér.\n\nFotbal hrál ve druhé lize za Vítkovice.\n\nPo skončení hráčské kariéry se stal trenérem ve Vítkovicích. V československé lize působil v sezonách 1981/82 až 1984/85 a v letech 1991-1993 v týmu TJ Vítkovice jako asistent trenéra, především Jiřího Dunaje. Jako hlavní trenér vedl v roce 1995 ve druhé lize ČSK Uherský Brod. V Baníku Havířov jako asistent trénoval 4 roky Pavla Vrbu.\nPUSOBIL 2ROKY V ZTS KOŠICE,JAKO ASISTENT,VEDL NĚKTERE MISTROVSKE ZAPASY!! TAKY PUSOBIL V TATRANU POŠTORNA S J.DUNAJEM ,A PAK PETREM PAKRTEM.\n\n\n"}
{"id": "1192092", "url": "https://cs.wikipedia.org/wiki?curid=1192092", "title": "Prostě spolu", "text": "Prostě spolu\n\nProstě spolu (ve francouzském originálu \"Ensemble, c'est tout\") je román, který napsala a vydala francouzská spisovatelka Anna Gavalda v roce 2004 v nakladatelství Le Dilettante. Podle knižní předlohy vznikl v roce 2007 stejnojmenný film, který režíroval Claude Berri.\n\nPříběh popisuje setkání čtyř zcela rozdílných lidí, kteří se shodou náhod ocitnou v jednom velkém pařížském\nbytě s výhledem na Eiffelovu věž. Výtvarnice Kamila trpí anorexií\na přežívá díky tomu, že po nocích uklízí kanceláře, aby se nemusela vzdát své vášně pro kreslení. Nesmělý a koktavý Philibert Marquet de la Durbelière je potomek starého šlechtického rodu, který žije ve velkém, poloprázdném bytě, který má být časem prodán jako část dědictví po zemřelé příbuzné. Vystudoval francouzskou historii, zajímá se o divadlo, ale pro svoji nesmělost prodává v muzeu pohlednice a čelí hněvu svého otce. Jeho podnájemník, mužný i něžný Frank je vyhlášený kuchař, který je stále přepracovaný. Přitom se musí postarat o svoji starou babičku Paulettu, která je po úrazu umístěna v zařízení pro seniory ve vzdáleném městě.\n\nČtyři hlavní postavy románu se vlivem okolností sejdou v tomto bytě a právě spolu se naučí mírnit své pochybnosti a trápení, dívat se dopředu a plnit si své sny.\n\nV roce 2007 natočil francouzský režisér Claude Berri podle knižní předlohy stejnojmenný film. V hlavních rolích se představili Audrey Tautou, Guillaume Canet,\nLaurent Stocker a Françoise Bertinová.\n\nAnna Gavalda\n\n"}
{"id": "1192093", "url": "https://cs.wikipedia.org/wiki?curid=1192093", "title": "Krste Misirkov", "text": "Krste Misirkov\n\nKrste Petkov Misirkov, makedonsky \"Крсте Петков Мисирков\" (18. listopad 1874, Postol – 26. červenec 1926, Sofie) byl filolog, slavista, historik a etnograf, který zřejmě jako první definoval Makedonce jako nezávislý národ.\n\nNarodil se v Postolu (řecky Pella) v řecké Makedonii. Filologii a etnografii vystudoval v Ruské říši, na univerzitách v Petrohradě a Oděse.\n\nProslavil se především spisem \"O makedonských záležitostech\" (\"За македонцките работи\", \"Za makedonckite raboti\"), který publikoval roku 1903 v Sofii a v němž jako první hájil názor, že makedonci jsou samostatný národ. Pokusil se rovněž kodifikovat spisovnou makedonštinu, především na základě středomakedonského dialektu. Později sice své názory změnil a chtěl, aby Makedonci přijali bulharskou národní identitu, sice už ve svém zakladatelském spisu útočil na revolucionáře z tajné makedonské organizace VMRO, že jsou bulharskými agenty, což vzbudilo v Makedonii pobouření, přece se jeho názory staly základem pro budováni makedonského národa ve 20. století. V Makedonii je dodnes vnímán jako národní velikán.\n"}
{"id": "1192104", "url": "https://cs.wikipedia.org/wiki?curid=1192104", "title": "Charoset", "text": "Charoset\n\nCharoset ( חֲרֽוֹסֶת [ḥărōset]) je sladká, tmavě zbarvená pasta z ovoce a ořechů. Tento pokrm konzumují židé při slavnostní večeři Seder. Jeho barva a textura má vyvolat zdání malty nebo bahna, které používali židé k výrobě nepálené cihly, když byl zotročeni ve Starověkém Egyptě. Slovo \"charoset\" pochází z hebrejského slova \"cheres\" (חרס) - jíl. \n\nExistuje mnoho receptů na charoset. \nJako sladidlo se používá med nebo cukr.\n"}
{"id": "1192105", "url": "https://cs.wikipedia.org/wiki?curid=1192105", "title": "Vítězslav Maláč", "text": "Vítězslav Maláč\n\nVítězslav Maláč (* 11. července 1957 Krnov) je český lékař – chirurg a politik, v letech 1990 až 2013 zastupitel města Krnov na Bruntálsku, nestraník za KDU-ČSL.\n\nPo absolvování základní a střední školy a rovněž povinné vojenské služby několik let pracoval a po té i studoval na Lékařské fakultě Univerzity Palackého v Olomouci (získal titul MUDr.). Současně byl posluchačem profesora Aleše Rybky na ostravské konzervatoři v oboru hry na varhany.\n\nPracoval ve zdravotnictví na různých pozicích – ošetřovatel, zdravotní bratr, rentgenový laborant, lékař, primář chirurgického oddělení, ředitel Sdružených zdravotnických zařízení Krnov. V letech 1991 a 1992 po stážích v Rakousku a na různých klinikách v ČR zavedl v okrese Bruntál laparoskopické metody operací v chirurgii. Kromě atestací I. a II. stupně v chirurgii se účastnil četných školení a množství pobytů na různých pracovištích. Absolvoval postgraduální studium v Institutu pro další vzdělávání lékařů a farmaceutů v Praze v oboru řízení zdravotnictví.\n\nV roce 1997 převzal zadluženou krnovskou nemocnici se ztrátou několika desítek milionů a během 4 let ji převedl do přebytku v hospodaření a připravil nemocnici k rekonstrukci. V roce 1998 ve velkém konkurenčním boji úspěšně provedl nemocnici Krnov výběrovým řízením na tzv. akutní lůžkovou péči a tak zajistil další existenci nemocnice. Později si v roce 2001 zařídil privátní chirurgickou praxi.\n\nV roce 2008 byl občany zvolen Osobností města Krnova.\n\nNikdy nebyl členem jakékoliv politické strany. Do komunální politiky vstoupil, když byl ve volbách v roce 1990 zvolen zastupitelem města Krnova na Bruntálsku. Ve volbách v roce 1994 mandát obhájil jako nestraník za KDU-ČSL. Stejně tomu bylo ve volbách v letech 1998, 2002, 2006 a 2010. V prosinci 2013 však na post zastupitele rezignoval. Ve volbách v roce 2014 již nekandidoval.\n\nV říjnu 2012 napsal na svých internetových stránkách, že čelo moravskoslezské kandidátky KDU-ČSL pro krajské volby v roce 2012 vzniklo na přání sponzora. Podle svého tvrzení měl být sedmý na kandidátce. Krajský místopředseda Jiří Carbol však po něm měl chtít, ať podpisem stvrdí, že kdyby se posunul na kandidátce vpřed, tak místo dobrovolně postoupí jinému kandidátovi dle předem dohodnutého pořadí. Carbol taková tvrzení odmítl, Maláč nakonec vůbec nekandidoval.\n\nVe volbách do Senátu PČR v roce 2010 kandidoval jako nestraník za KDU-ČSL v obvodu č. 64 – Bruntál. Získal 13,42 % hlasů a skončil na 3. místě. Ve volbách v roce 2016 se pokoušel jako nestraník za KDU-ČSL o zisk senátorského mandátu ve stejném obvodu znovu. Se ziskem 13,06 % hlasů skončil na 3. místě a do druhého kola nepostoupil.\n"}
{"id": "1192106", "url": "https://cs.wikipedia.org/wiki?curid=1192106", "title": "Alexandr Medveď", "text": "Alexandr Medveď\n\nAlexandr Medveď (: ), (* 16. září 1937, Bila Cerkva, Sovětský svaz) je bývalý sovětský zápasník volnostylař, sambista, trojnásobný olympijský vítěz v těžké váze.\n\nNarodil se do rodiny ukrajinského lesního dělníka. V mládí otci pomáhal v lese a při této fyzicky náročné práci získal základy pro vrcholový sport. Potom co se vyučil zámečníkem narukoval v roce 1956 na vojnu do běloruského Minsku, kde se přes lehkou atletiku a házenou dostal k zápasení v sambo a ve volnému stylu. Připravoval se pod vedením Pavla Grigorjeva a Boleslava Rybalka. Po vojně se v Minsku usadil a v roce 1961 poprvé zvítězil na sovětském mistrovství ve volném stylu. V roce 1962 získal první ze sedmi titulů mistra světa. V roce 1964 startoval na olympijských hrách v Tokiu. Ve třetím kole zremizoval zápas s Turkem Ahmete Ayıkem a v rozhodujícím zápase porazil Saida Čifudova z Bulharska a získal zlatou olympijskou medaili. V roce 1968 startoval na olympijských hrách v Mexiku. Ve třetím kole porazil svého největšího soupeře Osmana Duralieva z Bulharska a po výhře v pátém kole nad Němcem Wilfriedem Dietrichem obhájil zlatou olympijskou medaili. V roce 1972 útočil jako první volnostylař na třetí zlatou olympijskou medaili na olympijských hrách v Mnichově. Na cestě do finále získal pouze dva záporné technické body, ve finále porazil Osmana Duralieva z Bulharska a získal třetí zlatou olympijskou medaili v řadě. Následně ukončil sportovní kariéru a do roku 1992 působil jako hlavní trenér běloruské reprezentace v rámci Sovětského svazu. V devadesátých letech reprezentoval samostatné Bělorusko jeho syn Alexej.\n\n"}
{"id": "1192111", "url": "https://cs.wikipedia.org/wiki?curid=1192111", "title": "Stanislaw Wolarz", "text": "Stanislaw Wolarz\n\nStanislaw Wolarz, vystupující pod jménem \"Stan the Man\" (1951 Edinburgh — 13. července 2015 Drážďany) byl britský bluesový zpěvák, kytarista. Narodil se ve Skotsku, po otci byl polského původu. V letech 1996/97 založil kapelu Bohemian Blues Band, se kterou nahrál několik CD. Vystupovali pravidelně v pražském klubu U malého Glena, kde odehráli přes tisíc koncertů.\n\nŽil v Londýně i ve Francii. Byl frontmanem skupiny The Warp. Spolupracoval mimo jiné s Bo Diddleyem, Mickem Taylorem, Edgarem a Johnnym Winterovými a mnoha dalšími umělci.\n\n\n"}
{"id": "1192115", "url": "https://cs.wikipedia.org/wiki?curid=1192115", "title": "Bedřich Hanke", "text": "Bedřich Hanke\n\nBedřich Hanke (27. prosince 1817 Praha – 6. května 1876 Praha) byl rakouský právník a politik české národnosti z Čech, poslanec Českého zemského sněmu, v roce 1870 zvolený starosta Prahy (funkci ovšem nepřijal).\n\nOd roku 1829 studoval na Akademickém gymnáziu na Starém Městě. Roku 1840 absolvoval práva (národohospodářství) na Karlo-Ferdinandově univerzitě v Praze. Studoval i přírodní vědy. Až do roku 1848 podnikal cesty po Evropě. Veřejně se angažoval již během revolučního roku 1848. V roce 1848 se stal členem pražského obecního zastupitelstva a do roku 1850 byl náhradníkem užšího obecního výboru. Do roku 1852 zasedal ve sboru obecních starších a byl členem městské rady. Byl kandidátem práv. Získal rytířský Řád železné koruny.\n\nZasloužil se o rozvoj pražských parků. Byl členem Společnosti Musea Království českého a Měšťanské besedy. Trvale aktivní byl v městské samosprávě. Během pruské okupace Prahy za prusko-rakouské války patřil mezi hlavní postavy městské rady. 3. ledna 1870 byl zvolen starostou Prahy, ale volbu nepřijal a v úřadu nebyl potvrzen. Podle dobového zdroje odmítl ještě během ledna 1870 přijmout funkci purkmistra s ohledem na zdravotní stav.\n\nV 60. letech se zapojil i do vysoké politiky. V zemských volbách v lednu 1867 byl zvolen na Český zemský sněm, kde zastupoval kurii městskou, obvod Praha-Nové Město. Mandát zde obhájil ve volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci tehdejší pasivní rezistence, praktikované Národní stranou (staročeskou) mandát přestal vykonávat a byl ho v září 1868 zbaven pro absenci, načež byl opakovaně manifestačně zvolen v doplňovacích volbách v září 1869. Uspěl i v zemských volbách roku 1870. Patřil k Národní straně (staročeské), tedy k federalistům.\n\nZemřel v květnu 1876 po krátké nemoci ve věku 59 let. Jako příčina smrti byl uváděn \"Blutsturz\" (krvácení). Podle české úřední zprávy zemřel na tuberkule plic.\n\n"}
{"id": "1192122", "url": "https://cs.wikipedia.org/wiki?curid=1192122", "title": "Pete Zorn", "text": "Pete Zorn\n\nPete Zorn (29. května 1950 Somerset – 19. dubna 2016 Londýn) byl americký multiinstrumentalista, který hrál hudbu ve stylu roots music. Byl dlouhodobým členem koncertního týmu Richarda Thompsona, kde účinkoval na pozicích doprovodný zpěv, kytara, mandolína, saxofon, flétna, a irská píšťalka. Hrál též na baskytaru.\n\nAčkoliv často koncertoval s Thompsonem, hrával také s mnoha jinými skupinami a umělci jako Arizona Smoke Revue, kterou založil jeho starší bratr Bill Zorn, Show of Hands, Phil Beer, Elaine Paige, Thomas Anders, Gerry Rafferty, Barbara Dickson, Chris Rainbow a jeho skupina WAZ.\n\nV hitparádě UK top 10 se objevil v roce 1979 jako součást skupiny Driver 67 se svým švagrem Paulem Phillipsem, na singlu \"Car 67\". Poznali se když Zorn přišel do Londýna s tříčlennou folkrockovou skupinou a nahrávali v CBS Records. Pro svůj talent hrát na mnoho nástrojů a hlasový rozsah, se stal jádrem mnoha nahrávek produkovaných Phillipsem na počátku poloviny sedmdesátých let. Po hitu Car 67, vydali album \"Hey Mister Record Man\", jako skupina Tax Loss, kde hráli i Bill a Conrad Zorn.\n\nV roce 2009 se Zorn připojil ke skupině Steeleye Span kdy na jarním turné ke 40. výročí skupiny nahradil Ricka Kempa, který chyběl ze zdravotních důvodů. Nahradil Kempa na americkém a australském turné. Kemp se pak vrátil na zimní část turné, ale Zorn zůstal ve skupině jako kytarista a multi-instrumentalista.\n\nHrál na albech \"Now We Are Six Again\" a \"Wintersmith\" a objevil se na turné Steeleye do pozimu 2015, kdy skupinu opustil.\n\nZemřel 19. dubna 2016 po boji s rakovinou. Jeho smrt byla oznámena jeho rodinou a Thompsonem na jejich Facebookových stránkách.\n\n"}
{"id": "1192123", "url": "https://cs.wikipedia.org/wiki?curid=1192123", "title": "Franz Hueber", "text": "Franz Hueber\n\nFranz Hueber (\"cca 1828\" – 23. května 1870 Karlovy Vary nebo Praha) byl rakouský právník a politik německé národnosti z Čech, v 60. letech 19. století poslanec Českého zemského sněmu.\n\nVystudoval práva a získal titul doktora práv. Od roku 1861 působil jako zemský advokát v Karlových Varech. V roce 1862 se stal členem spolku Verein für Geschichte der Deutschen in Böhmen. Od roku 1864 byl členem městského zastupitelstva v Karlových Varech. Byl také členem ředitelství Karlovarské spořitelny.\n\nV 60. letech se zapojil i do vysoké politiky. V doplňovacích volbách v listopadu 1866 byl zvolen na Český zemský sněm, kde zastupoval kurii městskou, obvod Karlovy Vary, Jáchymov. Mandát zde obhájil i v řádných zemských volbách v lednu 1867 a zemských volbách v březnu 1867. Rezignoval před srpnem 1868. Patřil k tzv. německé Ústavní straně, která byla liberálně, centralisticky a provídeňsky orientovaná.\n\nZemřel v květnu 1870 ve věku 42 let.\n"}
{"id": "1192126", "url": "https://cs.wikipedia.org/wiki?curid=1192126", "title": "Jane Sandanski", "text": "Jane Sandanski\n\nJane Sandanski, bulharsky \"Яне Сандански\", makedonsky \"Јане Сандански\" (18. květen 1872, Vlahi – 22. duben 1915) byl bulharský revolucionář. Bulhaři i Makedonci ho považují za svého národního hrdinu.\n\nPatřil k vůdcům tajné paravojenské organizace VMRO (Vnitřní makedonská revoluční organizace), která bojovala proti nadvládě Turecka na územích, která byla osídlena převážně slovanským obyvatelstvem, ale jejíž jednotky (\"čety\") sváděly boje také s prosrbskými a prořeckými silami. Vedl její nejlevicovější křídlo. Zúčastnil se tzv. Ilindenského povstání, které vypuklo roku 1903. Jeho porážka osmanskými silami vedla k rozštěpení VMRO (Sandanski byl pravicovými frakcemi dokonce odsouzen k trestu smrti), načež se Sandanski a jeho frakce spojila s mladotureckým hnutím (založil tzv. Národní federativní stranu (bulharskou sekci)) a podíleli se i na mladotureckém puči, který se pokoušel svrhnout sultána Abdulhamida II. Od mladoturků si Sandanski sliboval vytvoření Balkánské federace. Sandanského skupina se zapojila i do Balkánských válek v letech 1912–1913, když nakonec podporovala bulharské síly. Sandanski byl roku 1915 zavražděn svými politickými oponenty.\n\nO Sandanskim se zpívá v hymně Severní Makedonie, jejíž slova napsal Vlado Maleski roku 1942. Jeho jméno je v hymně provoláváno spolu s Pitu Gulim, Goce Delčevem a Dame Gruevem (všichni byli členy VMRO). V druhé sloce hymny se zpívá: \"Odnovo sega znameto se vee na Kruševskata Republika / Goce Delčev, Pitu Guli / Dame Gruev, Sandanski! Goce Delčev, Pitu Guli / Dame Gruev, Sandanski!\", tedy \"Znovu vlaje vlajka Kruševské republiky! / Goce Delčev, Pitu Gruli, / Dame Gruev, Sandanski! / Goce Delčev, Pitu Gruli / Dame Gruev, Sandanski!\" (Pojem \"Kruševská republika\" poukazuje k tomu, že v Kruševu začalo Ilindenské povstání.)\n"}
{"id": "1192130", "url": "https://cs.wikipedia.org/wiki?curid=1192130", "title": "Chlumská hora", "text": "Chlumská hora\n\nNázev Chlumská hora nese několik kopců:\n\n"}
{"id": "1192135", "url": "https://cs.wikipedia.org/wiki?curid=1192135", "title": "Kostel svatého Landerika", "text": "Kostel svatého Landerika\n\nKostel svatého Landerika (tj. \"Église Saint-Landry\") byl katolický farní kostel na ostrově Cité v Paříži. Kostel byl zbořen za Velké francouzské revoluce. Kostel se nalézal v prostoru dnešní nemocnice Hôtel-Dieu.\n\nV 8. století na místě stála kaple zasvěcená svatému Mikulášovi. V 9. století bylo do kaple přeneseno z kostela Saint-Germain-l'Auxerrois tělo svatého Landerika kvůli nájezdům Vikingů, kteří ohrožovali město v roce 845. Tím se změnilo zasvěcení kaple ze svatého Mikuláše na svatého Landerika.\n\nNa počátku 12. století byla kaple přestavěna na kostel a ten se v roce 1160 stal farním kostelem. Kostel byl přestavěn na konci 15. století. U severní strany kostela byl také zřízen hřbitov.\n\nÚzemí farnosti zahrnovalo ulice v severní části ostrova: \"Rue de Glatigny, Rue Basse-des-Ursins, Rue Moyenne-des-Ursins, Rue Haute-des-Ursins, Rue Saint-Landry, Rue du Chevet-Saint-Landry, Rue de la Colombe\" a \"Rue d'Enfer\". Na západě hraničila farnost kostela Maří Magdalény, na jihu Saint-Jacques-de-la-Boucherie a na východě Saint-Gervais.\n\nKostel byl uzavřen a znárodněn v roce 1791 a o rok později prodán jako národní majetek. Byl přeměnen na barvírnu a v roce 1829 zbořen. Na jeho místě a na místě hřbitova se rozkládá severovýchodní část nemocnice Hôtel-Dieu.\n\n"}
{"id": "1192137", "url": "https://cs.wikipedia.org/wiki?curid=1192137", "title": "Alígarh", "text": "Alígarh\n\nAlígarh je indické město, ležící v západní části státu Uttarpradéš 140 km jihovýchodně od Dillí. Je centrem stejnojmenného distriktu, žije v něm 870 408 osob (podle sčítání z roku 2011).\n\nPůvodně bylo město známo pod názvy \"Kol\" nebo \"Koil\", které se ještě občas používají v hovorové mluvě. Koncem 18. století bylo přejmenováno podle nedaleké pevnosti Aligarh Fort. V září 1803 proběhla bitva u Alígarhu, v níž generál Gerard Lake ve službách Britské Východoindické společnosti porazil vojsko Maráthské říše a město s okolím ovládli Britové.\n\nMěsto je důležitou dopravní křižovatkou, prochází jím Grand Trunk Road i železnice z Dillí do Kalkaty. Alígarh leží v úrodné rovině mezi řekami Ganga a Jamuna, je proto střediskem potravinářského a bavlnářského průmyslu. Významným oborem je zpracování zinku a bronzu, Alígarh je rovněž proslulý množstvím továren specializovaných na výrobu zámků, které se vyvážejí do celého světa. Nedaleko města se nachází tepelná elektrárna Hardaungandž.\n\nRoku 1875 byla založena Mohammedan Anglo-Oriental College, z níž se v roce 1920 stala Alígarhská muslimská univerzita, nejvýznamnější škola pro muslimy v Indii, kterou navštěvuje okolo třiceti tisíc studentů. Její knihovna Maulana Azad Library je druhou největší v Asii a má ve svých fondech množství cenných historických rukopisů. Univerzita také pořádá každoroční filmový festival Filmsaaz. Ve městě se nachází množství hinduistických, muslimských, křesťanských i džinistických chrámů, turistickou atrakcí jsou trosky staré pevnosti.\n\n"}
{"id": "1192140", "url": "https://cs.wikipedia.org/wiki?curid=1192140", "title": "Jan Nepomuk Josef Buquoy", "text": "Jan Nepomuk Josef Buquoy\n\nJan Nepomuk Josef Buquoy ( \"Johann Nepomuk Joseph von Buquoy\"; 28. června 1741 v Praze – 12. dubna 1803 tamtéž) byl český botanik, ze šlechtického rodu Buquoyů.\n\nNarodil se jako syn Františka Leopolda Longueval-Buquoye (1703–1767) a Gabriely Johanny Herminy z Roggendorfu (1717–1790). \n\nByl filantrop a zakládal na svých panstvích ústavy pro chudé a nemocné. Zřizoval rovněž školy a to i zvláštní (Kaplice), neboť vycházel z předpokladu, že vzdělání přinese lidem lepší výchozí šance pro jejich životní existenci a tím zmírní, či dokonce odstraní chudobu. Roku 1756 zřídil pod Novými Hrady, u říčky Stropnice, přírodní park a nazval jej Tereziino údolí po své manželce. Údolí přiléhá od jihozápadu k Novým Hradům a dříve sloužilo jako bažantnice, ale roku 1756 v něm vznikl rozsáhlý anglický park zvaný Valloncherie. \n\nHraběnka Terezie Buquoyová, rozená Paarová, podle níž dostalo údolí svůj název, zde v letech 1788–1797 nechala vybudovat malé soukromé lázně, roku 1803 pak tzv. Modrý dům, ve kterém s oblibou trávila letní měsíce. Roku 1915 byl dům stržen povodní. Postupně vznikly další pavilonky a pomníčky s veršovanými nápisy, roku 1817 přibyl umělý vodopád a 1852 švýcarská chata. V roce 1860 prošel zdejší mlýn novogotickou přestavbou. Tehdy se zde také začaly pěstovat exotické dřeviny (douglaska, vejmutovka apod.) a četné okrasné keře a byliny. Roku 1949 došlo k vyhlášení Tereziina údolí za přírodní rezervaci o rozloze 138 hektarů.\n"}
{"id": "1192151", "url": "https://cs.wikipedia.org/wiki?curid=1192151", "title": "Hexadecimální editor", "text": "Hexadecimální editor\n\nHexadecimální editor či binární editor je editor určený k editaci binárních dat v souborech, případně přímo v některém sektoru na disku (např. MBR). V binárních souborech jsou data v osmibitových bajtech, které obyčejný textový editor interpretuje jako znaky ASCII. Některé ASCII znaky jsou však řídicí (například CR – odřádkování nebo DEL – odmazání znaku) a jejich zobrazení by v situaci, kdy cílová interpretace číselných hodnot má být jiná než znaky ASCII, bylo na škodu přehlednosti. Hexadecimální editor používající šestnáctkovou soustavu může zobrazovat každý bajt jako dvojici čitelných šestnáctkových číslic (00 až FF). Pevná délka zobrazení pouhými dvěma znaky umožňující pevné zarovnání je oproti až třem znakům v případě desítkové soustavy (0 až 255) výrazně přehlednější, navíc umožňuje snadný převod do dvojkové soustavy nebo interpretování jednotlivých nibblů.\n"}
{"id": "1192155", "url": "https://cs.wikipedia.org/wiki?curid=1192155", "title": "Pavel Klíma", "text": "Pavel Klíma\n\nPavel Klíma (* 26. května 1971 Tábor) je český politik, pedagog a výtvarník, od roku 2006 zastupitel městyse Malšice na Táborsku, od roku 2016 zastupitel Jihočeského kraje, člen TOP 09.\n\nV letech 1991 až 1996 vystudoval učitelství českého jazyka a výtvarné výchovy na Pedagogické fakultě Jihočeské univerzity v Českých Budějovicích (získal titul Mgr.). V letech 1996 až 2003 učil tyto dva předměty na 5. ZŠ v Táboře. Od roku 2003 je ředitelem základní a mateřské školy v městyse Malšice na Táborsku.\n\nJako aktivní výtvarník připravil několik dobročinných akcí uměleckých děl na podporu Domácího hospice Jordán v Táboře a působí také jako kurátor Galerie Malšice. Je členem výtvarné skupiny KOSA a členem Asociace jihočeských výtvarníků. Angažuje se rovněž v kauze těžby bentonitu mezi malšickými místními částmi Maršov a Obora, kde se snaží zabránit zásadním dopadům těžby na obyvatele přilehlých obcí.\n\nPavel Klíma je ženatý a má tři děti. Žije v městyse Malšice na Táborsku, konkrétně v místní části Obora.\n\nOd roku 2014 je členem TOP 09, od června 2015 působí ve straně jako místopředseda jihočeského krajského výboru. Na 5. sněmu strany v listopadu 2017 byl zvolen členem předsednictva strany, získal 163 hlasů. Funkci zastával do listopadu 2019.\n\nDo politiky vstoupil, když byl v komunálních volbách v roce 2006 zvolen jako nezávislý zastupitelem městyse Malšice na Táborsku na kandidátce subjektu \"\"VENKOV\"\". Ve volbách v roce 2010 mandát obhájil, když jako nezávislý vedl kandidátku subjektu \"\"SNK-MALŠICKO\"\". Po třetí byl do zastupitelstva zvolen ve volbách v roce 2014, tentokrát vedl jako člen TOP 09 kandidátku subjektu \"\"malšicko.kvalitně.cz\"\" a získal nejvyšší počet preferenčních hlasů. Ve volbách v roce 2018 post zastupitele městyse rovněž obhájil, tentokrát z pozice lídra kandidátky TOP 09. \n\nV krajských volbách v roce 2016 byl zvolen jako člen TOP 09 zastupitelem Jihočeského kraje, když kandidoval za uskupení \"\"PRO JIŽNÍ ČECHY\"\" (tj. STAN, HOPB a TOP 09). Obdržel druhý nejvyšší počet preferenčních hlasů a momentálně zastává funkci předsedy ve Výboru pro výchovu, vzdělávání a zaměstnanost. \n\nVe volbách do Senátu PČR v roce 2016 kandidoval za TOP 09 v obvodu č. 13 – Tábor. Se ziskem 12,04 % hlasů skončil na 5. místě a do druhého kola nepostoupil. Ve volbách do Poslanecké sněmovny PČR v roce 2017 byl lídrem TOP 09 v Jihočeském kraji, ale neuspěl. Přeskočil ho druhý na kandidátce nestraník Miroslav Vácha, který ho porazil o 200 preferenčních hlasů.\n"}
{"id": "1192156", "url": "https://cs.wikipedia.org/wiki?curid=1192156", "title": "Eva Adams", "text": "Eva Adams\n\nEva Adams, vlastním jménem Eva Ševčíková, roz. Dvořáčková (* 15. listopadu 1970 Boskovice), je česká zpěvačka působící v duu Eva a Vašek.\n\nOd šesti let navštěvovala hudební školu v Blansku, kde studovala zpěv a klavír. Roku 1984 oba obory úspěšně dokončila a poté byla přijata na brněnskou konzervatoř, kde se rovněž věnovala zpěvu a klavíru. Na konzervatoři vystudovala operní zpěv, kterému se ale nevěnuje. V době studia začala zpívat se skupinou SURF. Zde se setkala se svým pěveckým partnerem a manželem Václavem Ševčíkem, se kterým vytvořili populární pěvecké duo Eva a Vašek, vystupující v České republice i v zahraničí.\n\nSvou sólovou dráhu zahájila koncertem v roce 2012 v Brně. V roce 2015 se jako Eva Adams představila veřejnosti při křtu svých CD v areálu pražské Salabky. V současné době vystupuje se svými multižánrovými koncerty v České republice i zahraničí. Součástí repertoáru jsou i skladby (zpívané v českém jazyce) od autorů jako je Chris Rea a Leonard Cohen. Společně s manželem se věnují problematice akustiky (především domácí hygieně) a obrazu ve formátu 4K.\n\nZvukové nosiče:\nObrazově-zvukové nosiče:\n\n"}
{"id": "1192162", "url": "https://cs.wikipedia.org/wiki?curid=1192162", "title": "Test cenové citlivosti", "text": "Test cenové citlivosti\n\nTest cenové elasticity vznikl v Holandsku, proto se někdy nazývá také Holandský test cenové citlivosti. Test cenové citlivosti byl v sedmdesátých letech zkonstruován jako technika, která má za cíl optimalizaci cenové politiky. Výsledkem pak je optimální cenový bod nebo optimální cenové rozpětí.\n\nHlavními výhodami testu cenové citlivosti jsou:\n\nTest klade respondentům čtyři jednoduché otázky. \n\nRespondenti vybírají k hodnocení ceny odpovědi ze seznamu alespoň třiceti hodnot. Hodnoty se následně vzestupně nebo sestupně uspořádají do cenové škály. Cenová škála má být dostatečně široká z toho důvodu, aby se nikdo z dotazovaných necítil limitován.\nK vyhodnocení bereme v potaz pouze odpovědi těch, kteří odpověděli na všechny čtyři položené otázky. Ze získaných hodnot vytvoříme graf podle odpovědí a kumulativní četnosti odpovědí. \n\nNa x-ovou osu budeme vynášet cenu a na y-ovou osu budeme vynášet kumulativní četnost. \n\nOCB – optimální cenový bod, při kterém stejný počet lidí považuje produkt za příliš drahý a příliš levný. V tomto rozmezí je maximalizovaná skupina zákazníků, kteří ji považují za akceptovatelnou, z tohoto důvodu bývá tato cena často doporučována při výstupech testu cenové citlivosti.\n\nICB – indiferenční cenový bod, ve kterém je podíl těch, kteří považují produkt za levný, stejný, jako těch, pro které je cena příliš vysoká. Ke vztahu k trhu je tato cena považována jako standardní. Bývá to cena lídra nebo průměrná cena v daném odvětví.\n\nBML – bod marginální levnosti, při kterém stejný počet lidí považuje produkt za příliš levný a drahý. Pokud by cena byla nižší, tak by byl poměr těch, kterým přijde cena příliš levná, by byl větší, než těch, pro které cena levná není.\n\nBMD – bod marginální drahoty, při kterém stejný počet lidí považuje produkt za levný a příliš drahý. Pokud by cena byla vyšší, tak by se zvýšil poměr těch, pro které by byla cena příliš vysoká.\n\nGraf cenové citlivosti je sestavován prostřednictvím tří hodnot:\n\nNa základě získaných dat jsou vypočítány hodnoty kumulativní četnosti, které jsou zaneseny do grafu, prostřednictvím kterého můžeme posoudit citlivost zákazníků na ceny.\n\nZ uvedeného grafu lze pozorovat, že test cenové citlivosti byl proveden v minimálním doporučeném rozsahu 30 položek, pohybujících se od 0 do 1450 Kč v krocích po 50 Kč. Průsečíky jednotlivých křivek jsou pak označeny výše zmíněnými zkratkami, přičemž každý průsečík má rozdílnou vypovídací hodnotu, napomáhající stanovit vhodnou cenu výrobku či služby.\n\n"}
{"id": "1192164", "url": "https://cs.wikipedia.org/wiki?curid=1192164", "title": "Mistrovství Evropy juniorů ve sportovním lezení 2016", "text": "Mistrovství Evropy juniorů ve sportovním lezení 2016\n\nMistrovství Evropy juniorů ve sportovním lezení 2016 (: \"European Youth Championships\") se uskutečnilo již popáté, ve dvou rakouských městech jako součást Evropského poháru juniorů ve sportovním lezení. Bouldering 4.-6. srpna v Längenfeldu a poté v lezení na obtížnost a rychlost 2.-4. září v Mitterdorfu.\n\nV Paříži proběhlo také XIV. ročník Mistrovství světa ve sportovním lezení, XXIII. Mistrovství světa juniorů se konalo v listopadu v čínském Kantonu a v Šanghaji I. Akademické mistrovství světa ve sportovním lezení. Mistrovství Evropy v ledolezení se konalo v italském Rabensteinu.\n\nV boulderignu postupovalo šest nejlepších závodníků do finále, v kvalifikaci se závodilo na osmi bouldrech a ve finále na čtyřech.\n\nJako doprovod závodníků jela do Längenfeldu (licencovaná trenérka ČHS) Eliška Karešová a do Mitterdorfu Tomáš Binter st. (předseda komise soutěžního lezení ČHS a trenér) a Petra Adamovská.\n\nJakub Konečný získal zlatou medaili v lezení na obtížnost v kategorii A (druhou českou i zlatou medaili, první v lezení na obtížnost, první v kategorii A).\n\n\n"}
{"id": "1192166", "url": "https://cs.wikipedia.org/wiki?curid=1192166", "title": "Felix Weingartner", "text": "Felix Weingartner\n\nFelix von Weingartner (2. červen 1863, Zadar – 7. květen 1942, Winterthur) byl rakouský hudební skladatel, dirigent a hudební publicista narozený na území dnešního Chorvatska. V letech 1908–1911 byl ředitelem dvorní opery ve Vídni, když tuto pozici převzal po Gustavu Mahlerovi. Jako dirigent vynikl zvláště v interpretaci Beethovenových symfonií. Sám psal opery, operní libreta, symfonie i vokální hudbu. Podílel se na redakci souborného vydání děl Hectora Berlioze a Josepha Haydna.\n\n\n"}
{"id": "1192168", "url": "https://cs.wikipedia.org/wiki?curid=1192168", "title": "Kristina Höschlová", "text": "Kristina Höschlová\n\nKristina Höschlová (* 7. května 1979 Praha) je česká lékařka a záchranářka se specializací na horskou medicínu. \n\nJe dcerou psychiatra Cyrila Höschla a akademické malířky Jitky Štenclové. Má tři sourozence: starší sestru Karolinu a mladší bratry Cyrila a Patrika.\n\nPo absolvování Arcibiskupského gymnázia a Hudební školy hlavního města Prahy vystudovala medicínu na 3. lékařské fakultě UK v Praze a specializuje se na anesteziologii a intenzívní péči, urgentní medicínu (záchranářství) a horskou medicínu. \n\nPo studiu šest let působila na anesteziologicko-resuscitačním oddělení ve Fakultní nemocnici Královské Vinohrady v Praze, z toho v letech 2005 až 2007 dočasně pracovala jako urgentní lékařka v alpských lyžařských střediscích ve Švýcarsku a ve Francii a na ARO v Jablonci nad Nisou. V letech 1999 - 2019 působila u soukromé záchranné služby Asociace samaritánů ČR, kde začínala pracovat již během studií. \n\nÚčastnila se misí s Lékaři bez hranic jako anestezioložka - pracovala v traumacentru v afghánské provincii Kundúz (2014) a v jemenské Mokce (2019).\n\nV roce 2015 absolvovala mezinárodní Master kurz horské medicíny na univerzitě v italském Varese. Současně pracuje jako lékařka letecké a pozemní záchranné služby Libereckého kraje. V zimních sezónách 2006, 2015 a 2016 působila jako lékařka letecké záchranné služby Mont Blanc Helicopteres v Avoriaz ve francouzských Alpách. O svých zkušenostech z alpské letecké záchrany napsala knihu Lékařem mezi nebem a horami.\n\nJe členkou české Společnosti horské medicíny, švýcarské společnosti horských lékařů (GRIMM) a zakladatelkou a odbornou garantkou Mezinárodního kurzu horské medicíny v ČR. Publikuje a přednáší v tuzemsku i zahraničí v oblasti urgentní a horské medicíny.\n\nVe volném čase se věnuje horolezectví, jako lékařka s expedicí Miroslava Cabana v roce 2005 při výstupu na Mount Everest dosáhla vlastního výškového rekordu 7200 m n. m. Také hraje na klavír a na housle a surfuje.\n"}
{"id": "1192170", "url": "https://cs.wikipedia.org/wiki?curid=1192170", "title": "Galionová paluba", "text": "Galionová paluba\n\nGalionová paluba byla malá paluba na přídi plachetních lodí. Vyskytovala se na plachetnicích mezi 16. a 18. stoletím, počínaje galeonami, umístěna mezi přední nástavbou a galionem (zobcem vzniklým vývojem klounu), a sloužila zejména jako pracovní plošina pro námořníky obsluhující plachty upevněné na čelenu, původně blindy a později kosatky. \n\nJednalo se o jednu z nejzdobnějších částí lodi, zejména na plavidlech 17. století bohatě dekorovaných v barokním stylu. Její boky byly často zdobeny řezbami a pod špicí samotného galionu byla umístěna galionová figura, většinou v podobě zvířat, nebo založená na heraldických či mytologických motivech. \n\nNacházely se zde také toalety posádky, z níž mohl odpad padat přímo do moře, aniž by byl trup lodi zbytečně znečišťován. \n\n"}
{"id": "1192171", "url": "https://cs.wikipedia.org/wiki?curid=1192171", "title": "Vizuální marketing", "text": "Vizuální marketing\n\nVizuální marketing je obor zabývající se vztahy mezi objekty a jejich vložení do souvislostí. Reprezentuje spojník mezi ekonomii, zrakovým vnímáním a kognitivní psychologií.\n\nJako klíčový bod moderního marketingu se vizuální marketing zaměřuje na sledování a analýzu toho, jak mohou být obrazy využity na postavení předmětů do centra vizuální komunikace (vnímání). Záměrem je, aby produkt a jeho vizuální komunikace spolu byly strategicky spojeny a zároveň byly nerozdělitelné. Jejich spojení je to, co lidé vnímají a co ovlivňuje jejich volbu. Důležitě je nezaměnit vizuální marketing s vizuálním merchandisingem, což je pouze jedna stránka vizuálního marketingu, která se zaměřuje především na maloobchod. V tomto případě, jakmile se dostane k zákazníkovi, merchandising převládne – působí na rozmístění produktů, vystavené materiály, atmosféru, personální obsazení.\n\nS využitím síly obrazů a zrakového vnímání je možné vytvořit marketingový plán, který je mnohem účinnější a více zapamatovatelný. Pokud jsou obrazy vytvořeny šikovně, mohou změnit pouhý koncept v něco mnohem specifického a ovlivnit tak vnímání případného zákazníka. Pomáhá to lidem zapamatovat si značku a jejich myšlenku v hlavě, a vzpomenout si, až přijde ten správný čas ke koupi.\n\nVizuální marketing může být částí každého aspektu komunikačního mixu. Marketing jako takový ovlivňuje zákazníkovo myšlení při nakupování. Vizuální marketing toho dosahuje pomocí zpětné vazby, zapamatování si a rozlišování.\n\nNarůstající trend v používání stránek založených na obrázcích, fotografiích, atd. jako Pinterest, Instagram, Tumblr, Facebook jenom dokazuje to, že lidé chtějí věřit tomu, co vidí, a proto tady je vizuální marketing\n\nVizuální marketing zahrnuje všechny vizuální aspekty – logo, podpis, vozidla, uniformy, brožury, informační DVD, webové stránky a všechny další předměty, které vnímáme očima.\n\nKořeny tohoto interpretování předmětů sahají až do roku 1960, kdy Susan Sontag napsala esej Notes on „Camp“. V tomto díle vyzdvihuje to, že předměty samy o sobě zajímavé nejsou, zajímavé je to jakým způsobem je prezentujeme. Vizuální marketing, jak se postupně vyvíjel, zdůrazňoval maskování předmětů, které se z pouhých produktů změnily na pány sve vlastní produkce. Produkt se změní v něco jiného a v tu nejlepší chvíli vstupuje na trh.\n\nSlovy Umberta Galimberti, italského filozofa a psychoanalytika – I při nedostatku financí, touha – nyní definována jako móda – nepoukazuje ani tak na předměty jako takové, ale na mýty, které kolem nich kolují. A v mnoha případech ta jediná věc, která je zkonzumovaná je právě mýtus.\n\nVizuální marketing odvádí pozornost od prvoplánových cílů. Zájmové skupiny, které již nelze dále rozlišit pomocí věku, pohlaví, vzdělání nebo dalších sociálních kontextů, mohou být rozlišeny podle angažovanosti, typu sportu (hokejoví nebo fotbaloví fanoušci), osobnosti(sběratelé, znalci vína), kultury (klasická hudba a umění), atd. Vytváří se tak nové podskupiny, jejichž rozlišení lze využít k vytvoření cílených marketingových metod přímo pro konkrétní skupinu lidí.\n\nJedním z osobnosti podporující tento skoro až antropologický koncept je Marc Augé, který ve své knize „Le temps en ruines“ napsal: „svět, ve kterém je obraz všudypřítomný, vyžaduje, aby realita byla odrazem v těchto obrazcích“. Jeho studie zdůrazňuje, jak skládání obrazu reality, generována každou zájmovou skupinou, je složena z jazykových setů vytvořených ze slov, zvuků, pachů a tvarů, dává za vznik rozmanitým podskupinám, když jsou různě kombinované. Tento aspekt vizuálního marketingu pomáhá vytvářet cílené marketingové kampaně, které zasahují přímo emoce pozorovatele a reprezentují realitu, s použitím vlastního expresivního jazyka.\n\nObsah marketingových správ se stává stále více vizuální. Rok 2016 přináší nové trendy a pro ty zasvěcené v oboru je důležité udržet krok s těmi nejvíce aktuálními.\nVývoj v roce 2015 byl bohatý pro vizuální marketing. Demers shledává tento rok průlomovým v užití vizuálního marketingu. „Když se podíváme zpětně na toto odvětví před pěti nebo deseti lety, v budoucnu uznáme, že marketing začal vzkvétat po vizuální stránce.“\nNadále se ale bude vyvíjet i v roce 2016. Do roku 2019 bylo předpovězeno, že 80 procent veškerého internetového provozu budou videa. Toto číslo bude o 64 procent vyšší než v 2014 a značná část růstu nastane pravděpodobně v roce 2016.\n\nV nadcházejících měsících se hodnota obsahu videí spřízněných s určitou značkou bude dramaticky zvyšovat. To je způsobeno částečně díky síle YouTube. Populární veřejná video platforma dosahuje více než čtyři miliardy zhlédnutí za den, což je druhý nejpopulárnější vyhledávač na světě a třetí nejnavštěvovanější internetové stránka (za společnostmi jako je Google a Facebook).\nJelikož provoz se přesouvá od tradičních příspěvků ke kanálům YouTube a speciálním videoblogum, bude stále více a více obchodníků užívat této vyvíjející se taktiky.\n\nZnačkový videoobsah bude mízou moderního digitálního marketingu.\nTermín značkový videoobsah není nic víc než videa publikované pod názvem značky za účelem zapojení jejích uživatelů. Tyto videa vyjadřuji hodnotu a přímou a přesvědčivou výzvu k akci.\nZnačkové videa můžou být řazeny od rozhovorů, zákulisní záběry, dramatické spoty až po promo videá konkrétních produktů. V reakci na rostoucí poptávku po videoobsahu budou značky přirozeně otáčet svou pozornost k tvoření nového obsah dle aktuální poptávky uživatelů. Už nyní se mnoho značek pustilo do přetvoření svého existujícího obsahu do video formy.\n\nZatímco off-site videa na YouTube a dalších publikačních platformách jsou cenné, uživatelé uvidí více a více videí migrovat na adresy URL značek v roce 2016. Obchodníci budou i nadále hledat způsoby, jak začlenit video do webové stránky, navrhnout a vyrobit méně statické a více pohlcující zprávy.\nExistují dvě konkrétní místa vhodné pro značková videa:\n\nDomovské stránky. Dalo by se namítnout, že domovská stránka značka je nejdůležitějším vyjádřením své internetové přítomnosti, což znamená, že obchodník musí provést svou domovskou stránku přesvědčivě. Jeden trend vidět hodně a možno očekávat, že vzroste také v roce 2016. Jedná se o použití videa v pozadí.\n\nProduktové stránky. On-site videa jsou obzvláště silný, když jsou umístěny na stránkách produktu. To platí zejména v průmyslových odvětvích, kde jsou produkty a služby složité nebo neznámé. Krátká videa mohou být použity jako vodítko zákazníkům pro objasnění procesu nákupu a zvýšení konverze.\n\nTaké bude nárůst dalšího videoobsahu a to použití na vstupní stránky \"O nás\", stejně. Statický slovný obsah nezmizí úplně, ale možno očekávat, že přítomnost videí na internetových stránkach bude mnohem více narůstat v nadcházejících měsících.\n\nJako mnoho tvůrců marketingového obsahu si uvědomují, animované GIF a krátká videa se staly všudypřítomná v průběhu roku 2015 a to právě na sociálních sítích. Pokud se podíváme zejména na Twitter většina jeho nejlepších výsledků obsahuje nějaký druh vizuálního prvku.\nTato gravitace směrem k vizuálních sdělením je založena na lidských preferencích. Rozsah pozornosti průměrného člověka v roce 2015 byl 8,25 sekundy. Proto většina uživatelů sociálních médií nebude číst celý článek; oni prostě chtějí základy.\nGIF, nebo bite-sized animace, jsou ideální pro vyprávění příběhu v krátkém časovém horizontu. Pohyb těchto obrazů jim také dává výhodu v souboji o pozornost mezi přeplněnými novinkami plnými textu.\n\nDíky Meerkat a Periscope, vzniklo zcela nové sociální médium v roce 2015. Známé jako vyprávění v reálném čase nebo sociální live-stream. Tyto platformy umožňují uživatelům prezentovat své videa živě svým fanouškům. Periscope už se může zdát velký, ale očekává se, že platforma k rapidně naroste v roce 2016. Nabízí perfektní kombinaci sociálních médií a videa, které hledají hlavně progresivní digitální obchodníci. Také možno očekávat, že mnoho značek se poohlíží po této formě prezentace výrobků, prezentování celebritami, živých sezení plných otázek a odpovědí, záběrů ze zákulisí, soutěže a další.\n\nI když e-mail marketing je stále velmi používaná forma, její síla klesala v posledních měsících, protože větší pozornost se věnuje měnícím se médií, jako jsou sociální média a SMS. Přesto lze očekávat, že video oživí emailový marketing v roce 2016.\nObchodníci budou méně spoléhat na obsah těžkých textu a více na videa, která jsou příjemci vybízeni k interakci se svými značkami. Klíčem k úspěšnému použití videa v e-mailu, závisí na kvalitě obrazu a jeho délce. Cokoliv déle než tři nebo čtyři minuty budou přehlíženy.\n"}
{"id": "1192173", "url": "https://cs.wikipedia.org/wiki?curid=1192173", "title": "Sociální kuratela pro děti a mládež", "text": "Sociální kuratela pro děti a mládež\n\nSociální kuratela pro děti a mládež je činnost, která spočívá v provádění opatření, která směřují k odstranění, zmírnění nebo zastavení poruch běžného vývoje dítěte. Zabývá se dětmi s výchovnými problémy a dětmi, které páchají trestnou činnost. Je prováděna kurátory pro děti a mládež, kteří pracují na obecních úřadech obcí s rozšířenou působností. \n\nSociální kuratela se zaměřuje zejména na:\n\nSociální kurátoři se věnují zejména dětem, které vedou zahálčivý či nemravný způsob života, což se projevuje zejména tím, že: \n\nObecní úřad věnuje pozornost využívání volného času dětí a nabízí jim volnočasové programy s ohledem na jejich zájmy a možnosti, zaměřuje se na děti vyhledávající kontakt s lidmi, kteří požívají alkohol a jiné návykové látky nebo páchají trestnou činnost, sleduje u dětí projevy nesnášenlivosti a násilí, spolupracuje se školami a různými organizacemi a zabraňuje rozšiřování nevhodných sociálních vlivů na ostatní děti. \n\nObecní úřad obce s rozšířenou působností má působit proti opakovaným poruchám v chování a jednání dětí, zvláštní pozornost věnuje dětem, které spáchaly trestný čin, pomáhá dětem překonávat problémy, které by mohly vést k jejich zhoršenému chování.\nSociální kurátoři jsou zaměstnanci obce s rozšířenou působností. Jsou v osobním kontaktu s dětmi i jejich rodiči, případně s jinými osobami odpovědnými za jejich výchovu, působí na děti podle druhu a povahy poruchy jejich chování, řeší problémy dítěte v jeho přirozeném prostředí. Dále se účastní ústního jednání o přestupcích a alespoň jednou za 3 měsíce navštěvují dítě, které je ve výkonu vazby nebo trestu odnětí svobody. \n\nZákon o soudnictví ve věcech mládeže používá pojmu mládež pro označení dětí a mladistvých, dítětem je ten, kdo nedovršil 15 let, dále stanoví označení pro děti mezi 15 a 18 rokem jako mladiství. Za protiprávní čin je zde označeno provinění, trestný čin nebo čin jinak trestný. Trestný čin spáchaný mladistvým je zde označován jako provinění a trestem za provinění je opatření. Soudnictví ve věcech mládeže je postaveno na základních zásadách, mezi které patří zejména:\n\nDěti mladší 15 let nejsou trestně odpovědné, ale pokud se dopustí činu, který by byl jinak považován za trestný, je možné použít opatření, kterými jsou dohled probačního úředníka, ochranná výchova nebo zařazení do terapeutického, psychologického nebo jiného výchovného programu. \n\nSoud neukládá dětem tresty, ale opatření. Ta mají napomáhat k vytváření příznivých podmínek pro další vývoj mladistvých, u jejich ukládání převažuje výchovný prvek působení na mladistvého. Opatření mohou být výchovná, ochranná a trestná. \n\nVýchovná opatření je možné mladistvému uložit již v průběhu trestního řízení, pokud s tím mladistvý souhlasí a pokud je to proveditelné. Je možné uložit je i vedle trestního nebo ochranného opatření. Účelem výchovných opatření je usměrnit způsob života mladistvého a předejít spáchání dalších provinění. Do výchovných opatření patří dohled probačního úředníka, probační program, výchovná omezení, výchovné povinnosti a napomenutí s výstrahou. \n\nÚčelem ochranných opatření je pozitivně ovlivnit sociální, mravní a duševní vývoj mladistvého a zároveň chránit společnost před dalšími proviněními. Těmito opatřeními jsou ochranné léčení, zabezpečovací detence, zabrání věci a ochranná výchova. \n\nTrestní opatření musí napomáhat k vytváření vhodných podmínek pro další vývoj mladistvého a respektovat lidskou důstojnost. Trestním opatřením jsou odnětí svobody (podmíněně či nepodmíněně), vyhoštění, zákaz činnosti, propadnutí věci, peněžité opatření, domácí vězení, zákaz vstupu na sportovní, kulturní a jiné společenské akce a obecně prospěšné práce.\n\n"}
{"id": "1192176", "url": "https://cs.wikipedia.org/wiki?curid=1192176", "title": "Třída Barceló", "text": "Třída Barceló\n\nTřída Barceló byla třída hlídkových lodí postavených v druhé polovině 70. let pro Španělské námořnictvo na základě projektu FPB-36 německé loděnice Lürssen. Celkem bylo postaveno šest člunů této třídy.\n\nPlavidla této třídy byla navržena německou loděnicí Lürssen na základě její typové řady FPB-36 (číslo značí délku trupu v metrech). Šest plavidel této třídy bylo do služby přijato v letech 1976–1977. Zatímco prototyp postavila loděnice Lürssen ve Vegesacku, ostatní plavidla postavila španělská loděnice Empresa Nacional Bazan v La Carraca v Cádizu.\n\nJednotky třídy \"Barceló\":\nPlavidla byla vybavena radarem Raytheon 1220/6XB. Výzbroj španělských člunů tvořil jeden 40mm kanón Bofors, jeden 20mm kanón Oerlikon a dva 12,7mm kulomety. V případě války bylo možné výzbroj posílit o dva jednohlavňové 533mm torpédomety. Pohonný systém tvořily dva diesely Bazan-MTU 16V538 TB90, o celkovém výkonu 7300 bhp, pohánějící dva lodní šrouby. Nejvyšší rychlost dosahovala 36,5 uzlu. Dosah byl 1200 námořních mil při rychlosti 16 uzlů.\n\n"}
{"id": "1192178", "url": "https://cs.wikipedia.org/wiki?curid=1192178", "title": "Škola v přírodě", "text": "Škola v přírodě\n\nŠkola v přírodě je zotavovací pobyt dětí z mateřských a základních škol ve zdravotně příznivém prostředí, který se koná v rámci vyučování. Tento vzdělávací model má tři významy: zdravotní (pobyt v přírodě, na čerstvém vzduchu, zlepšení fyzické kondice), vzdělávací a výchovný (např. zvýšení samostatnosti).\n\nZmínky o vyučování v přírodě se objevují na počátku 20. století. Cílem bylo přispět k zlepšení zdravotního stavu dětí. V roce 1904 v paláci Charlottenburg u Berlína založil doktor Bernhard Bendix tzv. tříměsíční školu \"Die Waldschule\" (lesní škola). Stála na okraji jehličnatého lesa. Žáci kromě klasické výuky měli čas k odpočinku, hrám, stravování, procházkám, zpívání a cvičení. Děti se vracely domů v 7 večer. Vybírali je lékaři podle zdravotního stavu, zaměřovali se na děti s tuberkulózou a epilepsií. Pobyt v přírodě měl na děti pozitivní dopad. Na základě publikovaných výsledků se tento model rozšířil i v dalších evropských státech. Později byly školy v přírodě zřizovány v parcích či sadech. První francouzská škola v přírodě vznikla v roce 1907 v Lyonu jako tzv. škola na volném vzduchu pro děti s tuberkulózou. Děti zde pobývaly tři měsíce. V roce 1913 se tisk zmiňuje o Dětské kolonii v Nancy. Vyučovalo se tu pouze jednu hodinu, zbylý čas byl věnován hrám, vycházkám a ručním pracím. V Paříži následně vznikly na hradbách tzv. vzduchové lázně se školním útulkem. Po vyučování zde mohly pobývat i těhotné ženy a matky s dětmi. V Rakousku v roce 1918 byla zřízena železniční linka, která dopravovala vídeňské děti do lesní školy, kde mezi vyučovacími hodinami cvičily a po obědě chodily na procházky či se účastnily divadel a kurzů ručních prací. \n\nTento vyučovací model se do českých zemí dostal na počátku 20. století z Dánska a Německa. Zpočátku chodili žáci měšťanských škol do přírody za výukou pouze některých předmětů. Od poloviny 20. století o tento způsob vzdělávání začal být větší zájem. V roce 1923 olomoucký ředitel školy F. Hrušák přemístil měšťanskou školu do provizorní budovy, která stála na okraji lesa u Domštátu. Kladl se zde důraz na rekreaci a tělovýchovu a pracovní činnosti. Školu finančně podporovali rodiče i podnikatelé z okolí. Od roku 1924 se v létě na Žižkově, kde se vyskytovala tuberkulóza, pořádaly tzv. třídy na vzduchu. O přestávkách mezi hodinami probíhala tělesná a dechová cvičení, která připravoval lékař. Žáci se zde i stravovali. Za nepříznivého počasí výuka probíhala pod stanem. Později byla v Purkrabském háji nad Divokou Šárkou zřízena lesní škola, kde výuka probíhala jako letní internát. Ve 20. letech 20. století byla kvůli chybějícím financím Praha jediným velkým evropských městem, které nemělo školy v přírodě. Eduard Štorch zřídil na Libeňském ostrově v roce 1926 Dětskou farmu pro žáky z městských škol. Výuka probíhala ve čtvrtek, pátek a v sobotu v dopoledních hodinách, odpoledne byla věnována různým aktivitám.\n\nOd roku 1948 se v Československu konaly vícedenní pobyty dětí mimo domov. Cílem bylo zlepšení zdravotního stavu a posílení fyzické kondice především dětí ve velkých městech se znečištěným ovzduším. Pobyt zpočátku trval čtyři týdny, časem byl zkrácen na tři. Výuka za příznivého počasí probíhala venku, při špatném ve třídách. Nejvíce času bylo věnováno tělesné výchově na čerstvém vzduchu. Od počátku 90. let se délka pobytu zkrátila na 7–10 dní.\n"}
{"id": "1192180", "url": "https://cs.wikipedia.org/wiki?curid=1192180", "title": "Kanton Val de Lorraine Sud", "text": "Kanton Val de Lorraine Sud\n\nKanton Val de Lorraine Sud (fr. \"Canton Val de Lorraine Sud\") je francouzský kanton v departementu Meurthe-et-Moselle v regionu Grand Est. Tvoří ho 5 obcí. Zřízen byl v roce 2015.\n\n\n"}
{"id": "1192181", "url": "https://cs.wikipedia.org/wiki?curid=1192181", "title": "Letecký pozorovatel", "text": "Letecký pozorovatel\n\nLetecký pozorovatel je vojenský letec jehož specializace primárně spočívá v provádění pozorování a průzkumu. Vznikla v počátcích vojenského letectví. Na dvoumístných pozorovacích a průzkumných letadlech v době první a počátkem druhé světové války plnil většinou také funkci palubního radisty a střelce z pohyblivého kulometu. Ve větších vícemístných letadlech však většinou kombinoval svou hlavní roli s funkcí navigátora nebo obsluhy fotoprůzkumného vybavení a funkce střelců byla obsazena specializovanými členy posádky. \nV pozdější době „pozorovatel“ jako specializace zanikla, či byla s vývojem techniky nahrazena novými specializacemi, například operátor elektronických systémů.\n\nMeziválečné Československé letectvo rozlišovalo mezi „letounovými pozorovateli zbraní“, což byli příslušníci pozemních druhů zbraní (dělostřelectva, pěchoty atd.) vycvičení v obsluze radiostanice a leteckém pozorování, a sloužící jako pozorovatelé u pozorovacích letek vybavených dvojmístnými stroji určených ke spolupráci s pozemní armádou; a „pozorovateli letci“ či „polními pozorovateli letci“, specializovanými důstojníky letectva kteří kromě těchto základů ovládali i leteckou navigaci a mohli sloužit jako velitelé vícemístných strojů, nebo jako velitelé letek, případně dalších jednotek.\n\nFleet Air Arm, letecká složka Royal Navy, stále používá termín „pozorovatel“ () pro většinu důstojnických příslušníků leteckých posádek kteří nejsou piloty. Odvíjí se to od původu role pozorovacích letounů v námořním boji, kdy bylo úkolem pozorovatele sledovat dopad dělostřeleckých salv a hlásit údaje o nich na mateřskou loď, aby podle nich mohla svou palbu korigovat. To vyžadovalo kvalifikovaného dělostřeleckého důstojníka, často vyšší hodnosti než měl pilot. Takový důstojník mohl dosáhnout i postavení velitele peruti.\nModerní transportní a protiponorkové vrtulníky \"FAA\" tak stále mají posádku tvořenou pilotem a pozorovatelem, a zatímco pilot stroj pilotuje, pozorovatel obsluhuje elektronické a zbraňové systémy, a rozhoduje o nezbytných taktických a navigačních otázkách.\n\n"}
{"id": "1192182", "url": "https://cs.wikipedia.org/wiki?curid=1192182", "title": "Täsch", "text": "Täsch\n\nTäsch je obec v okrese Visp v německy mluvící část kantonu Valais (německy Wallis) ve Švýcarsku. Nachází se cca 5 km severně od Zermattu. Místní jazyk je švýcarská němčina.\n\nTäsch je poprvné zmiňován roku 1302 jako Tech. V latině byl nazýván Pera.\n\nTäsch má rozlohu 58,7 km², z toho 11,7 % zemědělské půdy, 9,3 % lesy, 0,9 % je zastavěná plocha a 78,1 % je neúrodná půda. Skládá se z obce Täsch a osad Zermettjen a Täschberg, dohromady tvoří turistickou oblast Täschalp. Leží v údolí Matter (německy Mattertal), ve kterém se nachází téměř všechny nejvyšší vrcholy švýcarských Alp, jako Monte Rosa, Dom a Weisshorn. Přímo nad obcí je 4 490 metrů vysoký Täschhorn.\n\nV důležitém horském středisku Zermatt na konci údolí je vyloučena automobilová doprava, takže většina návštěvníků přijíždí do Zermattu ozubnicovou železnicí Matterhorn Gotthard Bahn (MGB) dříve samostatná BVZ Zermatt-Bahn z Täsch (kyvadlová doprava od záchytného parkoviště). Vlakem z Täsche je možno pokračovat i dále dolů údolím až do Vispu a Brigu, kde je napojení na hlavní švýcarskou železniční síť.\n\nV roce 2000 uvádělo 85 % obyvatel jako svůj hlavní jazyk němčinu, stejně tak 85 % obyvatel se hlásilo v římskokatolické církvi.\n"}
{"id": "1192184", "url": "https://cs.wikipedia.org/wiki?curid=1192184", "title": "Pěší pluk 1", "text": "Pěší pluk 1\n\nPěší pluk 1 byl pěší pluk Československé armády, existující mezi lety 1920 až 1939. \nVznikl po skončení první světové války a vzniku První republiky sloučením 1. čs. střeleckého pluku „Mistra Jana Husi“ Československých legií s 91. pěším plukem vojska domácího (též známým jako 1. českobudějovický pěší pluk), bývalým 91. pěším plukem Rakousko-uherské armády.\n\nJeho posádkou byly České Budějovice, a byl jedním z pěších pluků tvořících 5. pěší divizi, jejímž velitelem byl od roku 1937 do roku 1939 brigádní generál Bedřich Neumann.\n\nV době všeobecné mobilizace v září 1938 byl součástí Hraniční oblasti 31, a jako jeho mobilizační duplikát vznikl \npěší pluk 51.\n\n\n"}
{"id": "1192192", "url": "https://cs.wikipedia.org/wiki?curid=1192192", "title": "Maximilian Hell", "text": "Maximilian Hell\n\nMaximilian (Rudolf) Hell (, ; 15. května 1720, Štiavnické Bane – 14. dubna 1792, Vídeň) byl jezuita, astronom, matematik a fyzik slovenského původu.\nZákladní školní vzdělání získal ve Štiavnických Baních, gymnázium absolvoval v Banské Bystrici. Po skončení gymnázia požádal Hell o přijetí do jezuitského rádu. V roce 1738 nastoupil do Trenčína do dvouletého noviciátu. Na podzim roku 1740 odešel studovat do Vídně historii, teologii a filosofii. Jako posluchač filosofie na Vídeňské univerzitě a asistent profesora J. Franze (1704–1766), s ním spoluzaložil kabinet – muzeum experimentální fyziky, kde uložil svou sbírku hodin, měřících přístrojů a modely báňských strojů. Během studia se zabýval zejména astronomií a báňským měřičstvím. Přeložil báňské právo z němčiny do latiny. S Josephem Franzem založili společně i univerzitní observatoř.\n\nV roce 1745 přišel do Levoče, kde dva roky působil jako profesor latiny, řečtiny, dějepisu a zeměpisu na jezuitském gymnáziu. Vysvěcen na kněze byl v roce 1750 a v roce 1751 jej řád vyslal do Banské Bystrice, kde učil na jezuitském gymnáziu, krátce i na univerzitě v Trnavě. V roce 1752 ukončil studium na univerzitě ve Vídni, kde byl promován doktorem filosofie. Následně odešel do Kluže, kde kromě přednášení matematiky, fyziky a astronomie vybudoval hvězdárnu a zřídil nové kolegium.\n\nV roce 1755 byl pověřen funkcí ředitele univerzitní observatoře ve Vídni. Funkci vykonával až do své smrti. Observatoř se stala centrem přírodovědeckého bádaní v habsburské monarchii.\nByl následníkem dvorního astronoma J. J. Marinoniho (1676–1755).\n\nMaximilián Hell také hrál hlavní roli při vybudování hvězdáren v Trnavě, Kluži a Budíně. Velký význam pro astronomii měla jeho pozorování přechodu Venuše přes sluneční kotouč. Přechod v roce 1761 pozoroval ve Vídni, na jeho základě vyvrátil názor o existenci satelitu Venuše. Uskutečnil expedici za severní polární kruh na dánský ostrov Vardö, kde pozoroval druhý přechod Venuše před slunečním diskem. Na expedici jej pozval dánský král Kristián VI. Hell získal světové vědecké uznání přesným výpočtem sluneční paralaxy. Jeho vypočítaná hodnota byla 8,82', dnešní hodnota je 8,79415'.\n\nRoku 1775 vypracoval návrh k založení Říšské akademie věd ve Vídni, podle mapy Gesta Hungarorum vypracoval historickou mapu Uherska.\n\nVydával astronomické ročenky \"Ephemerides Astronomicae ad meridianum Vindobonensem\", dílo o efemeridech v celkem 37 svazcích, které začal vydával od roku 1757 až do své smrti v roce 1792. Průkopnické byly také jeho výzkumy v oblasti polární záře a magnetického pole Země. Kromě toho vydal 26 vědeckých studií.\n\nMaximilian Hell byl členem učených společností v Paříži, Stockholmu, Bologni, Kodani, Göttingenu, Trondheimu a v Londýně. Spolupracoval s anglickou Královskou společností a v roce 1790 mu byl udělen její řád. Jeho jméno nese jeden z měsíčních kráterů – Hell a také Krajská hvězdárna v Žiaru nad Hronom. UNESCO zařadilo v roce 1970 250. výročí jeho narození do kalendáře výročí významných osobností. Maximilian Hell zemřel 14. dubna 1792 ve Vídni a pochován je na hřbitově v Maria Enzersdorfu.\n\nNa počest M. Hella je pojmenován planetka s katalogovým číslem (3727) Maxhell.\n\n\n"}
{"id": "1192195", "url": "https://cs.wikipedia.org/wiki?curid=1192195", "title": "Alkalimetrie", "text": "Alkalimetrie\n\nAlkalimetrie je metoda odměrné analýzy používaná pro stanovení kyselin. Jedná se o titraci odměrným roztokem zásady (NaOH, KOH, Ba(OH)).\n\nZákladem je reakce oxoniového kationtu s hydroxylovým aniontem za vzniku vody\n\nHO  +  OH  ↔  2 HO\n\nNejčastěji se používají roztoky o koncentraci v rozmezí 0,1 až 1 M. Obě tyto látky přijímají ze vzduchu vlhkost (jsou hygroskopické) a CO, proto je nutné je standardizovat (stanovit přesnou koncentraci) na základní látky.\n\nPři stanovení silných kyselin nevadí přítomnost uhličitanů, ale pro stanovení slabých kyselin vadí.\n\nJedná se o slabou kyselinu, která se titruje do 2. stupně na fenolftalein, při titraci rušivě působí uhličitany.\n\nOdměrný roztok NaOH se titruje odměrným roztokem HCO do barevného přechodu fenolftaleinu (odbarvení). Při dosažení barevného přechodu fenolftaleinu je uhličitan přítomný v NaOH ztitrován pouze na hydrogenuhličitan. Proto se musí titrovaný roztok po dosažení barevného přechodu indikátoru odpařit a přitom proběhne reakce:\n\n2 NaHCO  →  NaCO  +  CO  +  HO\n\nVzniklým uhličitanem se zvýší pH a fenolftalein se zbarví opět fialově, takže se opět přidává odměrný roztok HCO do odbarvení, znovu se dá odpařit atd. Tak se postupuje, až po odpaření zůstane odparek bezbarvý.\n\nHCO. 2 HO  +  2 NaOH  NaCO  +  4 HO                  \n\n\"fialová                          bezbarvá\"      \n\nTento zdlouhavý postup se může obejít tak, že se před dosažením bodu ekvivalence k titrovanému odměrnému roztoku HCO přidá 20 % roztok CaCl (Bruhnsova metoda). Přitom proběhne reakce:\n\nHCO  +  CaCl  →  CaCO ↓  + 2 HCl\n\nUvolněná kyselina (HCl) se pak již bez potíží titruje na methyloranž z červené do žluté barvy:\n\nHCl  + NaOH    NaCl  +  HO\n\n\"červená                     žlutá\"\n\nTitruje se jako kyselina šťavelová.\n\nChová se jako slabá kyselina. Titruje se na fenolftalein z fialové do odbarvení\n\nVadí přítomnost uhličitanu v odměrném roztoku NaOH (barevný přechod indikátoru je málo zřetelný)\n\nHOOC.CH.COOK  + NaOH    NaOOC.CH.COOK  +  HO\n\n\"fialová                                            bezbarvá\"\n\nKrystalují bezvodé a lze je získat ve velmi čistém stavu. Velmi obtížně se rozpouštějí ve vodě, a proto se titrují ve zředěném vodném ethanolu, v němž se rozpouštějí dostatečně. Jako indikátor se používá fenolftalein.\n\nKrystaluje jako bezvodá sůl a je možno ji překrystalováním z vodného roztoku a vysušením při 150 °C připravit zcela čistou. Titruje se na methyloranž, nebo methylčerveň.\n\nJedná se o látky, které mění své zabarvení v závislosti na koncentraci oxoniových iontů v roztoku. Vesměs to jsou organická barviva, která jsou slabými kyselinami, nebo zásadami a jejichž disociovaná forma má jiné zabarvení než forma nedisociovaná.     \n\nVzniklé soli mají pH = 7. Změna pH v těsném okolí ekvivalence je velká a lze použít kterýkoliv indikátor, jehož pK leží v rozmezí od 4 do 10. S poklesem koncentrace titrovaných roztoků se však zmenšuje i změna pH v těsném okolí ekvivalence a výběr vhodných indikátorů je omezenější.\n\nVe vodném prostředí se chovají jako slabé kyseliny pH > 7, a to tím větší, čím je příslušná kyselina slabší. Pro vlastní titrace se proto musí použít takový indikátor, který má pK > 7. Nejčastěji to bývá fenolftalein, neutrální červeň nebo fenolová červeň a pro titrace nejslabších kyselin thymolftalein (pK = 10,0), jsou-li hodnoty K < 10, nelze příslušnou kyselinu titračně stanovit.\n\nVe vodném roztoku jsou rozpustné pouze nižší alifatické kyseliny, některé dikarboxylové kyseliny a některé hydroxyderiváty. Pro vyšší alifatické kyseliny a pro aromatické kyseliny se jako rozpouštědlo používá zředěný vodný roztok ethanolu a methanolu.\n\nR - COOH  + NaOH  →  R – COONa +  HO \n\nLze stanovit např. kyselinu mravenčí, octovou, propionovou, benzoovou.\n\nNa grafu závislosti pH na objemu odměrného roztoku by byli dvě ostré změny pH, odpovídající neutralizaci do jednotlivých stupňů. Rozdíl příslušných hodnot pK jednotlivých stupňů pK – pK = 4 nebo větší.\n\nJednoduché dikarboxylové kyseliny (šťavelová, malonová, jantarová) této podmínce nevyhovují a nelze je titrovat do 1. stupně. Mohou se titrovat teprve až do 2. stupně. Jako indikátor se používá fenolftalein.\n\nHPO je trojsytná kyselina, ale lze ji titrovat pouze do 2. stupně.\n\n1. stupeň: HPO  + NaOH → NaHPO  +  HO          K = 7,5 ∙ 10\n\n\"červená                            žlutá\"            \n\n2. stupeň: HPO  + 2 NaOH → NaHPO  +  2 HO    K = 6,2 ∙ 10            \n\n\"bezbarvá                         červenofialová\"\n\n3. stupeň: HPO  +  3 NaOH → NaPO +  3 HO  K = 4,8 ∙ 10          \n\nProtože je hodnota K < 10 nelze titrovat do 3. stupně, ale pouze do 2. stupně.\n\nRoztok amonné soli se rozkládá za zvýšené teploty nadbytečným roztokem NaOH nebo KOH, čímž se z amonné soli uvolní amoniak:\n\nNH  +  OH  →  NH  +  HO \n\nAmoniak se z reakční směsi vypudí varem a kvantitativně se jímá v nadbytečném, ale přesně známém množství odměrného roztoku HSO nebo HCl. Nespotřebované množství odměrného roztoku kyseliny se určí titrací odměrným roztokem hydroxidu na methyloranž.\n\nNH  +  HCl (přebytek) →  NHCl                     \n\nHCl  +  NaOH → NaCl  +  HO  (titrace přebytku HCl)\n\nZ rozdílu spotřeb se vypočítá obsah NH ve vzorku.\n\nZ vodného roztoku amonné soli se za přítomnosti formaldehydu uvolňuje amoniak, který s formaldehydem reaguje za vzniku hexamethylentetraaminu (CH)N (urotropin), velmi slabé zásady, nebarvící fenolftalein. Vedle amoniaku se uvolňuje ekvivalentní množství kyseliny, která se titruje odměrným roztokem NaOH na fenolftalein do červenofialového zabarvení.\n\n4 NH  +  6 CHO  →  (CH)N  +  6 HO  +  4 H\n\nH  + NaOH → Na  +  HO\n\n\"bezbarvá                  červenofialová\"   \n\nDusičnany se redukují v kyselém, nebo alkalickém prostředí vodíkem ve stavu zrodu až na amoniak, který se pak stanoví destilační metodou.\n\nK redukci dusičnanů v kyselém prostředí (HSO) se používá práškové železo (metoda podle Ulsche). K redukci dusičnanů dochází také v roztoku MgCl tzv. Arndovou slitinou (60 % Cu a 40 % Mg). Redukce je podporována zahříváním a amoniak uniká do titrované kyseliny. Nadbytek kyseliny se stanoví titrací odměrným roztokem NaOH.\n\nDusitany se mohou redukovat pouze v alkalickém prostředí, neboť v prostředí kyselém se rozkládají na oxidy dusíku, než dojde k redukci\n\nDusičnany a dusitany se redukují v alkalickém prostředí  podle Devarda. Devardova slitina (39 % Cu + 2 % Zn + 59 % Al) v prostředí alkalického hydroxidu  redukuje dusičnany a dusitany vzniklým vodíkem ve stavu zrodu na amoniak, který se následně vydestiluje do předlohy destilačního přístroje, obsahující odměrný roztok HCl nebo HSO, jehož nadbytek se stanoví titrací odměrným roztokem NaOH.\n\nOrganická látka obsahující aminoskupinu se mineralizuje konc. HSO za tepla (varu) a v přítomnosti katalyzátoru např. Hg, bezvodého CuSO, Se, SeO, nebo alkalického síranu na síran amonný.\n\nKoncentrovaná HSO odnímá organické látce postupně vodík a kyslík ve formě vody, s kterou se slučuje. Zbývající uhlík organické látky se oxiduje konc. HSO na CO. Poněvadž úplná oxidace uhlíku organické látky pouze konc. HSO probíhá zvolna, urychluje se zvýšením teploty bodu varu konc. HSO přísadou KSO a použitím katalyzátoru. K mineralizaci se používá mineralizační baňka podle Kjeldahla (baňka s dlouhým hrdlem uzavřená nálevkou). Směs k mineralizaci musí být kapalná a mineralizuje se dokud se roztok nevyjasní (neobsahuje černou zuhelnatělou hmotu). Vychladlý zbytek, obsahující (NH)SO se zředí vodou a amoniak se stanoví destilační metodou.\n\nObsahuje-li analyzovaný vzorek, např. smíšené hnojivo, vedle organického dusíku i dusík dusičnanový nebo amoniakový, nelze celkový dusík stanovit podle Kjeldahla. Reakcí dusičnanu s HSO se totiž uvolňuje HNO, která během mineralizace těká a nelze ji tedy kvantitativně stanovit. Působí-li se však na roztok dusičnanu roztokem fenolu nebo kyseliny salicylové v konc. HSO  za přítomnosti PO a za chlazení, nitruje HNO uvolněná z dusičnanu kvantitativně fenol na p-nitrofenol:\n\n2 NaNO  +  HSO  →  NaSO +  2 HNO\n\nHO – CH  +  OHNO  →  HO – CH – NO +  HO\n\nReakční směs se musí chladit, aby se zabránilo ztrátám HNO těkáním. Úkolem PO je vázat vodu vznikající během reakce. Potom se p-nitrofenol za chlazení redukuje vodíkem ve stavu zrodu na p-aminofenol (přidá se práškový zinek). Nakonec se p-aminofenol mineralizací konc. HSO za tepla a v přítomnosti Hg jako katalyzátoru převede v dusík amoniakový, který se stanoví destilačním způsobem.\n\n"}
{"id": "1192198", "url": "https://cs.wikipedia.org/wiki?curid=1192198", "title": "Cédric Gogoua", "text": "Cédric Gogoua\n\nCédric Gogoua Kouame (* 10. červenec 1994, Abidžan, Pobřeží slonoviny) je fotbalový obránce z Pobřeží slonoviny.\n\nGogoua hrál za mládežnické reprezentace Pobřeží slonoviny U17 a U20.\n\n"}
{"id": "1192221", "url": "https://cs.wikipedia.org/wiki?curid=1192221", "title": "Ochrana proti kopírování", "text": "Ochrana proti kopírování\n\nOchrana proti kopírování je název pro technická opatření související se způsobem uložení nebo zpracování dat, kterými se má technicky zamezit pirátskému šíření kopií filmů, hudby, počítačových her a dalších děl či dat.\n\nOchrana proti nelegálnímu kopírování může postupovat v zásadě dvojí cestou:\n\nV rámci boje s počítačovým pirátstvím, díky kterému unikají vlastníkům práv nemalé zisky, jsou patrné také silné snahy z jejich strany o zavedení restriktivní legislativy jako je dohoda ACTA nebo TTIP. Těm je ale vyčítáno, že de facto zavedou diktát korporací. Na druhé straně vzniklo pirátské politické hnutí, které se snaží nabourat dosavadní způsob náhledu na autorská práva. Toto hnutí se naopak snaží prosadit zmírnění autorských zákonů a zamezit trestnosti kopírování obsahu podle motta „kopírování není zločin.“\n\n"}
{"id": "1192226", "url": "https://cs.wikipedia.org/wiki?curid=1192226", "title": "Kostel svatého Petra a Pavla (Soběnice)", "text": "Kostel svatého Petra a Pavla (Soběnice)\n\nKostel svatých Petra a Pavla v Soběnicích je barokní sakrální stavbou tvořící významnou krajinnou dominantu celého Úštěcka, protože je díky poloze viditelný z mnoha míst v širokém okolí. Soběnice jsou poměrně vzdálenou součástí obce Liběšic a stojí na úpatí Mlýnského vrchu. Kostel byl zapsán do státního seznamu kulturních památek České republiky před rokem 1988.\n\nKostel byl postaven podle projektu Giulio Broggia v letech 1693-1698. Věž kostela byla zvýšena o horní patro v roce 1816. Tento barokní kostel nahradil původní svatyni, která byla v místě připomínána již v roce 1352 v \"soupisu papežského desátku\" z českých farností, kde jsou Soběnice uváděny pod jménem \"Sowynicz\". Nicméně poprvé jsou Soběnice připomínány v písemném dokladu o vesnici z roku 1197, kdy ves věnoval bl. Hroznata tepelskému klášteru. Od roku 1284 patřila obec příslušníkům drobné šlechty. Koncem 16. století se Soběnice rozdělily mezi ploskovické a velkoújezdské panství. Po vysídlení německy mluvícího obyvatelstva po roce 1945 kostel začal chátrat, a protože byl kolem přelomu druhého a třetího tisíciletí volně přístupný, bylo zničeno i jeho dříve bohaté vnitřní zařízení, které se postupně ztratilo nebo bylo umístěno do depozitáře. Ve druhé dekádě 21. století však díky iniciativě obce Liběšic začala postupná obnova kostela.\n\nKostel je jednolodní podélnou stavbou s odsazeným pravoúhlým presbytářem s nízkými přístavky po stranách a s hranolovou věží v západním průčelí. Uvnitř má valenou klenbu s lunetami, pilastry s římsovými úseky a nachází se zde dřevěná varhanní kruchta, k níž byla později připojena dvě ramena empor sahající až do středu lodi. Kostel obklopuje zpustlý hřbitov, ohrazený kamennou zdí s barokní bránou v podélné ose kostela. Od návsi je k němu přístup schodišťovou cestou.\n\nÚdaje z roku 1980 ještě v kostele uvádí funkční zařízení skládající se z hlavního oltáře a dvou bočních oltářů z roku 1909. Kazatelna byla pozdně barokní z konce 18. století, se sloupky na hranách a malbami evangelistů a sv. Jana Křtitele v polích. Na konzolách v lodi a na triumfálním oblouku se nacházely barokní sochy sv. Petra a Pavla, sv. Jana Křtitele, biskupa a Madony z 2. poloviny 18. století. V presbytáři byly čtyři obrazy: dva řeholníci s liliemi, dáma s lilií, lvem a křížkem, a obraz sv. Máří Magdalény. Jedna se snad o dílo od Ignáce Raaba přenesené z jezuitské rezidence v Liběšicích z 2. poloviny 18. století. V sakristii byl umístěn obraz sv. Václava z 18. století, který byl rovněž z liběšické rezidence. V podvěží byl obraz z roku 1755 s námětem místního neštěstí, kdy blesk zabil tři lidi při zvonění proti bouři. Zařízení včetně obrazů bylo opravováno v roce 1936.\n\n"}
{"id": "1192227", "url": "https://cs.wikipedia.org/wiki?curid=1192227", "title": "Opatřilka", "text": "Opatřilka\n\nOpatřilka byla původně zbudována jako hospodářský objekt - viniční usedlost. I když je na štítu stodoly patrný letopočet 1878, nejstarší části budov pocházejí z počátku 18. století. Mezi vlastníky objektu patřil i jezuitský řád.\n\nPo přestavbě je nyní (2016) usedlost využívána jako obytný dům. Usedlost se nachází pod sídlištěm Velká Ohrada a nad Dalejským údolím. Přímo pod usedlostí je v údolí (u Dalejského potoka) železniční zastávka Praha-Holyně (železniční trať 173). Na protějším kopci přes Dalejské údolí se rozkládá osada Holyně. Asi 0,5 km od usedlosti (v údolí) se nachází přírodní památka Opatřilka – Červený lom\n\n"}
{"id": "1192229", "url": "https://cs.wikipedia.org/wiki?curid=1192229", "title": "Soslan Tydžyty", "text": "Soslan Tydžyty\n\nSoslan Tydžyty (Tigijev) (* 12. října 1983) je bývalý ruský zápasník–volnostylař osetské národnosti, který od roku 2005 reprezentoval Uzbekistán.\n\nZápasení se věnoval od 9 let společně s bratry Tajmurazem a svým dvojčetem Batradzem. Od svých 14 let se připravoval na střední sportovní škole ve Vladikavkazu pod vedením Jurije Kišijeva. Později ho vedl významný osetský trenér Kazbek Dedegkajev, který ho v roce 2005 doporučil jako talentovaného sportovce představitelům uzbeckého sportu. V roce 2008 se prvním místem na 1. světové olympijské kvalifikaci v Martigny kvalifikoval ve váze do 74 kg na olympijské hry v Pekingu. Do Pekingu přijel výborně připraven, ale jak se později v roce 2016 ukázalo tak si v přípravě na olympijský turnaj pomáhal nedovolenými látkami. Nové metody analýzy ukázaly v jeho vzorku stopy po užívaní anabolických steroidů. Konkrétně šlo o látku dehydrochlormethyltestosterone, která se do těla dostává tabletami Turinabol.\n\nV září 2009 měl údajně dopravní nehodu, při které si poranil krční páteř a přišel o mistrovství světa v Herningu. Od roku 2010 startoval ve vyšší váze do 84 kg, ve které se v reprezentaci neprosazoval proti osetskému krajanu Zaurbeku Sochijevovi. V roce 2012 se však překvapivě objevil ve váze do 74 kg v uzbecké olympijské nominaci na olympijské hry v Londýně. Uzbeckou jedničkou byl v té době Dagestánec Rašid Kurbanov, který získal pro Uzbekistán účastnickou kvótu. V Londýně získal původně bronzovou olympijskou medaili, o kterou však záhy přišel za pozitivní dopingový test na látku stimulující snižování tělesné hmotnosti (diuretikum) methylhexaneamin. Po dvouletém zákazu startu se na žíněnku vrátil v roce 2015, ale v olympijském roce 2016 ho dohnal druhý prohřešek z roku 2008.\n\n"}
{"id": "1192231", "url": "https://cs.wikipedia.org/wiki?curid=1192231", "title": "Mlýnský vrch", "text": "Mlýnský vrch\n\nNázev Mlýnský vrch nese více krajinných útvarů:\n\n\n"}
{"id": "1192234", "url": "https://cs.wikipedia.org/wiki?curid=1192234", "title": "Jakub Bachtík", "text": "Jakub Bachtík\n\nJakub Bachtík (* 1. září 1985 Frýdlant) je historik umění a památkář, redaktor odborného časopisu Zprávy památkové péče. Svou rozsáhlou výzkumnou a publikační činnost zaměřil na dějiny barokní architektury a na širší otázky ochrany a perspektiv zachování architektonického dědictví.\n\nVystudoval bohemistiku a dějiny umění na Filozofické fakultě Univerzity Karlovy. Zaměstnán byl na Středočeském územním odborném pracovišti Národního památkového ústavu. Od roku 2015 je redaktorem časopisu Zprávy památkové péče. Od roku 2014 je jednatelem Klubu Za starou Prahu. Na ochranu památkových hodnot zástavby Prahy soustavně veřejně vystupuje.\n\nKniha \"Barokní architektura v Čechách\", jejímž je Jakub Bachtík spoluautorem, byla Univerzitou Karlovou vyznamenána Cenou Bedřicha Hrozného za tvůrčí počin za rok 2015.\n\n\n"}
{"id": "1192235", "url": "https://cs.wikipedia.org/wiki?curid=1192235", "title": "312 (číslo)", "text": "312 (číslo)\n\nTři sta dvanáct je přirozené číslo, které následuje po čísle tři sta jedenáct a předchází číslu tři sta třináct. Římskými číslicemi se zapisuje CCCXII.\n\n\nSilnice II/312 je česká silnice II. třídy vedoucí na trase Choceň – Mostek – Rozsocha – České Libchavy – Žamberk – Pastviny – Mladkov – \"peáž s I/43\" – Králíky – II/446\n\n\n"}
{"id": "1192236", "url": "https://cs.wikipedia.org/wiki?curid=1192236", "title": "Vedran Ćorluka", "text": "Vedran Ćorluka\n\nVedran Ćorluka (* 5. února 1986 Derventa) je chorvatský fotbalový obránce a reprezentant, který působí v současnosti jako kapitán ruského klubu FK Lokomotiv Moskva. Ćorluka je stříbrným medailistou z Mistrovství světa 2018.\n\nPochází z Bosny, roku 1992 jeho rodina uprchla před válku do Záhřebu, s fotbalem začínal v klubu GNK Dinamo Zagreb, s nímž vyhrál chorvatskou ligu v letech 2006 a 2007. V roce 2007 přestoupil za osm milionů liber do anglického Manchester City FC. O rok později změnil dres a stal se v Tottenhamu spoluhráčem krajana Luky Modriće. Zde se však příliš neprosadil vinou zranění, které utrpěl po střetu se spoluhráčem Heurelhem Gomesem. V roce 2012 hostoval v Leverkusenu a na konci sezóny si ho chorvatský trenér Slaven Bilić vybral do Lokomotivu Moskva. S moskevským klubem získal v roce 2015 ruský fotbalový pohár a fanoušci ho zvolili nejlepším hráčem klubu v sezóně 2014/15.\n\nV A-mužstvu Chorvatska debutoval 16. 8. 2006 v přátelském utkání v Livornu proti týmu Itálie (výhra 2:0). Startoval na mistrovství Evropy ve fotbale 2008 v Rakousku a Švýcarsku, mistrovství Evropy ve fotbale 2012 v Polsku a na Ukrajině a mistrovství světa ve fotbale 2014 v Brazílii.\n\n"}
{"id": "1192238", "url": "https://cs.wikipedia.org/wiki?curid=1192238", "title": "Evropský pohár juniorů ve sportovním lezení 2016", "text": "Evropský pohár juniorů ve sportovním lezení 2016\n\nEvropský pohár juniorů ve sportovním lezení 2016 se uskutečnil ve čtyřech zemích. Zahájen byl 16. dubna v polském Tarnówě prvním závodem Evropského poháru juniorů disciplínou lezení na rychlost. V této disciplíně se uskutečnily tři závody, v lezení na obtížnost dva a v boulderingu celkem pět (počítaly se jen čtyři nejlepší výsledky). Poslední závod světového poháru se uskutečnil 10.-12. září v rakouském Imstu (rychlost). Celkem proběhlo 9 závodů pod patronátem IFSC, v tomto roce byly dvě disciplíny zároveň pouze v rakouském Mitterdorfu, 2 závody proběhly v Imstu.\n\nV roce 2016 se v uvedených disciplínách v Rakousku konalo ve dvou termínech a městech také Mistrovství Evropy juniorů, které se do výsledků evropského poháru započítává od roku 2014.\n\nV kategorii A zvítězil v lezení na obtížnost Jakub Konečný, který získal ve dvou závodech zlato a stříbro, ve stejné kategorii Matěj Burian získal bronz v lezení na rychlost a celkově skončil čtvrtý.\n\n\n"}
{"id": "1192239", "url": "https://cs.wikipedia.org/wiki?curid=1192239", "title": "N. vzal kostky", "text": "N. vzal kostky\n\nN. vzal kostky (\"N. a pris les dés…\") je film francouzského režiséra Alaina Robbe-Grilleta z roku 1971. Navazuje na jeho předchozí snímek \"Eden a potom\". Ve filmu jsou vystřižené scény zkombinované s těmi původními. Jedná se o alternativní variantu \"Edenu a potom\". \n"}
{"id": "1192241", "url": "https://cs.wikipedia.org/wiki?curid=1192241", "title": "Vřešťan", "text": "Vřešťan\n\nVřešťan (\"Alouatta\") je monotypický rod čeledi chápanovití (Atelidae) a podčeledi Alouattinae. Dříve patřil mezi malpovité (Cebidae). Rod popsal Bernard Germain Étienne de la Ville, Comte de Lacépède v roce 1799.\nDélka těla vřešťanů činí od 56 do 92 cm, samci mohou být o 1,5 až 2 kg těžší než samice. Ocas může být až 5× delší než tělo a je na konci olysalý. Nos je krátký, s kulatými nozdrami; pomocí něj může cítit potravu až na vzdálenost 2 km. Rodu se vyvinulo barevné vidění. Zvětšená jazylka umožňuje vřešťanům komunikovat mezi sebou hlasitými zvuky především při ochraně území, dle Guinessovy knihy rekordů jsou slyšet až na vzdálenost 4,8 km. Samci se zvětšenou jazylkou mají obvykle menší varlata a naopak.\nVětšina druhů žije ve skupinách od 6 do 15 zvířat s jedním až třemi samci a samicemi. Na rozdíl od jiných opic, kdy po dosažení pohlavní dospělosti zůstávají v tlupě samice, u vřešťanů mladí jedinci obojího pohlaví opouštějí skupinu. Boje mezi samci jsou krátké, ale mohou si u nich způsobit i vážná zranění.\n\nVřešťani jsou folivorní novosvětské opice. Živí se listy, pupeny, ořechy, ovocem a květy, jsou známy ale též případy, kdy vřešťani vybírali vejce a holátka z hnízd.\n\n"}
{"id": "1192243", "url": "https://cs.wikipedia.org/wiki?curid=1192243", "title": "Tajmuraz Tydžyty", "text": "Tajmuraz Tydžyty\n\nTajmuraz Tydžyty ( , : , též Tajmuraz Tydžyjev, * 15. ledna 1982) je ruský zápasník volnostylař osetské národnosti, stříbrný olympijský medailista z roku 2008, který od roku 2006 reprezentuje Kazachstán.\n\nVolnému stylu se věnoval od 12 let ve Vladikavkazu pod vedením Jurije Kišijeva. Zápasu se věnovali i jeho dva mladší bratři Soslan a Batradz. V mládí prošel juniorskými výběry Ruska a v roce 2003 se představil na mistrovství světa mezi seniory. Jeho výkon však ruské reprezentační trenéry nezaujal. V roce 2006 proto využil nabídky startu za Kazachstán. V roce 2008 se kvalifikoval na olympijské hry v Pekingu. V semifinále vyřadil jednoho z favoritů Gruzínce Giorgi Gogšelidzeho a ve finále se utkal s Širvani Muradoven z Ruska. Zápas měl po celou hrací dobu v režii soupeř a po porážce získal pro Kazachstán stříbrnou olympijskou medaili. Jeho bratr Soslan bral v Pekingu stříbrnou medaili pro Uzbekistán. V roce 2012 se kvalifikoval na své druhé olympijské hry v Londýně, ale doplatil na náročný los, který mu v prvním kole přidělil Abdusalama Gadisova z Ruska. V souboji kdo s koho byl nakonec ten smutnější a obsadil 14. místo.\n\n"}
{"id": "1192244", "url": "https://cs.wikipedia.org/wiki?curid=1192244", "title": "Catherine Jourdan", "text": "Catherine Jourdan\n\nCatherine Jourdan (12. října 1948 Azay-le-Rideau – 18. února 2011 Paříž) byla francouzská herečka a modelka. \n\nSkutečné jméno Catherine Jourdan znělo Catherine Paul Mignon. V osmnácti letech odešla do Paříže, aby se zde uplatnila jako herečka. V České republice je známá díky roli ve filmu \"Eden a potom\" (1970), poté hrála v roce 1971 v alternativní verzi tohoto snímku \"N. a pris les dés...\" Catherine Jourdan zemřela 18. února roku 2011 na plicní embolii. Jejím manželem byl francouzský režisér a fotograf Alain Fleischer. Kromě herectví se také věnovala modelingu. \n\n\n"}
{"id": "1192245", "url": "https://cs.wikipedia.org/wiki?curid=1192245", "title": "Petuški", "text": "Petuški\n\nPetuški () je město ve Vladimirské oblasti v Ruské federaci. Při sčítání lidu v roce 2010 mělo přes patnáct tisíc obyvatel.\n\nPetuški leží na levém břehu Kljazmy (přítok Oky v povodí Volhy). Od Vladimiru, správního střediska celé oblasti, jsou Petuški vzdáleny přibližně 70 kilometrů na západ.\n"}
{"id": "1192248", "url": "https://cs.wikipedia.org/wiki?curid=1192248", "title": "Karel Opatrný", "text": "Karel Opatrný\n\nKarel Opatrný (1. srpna 1881 Praha – 24. října 1961) byl český sochař a medailér.\n\nPocházel z pražské umělecké rodiny, k jeho příbuzným patřili hudební skladatel Emanuel Chvála a spisovatel Ignát Herrmann. Absolvoval sochařskou školu v Hořicích a Akademii výtvarných umění v Praze, po pobytu v Německu (kamenická dílna v Mittelwalde) se vrátil do Prahy a věnoval se umělecké tvorbě. Byl autorem pomníků a sochařských náhrobků. Vytvořil i některá dekorativní díla z keramiky.\n\n\n\n\n"}
{"id": "1192252", "url": "https://cs.wikipedia.org/wiki?curid=1192252", "title": "Alfred Grosz", "text": "Alfred Grosz\n\nAlfred Grosz, také Grósz (26. ledna 1885, Kežmarok – 1. března 1973, Kežmarok), byl gymnaziální profesor, horolezec, horský záchranář, fotograf, činitel Uherského karpatského spolku a publicista.\n\nAbsolvoval právnickou a zemědělskou akademii v Prešově a Košicích a studoval na katedře tělesné výchovy v Budapešti. Po krátkém působení jako profesor v Jászberény se usadil v Kežmarku. Od roku 1922 působil na kežmarském lyceu. Později, v letech 1945 až 1948 na gymnáziu ve Spišské Nové Vsi. Byl vynikajícím pedagogem, ale i prvním profesorem tělesné výchovy na Slovensku.\n\nSe svými žáky chodil na vycházky do Vysokých Tater, organizoval pro ně lyžařské kurzy a exkurze, přibližoval jim horolezeckou techniku a první pomoc na horách. Pro chudé žáky měl vždy k dispozici několik kompletů horolezeckých a lyžařských potřeb, které pořizoval z vlastních peněz. Německé okupační orgány mu v letech okupace, během druhé světové války zakázaly všechny mimoškolní styky se školskou mládeží. Byl autorem mnoha článků a esejí o Vysokých Tatrách.\n\nTuristice se začal věnovat v roce 1900, kdy vystoupil jihovýchodní stěnou na Jahňací štít. Od roku 1902 se plně věnoval horolezectví. V letech 1905 až 1945 vykonal více než 100 prvovýstupů, z nichž některé byly velmi obtížné, například v roce 1912 na Ľadovou kopu (2602 m n. m.) vytyčil cestu, která patřila mnoho let mezi nejtěžší v Tatrách, ale i jiné v masivu Kežmarského štítu, Gerlachovského štítu, na Bradavici, Satan a mnoho jiných. Jako první stanul například na Skorušiniakově věži (1804 m n. m.) v masivu hory Mlynár. Byl jedním z předních horolezců, kteří uskutečnili mnohé prvovýstupy v zimním období. V roce 1911 na Ostrý štít, v roce 1913 na Volí věž (2355 m n. m.), Žabí věž (2338 m n. m.) a Žabí kôň, nejnižší věž (2291 m n. m.) v pohraničním hřebeni nad Mengusovskou dolinou. V roce 1914 vystoupil na hřeben Bašt v masivu Satana a Rumanov štít.\n\nJeho nejčastějšími společníky na těchto horolezeckých výpravách byli Tibold Kregczy, Lajos Rokfalusy, Gyula A. Hefty, István Laufer a jiní horolezci, ale často i studenti kežmarského lycea. Své studenty vedl Alfred Grosz k lásce k turistice, horolezectví, přírodě, sportu a lyžování, organizoval pro ně výlety do Vysokých Tater. V lyceu pod jeho vlivem vyrostli mnozí horolezci jako například Klara Hensche, Ferenc Bányász, Georg Lingsch, Gabriel Seide a jiní.\n\nUž jako mladý student byl Alfréd Grosz členem Uherského karpatského spolku. Patřil však mezi ty, kteří vystupovali proti konzervativnímu směru, který v něm vládl na konci 19. století. Po jeho zániku byl v Maďarském turistickém spolku (\"Magyar Turista Egyesület\") a byl funkcionářem v Karpatském spolku (\"Karpathenverein\"). Byl jedním z prvních záchranářů Tatranské záchranné organizace (\"Tátrai Önkéntes Bizottság Mento\" zkratka \"TŐBM\"), která byla založena v roce 1913. Podílel se na záchranných akcích, školil nové členy Horské služby (i po druhé světové válce). Úzce spolupracoval s polskými záchranáři a horolezci.\n\nBěhem první světové války bojoval tři roky na italské frontě v Alpách. Během druhé světové války žil na Spiši v Kežmarku.\n\nPo druhé světové válce byla většina Spišských Němců vysídlena ze Spiše i ze Slovenska. Alfred Grosz mohl zůstat. Tehdejší představitelé státu uznali jeho zásluhy. Podle jeho poslední vůle byl jeho popel po smrti rozptýlen ve Vysokých Tatrách.\n\nOd roku 1906 uveřejňoval články a eseje na různá témata týkající se Vysokých Tater v maďarských a německých časopisech věnujících se turistice, cestovnímu ruchu a horolezectví. Psal i pro polské časopisy a noviny. Popisoval nové turistické a horolezecké cesty nebo psal články jako například\nPsal i o záchranných akcích:\n\nPrůkopnickou byla práce o lavinách:\n\nPublikoval mnoho článků o historii cestovního ruchu:\nNapsal také knihu, která je jedním ze základních pilířů popisu historie cestovního ruchu ve Vysokých Tatrách: \"Die Vysoké Tatry, Geschichte des Karpatenvereins\" (Stuttgart, 1962).\n\nO názvosloví Vysokých Tater a jejich podhůří uveřejnil\ni o lidech, kteří působili ve Vysokých Tatrách:\nKromě toho, od roku 1917 velmi ochotně poskytoval ze svého archivu mnohé záznamy a fotografie autorům tatranských průvodců, které byly použity v maďarských, polských, německých a slovenských turistických a horolezeckých průvodcích. (například \"Wierchy\", 1933).\n"}
{"id": "1192256", "url": "https://cs.wikipedia.org/wiki?curid=1192256", "title": "Evropský pohár juniorů ve sportovním lezení 2015", "text": "Evropský pohár juniorů ve sportovním lezení 2015\n\nEvropský pohár juniorů ve sportovním lezení 2015 se uskutečnil ve čtyřech zemích. Zahájen byl 9. května v rakouském Dornbirnu prvním závodem Evropského poháru juniorů ve sportovním lezení disciplínou lezení na obtížnost. V této disciplíně se uskutečnily čtyři závody, v lezení na rychlost tři a v boulderingu dva. Poslední závod světového poháru se uskutečnil 22. srpna v rakouském Imst (rychlost). Celkem proběhlo 8 závodů pod patronátem Mezinárodní federace sportovního lezení (IFSC), v tomto roce byly v zdvojené discipíny jen v Edinburghu, 2 závody proběhly v Imstu.\n\nV roce 2015 se v uvedených disciplínách konalo také Mistrovství Evropy juniorů, které se do výsledků Evropského poháru juniorů započítávalo.\n\nV lezení na rychlost skončili třetí junior Jan Kříž (jedna stříbrná medaile) a Matěj Burian v kategorii B (jedna zlatá medaile).\nStříbrnou medaili za lezení na obtížnost v kategorii A získal Jakub Konečný, který skončil na 6. místě.\n\n\n\n\n"}
{"id": "1192257", "url": "https://cs.wikipedia.org/wiki?curid=1192257", "title": "Sídlo firmy Johnson Wax", "text": "Sídlo firmy Johnson Wax\n\nSídlo firmy Johnson Wax je světové sídlo a administrativní budova firmy vyrábějící čisticí prostředky — S. C. Johnson & Son v Racine ve státě Wisconsinu. Byla navržena americkým architektem Frankem Lloyd Wright pro prezidenta společnosti Herberta F. Johnsona. Tato budova se stavěla od roku 1936 do 1939. Nachází se blízko 14-patrové později přistavěné Johnson Wax Research Tower (výzkumná věž), 1944–1950. Tyto budovy byly v roce 1976 jmenovány Národní historickou památkou USA. Cena hlavní budovy byla čtyřikrát dražší, než se původně předpokládalo, kvůli tomu, že to byl prototyp a cena pozdější přístavby věže byla vyšší „jen\" třikrát.\n\nSídlo společnosti Johnson Wax je umístěno v industriální zóně. Wright rozhodl vytvořit uzavřený areál kanceláří, podobající se pevnosti. Budova ukazuje Wrightovu interpretaci aerodynamické moderní architektury, populární v 30. letech 20. století. Stavba je postavena z červených cihel, které vytváří přes 200 zaoblených tvarů. Všechen nábytek uvnitř budovy navrhl sám Wright. \n\nVelké pracovní hale (open space) uvnitř dominují tenké betonové sloupy, rozšiřující se směrem nahoru. Světlo uvnitř zajišťují střešní okna, které mají unikátní konstrukci. Architekt chtěl, aby se zaměstnanci cítili uvnitř jako v lese, snažil se utlumit okolní hluky z továren, takže například sloupy jsou na některých místech obaleny zrnky písku. \n\nV horních patrech nad hlavní pracovní halou jsou umístěny místnosti pro řízení celé firmy a kancelář samotného Herberta F. Johnsona. \n\nVěž a její okolí bylo přistavěno k hlavní budově později.\n\nVěž je vysoká 50m a uvnitř se nacházelo výzkumné centrum firmy. Později však musela být zavřena z bezpečnostních důvodů a byla znovu otevřena až v roce 2013 po rozsáhlých rekonstrukcích.\n"}
{"id": "1192260", "url": "https://cs.wikipedia.org/wiki?curid=1192260", "title": "Konvenční paměť", "text": "Konvenční paměť\n\nKonvenční čili základní paměť ( , ) je v informatice označení pro operační paměť RAM počítačů IBM PC kompatibilních, která měla velikosti 640 KiB.\n\nPůvodní počítače této z rodiny IBM PC kompatibilních mohly využívat maximálně 1 MB operační paměti RAM, protože použité procesory Intel 8086 (a Intel 8088) používaly pro adresaci paměti 20 adresních linek (tj. adresa v paměti měla 20 bitů (2 B = 1 MiB). Návrh konstrukce IBM PC byl postaven tak, že prvních 640 KiB paměti sloužilo pro aplikace a zbývající prostor 384 KiB (upper memory area) byl rezervován pro rozšiřující karty (například grafická karta zde měla videopaměť).\n\nV praxi nebyla UMA paměť dostatečně využívána a poptávka po větší RAM rostla rychleji, než se při návrhu čekalo. Toto omezení se tak stalo spíše překážkou a vznikl způsob, jak využít prázdná místa této paměti pro aplikace. Oblast UMA využívaná pro aplikace byla pojmenována upper memory blocks (UMB). V prostoru UMB mohly být umístěny i rozšiřující karty s další RAM, která se promítala do úzkého okénka. Pro tento způsob rozšíření operační paměti se stala standardem paměť typu EMS (Expanded memory).\n\nV dalších generacích procesorů byla k dispozici širší adresní sběrnice, která umožňovala adresovat větší paměť. Kvůli zpětné kompatibilitě byl původní způsob rozdělení paměti zachován. Byly však využity nové možnosti procesorů Intel 80286 (tzv. chráněný režim procesoru 80286), pomocí něhož vznikl (pro přístup k paměti nad hranicí 1 MiB v reálném režimu) standard XMS (Extended memory).\n\nRozdělení na základní a rozšířenou paměť odstranil až model virtuální paměti, který přinesl na platformu počítačů IBM PC kompatibilních procesor Intel 80386 (i386). Procesor i386 oproti současnému reálnému režimu umožňoval stránkování paměti a paměť RAM tím byla virtualizována.\n\n"}
{"id": "1192272", "url": "https://cs.wikipedia.org/wiki?curid=1192272", "title": "Římskokatolická farnost Hlavňovice", "text": "Římskokatolická farnost Hlavňovice\n\nŘímskokatolická farnost Hlavňovice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nRoku 1785 byla v Hlavňovicích zřízena lokálie. Roku 1857 byla povýšena na samostatnou farnost.\n\nFarnost je administrována ex currendo ze Velhartic.\n\n"}
{"id": "1192276", "url": "https://cs.wikipedia.org/wiki?curid=1192276", "title": "Hratelnost", "text": "Hratelnost\n\nHratelnost je pojem užívaný především v oblasti počítačových her, který vyjadřuje, jak je hra zábavná a jak vysoký stupeň komplexního pocitu štěstí, uspokojení a napětí může v člověku navodit během jejího hraní, což ovlivňuje i dobu, po kterou je hráč ochoten trávit svůj čas u hry. Tato vlastnost hry je závislá na tom, jak hra dokáže zaujmout, rozvíjet mysl či reflexy a přinést člověku příjemné pocity. Pojem hratelnost je tak značně subjektivní a závisí na preferencích každého člověka.\n\nHratelnost je jedna z kategorií hodnocení počítačových her v recenzích. Dalšími bývají grafika, zvuky nebo hudba.\n\n"}
{"id": "1192278", "url": "https://cs.wikipedia.org/wiki?curid=1192278", "title": "Slovníkové heslo", "text": "Slovníkové heslo\n\nSlovníkové heslo je základní informační jednotkou slovníku. Forma hesla se liší slovník od slovníku, může jít o odstavec u tištěných slovníků a nebo podstránku u elektronických. Struktura je členěna podle druhu obsažených informací. Každý slovník si přitom definuje vlastní. Ta je pak společná všem jeho heslům. Součástí mohou být také různé zkratky definované pro daný slovník, které umožňují zeštíhlit text a tím i výslednou tištěnou publikaci.\n\n"}
{"id": "1192283", "url": "https://cs.wikipedia.org/wiki?curid=1192283", "title": "Chlupaté knedlíky", "text": "Chlupaté knedlíky\n\nChlupaté knedlíky jsou pokrm, jehož základ tvoří strouhané syrové brambory a mouka. \nV západních Čechách a Pošumaví bývají kulaté, velikosti dětské pěsti. Po uvaření se rozpůlí a podávají jako příloha k pečením většinou zároveň s vařeným kyselým nebo sladkým zelím. Ve východních Čechách, resp. Podkrkonoší se z podobného základu dělají malé noky a podávají se stejně jako prve uvedené, často však jako samostatné jídlo, kdy se noky smíchají s osmaženou cibulkou, případně i s čerstvými nebo sušenými dušenými houbami, nebo kyselým zelím. Název \"chlupaté\" odpovídá vzhledu knedlíků – na povrchu knedlíků zůstane vrstvička vysráženého škrobu z brambor, která může připomínat jemné chloupky. Strukturou i vzhledem jsou podobné známějším haluškám.\n"}
{"id": "1192284", "url": "https://cs.wikipedia.org/wiki?curid=1192284", "title": "Muhu (duch)", "text": "Muhu (duch)\n\nMuhu je mýtický ochránce Jizerských hor. Jeho jméno má svůj původ pravděpodobně až v dobách před příchodem Slovanů do této oblasti. Sídlem ducha je kamenné moře na vrchu Muchově (787 m n. m.) a nejčastěji se zjevuje ve formě mlhy či staříka.\n\nSvé zastavení má Muhu na trase turistického okruhu Vyhlídky nad Libverdou.\n\n"}
{"id": "1192285", "url": "https://cs.wikipedia.org/wiki?curid=1192285", "title": "Anemoskop", "text": "Anemoskop\n\nAnemoskop je zařízení, které bylo vynalezeno k určování směru větru a předvídání změny směru větru nebo počasí.\n\nHygroskopická zařízení, zejména ta s využitím struny, byla považována za velmi dobré anemoskopy, málokdy nedokázaly předpovědět změnu větru. Středověké anemoskopy se zdají, jak je Vitrivius popsal, že byly určeny k určování směru větru. \n\nOtto von Guericke dal název anemoskop stroji, který vynalezl na předpověď změny počasí a deště. Sestával z malého tělesa, které stoupalo a klesalo ve skleněné trubičce jako zvýšený nebo snížený atmosférický. M. Comiers ukázal, že to bylo zjednodušené použití běžného barometru. Tato forma anemoskopu byla vynalezena Leonardem da Vinci.\n"}
{"id": "1192287", "url": "https://cs.wikipedia.org/wiki?curid=1192287", "title": "Slonim", "text": "Slonim\n\nSlonim, bělorusky \"Сло́нім\", je město v Bělorusku, v Hrodenské oblasti. Leží na soutoku řek Ščara a Isa, asi 170 km jihozápadně od Minsku. V roce 2015 mělo 49 739 obyvatel.\n\nPrvní zmínka o městě pochází z roku 1252, středověká kronika tehdy zaznamenala název Uslonim a hovořila o dřevěné pevnosti na levém břehu Ščary. Ve středověku město střídavě patřilo litevsko-polskému státu a Kyjevské Rusi. Po dělení Polska připadlo Rusku. V 18. století se o rozvoj města přičinil šlechtic Michał Kazimierz Ogiński, především vybudováním kanálu, který oblast napojil na řeku Dněpr. Rusové město ztratili roku 1915, když ho dobyli Němci. Po první světové válce o město bojovali Sověti a Poláci, nakonec dle mírové smlouvy z Rigy připadlo Polsku. Roku 1939 Sověti uzavřeli s Němci smlouvu Molotov–Ribbentrop, podle níž si rozdělili poražené Polsko a Slonim spadl do sovětské zóny. Sověti ho učinili součástí Běloruské sovětské socialistické republiky. Ovšem roku 1941 Němci Sovětský svaz přepadli a město dobyli. To bylo tragické zejména pro velkou židovskou komunitu ve městě, kde se Židé usazovali už od roku 1388 na pozvání litevské vlády, která tak chtěla oživit obchod v oblasti. Němci zde v jediný den, 14. listopadu 1941, povraždili 9000 Židů a další masová vražda (8000 Židů) se odehrála roku 1942. Sověti město dobyli zpět roku 1944 a již zůstalo součástí Běloruska.\n\nVe městě se narodili Michael a Efraim Marksovi, zakladatelé britské oděvní firmy Marks & Spencer.\n\n"}
{"id": "1192288", "url": "https://cs.wikipedia.org/wiki?curid=1192288", "title": "Páska na oči", "text": "Páska na oči\n\nPáska na oči je oděv, zpravidla z látky, který se váže kolem hlavy, aby zakryl oči, a tak znemožnil přístupu světla. Přes správně ušitou pásku se nedá vidět. \n\nPásky se dají využít různými způsoby:\n\nOd 15. století byla páska na oči symbolem ve věštění a mytologii. V právu symbolizuje objektivitu a nestrannost. Je běžně užívána v tarotu a různých věšteckých metodách. Může představovat téma oběti, odolnost vůči jasnosti, popírání nebo omezený pohled. To je často doprovázeno skrytým tématem poctivosti a pravdy. Stejně tak může ikona pásky zobrazovat rozpor mezi vědomím a nevědomím, nosit pásku představuje stagnaci nebo menší stav vědomí, zatímco sundání pásky představuje probuzení nebo znovuzrození.\n"}
{"id": "1192289", "url": "https://cs.wikipedia.org/wiki?curid=1192289", "title": "Hradisko (okres Prievidza)", "text": "Hradisko (okres Prievidza)\n\nHradisko je přírodní památka v oblasti Ponitří.\n\nNachází se v katastrálním území města Prievidza v okrese Prievidza v Trenčínském kraji. Území bylo vyhlášeno či novelizováno v letech 1973, 1975 na rozloze 1,7103 ha.\n\n"}
{"id": "1192290", "url": "https://cs.wikipedia.org/wiki?curid=1192290", "title": "Lash", "text": "Lash\n\nLash je postava z amerického seriálu Agenti S.H.I.E.L.D. \n\nJde o psychologa Andrewa Garnera (Blair Underwood), který prošel proměnou zvanou terrigeneze. Touto reakcí se mu pozměnilo DNA a stal se z něj částečný mimozemšťan, zvaný také Inhuman. Změna DNA může nastat jen u hrstky populace a musí být přítomen krystal jménem Terrigen. Tento krystal byl ukryt v knize se jmény těchto Inhumans, kterou doktor Garner prozkoumával, krystal rozbil a prošel proměnou. Všichni Inhumans mají své nadpřirozené schopnosti a právě Lash má schopnost měnit se na člověka a zpět, a také tvořit podivnou energickou kouli ve svých rukách. Když se Andrew změní v Lashe, neví, co dělá, ale pokaždé zabije někoho z Inhumans, tedy ze svého druhu. Lash vypadá jako šedá příšera s dlouhými dredy, kterou však téměř nejde zabít.\n\nAndrew Garner je bývalým manželem Melindy May (Ming-Na Wen), která pracuje jako agentka organizace S.H.I.E.L.D. Pátrání po Lashovi začíná, jelikož za sebou nechává veliké množství obětí převážně Inhumans, kteří stále nově vznikají a S.H.I.E.L.D. se je snaží jejich schopnostem více naučit a případně připojit k týmu. Mezitím se členové organizace S.H.I.E.L.D., kteří prošli terrigenezí, bojí o svůj život. Když agenti zjistí, že se za touto příšerou skrývá Andrew Garner, jejich občasný spolupracovník a přítel, snaží se vyvinout lék na Terrigen. Musí si však pospíšit, jelikož Andrewova proměna stále trvá, a jestli mu nedají lék včas, zůstane Andrew Lashem navždy. Všem těmto problémům musí čelit celý tým agentů a především jejich ředitel, Phil Coulson (Clark Gregg), který musí vědět, jak správně rozhodnout.\n"}
{"id": "1192292", "url": "https://cs.wikipedia.org/wiki?curid=1192292", "title": "Vodní loutkové divadlo", "text": "Vodní loutkové divadlo\n\nVodní loutkové divadlo ( , doslova „loutky tančící na vodě“) je druh loutkového divadla pocházející z Vietnamu. Za vynálezce tohoto umění je označován mnich Từ Đạo Hạnh. \n\nUž v záznamech z 11. století je doloženo, že se venkované v oblasti delty Rudé řeky bavili na zaplavených rýžových polích divadelními představeními s loutkami. Hry souvisely s rituály, které měly zajistit dobrou úrodu, a symbolicky vyjadřovaly důležitost vody pro život Vietnamců. Postupně se vodní divadlo stalo populárním i u královského dvora a v současnosti jsou nejvýznamnější divadla Thang Long v Hanoji a Divadlo zlatého draka v Ho Či Minově Městě vyhledávanými atrakcemi pro zahraniční turisty. Existuje také Národní institut loutkového umění. \n\nLoutky jsou vyrobeny z lehkého fíkovníkového dřeva a natřeny lakem odpuzujícím vodu, mohou být až metr vysoké a váží jeden až pět kilogramů. Pohybují se na jevišti, které tvoří čtvercový bazén naplněný vodou, jehož strany měří asi čtyři metry. Představení se skládá z řady krátkých, zhruba pětiminutových výstupů, které mají zpravidla symbolický a mytologický význam. Dění na scéně dokresluje živý orchestr tvořený flétnami, bubínky a strunným nástrojem đàn bầu. Vodiči loutek stojí skryti za ozdobným červeným závěsem po pás ve vodě a pohybují loutkami pomocí tyčí, lan a provazů skrytých pod hladinou. Díky tomu postavy působí, jako by se pohybovaly vlastní silou, voda se také různě vlní a zesiluje tak působivost různých světelných a kouřových efektů vytvářených pyrotechnikou. Teprve ve finále představení se i loutkovodiči objeví na jevišti a klaní se publiku. Mezi loutkami můžeme najít postavy z vietnamské mytologie a historie i charaktery ze všedního života, ale také zvířata. Mezi nejoblíbenější postavy patří \"Chú Tễu\", usměvavý chlapík, který vtipně komentuje dění na jevišti a připomíná Kašpárka z českého loutkového divadla.\n\nUmění loutkářů je velmi prestižní a předává se z otce na syna, příslušníci divadelních společností byli vázáni přísnou mlčenlivostí. Vzhledem k patrilinearitě vietnamské společnosti nebyly ženy do tajemství zasvěceny, aby je po sňatku nevynesly mimo rod. Teprve ve 20. století bylo dovoleno i ženám účinkovat ve vodním divadle. \n\n"}
{"id": "1192294", "url": "https://cs.wikipedia.org/wiki?curid=1192294", "title": "Hell", "text": "Hell\n\nHell může znamenat:\n\n\n"}
{"id": "1192299", "url": "https://cs.wikipedia.org/wiki?curid=1192299", "title": "Desetizub přeslenitý", "text": "Desetizub přeslenitý\n\nDesetizub přeslenitý (\"Decodon verticillatus\") je rostlina z čeledi kyprejovité a jediný druh rodu desetizub. Je to polokeř s obloukovitými stonky a přeslenitými kopinatými listy, poněkud připomínající kyprej. Květy jsou nápadné, purpurové, s dlouhými tyčinkami. Druh se vyskytuje na vlhkých stanovištích ve východní polovině Severní Ameriky. Často se množí vegetativně a vytváří klonální porosty.\n\nDesetizub přeslenitý je vytrvalý polokeř dorůstající výšky asi 1,2 metru, zřídka více. Jednotlivé stonky jsou obloukovitě převisavé, až 3 metry dlouhé a většinou nevětvené. Mají polodřevnatou bázi a každoročně na zimu odumírají. Ponořené části rostliny jsou ztlustlé. Listy jsou jednoduché, kopinaté, celokrajné, krátce řapíkaté, 5 až 20 cm dlouhé a 1 až 5 cm široké, v přeslenech po 3 nebo 4. Čepel listů se k oběma koncům pozvolna zužuje, na líci je hladká, na rubu chlupatá. Květy jsou purpurové, poměrně velké, většinou pětičetné, uspořádané v hustých úžlabních svazečcích. Kalich je miskovitý. Koruna je složena ze 4 až 7 volných, svraskalých lístků. Tyčinek je 8 až 10, mají dlouhé purpurové nitky a bělavé prašníky. Plodem je kulovitá tobolka obsahující mnoho semen.\n\nDesetizub je rozšířen ve východní polovině Severní Ameriky od kanadských států Ontario a Québec po střední Floridu a Texas.\nJe to vlhkomilná rostlina, rostoucí v mokřadech a močálech a na okrajích stojatých a pomalu tekoucích vod na bahnitých, rašelinných nebo písčitých půdách.\n\nKvěty desetizubu jsou schopny samoopylení, kterému zabraňuje tristylie. Opyluje je různý hmyz, zejména včely, čmeláci a otakárci. Rostliny se na stanovištích intenzivně vegetativně množí prostřednictvím odnoží a vytvářejí klonální porosty. Na koncích větví ponořených do vody nebo ležících na zemi se vytvářejí adventivní kořeny, po podzimním opadu listů větve odumírají a nová rostlinka se osamostatní. Mladé rostliny se také šíří vodním proudem. V severní části areálu vegetativní rozmnožování převažuje nad pohlavním. V ponořených částech stonků se vytváří řídké houbovité pletivo, aerenchym, usnadňující pronikání kyslíku a oxidu uhličitého do kořenů a spodních částí stonku.\n\nDesetizub je živnou rostlinou housenek některých druhů motýlů, zejména dlouhozobky \"Darapsa versicolor\" a můry \"Eudryas unio\". Ve stoncích se vyvíjejí housenky můr \"Papaipema sulphurata\" a \"P. cataphracta\". Plody vyhledávají jako potravu různé druhy kachen.\n\nZ Britské Kolumbie jsou známy fosilní plody, semena, stonky a kořeny druhu †\"Decodon allenbyensis\" eocénního stáří. Fosilní plody desetizubu jsou známy ze Severní Ameriky (období eocénu), Evropy (eocén až pliocén) a Asie (oligocén a miocén).\n\n"}
{"id": "1192303", "url": "https://cs.wikipedia.org/wiki?curid=1192303", "title": "Kostel svatého Jindřicha (Woluwé-Saint-Lambert)", "text": "Kostel svatého Jindřicha (Woluwé-Saint-Lambert)\n\nKostel svatého Jindřicha (francouzsky Église Saint-Henri, nizozemsky Sint-Hendrikskerk) je novogotický kostel, který se nachází v severovýchodní části belgické metropole Bruselu. Jeho adresa je \"Parvis St. Henri, 1200 Woluwe-Saint-Lambert.\"\n\nKostel byl zbudován na začátku 20. století. Obec Woluwé-Saint-Lambert se prudce rozvíjela jako předměstí belgické metropole. Od roku 1901 měla svojí vlastní farnost a vznikla zde i farní škola. V roce 1908 byla zahájena stavba kostela, který vznikl podle návrhu architekta Juliena Walckierse. Kostel vznikl podle dominikánského kláštera v Gentu. Zasvěcen je sv. Jindřichovi, císaři Svaté říše římské z 11. století. Jeho výstavba byla dokončena roku 1911.\n\nOd roku 2004 je památkově chráněn.\n"}
{"id": "1192305", "url": "https://cs.wikipedia.org/wiki?curid=1192305", "title": "Johann Liebieg mladší", "text": "Johann Liebieg mladší\n\nJohann Liebieg, též Liebig (11. srpna 1836 Liberec – 27. května 1917 Liberec), byl rakouský a český textilní průmyslník a politik německé národnosti z rodiny Liebiegů, v 60. letech 19. století poslanec Českého zemského sněmu.\n\nRoku 1862 se oženil. Jeho manželkou byla Leopoldine Liebig, rozená Mayr. Měli dvě děti (syn Johann Moritz Liebieg a dcera Gabriele, jejímž manželem byl Theodor Radetzky, vnuk Josefa Václava Radeckého). Johann Liebieg po řadu let stál v čele firmy Johann Liebig und Co. Z vedení podniku se stáhl roku 1887. Byl také členem správní rady Rakouské severozápadní dráhy a Jihoseveroněmecké spojovací dráhy. U druhé jmenované i viceprezidentem správní rady.\n\nStejně jako jeho otec Johann Liebieg se i Johann Liebieg mladší zapojil do politického života. V doplňovacích volbách v listopadu 1866 nastoupil na Český zemský sněm za kurii obchodních a živnostenských komor, obvod Liberec. Mandát obhájil i v zemských volbách v lednu 1867 a v krátce poté vypsaných volbách v březnu 1867. Patřil k tzv. Ústavní straně, která byla liberálně, centralisticky a provídeňsky orientovaná.\n\nZemřel v květnu 1917.\n"}
{"id": "1192306", "url": "https://cs.wikipedia.org/wiki?curid=1192306", "title": "Belly boat", "text": "Belly boat\n\nBelly boat je malé rybářské plavidlo. V podstatě jde o nafukovací křeslo, které rybář pohání ploutvemi připevněnými na nohách. Na nohách může mít pro větší komfort kromě ploutví i brodící kalhoty (prsačky). Belly boat využijeme především při lovu přívlačí, kdy lze lovit i v místech která jsou pro lov ze břehu nedostupná kvůli vegetaci. Lze jej využít jak na řekách tak na rybnících. Pro lov z belly boatu platí některá pravidla: 1) lov s kratšími pruty 2) musíme si dávat pozor při manipulaci s nástrahami, aby se háček nezachytil do belly boatu. Belly boaty jsou buď ve tvaru písmene „U“, „V“ nebo kruhové. Standardní belly boat se skládá z nafouknutého měchýře, uvnitř šitého krytu poskytující sedadlo, rezervních vzduchových komor, a odkládací kapsy.\n"}
{"id": "1192308", "url": "https://cs.wikipedia.org/wiki?curid=1192308", "title": "Auderghem", "text": "Auderghem\n\nAuderghem (nizozemsky Oudergem) je jedna z 19 obcí Bruselského regionu. Nachází se v jeho jihovýchodní části. Se zbytkem belgické metropole je spojen linkou 5 bruselského metra. V roce 2015 měl 31 985 obyvatel.\n\nObec má rozlohu 9,03 km. Poštovní směrovací číslo je 1160. Zatímco ze severozápadní strany obklopují Auderghem další obce, které tvoří Bruselský region, z jihovýchodní strany ohrazuje tuto obec les Forêt de Soignes. Hlavními osami Auderghemu jsou ulice Boulevard du Souverain a Chaussée de Wavre. Přes obec také prochází estakáda dálničního přivaděče, který spojuje Brusel s Lucemburkem.\n\nAuderghem byl nezávislou obcí již v roce 1863. Tehdy měl jen 1600 obyvatel. Svojí nezávislost získal poté, co byla původní obec rozdělena královským dekretem na tři části (vznikly také nezávislé obce Watermael a Boitsfort). V roce 1911 byla zavedena železnice, která spojila centrum Bruselu s nedalekou obcí Tervuren, kde se nachází zámecký park. Díky železniční dopravě se mohl Auderghem rozvíjet. V roce 1956 se v místním zámečku Val-Duchesse konala mezinárodní konference, během níž byl položen základ tzv. Římským smlouvám, Evropskému ekonomickému společenství a Euroatomu.\n"}
{"id": "1192310", "url": "https://cs.wikipedia.org/wiki?curid=1192310", "title": "Obština Sredec", "text": "Obština Sredec\n\nObština Sredec ( \"Община Средец\") je bulharská jednotka územní samosprávy v Burgaské oblasti. Leží v jihovýchodním Bulharsku mezi Burgaskou nížinou na severu a pohořím Strandža u hranice s Tureckem. Sídlem obštiny je město Sredec, kromě něj zahrnuje obština 32 vesnic. Žije zde přes 12 tisíc stálých obyvatel.\n\nV obštině žije 12 469 stálých obyvatel a včetně přechodně hlášených obyvatel 14 229. Podle sčítáni 1. února 2011 bylo národnostní složení následující:\n"}
{"id": "1192311", "url": "https://cs.wikipedia.org/wiki?curid=1192311", "title": "Reyersova věž", "text": "Reyersova věž\n\nReyersova věž (, ) je telekomunikační věž, která se nachází na východě bruselského regionu, vedle Reyersova bulváru a sídla frankofonní a vlámské televize. Věž se nachází na území obce Schaerbeek.\n\nPřed dokončením tohoto vysílače sloužil pro šíření televizního a radiového signálu Palác Flagey, nacházející se v jižní části belgické metropole. Plány na zbudování nové, modernější věže a nového zázemí pro státní televizi a rozhlas se objevily v roce 1963. Následně proběhla soutěž na novou věž, v rámci které bylo představeno celkem 5 návrhů. \n\nVěž byla dokončena v roce 1979 a tvoří ji mohutný betonový sloup, jehož výška činí 70 metrů. Na jejím vrcholu je umístěn talíř s průměrem 34 m. Talíř byl nejprve sestaven na zemi a poté při dokončení věže vyzdvižen do výšky několika desítek metrů. Spolu s talířem a anténami má věž výšku 89 metrů.\n"}
{"id": "1192312", "url": "https://cs.wikipedia.org/wiki?curid=1192312", "title": "Lotyšská hokejová reprezentace do 18 let", "text": "Lotyšská hokejová reprezentace do 18 let\n\nLotyšská hokejová reprezentace do 18 let je výběrem nejlepších lotyšských hráčů ledního hokeje v této věkové kategorii. Od roku 1999 se účastní mistrovství světa do 18 let. Tým je řízen Lotyšským svazem ledního hokeje, který je členem Mezinárodní hokejové federace.\n\n"}
{"id": "1192316", "url": "https://cs.wikipedia.org/wiki?curid=1192316", "title": "Konstantin Pavlovič Ruský", "text": "Konstantin Pavlovič Ruský\n\nKonstantin Pavlovič (; – ) byl ruský velkokníže, druhorozený syn Pavla I. a Žofie Doroty Württemberské. Byl ruským cesarevičem  po celou dobu vlády staršího bratra Alexandra I., ale ten jej v roce 1823 tajně zbavil nároku na trůn. Po dvacet pět dnů po smrti Alexandra I. (od do ) byl titulován , ačkoli nikdy nevládl a na trůn nenastoupil. Nejasnost v nástupnictví se stala bezprostřední příčinou povstání děkabristů.\n\nO Konstantinovi bylo známo, že příliš nedbá na dvorskou etiketu a často se protiví vůli svého bratra Alexandra I. Pavloviče; to mu přinášelo jisté sympatie a v Rusku je vnímán příznivě, avšak ve funkci vrchního velitele a \"de facto\" místokrále Kongresového Polska je zapsán jako nelítostný vládce.\n\nKonstantin se narodil v Carském Selu 27. dubna 1779 jako syn careviče Pavla a jeho manželky Marie Fjodorovny, dcery Fridricha Evžena II., vévody z Württemberku. Ze všech Pavlových dětí připomínal Konstantin otce nejvíce, a to jak fyzicky tak i duševně.\n\nKonstantinova babička z otcovy strany Kateřina II. Veliká jej pojmenovala po Konstantinu Velikém, zakladateli Byzantské říše. Medaile s antickými postavami vyražená k připomínce jeho narození nese nápis \"Zpět k Byzanci\", který jasně evokuje Kateřinin \"Řecký plán\".\n\nSměr rané Konstantinovy výchovy byl zcela v rukou babičky, císařovny Kateřiny Veliké. Podobně jako u jejího nejstaršího vnuka (pozdějšího panovníka Alexandra I.), určovala každý detail výchovy i tělesné přípravy. Ale podle svých zvyků přenechala péči o vnuky lidem, kteří požívali její důvěry. Kníže Nikolaj Saltykov měl být soukromým učitelem, ale i on přenechal péči jiným a do výchovy zasahoval osobně jen zřídkakdy a neměl žádný vliv na zrání impulzivního, neklidného a svéhlavého chlapce. Jedinou osobou, jejíž vliv se při výchově uplatnil, byl Cesar La Harpe, který vedl výchovu obou carevniných vnuků od roku 1783 do května 1795.\n\nKateřina, stejně jako staršímu vnukovi Alexandrovi, vybrala i Konstantinovi nevěstu. Stala se jí Juliana Sasko-Kobursko-Saalfeldská; bylo jí 14 a Konstantinovi 16, když se 26. února 1796 brali. Juliana nebyla v manželství šťastná, od roku 1799 žili odděleně a v roce 1801 se natrvalo vrátila do Německa. Konstantin, za napoleonských válek generál (m.j. účastník bitvy u Slavkova), se ještě v roce 1814 pokusil získat ji zpět, ale setkal se s rozhodným nesouhlasem. Manželství bylo formálně rozvedeno roku 1820, což mu jako místodržícímu Polska umožnilo ještě téhož roku uzavřít morganatický sňatek s milenkou, neurozenou Joannou Grudzińskou. Právě tento fakt jej později diskvalifikoval v následnictví a carem se po smrti Alexandra I. stal jejich bratr Mikuláš I.\n"}
{"id": "1192318", "url": "https://cs.wikipedia.org/wiki?curid=1192318", "title": "Širvan Muradov", "text": "Širvan Muradov\n\nŠirvan Gadžikurbanovič Muradov (* 20. června 1985) je ruský zápasník–volnostylař lakecké národnosti, olympijský vítěz z roku 2008\n\nJe rodákem z dagestánské obce Čapajevo v Novolakském okrese Zápasení se věnoval od 10 let. Vrcholově se připravoval v Machačkale v sportovním tréninkovém centru Dinamo pod vedením Imanmurzi Alijeva. V ruské mužské volnostylařské reprezentaci se pohyboval od roku 2006 ve váze do 96 kg. V roce 2008 nečekaně zvítězil na červnovém mistrovství Ruska a na úkor ruské jedničky Chadžimurata Gacalova si zajistil účast na olympijských hrách v Pekingu. V Pekingu se musel od úvodního kola popasovat s náročným losem. V semifinále otočil poměr setů na 2:1 s nepříjemným reprezentantem Ázerbájdžánu Chetagem Gozjumovem. Ve finále se utkal s reprezentantem Kazachtánu Tajmurazem Tydžytym. První set vyhrál přítrhem 1:0 na technické body. Druhý set skončil v regulerní hrací době nerozhodně 0:0. Dle tehdějších pravidel přišlo na řadu tahání míčků. Rozhodčí vytáhl míček s červenou barvou dresu jeho soupeře. Měl se tedy Tydžytymu po dobu 30s ubránit v \"nevýhodné\" pozici. To se mu nakonec povedlo a po výhře 2:0 na sety získal zlatou olympijskou medaili. \n\nOd roku 2009 laboroval s kolenem a podstoupil několik operací. Na žíněnku se vrátil teprve v roce 2011, ale do užšího výběru ruské reprezentace se neprosadil na úkor svého týmové kolegy Abdusalama Gadisova.\n\n"}
{"id": "1192320", "url": "https://cs.wikipedia.org/wiki?curid=1192320", "title": "Obština Karnobat", "text": "Obština Karnobat\n\nObština Karnobat ( \"Община Карнобат\") je bulharská jednotka územní samosprávy v Burgaské oblasti. Leží ve východním Bulharsku v Burgaské nížině v \"Karnobatské kotlině\", jedné ze Zabalkánských kotlin. Sídlem obštiny je město Karnobat, kromě něj zahrnuje obština 30 vesnic. Žije zde přes 22 tisíc stálých obyvatel.\n\nV obštině žije 22 611 stálých obyvatel a včetně přechodně hlášených obyvatel 28 002. Podle sčítáni 1. února 2011 bylo národnostní složení následující:\n"}
{"id": "1192321", "url": "https://cs.wikipedia.org/wiki?curid=1192321", "title": "Stephen Chbosky", "text": "Stephen Chbosky\n\nStephen Chbosky (* 25. ledna 1970) je americký spisovatel, scenárista a filmový režisér, známý svým bestsellerem z roku 1999 \"Ten, kdo stojí v koutě\" (původní název je \"The Perks of Being Wallflower\"). Režíroval i filmovou verzi této knihy (\"Charlieho malá tajemství\"), ve kterém účinkují v hlavní roli: Logan Lerman, Ema Watson a Ezra Miller. Další jeho napsaný scénář byl k filmu z roku 2005 \"Rent\" (\"Bohémové\"). Chbosky je spolutvůrcem, výkonným producentem a scenáristou televizního seriálu CBS \"Jericho\", který se začal vysílat v roce 2006.\n\nChbosky se narodil ve městě Pittsburgh v Pensylvánii. Je to syn Leei (rozené Meyer) a Freda G. Chboskyho, který byl v ocelářské dílně výkonným poradcem ředitelů. Stephen má jednu sestru, Stacy, která je vdaná za režiséra Johna Ericka Dowdleho. Byl vychován jako katolík. Jako teenager Chbosky měl rád „dobrou“ směs klasiky, hororu a fantasy. Byl hodně ovlivněn románem J. D. Salingera \"Kdo chytá v žitě\" a díly F. Scott Fitzgeralda a Tennessee Williamse. Chbosky maturoval na střední škole Upper St. Clair v roce 1988; přibližně v té době potkal S. Sterna, scenáristu filmu \"Rebel without a Cause\" z roku 1955. Stern se stal jeho dobrým přítelem a učitelem a zajisté převážně ovlivnil jeho tvorbu.\n\nV roce 1992 Chbosky vystudoval scenáristiku na University of Southern California. Ve filmu \"The Four Corners of Nowhere\" z roku 1995, nejen hrál, ale také ho režíroval a napsal k němu scénář. Tento film byl přijat na filmový festival Sundance a byl i jedním z prvních filmů promítaných na kanále Sundance. Ke konci devadesátých let Chbosky napsal několik nerealizovaných scénářů, mj. \"Audrey Hepburn's Neck and Schoolhouse Rock\".\n\nV roce 1994 pracoval na „velmi odlišném typu knihy“ než je \"The Perks of Being a Wallflower\" a to byla „I guess that's just one of the perks of being wallflower“. Poté co napsal tento řádek, přestal a uvědomil si, že v této větě byl chlapec, kterého se opravdu snažil najít. Po několika letech vývoje, Chbosky začal znovu hledat a psát \"The Perks of Being Wallflower\". Tento román je psán v dopisech hlavního hrdniny Charlieho, který emočně a intelektuálně dozrává a prochází prvním rokem na střední škole. Kniha je částečně autobiografická. Chbosky řekl „jsem hodně podobný Charliemu, ale můj život na střední škole byl v mnoha věcech odlišný“.\n\nKniha, Chboskeho první román, byla vydána v MTV books v roce 1999, a byla okamžitě úspěšná mezi mladými čtenáři. Do roku 2000 byl román nejlépe prodávaným titulem od MTV books a The New York Times uvádějí v roce 2007, že se jich prodalo více než 700 000 výtisků a „je předávána mezi mládeží, jako horký brambor“. Do května 2013, číslo výtisků přesáhlo dva miliony. \"Wallflower\" také rozdmýchalo odpůrce kvůli Chboskeho popisu sexuality dospívajících a používání drog. Kniha byla vyřazena z oběhu v několika školách a objevila se na seznamu Asociace Amerických knihoven v letech 2004, 2006, 2007, 2008 a 2009, jako deset nejvíce půjčovaných knih. Do července 2013 kniha setrvala rok na žebříčku nejlepších bestsellerů The New York Times. A je publikována v 31 jazycích\n\nV roce 2000 Chbosky editoval \"Pieces\", soubor krátkých povídek. Ve stejném roce pracoval s režisérem Jonem Shermanem na filmové adaptaci románu Michaela Chabonse \"The Mysteries of Pittsburg\", ale tento projekt se do srpna 2000 rozpadl. Chbosky napsal v roce 2005 scénář pro filmovou adaptaci Broadwayského rockoého muzikálu \"Rent\", který obdržel smíšené kritiky. Na konci roku 2005, Chbosky řekl že píše filmovou adaptaci \"The Perks of Being Wallflover\".\n\nKolem roku 2005 se Chbosky rozhodl, na radu svého agenta, ža začne hledat práci v televizi, která je spojená s filmy. Zjistil, že si „užívá“ lidí v televizi. Chbosky souhlasil, že bude dělat spolu autora, výkonného producenta a tvůrce CBS seriálu televizního dramatu \"Jericho\", které mělo premiéru v září 2006. Episody se točily okolo obyvatel fiktivního malého města Jericho v Kansasu, po následcích několika atomových útoků. Chbosky řekl, že přátelství mezi Jake Green, hlavní postavou, a jeho matkou odrážejí „mě a moji matku v mnoha směrech“. První série seriálu \"Jericho\" obdržela nevýrazné hodnocení, a CBS zrušila vysílání v televizi (květen 2007). Lidé ale přesvědčili CBS, aby uvedli i druhou sérii, která měla premiéru 12. února 2008, než byla znovu zrušena (březen 2008).\n\nChbosky napsal scénář a režíroval film \"The Perks of Being Wallflover\", založený na jeho románu. Natáčení filmu začalo v polovině roku 2011 a film byl hotov na podzim roku 2012. V hlavních rolích hrají Logan Lerman, Ezra Miller a Ema Watson. Chbosky byl nominován v kategorii za nejlepší přepsaný scénář v Writers Guild Awards za rok 2013. A v tomtéž roce film vyhrál cenu Independent Spirit za nejlepšího hlavního hrdinu a také vyhrál People's Choice Award za nejlepší filmové drama.\n\nV roce 2014 bylo ohlášeno, že hrané znovuuvedení Disneyho \"Beauty and the Beast\" je spojeno se jménem Stephen Chbosky, uvedeného jako scenárista. Chboskyho scénář je režírován Billem Condonem se známým obsazením, jako je Emma Watson (Bella) s kterou měl Stephen blízký vztah, během natáčení \"The Perks of Being a Wallflover\". Tato adaptace je prohlašována za přepracované vydání, věrného originálu, z roku 1991 animovaného filmu \"Beauty and the Beast\" se všemi originálními hudebními čísly. Kromě toho, Condon navrhl použít některé písne z broadwayského muzikálu z roku 1994. Film má být uveden 17. března 2017.\n\nChbosky v současné době žije v Los Angeles v Kalifornii.\n"}
{"id": "1192323", "url": "https://cs.wikipedia.org/wiki?curid=1192323", "title": "Obrana (vojenství)", "text": "Obrana (vojenství)\n\nObrana je v širším hledisku soubor politických, vojenských, právních, sociálních a jiných opatření, které mají stát připravit k vojenské obraně svého území. Této činnosti se věnuje ve státě jeho ministerstvo obrany. Jde o jednu z nejzásadnějších funkcí státu, který si je jejím prostřednictvím schopen hájit svou suverenitu a územní celistvost.\n\nV užším hledisku jde o způsob vedení boje, defenzivní vojenské válečné operace ozbrojených sil, které mají zabránit postupu nepřítele, maximalizovat jeho ztráty, udržet důležité objekty či území, zabránit plnění jeho cílů, připravit podmínky pro přechod do útoku a převzetí iniciativy. V současnosti jsou útočné vojenské akce povětšinou zakázány mezinárodním právem, moderní vojenské teorii se tak pod pojem obrana zahrnují také eufemismy jako preventivní úder, odzbrojující úder atd.\n\nExistují dva typy obrany, které lze kombinovat:\n"}
{"id": "1192324", "url": "https://cs.wikipedia.org/wiki?curid=1192324", "title": "Konkurenční vyloučení", "text": "Konkurenční vyloučení\n\nV ekologii princip konkurenčního vyloučení (anglicky the competitive exclusion principle) označuje zákonitost, podle které nemohou koexistovat dva druhy soupeřící o jeden zdroj, pakliže ostatní ekologické faktory sdílejí. Důvodem je, že pokud má jeden druh i pouze nepatrně lepší adaptaci na prostředí, časem se projeví jeho dominance. A téměř vždy je rozdíl dostatečný na to, aby slabší z druhů buďto vyhynul, nebo se přizpůsobil na jinou niku. V principu jde o proslulý „zákon džungle“ – silnější vyhrává.\nPrincip jevu popsal v terénním pozorování Joseph Grinnell v roce 1904 formulovaného takto: „Dva druhy se zhruba stejnými stravovacími návyky se pravděpodobně neudrží na stejném místě příliš dlouho. Jeden získá časem nad druhým početní převahu.“ Anglický název \"Gause's law\" vychází ze studie Georgy Gauseho na dvou druzích trepek \"Paramecium\", \"P. aurelia\" a \"P. caudatum\". Podmínky byly nastaveny tak, aby měly trepky každý den přísun čerstvé vody a dostatek potravy. Přestože \"P. caudatum\" začala ihned dominovat, \"P. aurelia\" se nakonec vzpamatovala a \"P. caudatum\" vymřely. Nicméně Gausemu se povedlo udržet \"P. caudatum\" naživu díky regulaci různých faktorů jako je množství jídla a vody. Proto je Gausův zákon platný pouze pro ekologicky konstantní podmínky. Gause také studoval kompetici na některých druzích kvasinek, konkrétně \"Saccharomyces cerevisiae\" a \"Schizosaccharomyces kefir\" a zjistil, že \"Schizosaccharomyces kefir\" v minulosti zřejmě zcela převálcovala \"Saccharomyces cerevisiae \"produkováním na ethyl mnohem koncentrovanějšíhoalkoholu.\n\nKonkurenční vyloučení bylo předpovězeno mnoha matematickými a teoretickými modely jako je Lotka-Volterra model kompetice. Nicméně přírodní ekosystémy v praxi Gausův zákon, z doposud nepříliš dobře známých důvodů, často porušují. Nejznámějším příkladem je paradox planktonu. Všechny druhy planktonu žijí na limitovaném počtu zdrojů, primárně solární energii a minerálech rozpuštěných ve vodě. Podle konkurenčního vyloučení by měla existovat pouze malá část s ohledem na rozdíl v jejich evolučním fitness. Přesto řada druhů planktonu na volném moři koexistuje. Mezi další příklady patří MacArthurovy pěnice nebo Darwinovy pěnkavy.\n\nČástečné řešení výše zmíněných paradoxů leží v mnoha úrovních ekologického systému. Prostorová heterogenita, trofické interakce nebo kompetice v čerpání mnoha zdrojů (ne pouze jednoho), kompetičně-kolonizační výměny a symbióza mohou tvořit výjimku. Nicméně všechny tyto nedostatky jsou zřejmě vědecky detekovatelné. Navíc se zdá, že mnoho biomů je v produkování určitého zdroje téměř neomezených. Tím se vytváří nový paradox: většina dobře známých modelů, které umožňují dlouhodobou koexistenci pro neomezené množství druhů se nezdají být kompatibilní s pozorovanou praxí biologicky rozmanitých biomů.\n\n"}
{"id": "1192326", "url": "https://cs.wikipedia.org/wiki?curid=1192326", "title": "Bika", "text": "Bika\n\nBika (\"Luzula\") je monofyletický rod rostlin z čeledi sítinovitých. Tyto trsnaté byliny s úzkými listy a stébelnatými lodyhami se podobají travám, květy však mají odlišné. Kosmopolitně rozšířený rod je tvořen asi 115 druhy, z nich 11 roste v České republice.\n\nHlavní centrum rozšíření rodu je v jihozápadní Evropě, na Dálném východě, v Severní Americe, v Andách Jižní Ameriky, v Austrálii i na Novém Zélandu. V ČR vyrůstají rostliny rodu bika od nížin až do vysokohorského stupně.\n\nJsou to rostliny hlavně vlhkých lesů, luk, pastvin i zahrad. Jednotlivé druhy jsou různě náročné na své biotopy, některé jsou vyloženě vlhkomilné nebo rostou pouze v zastíněných porostech, jiné se vyskytují na osluněných loukách a mezích. S ohledem na teplotu prostředí volí rozdílnou nadmořskou výšku, v mírném pásmu rostou i v nížinách, kdežto v tropech se objevují až vysoko v horách.\n\nVytrvalé byliny vytvářející husté trsy s okrouhlými lodyhami vysokými od 10 cm až po1 metr, které vyrůstají z krátkého oddenku. Listy bývají bazální nebo lodyžní rostoucí ve spirále a jejich listové pochvy jsou uzavřené, obvykle chlupaté a nemají ouška. Čepele listů jsou ploché, úzké, kopinaté až čárkovité, okraje mají jemně pilovité a porostlé měkkými chlupy, vrchol mívají nejčastěji zaoblený a jejich žilnatina je často špatně zřetelná.\nNa koncích plodných stébel rostou vrcholičnatá květenství jednotlivých, nebo v klubíčkách či v kruželích sdružených květů. Listeny květů vyrůstají ve dvojicích a někdy jsou suše blanité. Drobné, oboupohlavné květy mají vytrvalé, blanité, šestičetné okvětí ve dvou přeslenech, šest tyčinek s tupými prašníky a ze tří plodolistů vytvořený svrchní, jednopouzdrý semeník s trojlaločnou bliznou. Květy obvykle neprodukují nektar a bývají opylovány častěji anemogamicky než entomogamicky. Po opylení se v květu vytvoří jednopouzdrá kulovitá tobolka se třemi podlouhlými semeny, která někdy mají masíčko. Mnohé druhy vytvářejí polyploidní komplexy.\n\nZ rozsáhlého rodu bika vyrůstá v přírodě České republiky těchto jedenáct druhů:\nNěkteré druhy se mezi sebou občas kříží a v ČR se vyskytují tyto hybridy:\n\n\n \n"}
{"id": "1192328", "url": "https://cs.wikipedia.org/wiki?curid=1192328", "title": "Olga Liová", "text": "Olga Liová\n\nOlga Sergejevna Liová (nepřechýleně \"Li\", , * 22. července 1986, Abaj, Abajský okres, Kazachstán) je ruská politička, šéfredaktorka a spoluzakladatelka listu Narodnyj žurnalist.\n\nNezávislým ruským tiskem označovaná jako \"zázračné dítě regionální politiky\".\n\nNarodila se v kazašském městě Abaj, ležícím kolem oděvních závodů a dolů. Po skončení výroby na počátku 90. let 20. století se její matka s dětmi odstěhovala v rámci exodu rusky hovořícího obyvatelstva do Kursku. Olga Liová nejprve navštěvovala všeobecně vzdělávací školu, později přešla na školu s matematickým zaměřením, kterou ukončila se zlatou medailí. V roce 2003 se zapsala na ekonomickou fakultu Kurské státní technické univerzity ().\n\nJe šéfredaktorkou a spoluzakladatelkou listu \"Narodnyj žurnalist\" (), který začal vycházet v prosinci 2006 a expresivně publikovat investigativní žurnalistiku v oblasti daní, státního zastupitelství a soudů.\n\nV roce 2011 byla zvolena poslankyní Kurské oblastní dumy jako jediná nezávislá kandidátka, nezařazená do žádné politické strany nebo frakce.\nV ruských parlamentních volbách 2016 kandidovala jako lídr oblastní kandidátky (Kurská a Bělgorodská oblast) za stranu Jabloko. Podle volebních výsledků získala jako 4. nejúspěšnější kandidát 10,15 % hlasů.\n\nV roce 2013 se stala známou nad rámec Kurské oblasti návrhem, aby občané přestali platit poplatky za nefungující veřejné služby. V prosinci 2013 uspořádala demonstraci proti korupci, na kterou přišlo několik set lidí.\n\nV březnu 2016 publikovala prohlášení, ve kterém obvinila Vladimira Putina ze zločinného spiknutí proti vlastnímu národu a z propagandy násilí prostřednictvím ruských federálních televizních společností. Dále uvedla, že Putinova vnitřní i vnější politika přivedla ke krachu finanční systém Ruska a způsobila konec Ruska jako právního státu. Dále oznámila, že popularita Vladimira Putina v Kurské oblasti podle průzkumu, který provedla sama, nepřevyšuje 25 %.\n\nJejímu prohlášení následovalo oznámení o zahájení trestního řízení pro podezření z pomluvy a extremismu. Podle Olgy Li byl kromě kritiky Vladimira Putina důvodem zahájení trestního řízení i její nesouhlas s anexí Krymu Ruskem.\n\n\n"}
{"id": "1192329", "url": "https://cs.wikipedia.org/wiki?curid=1192329", "title": "Jusup Abdusalamov", "text": "Jusup Abdusalamov\n\nJusup Abdusalamov (: ), (: ) nebo (: ), (* 8. listopadu 1977 v Ansaltě, Dagestán, Sovětský svaz) je bývalý ruský zápasník volnostylař dagestáské (avarské) národnosti, olympijský medailista z roku 2008. Na přelomu tisíciletí reprezentoval krátce Ázerbájdžán. Od roku 2002 až do konce sportovní kariéry reprezentoval Tádžikistán.\n\nPochází z hornaté oblasti Dagestánu proslulé slavnostmi v tradičním dagestánském zápase. Volnému stylu se věnoval od 18 let po příchodu do Machačkaly. Připravoval se pod vedením Anvara Magomedgadžijeva a později Magomeda Dibirova. V roce 1999 promoval na univerzitě. V ruské seniorské reprezentaci se neprosadil a v olympijském roce 2000 přijal možnost kvalifikovat se na olympijské hry v Sydney pod vlajkou Ázerbájdžánu. Po nezdaru se vrátil do Machačkaly a od roku 2002 startoval za Tádžikistán. V roce 2004 se kvalifikoval na olympijské hry v Athénách a při své olympijské premiéře v 27 letech nepostoupil ze základní skupiny. Po olympijských hrách se usadil v Polsku v Białogardě, kde se připravoval pod vedením Marcina Jurecki. V roce 2008 se kvalifikoval na olympijské hry v Pekingu a po suverénním výkonu v prvních kolech postoupil do finále proti Gruzínci Revazu Mindorašvilimu. Po vyhrané první části se jakoby zalekl úspěchu a dalších částech svému soupeři jednoznačně podlehl. Získal stříbrnou olympijskou medaili, kterou věnoval svému nešťastně zesnulému trenéru Jureckimu. V Polsku se i nadále připravoval a věnoval se trenérské práci. V roce 2012 se kvalifikoval na olympijské hry v Londýně, ale vypadl v prvním kole a následně ukončil sportovní kariéru. Od roku 2013 je šéftrenérem polské volnostylařské reprezentace.\n\n"}
{"id": "1192330", "url": "https://cs.wikipedia.org/wiki?curid=1192330", "title": "Rudolf Hüller", "text": "Rudolf Hüller\n\nRudolf Hüller (19. srpna 1816 Kraslice – 3. října 1873 Kraslice) byl rakouský podnikatel a politik německé národnosti z Čech, v 60. letech 19. století poslanec Českého zemského sněmu.\n\nAbsolvoval školu v rodných Kraslicích a reálnou školu v Lokti. V letech 1830–1834 provozoval obchod s kychyňským kořením v Praze, pak byl v učení u svého otce, jenž byl mlynářem a kramářem v Kraslicích. Po smrti otce působil jako mlynář a obchodník. Od roku 1851 a znovu od roku 1861 do roku 1871 byl členem městské rady a starostou v Kraslicích, pak až do své smrti nadále členem městské rady. Byl také okresním starostou.\n\nV 60. letech se zapojil i do vysoké politiky. V doplňovacích volbách v listopadu 1866 byl zvolen na Český zemský sněm, kde zastupoval kurii městskou, obvod Kraslice, Nejdek, Schönbach. Byl oficiálním kandidátem německého volebního výboru. Mandát zde obhájil i v zemských volbách v lednu 1867 a zemských volbách v březnu 1867. Patřil k tzv. německé Ústavní straně, která byla liberálně, centralisticky a provídeňsky orientovaná.\n\nZemřel v říjnu 1873.\n"}
{"id": "1192332", "url": "https://cs.wikipedia.org/wiki?curid=1192332", "title": "Tinkoff", "text": "Tinkoff\n\nTinkoff je název projektů podnikatele Olega Tiňkova:\n\n"}
{"id": "1192334", "url": "https://cs.wikipedia.org/wiki?curid=1192334", "title": "Jan Janouš", "text": "Jan Janouš\n\nJan Janouš (8. ledna 1824 Žamberk – 13. března 1888 Litomyšl) byl rakouský politik české národnosti z Čech, poslanec Českého zemského sněmu, starosta Litomyšle.\n\nByl samoukem. Vychodil hlavní školu v Broumově, kde studoval do roku 1836. Pak působil jako kupecký příručí u firmy V. Hagl v\nLitomyšli, následně si založil vlastní obchod. Byl měšťanem a roku 1865 se stal starostou Litomyšle. Roku 1866 si získal uznání za své chování během prusko-rakouské války a související epidemie cholery. Získal tehdy za to Zlatý záslužný kříž s korunou. Alois Jirásek ho popisuje jako muže, který \"měl velký obchod na horní podsíni, starý mládenec krátkých knírů, vzhledu hodně přísného, nijak mnohomluvný; za to víc jednal.\" Měl zásluhu na zřízení vyšší reálné školy městským nákladem roku 1865. Starostou zůstal do roku 1873. Uvádí se též, že po osmi letech byl starostenského úřadu zbaven. Až do své smrti ale zastával funkci náměstka obecního starosty, podle jiného zdroje náměstka okresního starosty.\n\nV 60. letech se zapojil i do vysoké politiky. V zemských volbách v lednu 1867 byl zvolen na Český zemský sněm, kde zastupoval kurii městskou, obvod Litomyšl, Polička. Mandát zde obhájil ve volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci tehdejší pasivní rezistence, praktikované Národní stranou (staročeskou) mandát přestal vykonávat a byl v září 1868 zbaven mandátu pro absenci, načež byl opakovaně manifestačně zvolen v doplňovacích volbách v září 1869. Uspěl i v zemských volbách roku 1870. Rezignoval v srpnu 1871.\n\nZemřel v březnu 1888.\n"}
{"id": "1192335", "url": "https://cs.wikipedia.org/wiki?curid=1192335", "title": "Monte-Carlo Rolex Masters 2016 – mužská čtyřhra", "text": "Monte-Carlo Rolex Masters 2016 – mužská čtyřhra\n\nDo soutěže mužské čtyřhry na tenisovém turnaji Monte-Carlo Rolex Masters 2016 nastoupilo dvacet čtyři dvojic. Dvojnásobným obhájcem titulu byl americký bratrský pár Bob a Mike Bryanovi, který po volném losu prohrál ve druhém kole s kolumbijskou dvojicí Juan Sebastián Cabal a Robert Farah.\n\nVítězem čtyřhry se stali třetí nasazení Pierre-Hugues Herbert a Nicolas Mahut z Francie, kteří ve finále za 74 minut zdolali britsko-brazilský pár Jamie Murray a Bruno Soares po výsledku 4–6 a 6–0, když o šampionech rozhodl až závěr supertiebreaku poměrem [10–6].\n\nKaždý z vítězů si do žebříčku ATP ve čtyřhře připsal 1 000 bodů a pár si rozdělil částku 222 150 euro. Francouzi ovládli po Indian Wells a Miami třetí podnik ATP World Tour Masters 1000 vřadě. Navíc se stali prvním francouzským párem, který triumfoval v Monte-Carlu od roku 1986, kdy v turnaji zvítězili Guy Forget a Yannick Noah. Oba získali pátý společný titul v mužské čtyřhře, když Herbert zaznamenal šestý triumf a Mahut si připsal čtrnáctou deblovou trofej na okruhu ATP Tour.\n\nK příznivým supertiebreakům v sezóně uvedl Mahut: „\"Poslední dobou je to stejné: nehrajeme dobře v prvním setu, ale po něm se lepšíme. Supertiebreak je vždy šance. Je to takové směs důvěry a potřebného štěstí\".“\n\nVšechny nasazené páry měly volný los do druhého kola.\n"}
{"id": "1192337", "url": "https://cs.wikipedia.org/wiki?curid=1192337", "title": "Heimie", "text": "Heimie\n\nHeimie (\"Heimia\") je rod rostlin z čeledi kyprejovité. Jsou to převážně keře s jednoduchými listy a žlutými pravidelnými květy. Rod zahrnuje 3 druhy a je rozšířen v Americe od nejjižnějších oblastí USA po Argentinu. Heimie vrbolistá je používána v Mexiku jako halucinogen a má význam v tradiční medicíně.\n\nHeimie jsou polokeře, keře a malé stromy dorůstající výšky do 4 metrů. Zpravidla jsou již od báze bohatě větvené. Mladé větévky jsou čtyřkřídlé až téměř oblé, zelené, lysé. Listy jsou jednoduché, celokrajné, krátce řapíkaté nebo přisedlé, vstřícné, přeslenité nebo téměř střídavé, někdy s palisty.\nKvěty jsou pravidelné, šestičetné, krátce stopkaté nebo přisedlé, jednotlivé v úžlabích listů. Kalich je tvořený 6 laloky a nasedá na kuželovité nebo zvonkovité květní lůžko. Koruna je jasně žlutá, opadavá, složená ze 6 volných, okrouhlých až obvejčitých, lehce svraskalých korunních lístků, přirostlých mezi laloky kalicha. Tyčinek je většinou 12 (řidčeji od 8 do 18), jsou volné, vyčnívající, s dlouhými nitkami. Semeník je přisedlý, kulovitý. Obsahuje většinou 4, řidčeji 3 nebo až 6 komůrek s mnoha vajíčky. Čnělka je dlouhá, zakončená hlavatou bliznou. Plodem je podlouhlá nebo kulovitá, pouzdrosečná tobolka, obklopená vytrvalým kalichem a pukající většinou 4 chlopněmi. Obsahuje mnoho drobných semen.\n\nRod heimie zahrnuje 3 druhy. Je rozšířen výhradně v Americe od jižního Texasu po střední Argentinu a na Jamajce. Nejrozšířenějším druhem rodu je heimie vrbolistá (\"H. salicifolia\"), jejíž rozšíření pokrývá celý areál rodu. Druh \"H. apetala\" (syn. \"H. myrtifolia\") se vyskytuje v jižní Brazílii, Paraguayi, Uruguayi a Argentině, \"H. montana\" roste v jižní Bolívii a severovýchodní Argentině. Některé druhy (\"H. salicifolia\", \"H. apetala\") byly zavlečeny i do jiných částí světa, např. do Austrálie, Jihoafrické republiky, Číny a na Azorské ostrovy.\n\nV minulosti bylo rozlišováno několik dalších středoamerických druhů, které byly ztotožněny s \"H. salicifolia\".\nNejblíže příbuzným rodem je podle výsledků fylogenetických studií rod \"Rotala\" (kolovka) s výskytem primárně ve Starém světě a pouze několika druhy v Americe.\n\nDruh \"H. apetala\" byl v minulosti často uváděn jako \"H. myrtifolia\", případně v rodu \"Nesaea\" jako \"N. myrtifolia\".\n\n\nHeimie vrbolistá má důležitou úlohu v mexické tradiční medicíně. Substance získaná fermentací listů je v Mexiku používána jako halucinogen, známý pod názvem \"sinicuiche\". Účinnými látkami jsou chinolisidinové alkaloidy (lythrin, kryogenin, lyfolin, nesidin) Odvar z natě je účinný proti bakterii břišního tyfu (\"Salmonella typhi\"). U některých obsažených alkaloidů byl prokázán antimalarický účinek. Vertin, hlavní alkaloid obsažený v této rostlině, má protizánětlivé účinky.\n\n"}
{"id": "1192339", "url": "https://cs.wikipedia.org/wiki?curid=1192339", "title": "Muzeum knihy", "text": "Muzeum knihy\n\nMuzeum knihy bylo muzeum ve Žďáře nad Sázavou, bylo stálou expozicí Národního muzea v Praze, založeno bylo 22. září 1957 a zrušeno bylo 31. října 2014. Umístěno bylo v bývalém klášteře a zámku Žďár nad Sázavou v čp. 13.\n\nMuzeum bylo založeno v roce 1957, primárně se o jeho založení zapříčinil knihovník Bomumír Lifka ve spolupráci se Státní památkovou správou. V muzeu za 57 let jeho existence proběhlo 52 výstav, první proběhla v roce 1960, poslední v roce 2014. Muzeum bylo v roce 2014 zrušeno, dle vyjádření Národního muzea bylo zrušeno z důvodu, že koncept muzea je již zastaralý a na modernizaci nemá dostatek finančních prostředků. V současnosti se v areálu zámku nachází Muzeum nové generace, které bylo otevřeno v roce 2015. Díky revitalizaci celého areálu se také konají různé kulturní akce, přednášky a festivaly, např. festival současného pohybového umění a tance KoresponDance nebo festival Čtvero ročních období. \n\nSoučástí expozice, která se nacházela ve 21 místnostech zámku byly sbírky, které představovaly dějiny písma, knih, knihtisku v evropských souvislostech a dalších. V expozici byla uvedena místnost středověkého skriptoria mnicha písaře, knihařské dílny, knihovna knih na řetězech a podobně. Součástí sbírky bylo také původní vybavení zámku, vybavení historika Gelasia Dobnera, kubistický nábytek z odkazu Jarmila Krejcara, vyřezávaný nábytek Josefa Váchala nebo barokní knihovna kapucínského kláštera v Roudnici nad Labem či zámecká knihovna ze zámku v Mladé Vožici. Byly také vystaveny původní nástroje pro tisk knih, jako ruční lis, rychlolis či stroj Linotyp. Mezi nejvzácnější exponáty patří faksimile Jenského kodexu.\n\nV trvalé expozici Regionálního muzea města Žďáru nad Sázavou v Moučkově domě se nachází připomínka Muzea knihy. Naleznete zde kromě jiných exponátů i dřevěnou desku s nápisem Muzeum knihy, která byla umístěná nad jeho vchodem a maketu renesanční pícky z tiskařské dílny z dioramatu od Karla Škvora (1910–1971). Josefa Váchala připomíná exlibris Máni Přibilové. Zajímavostí je rukavice, která byla zazděná za vitrínami v Muzeu knihy buď při jeho vzniku, nebo při jednom z prvních rozšiřování expozice.\n\n"}
{"id": "1192340", "url": "https://cs.wikipedia.org/wiki?curid=1192340", "title": "Hradec (Frýdlantská pahorkatina)", "text": "Hradec (Frýdlantská pahorkatina)\n\nHradec ( ) je vrchol o nadmořské výšce dosahující 313 metrů. Nachází se ve Frýdlantské pahorkatině, východně od vesnice Předlánce. Místní ovšem vrcholu říkají Hůrka nebo Horka. Kopec samotný je tvořen znělcem.\n\nGeomorfologicky se řadí do Raspenavské pahorkatiny (IVA-5-1). Vrchol má tvar kupy mající zaoblený vrchol a mírně ukloněné svahy. Z celého Hradce je zalesněný pouze vrchol, a to především smrky. Na severním svahu vrcholu se nachází kamenolom.\n\nK místu se váže také několik pověstí. Podle jedné vedou pod kopcem dlouhé podzemní chodby. Dle jiné se během noci, ve 23 hodin, na vršku kopce rozzáří jasné světlo. Další zas uváděla, že se na kopci nachází velká brána. A pokud je otevřena, může náhodný poutník vstoupit do útrob hory. V severovýchodních partiích kopce se navíc nachází výrazný plochý kámen, přes nějž vedla cesta na vrchol. U kamene měl být, podle další pověsti, zakopán poklad. Ten se místní pokoušeli získat, leč neúspěšně. Mezi pátrače se zařadila i skupina tří mužů. Ve chvíli, kdy začali kámen podkopávat, spustila se najednou intenzivní bouřka spojená se silnou vichřicí, která každého z hledačů měla podle pověsti odvát na jinou stranu. Jeden se následujícího dne probral u Habartic, druhý u Pertoltic a třetí na následky příhody dlouho stonal. Ještě jiné pověsti uvádějí, že vrchol kopce byl sídlem bludiček a divoženek. A měl se tu objevovat také divoký noční lovec, jehož doprovázela smečka štěkajících divokých psů.\n\nPodle Jana Kročy, autora publikace \"Tajemná místa Jizerských hor a Českého ráje\", dochází v těchto místech k přechodu do jiných časoprostorových dimenzí. Mezi taková místa se na území České republiky dále řadí například Veřejová skála na Blaníku či Podhorní vrch poblíž Mariánských Lázní.\n\n"}
{"id": "1192342", "url": "https://cs.wikipedia.org/wiki?curid=1192342", "title": "Západní vojenský okruh", "text": "Západní vojenský okruh\n\nZápadní vojenský okruh (rusky \"\") je jeden ze čtyř vojenských okruhů, na které jsou územně rozděleny Ozbrojené síly Ruské federace. Okruh byl zformován na základě prezidentského dekretu č. 1144 podepsaného dne 20, září 2010. Součástí okruhu jsou Baltské a Severní loďstvo Ruského námořnictva.\n\nZápadní vojenský okruh byl vytvořen v období ruské vojenské reformy na základě dvou do té doby existujících okruhů (Moskevského vojenského okruhu a Leningradského vojenského okruhu). Do sestavy vojenského okruhu byly začleněny jednotky Baltského a Severního loďstva.\n\nV současné době jsou síly a prostředky Západního vojenského okruhu dislokovány na území třech federálních okruhů Ruské federace (Severozápadního, Centrálního a části Povolžského).\n\n\n\n\n\n\n\n\n\n\n\n\n"}
{"id": "1192345", "url": "https://cs.wikipedia.org/wiki?curid=1192345", "title": "Egidova chata", "text": "Egidova chata\n\nEgidova chata, Egýdiova chata (podle staršího pravopisu), (), (),() je dávno zaniklá chata na břehu Zeleného plesa Kežmarského ve Vysokých Tatrách.\n\nDolina Bielej vody a Zeleného plesa byly odedávna cílem turistických výletů již v polovině 16. století. Uherský karpatský spolek ve snaze ještě více zpřístupnit tuto část Vysokých Tater a poskytnout turistům servisní služby se rozhodl postavit jednoprostorovou turistickou chatku (útulnu). Vyrostla na levém břehu potoka nedaleko betlianské ohrady, asi v nadmořské výšce 1520 m. Nazvali ji Egidova chata. Jméno jí dal tehdejší předseda Uherského karpatského spolku, veľkolomnický statkář Egid Berzevici. Chatu často navštěvovali a neoprávněně užívali Belianští pastýři. Proto ji v roce 1880 přenesli na severní břeh Zeleného plesa. V roce 1883 vyhořela. Druhou Egidovu chatu postavili na stejném místě, ale tentokrát na jižním břehu jezera. Přemístili ji po špatných zkušenostech s mikroklimatem. V roce 1883 ji dva požáry poškodily a poté zpustla. Třetí, zděná, s pěti pokoji (nazývaná též \"Fridrichova chata\") vyrostla na severním břehu plesa v roce 1897. Položila základy své nástupkyni pozdější Chatě u Zeleného plesa.\n\n"}
{"id": "1192346", "url": "https://cs.wikipedia.org/wiki?curid=1192346", "title": "Černogolovka", "text": "Černogolovka\n\nČernogolovka () je město v Moskevské oblasti Ruské federace. Při sčítání lidu v roce 2010 měla přes dvacet tisíc obyvatel.\n\nČernogolovka leží na severovýchodě Moskevské oblasti směrem k hranici s Vladimirskou oblastí. Od Moskvy samotné je vzdálena zhruba 40 kilometrů na severovýchod, od Noginsku přibližně 20 kilometrů na sever.\n\nNejstarší zmínka je z roku 1710, kdy byla Černogolovka pouhou vesnicí na cestě z Noginsku do Trojicko-sergijevské lávry.\n\nNa rozkvětu sídla má podíl chemik a fyzik Nikolaj Nikolajevič Semjonov, z jehož popudu zde vznikl výzkumný ústav fyzikální chemie. Od roku 1965 je zde také Ústav teoretické fyziky L. D. Landaua, čímž se opět zvýšil význam sídla zejména jako vědeckého střediska.\n\nOd roku 2001 je Černogolovka městem.\n"}
{"id": "1192347", "url": "https://cs.wikipedia.org/wiki?curid=1192347", "title": "Vítězslav Kolda", "text": "Vítězslav Kolda\n\nVítězslav Kolda (* 28. září 1941) je bývalý český fotbalový trenér.\n\nV československé lize působil v sezóně 1994/95 jako trenér týmu SK Sigma Olomouc a v sezóně 1976/77 jako asistent v týmu VP Frýdek-Mistek. Jako hlavní trenér vedl v roce 1995 ve druhé lize FC LeRK Brno, SK LeRK Prostějov a 1. HFK Olomouc.\n\n\n\n"}
{"id": "1192349", "url": "https://cs.wikipedia.org/wiki?curid=1192349", "title": "Guhrova chatka", "text": "Guhrova chatka\n\nGuhrova chatka (), () byla chata ve Velické dolině ve Vysokých Tatrách.\n\nV dolní zalesněné části Velické doliny vedle silnice vedoucí z Tatranské Polianky k Velickému plesu lékař a majitel Tatranské Polianky Michal Guhr postavil v roce 1911 nejprve sněhový můstek, na kterém vítěz první veřejné skokanské soutěže Bruno Weiss skočil devět a půl metru. V roce 1912 zde již stál první malý dřevěný lyžařský můstek ve Vysokých Tatrách, na kterém lyžaři skákali až 25 m. Později, v roce 1925, nad osadou v ústí Velické doliny postavil velký skokanský můstek, na kterém lyžaři skákali až 60 metrů. Před druhou světovou válkou byl dějištěm mnoha domácích i mezinárodních soutěží a po mnoha přestavbách sloužil skokanům až do roku 1955.\n\nHostům návštěvníkům i sportovcům sloužila malá Guhrova chatka, která byla u můstku postavena v roce 1926. Chatka sloužila v letech 1926–1929 a pak po přestavbě 1930–1965. První shořela a druhá, po demolici můstku o několik let později již nepotřebná, byla zbourána.\n\n"}
{"id": "1192351", "url": "https://cs.wikipedia.org/wiki?curid=1192351", "title": "Hincova koliba", "text": "Hincova koliba\n\nHincova koliba (), () byla malá dřevěná koliba, kterou postavili nad rozcestníkem chodníků do Žabí a Hincovy doliny ve Vysokých Tatrách.\n\nV roce 1876 schválilo předsednictvo Uherského karpatského spolku stavbu turistické chaty u Popradského plesa, kterou otevřeli 4. srpna 1879. Dostala jméno po liptovském podžupanovi a předsedovi Liptovské sekce Uherského karpatského spolku \"Vojtechovi Majláthovi\" (1831–1900), který se přičinil o postavení první chaty u Popradského plesa. Majláthova chata 18. července 1880 zcela vyhořela. Údajně ji podpálili bylinkáři, protože se obávali turistů, kteří stále častěji navštěvovali Mengusovskou dolinu. Ztrátu chaty ještě v témže roce nahradila provizorní dřevěná koliba, která byla postavena trochu výš nad rozcestníkem chodníků do Žabí a Hincovy doliny. Zanikla v roce 1895.\n\n\n"}
{"id": "1192352", "url": "https://cs.wikipedia.org/wiki?curid=1192352", "title": "Česká fotbalová liga 1995/96", "text": "Česká fotbalová liga 1995/96\n\nSezóna 1995/1996 ČFL byla 4. sezónou v samostatné české fotbalové lize. Vítězství a postup do 2. fotbalové ligy 1995/96 si zajistil klub AFK Atlantic Lázně Bohdaneč, postup si zajistil i druhý tým 1. FC Brümmer Česká Lípa. Týmy FK Tachov, FK Lokomotiva Kladno, VTJ Karlovy Vary a SK Roudnice nad Labem sestoupily do divize.\n\nPoznámky:\n\nJ. Bílek (-/0),\nŠ. Poříz (-/0),\nMartin Tomek (-/0),\nPetr Tuček (-/0) –\nMartin Barbarič (-/10),\nD. Budínský (-/4),\nDavid Franc (-/1),\nV. Hladík (-/0),\nM. Jedlička (-/1),\nT. Jedlička (-/0),\nJiří Ješeta (-/3),\nJiří Kaufman (-/1),\nTomáš Krejčík (-/10),\nLuboš Kubík (-/5),\nRostislav Macháček (-/3),\nJosef Matoušek (-/6),\nPetr Novák (-/2),\nRoman Pavelka (-/4),\nRoman Pavelka (-/7),\nRichard Polák (-/1),\nJosef Ringel (-/2),\nJaroslav Schindler (-/0),\nJosef Sojka (-/4),\nPetr Tauchman (-/0),\nJiří Valta (-/9),\nAdrian Vizingr (-/8) –\ntrenér Milan Šmarda\n\nPavel Hradiský (-/0),\nPetr Macek (-/0),\nM. Szabo (-/0), –\nJaroslav Barvíř (-/0),\nRadek Benc (-/0),\nMartin Hapiák (-/8),\nAleš Jandač (-/0),\nKarel Jarolím (-/9),\nVladimír Jeníček (-/0),\nMichal Jiráň (-/20),\nZoran Jovanoski (-/2),\nVladimír Juríček (-/1),\nPavel Košík (-/0),\nStanislav Krejčík (-/0),\nRoman Ladra (23/2),\nRadek Miřatský (-/7),\nF. Picek (-/0),\nJan Míl (19/5),\nVlastimil Rataj (-/0),\nJan Sanytrník (-/18),\nVladimír Sedláček (-/0),\nRichard Sitarčík (-/2),\nMartin Šimon (-/0),\nJ. Škoda (-/0),\nJosef Vinš (-/9),\nMarek Vít (-/2),\nJaroslav Vodička (-/2),\nPetr Vrabec (-/7), –\ntrenér Jaroslav Dočkal\n\nAntonín Kinský (-/0), \nJ. Zlata (-/0) -\nJ. Amet (-/1),\nJ. Brabec (-/0),\nMarek Brajer (-/0),\nLadislav Doseděl (-/14),\nP. Fila (-/0),\nDavid Homoláč (-/3),\nZdeněk Hrdina (-/0),\nPatrik Jeřábek (-/0),\nJiří Jeslínek (-/1),\nVáclav Koloušek (-/10),\nRoman Komárek (-/0),\nFrantišek Koubek (-/14),\nJosef Münzberger (-/1),\nPetr Papoušek (-/9),\nPetr Podzemský (-/0),\nLibor Polomský (-/2),\nM. Šedivý (-/4),\nRadim Truksa (-/0),\nPavel Vašíček (-/1),\nPetr Vonášek (-/11),\nJ. Vondrák (-/1),\nRadek Zlatník (-/0) -\ntrenéři Ladislav Škorpil\n\nPavel Andok (-/0),\nJiří Kobr (-/1),\nR. Suchý (-/0),\nR. Vadimský (-/0) -\nKarel Andok (-/0),\nM. Brožek (-/0),\nPetr Bulíř (-/5),\nK. Čermák (-/1),\nTomáš Čížek (-/1),\nMilan Fukal (-/4),\nRichard Gábor (-/0),\nSlavomír Galbavý (-/1),\nK. Hanzalius (-/0),\nJiří Ješeta (-/1),\nPetr Jirásko (-/3),\nBoris Kočí (-/3),\nL. Kopas (-/1),\nDaniel Koranda (-/4),\nH. Kubín (-/4),\nRoman Kukleta (-/2),\nJaroslav Kurej (-/9),\nO. Latyškin (-/6),\nM. Myška (-/1),\nM. Paták (-/1),\nMarek Smola (-/0),\nV. Šmalcl (-/1),\nV. Vašák (-/4),\nP. Vavřička (-/2),\nJaroslav Veltruský\nJ. Vodička (-/3),\nR. Vrážel (-/0) -\ntrenéři Josef Hloušek a Bedřich Borovička\n\nP. Kocourek (-/0),\nMartin Luger (-/0) -\nMarian Bedrich (-/7), \nM. Březina (-/0),\nA. Dvořák (-/0),\nJaroslav Ferenčík (-/1),\nPatrik Gedeon (-/0),\nJaroslav Hauzner (-/12),\nJindřich Hefner (-/0),\nR. Hůrka (-/0),\nVladimír Kosinský (-/8),\nZdeněk Kotalík (-/7),\nP. Kožíšek (-/2),\nJiří Kvítek (-/9),\nJ. Langr (-/4),\nDavid Nehoda (-/3),\nF. Pajer (-/2),\nMartin Šrejl (-/1),\nJaroslav Uličný (-/2),\nMartin Vašina (-/2),\nRadek Vytrlík (-/0) -\ntrenér Michal Jelínek\n\nJaroslav Behina (-/0),\nK. Cyrany (-/0),\nRadek Lilko (-/0),\nM. Ungr (-/0) -\nJ. Bílek (-/0),\nJ. Bohata (-/0),\nT. Borowička (-/0),\nRostislav Broum (-/9),\nJ. Černý (-/1),\nStanislav Flemmr (-/2),\nTomáš Heidenreich (-/0),\nOta Hertl (-/0),\nStanislav Hofmann (-/2),\nO. Hora (-/0),\nPetr Ihracký (-/2),\nP. Jančárek (-/0),\nDaniel Kail (-/0),\nRadek Listopad (-/1),\nF. Novák (-/0),\nPetr Novotný (-/1),\nFrantišek Pechr (-/1),\nL. Rada (-/0),\nB. Rejlek (-/2),\nM. Remta (-/2),\nStanislav Salač (-/3),\nMichal Seman (-/18),\nJan Scheithauer (-/7),\nPavel Schettl (-/0), \nMartin Spilka (-/0),\nP. Studnička (-/0),\nMartin Šourek (31/0),\nJ. Tichý (-/0),\nZdeněk Urban (-/3),\nPavel Vrána (-/0) -\ntrenér František Barát\n\nK. Krajník (-/0),\nP. Průša (-/0) -\nBárta (-/3),\nJiří Dozorec (-/0),\nAleš Foldyna (-/1),\nGalbavý (-/2),\nMário Kaišev (-/3),\nP. Kaulfus (-/2),\nK. Kocián (-/1),\nJiří Kotyza (-/2),\nRichard Margolius (-/4),\nP. Nekolný (-/0),\nViktor Pařízek (-/5),\nM. Petr (-/0),\nTomáš Pěnkava (-/9),\nM. Pilát (-/0),\nDaniel Šimberský (-/0),\nM. Šmejkal (-/0),\nJ. Špička (-/2),\nRoman Veselý (-/18), \nMarek Vomáčka (-/0) -\ntrenéři Jan Poštulka a František Adamíček\n\nJiří Lindovský (-/0),\nV. Rathouský (-/0),\nMartin Svoboda (-/0),\nM. Žlab (-/0) -\nL. Čihák (-/0),\nRadek Čížek (-/12),\nZ. Dryják (-/0),\nJosef Gabčo (-/7), \nP. Janata (-/6),\nJ. Kočárek (-/0),\nZbyněk Kočárek (-/3), \nKohout (-/1),\nLuděk Kokoška (-/0),\nMilan Kolouch (-/1),\nKarel Machač (-/4),\nMartin Matlocha (-/0),\nK. Nový (-/11),\nM. Pospíšil (-/0), \nTomáš Pšenička (-/1),\nH. Rybák (-/4),\nDavid Sládeček (-/2),\nK. Šídlo (-/1),\nJaroslav Škoda (-/0),\nŠťastný (-/1),\nM. Vacek (-/0),\nAntonín Valtr (-/1),\nDavid Zoubek (-/1) -\ntrenéři Otakar Dolejš a Luboš Urban\n\nJiří Bobok (-/0),\nJ. Burda (-/0),\nJ. Gabriel (-/0),\nM. Mojžíš (-/0) -\nJ. Burda (-/2),\nJiří Dohnal (-/1),\nVáclav Dolista (-/2),\nPeter Gunda (-/1),\nP. Hájek (-/0),\nD. Janáček (-/0),\nAleš Kejmar (-/0),\nJan Koller (-/5),\nDavid Köstl (-/1),\nJ. Miňovský (-/0),\nP. Němec (-/1),\nZdeněk Němec (-/0),\nRadek Petrák (-/8),\nAntonín Plachý (-/4),\nTomáš Požár (-/1), \nPavel Putík (-/0),\nMiroslav Rada (-/0),\nP. Seidl (-/0),\nM. Starý (-/0),\nLuděk Stracený (-/8),\nMarek Stratil (-/1),\nRadek Šourek (-/3),\nRoman Týce (-/1),\nM. Vrba (-/0),\nJan Zakopal (-/1),\nRadek Zlatník (-/1) -\ntrenér Josef Veniger\n\nP. Berger (-/0),\nRadek Chadima (-/0),\nL. Sedláček (-/0),\nVáclav Winter (-/0) -\nV. Barták (-/0),\nK. Beran (-/0),\nD. Brožek (-/1),\nP. Dvořák (-/1),\nM. Fialka (-/0),\nD. Gábor (-/0),\nA. Hofman (-/0),\nRoman Hogen (-/2),\nJ. Hovorka (-/1),\nLukáš Jarolím (-/4),\nJindřich Jirásek (-/2),\nTomáš Klinka (-/6),\nM. Kubr (-/0),\nPavel Kýček (-/2),\nLeoš Mitas (-/4),\nMartin Pazdera (-/0),\nBohuslav Pixa (-/2),\nMartin Pohořelý (-/0),\nO. Rek (-/0),\nM. Souček (-/0),\nVáclav Spal (-/6),\nJ. Šmíd (-/6),\nJiří Štajner (-/6),\nHynek Talpa (-/0),\nT. Vacíř (-/1),\nR. Vatka (-/0),\nFrantišek Veselý (-/2) -\ntrenér Jiří Šusta\n\nMichal Douša (-/0),\nJan Musil (-/0) -\nKarel Andok (-/0),\nF. Barták (-/0),\nDavid Cimrman (-/1),\nZdeněk Čurilla (-/3),\nM. Dlouhý (-/4),\nVladimír Doležel (-/3),\nJan Havelka (-/1),\nZdeněk Houštecký (-/1),\nT. Korbel (-/4),\nTomáš Kubín (-/1),\nMarek Liška (-/2),\nIvo Pihrt (-/1),\nR. Procházka (-/1),\nŘepka (-/1),\nFrantišek Šimek (-/5),\nV. Širůček (-/1),\nDavid Šolle (-/2),\nR. Zadák (-/1),\nMilan Záleský (-/3) -\ntrenéři Miroslav Koubek a Miroslav Beránek\n\nP. Řezáč (-/0),\nR. Suchý (-/0),\nMichal Šilhavý (-/0),\nM. Šporka (-/0) -\nD. Bárta (-/2),\nM. Drobný (-/0),\nR. Hertl (-/3),\nP. Hodlík (-/0),\nM. Hykl (-/0),\nJ. Chalupa (-/0),\nM. Janouch (-/1),\nKocián (-/3),\nT. Kozel (-/4),\nM. Macek (-/0),\nM. Minár (-/0),\nRadek Miřatský (-/0),\nJ. Novotný (-/2),\nR. Petrův (-/0),\nK. Pokorný (-/5),\nSaidl (-/1),\nMarek Smola (-/0),\nMichal Starczewski (-/8),\nM. Štěpánek (-/4),\nP. Tichý (-/6),\nL. Tomášek (-/1),\nMichal Voljanskij (-/0) -\ntrenér Josef Jebavý\n\nVáclav Bradáč (-/0),\nJaroslav Mašín (-/0),\nMilan Sova (-/0),\nMartin Vild (-/0) -\nJan Barták (-/2),\nPetr Bílek (-/2),\nFrantišek Douděra (-/0),\nMiroslav Držmíšek (-/0),\nDavid Jehlička (-/3),\nZoran Jovanoski (-/2),\nPetr Kašťák (-/2),\nPetr Kostecký (-/0),\nD. Kotek (-/0),\nMartin Kuchař (-/4),\nMarek Ladomerský (-/0),\nJiří Ludvík (-/0),\nDavid Lukeš (-/4),\nAntonín Medřický (-/0),\nVladimír Mikuláš (-/0),\nJ. Míl (-/3),\nGustáv Ondrejčík (-/4),\nVladimír Rosenberger (-/0),\nM. Starec (-/0),\nRastislav Stříška (-/2),\nPetr Šimoníček (-/1),\nVladimír Tománek (-/0),\nZ. Vávra (-/2),\nBohuš Víger (-/0) -\ntrenér Bohuš Víger\n\nRadek Chadima (-/0),\nL. Labaj (-/0),\nP. Procházka (-/0),\nP. Řezáč (-/0) -\nDan Asník (-/1),\nJindřich Bureš (-/1),\nDušan Fitzel (-/0),\nM. Hájek (-/1),\nM. Havel (-/3),\nRostislav Hertl (-/0),\nPetr Hlavsa (-/9),\nT. Chlumecký (-/0),\nR. Kabrna (-/0),\nMartin Kokšal (-/0),\nFrantišek Kollár (-/1),\nT. Linhart (-/0),\nM. Moravčík (-/2),\nMužík (-/1),\nJ. Panuška (-/0),\nPetr Pejša (-/4),\nJosef Pekárna (-/1),\nKarel Procházka (-/3),\nMarek Řepka (-/1),\nRadek Schweinert (-/4),\nJaroslav Topka (-/0),\nJ. Trnovec (-/4),\nAleš Unger (-/0),\nTomáš Valta (-/4),\nR. Vojč (-/0),\nZdeněk Vopat (-/3) -\ntrenéři Radim Suchánek a Milan Šíp\n\nJaroslav Landrgott (-/0),\nRadek Sňozík (-/0) -\nJ. Boček (-/0),\nMartin Bronec (-/4),\nP. Brouzda (-/0),\nBučan (-/2),\nZ. Čejka (-/1),\nMichal Drahorád (-/0),\nM. Folar (-/0),\nM. Hejkal (-/0),\nF. Houška (-/2),\nP. Hrabovský (-/0),\nD. Janeček (-/0),\nKolenič (-/1),\nM. Koníček (-/2),\nPetr Královec (-/5),\nKristek (-/0),\nJ. Lorenc (-/4),\nRadek Mráz (-/2),\nViktor Naar (-/1),\nK. Pácal (-/0),\nT. Pilip (-/0),\nP. Roháč (-/0),\nM. Rolínek (-/1),\nJ. Slavík (-/0),\nZdeněk Slowik (-/2),\nPavel Veleman (-/0),\nJan Velkoborský (-/1),\nT. Vlček (-/0),\nVladimír Zdvihal (-/4) -\ntrenéři Jaroslav Berta a Jiří Novák\n\nA. Brejník (-/0),\nV. Bureš (-/0),\nP. Hrádek (-/0),\nM. Šusta (-/0) -\nZ. Dryják (-/1),\nR. Duda (-/12),\nT. Egrmaier (-/3),\nM. Eisenstein (-/1), \nFila (-/3),\nP. Gregor (-3),\nRoman Halwiger (-/1),\nM. Chadima (-/0),\nZ. Chaloupka (-/0),\nJ. Charvát (-/0),\nK. Jaroš (-/0),\nR. Klempera (-/0),\nOta Mačura (-/0),\nF. Pařízek (-/0),\nJ. Přerost (-/1),\nV. Sedláček (-/0),\nJ. Stádník (-/0),\nJ. Stárek (-/0),\nJ. Šimek (-/7),\nM. Širůček (-/0),\nP. Štika (-/1),\nR. Vachuda (-/0),\nJ. Vondrák (-/2) -\ntrenér Jiří Nos\n\nA. Brejník (-/0),\nJ. Bojčuk (-/0),\nPavel Kučera (-/0) -\nR. Benc (-/0),\nP. Bláha (-/0),\nČapek (-/1),\nM. Čižnár (-/2),\nDrahoš (-/5),\nM. Halapej (-/2),\nR. Havlík (-/2),\nL. Hejný (-/1),\nR. Hlavica (-/0),\nL. Hořt (-/0),\nD. Chmátal (-/0),\nPetr Johana (-/6),\nR. Matějíček (-/1),\nM. Mitterbach (-/0),\nR. Pavel (-/1),\nM. Psotný (-/0),\nK. Rezek (-/1),\nP. Runt (-/1),\nJiří Schveiner (-/0),\nKarel Tichota (-/2),\nM. Tomán (-/0),\nZ. Zrůbek (-/0),\nF. Žikeš (-/2) -\ntrenéři Karel Matějček a Tomáš Matějček\n\nPavel Andok (-/0),\nR. Bartoš (-/0),\nL. Fišer (-/0),\nMartin Vild (-/0) -\nJ. Adelt (-/0),\nM. Arazim (-/3),\nJ. Aust (-/0),\nJ. Barták (-/3),\nMilan Bouda (-/0),\nČapek (-/2),\nP. Čermák (-/0),\nP. Dohnal (-/1),\nP. Dvořák (-/3),\nP. Klepáč (-/0),\nM. Mulač (-/0),\nM. Myška (-/1),\nM. Petrák (-/2),\nMichal Remta (-/1),\nPavel Saidl (-/3),\nSamuel (-/1),\nMichal Ščasný (-/0),\nŠebor (-/0),\nJiří Šmidrkal (-/1),\nPavel Veleba (-/1),\nM. Vinklárek (-/2) -\ntrenér Vlastimil Preis\n\n"}
{"id": "1192353", "url": "https://cs.wikipedia.org/wiki?curid=1192353", "title": "Chata Kamzík", "text": "Chata Kamzík\n\nChata Kamzík (), (), () byla chata, která stála do roku 1980 na \"Starolesnianskej polaně\" nedaleko Hrebienka ve Vysokých Tatrách v nadmořské výšce 1295 m.\n\nJán Juraj Rainer, nájemce Starého Smokovce, byl první, kdo objevil výhody poskytování komplexních služeb hostům, kteří přicházeli na léčebný pobyt do Smokovce. Smokovec byl výhodným východiskem pro túry na Lomnický štít i do Malé a Velké Studené doliny. Starolesnianska poľana poskytovala výhodné místo na stavbu malé útulny, která mohla poskytovat nouzové přenocování a ochranu před nepohodou. Nejprve upravil stezku ze Smokovce na Hrebienok. V roce 1863 vypracoval projekt chaty. O dva roky později ji postavili. Byla z kamene, s malými okénky a jednou místností o rozměrech 5 x 5,5 m. Uvnitř bylo ohniště a dřevěné pryčny. Chata nesloužila dlouho. Když Juraj Rainer zemřel, začala chátrat. Hosté Starého Smokovce se v roce 1876 vybrali na její opravu. Druhý rok přispěl sbírkou Uherský karpatský spolek. Opravili ji, ale už nelákala turisty.\n\nUrbárnici ze Staré Lesné využili příležitosti a se záměrem zkvalitnit služby na oblíbené \"Starolesnianskej polaně\" se rozhodli postavit nejprve hájovnu, která měla poskytovat služby i turistům, ale pak změnili projekt a vedle Rainerova chaty v roce 1884 postavili novou, kterou nazvali Kamzík. Měla osm pokojů a restauraci. Až sem bylo možné přijít ze Starého Smokovce pěšky nebo na koni. V letech 1901–1918 ji vlastnil Uherský karpatský spolek.\n\nChata prošla několika přestavbami. Uherský karpatský spolek k ní v roce 1907 přistavěl prosklenou verandu s restaurací. V roce 1920 poté převzal chatu Pracovní sbor sportovní a turistický z Prahy a od roku 1922 Klub československých turistů. Vnitřními přestavbami chata získala novou kapacitu, která se rozšířila na 55 lůžek. V roce 1934 chatu opět rozšířili. V deseti pokojích společné noclehárny bylo až 100 lůžek. Chatu zásobovali povozy, saněmi, autem, příležitost dostávali vysokohorští nosiči. Po druhé světové válce zde pro zaměstnance chovali prasata. Po zřízení TANAPu chov zastavili.\n\nChata byla velmi oblíbená. Přesto o její zvelebování po druhé světové válce už nebyl zájem. Mnohé služby, které poskytovala, nahradila Bilíkova chata a hotel na Hrebienku. V roce 1978 ji zavřeli a v roce 1980 asanovali.\n\n\n"}
{"id": "1192372", "url": "https://cs.wikipedia.org/wiki?curid=1192372", "title": "2017 ve sportu", "text": "2017 ve sportu\n\nToto je přehled sportovních událostí probíhajících v roce 2017.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1192374", "url": "https://cs.wikipedia.org/wiki?curid=1192374", "title": "Kobryn", "text": "Kobryn\n\nKobryn () je město v Bělorusku, v Brestské oblasti. Leží na jihozápadě Běloruska, na soutoku řeky Muchavec a Dněprsko-bugského kanálu. V roce 2016 mělo město 52 655 obyvatel.\n\nZaloženo bylo roku 1287. V letech 1589–1766 bylo součástí Polsko-litevské unie, jakožto svobodné město. V 16. století se ve městě usadila židovská komunita, roku 1900 čítala 6738 příslušníků. Po dělení Polska město připadlo Ruskému impériu. Po první světové válce připadlo, dle mírové smlouvy z Rigy, Polsku. V polsko-německé válce roku 1939 bylo město svědkem velké třídenní bitvy mezi 60. polskou pěchotní divizí vedenou Adamem Eplerem a 19. pancéřovou divizí vedenou Heinzem Guderianem. Na základě paktu Molotov-Ribbentrop ovšem záhy připadlo Sovětskému svazu. Roku 1941 ho ovšem dobyli Němci, židovská komunita byla ponejprv soustředěna v ghettu a posléze povražděna v koncentračních táborech. Sověti město znovu získali roku 1944 a učinili ho součástí Běloruské sovětské socialistické republiky. Dnes je součástí samostatného Běloruska.\n"}
{"id": "1192375", "url": "https://cs.wikipedia.org/wiki?curid=1192375", "title": "2018 ve sportu", "text": "2018 ve sportu\n\nToto je přehled sportovních událostí konaných v roce 2018.\n\n\n\n\n\n\n\n\n\n\n\n\n\n\n\n\n\n"}
{"id": "1192391", "url": "https://cs.wikipedia.org/wiki?curid=1192391", "title": "Lébény", "text": "Lébény\n\nLébény (německy \"Leiden\") je město v župě Győr-Moson-Sopron v okrese Mosonmagyaróvár. Rozkládá se na území o velikosti 81,37 km²; v roce 2015 zde žilo 3232 obyvatel.\n\nMěsto je známo díky románské bazilice sv. Jakuba z počátku 13. století, která bývala součástí benediktinského opatství.\n\n\n"}
{"id": "1192393", "url": "https://cs.wikipedia.org/wiki?curid=1192393", "title": "Limitující faktor", "text": "Limitující faktor\n\nLimitující faktor systému označuje podmínky, za kterých každá nezanedbatelná výchylka způsobí pozorovatelné změny, v běžné řeči většinou kolaps systému. Systém může mít různou hladinu tolerance pro různé veličiny.\n\nPři navrhování chemických reakcí za účelem výroby konkrétního produktu je třeba dbát na to, aby jeden z reaktantů před zahájením produkce nepohltil druhý. Množství produktu je limitované množstvím těchto reaktantů.\n\nV biologii a ekologii jsou limitující faktory maximální vytěžení potřebných látek. Limitována je především výška růstu (tlakem) a hustota výskytu (konkurencí). Koncept limitujících faktorů je založen na podstatě Liebigova zákona minima, který říká, že růst je kontrolovaný nikoli maximálním potenciálem prostředí, ale tím pro rostlinu nejvíce limitujícím faktorem - minimální hodnotou pro výskyt organismu. Limitující faktory prostředí jsou pro organizmy bez přirozeným predátorů regulátory frekvenčně závislé selekce. Rozsah tolerance režimu života organizmu se označuje jako ekologická amplituda.\n\nLimitující faktory se ale neomezují jenom na podmínky života druhu. Příkladem může být například klima typické pro určitý biom, které závisí na místním klimatopu.\n\nAllBusiness.com Business Glossary definuje  \"limiting (constraining) factor\" jako \"příčinu zabraňující vyšší produkci daného produktu\". Příkladem je omezená možná doba provozu elektřiny nebo směny pracovníků.  Termín také často přebírá technická literatura.\n\n"}
{"id": "1192395", "url": "https://cs.wikipedia.org/wiki?curid=1192395", "title": "Římskokatolická farnost Hory Matky Boží", "text": "Římskokatolická farnost Hory Matky Boží\n\nŘímskokatolická farnost Hory Matky Boží je územním společenstvím římských katolíků v rámci sušicko-nepomuckého vikariátu českobudějovické diecéze.\n\nHory Matky Boží (latinsky \"Montes Mariani\") byly od dob Ludvíka Jagellonského královským horním městem, ač samostatná duchovní správa zde neexistovala. Město bylo přifařeno do Petrovic. Až v roce 1762 byla v místě zřízena administratura s vlastním knězem. Ta byla v roce 1857 povýšena na samostatnou farnost.\n\nFarnost je administrována ex currendo ze Velhartic.\n\n\n"}
{"id": "1192399", "url": "https://cs.wikipedia.org/wiki?curid=1192399", "title": "Jiří Langer (etnolog)", "text": "Jiří Langer (etnolog)\n\nJiří Langer (* 27. dubna 1936 Brno) je český etnolog, historik a muzejní pracovník zaměřený zejména na lidovou architekturu Západních Karpat. Specializuje se na terénní výzkumy dřevěných kostelů a architekturu venkova. Je spoluzakladatelem několika skanzenů, hlavně na Slovensku.\n\nDětství prožil v Praze na Hanspaulce. Původně se chtěl stát ilustrátorem knih jako Ondřej Sekora, ke kterému chodil domů na hodiny kreslení. Dostalo se mu tam mnoha cenných rad: vzít si jako předlohu kresby Mikoláše Alše a pokusit se je nakreslit stejně jako on tak, aby tam nebylo ani o čáru víc ani míň a přitom nepoužívat gumu. Po maturitě na gymnáziu v Bílé ulici (později nazýzvané „jedenáctiletka“), které se nacházelo v moderní funkcionalistické budově bývalého Francouzského lycea, nebyl přijat na studium grafiky na Akademii výtvarných umění a před vojnou jej zachránila možnost nastoupit do třetího ročníku Střední uměleckoprůmyslové školy a pokračovat studiem historie na Filozofické fakultě Univerzity Karlovy.\n\nV roce 1958 se oženil s Jaroslavou Vavrochovou a roku 1960 spolu natrvalo opustili Prahu. V březnu 1960 nastoupil jako historik Oravského muzea na Oravský hrad, kde setrval až do roku 1963. V letech 1963–1965 pracoval v Okresním domě osvěty v Dolném Kubíně a v letech 1965–1971 v Oravské galerii, kterou spoluzakládal a stal se jejím prvním ředitelem. Zasloužil se o získání a zpracování rozsáhlého fondu tradičního výtvarného umění Oravy, nyní prezentovaného ve stálé expozici lidové plastiky na Slanickém ostrově. Roku 1971, po krátkém působení v Krajském středisku památkové péče a ochrany přírody v Banské Bystrici, nastoupil do Valašského muzea v přírodě v Rožnově pod Radhoštěm, kde pracoval až do roku 1996.\n\nLidové stavitelství, zkoumané z hlediska historického, sociálního a etnografického, chápe jako prostředek k poznání člověka v minulosti, jeho potřeb a možností determinovanými společenskými podmínkami. Podílí se na řešení problematiky muzeí v přírodě v teoretické i praktické rovině. Klade důraz na vědeckou pravdivost, maximální komplexnost funkcí a prezentovaných forem. Patří k hlavním tvůrcům Muzea oravské dědiny; pro Muzeum liptovské dědiny v Pribylině a Muzeum lidové architektury ve Staré Ľubovni zpracoval etnografickou studii.\n\nOd roku 1964 spolupracoval na koncepci a činnosti subkomise pro lidové stavitelství, obydlí a sídla Mezinárodní komise pro studium lidové kultury Karpat a Balkánu. Od roku 1986 členem Asociace evropských muzeí v přírodě a členem vědeckých a redakčních rad mnoha muzeí v přírodě v Česku a na Slovensku (například Muzeum vesnice jihovýchodní Moravy ve Strážnici, Soubor lidových staveb Vysočina, Kysucké muzeum, Muzeum slovenské dědiny v Martině). Roku 1992 byl u zrodu časopisu Ethnologia europae centralis a v letech 1999 - 2016 jeho šéfredaktorem. V roce 2011 získal spolu s architektem Karlem Kučou prestižní cenu Europa Nostra za dvousvazkovou publikaci \"Dřevěné kostely a zvonice\". Je čestným členem České národopisné společnosti.\n\n\n\n\n"}
{"id": "1192401", "url": "https://cs.wikipedia.org/wiki?curid=1192401", "title": "Filomaté", "text": "Filomaté\n\nFilomaté (z řec. \"filein\" a \"mathésis\", milovníci učení), plným názvem \"Towarzystwo Filomatów\" byl tajný studentský spolek na univerzitě ve Vilniusu, založený roku 1817. K jeho zakladatelům patřil Adam Mickiewicz. Členem byl i Ignacy Domeyko. Filomaté chtěli změnit společnost osvětou a sebevzděláváním. Později se jejich program vyvíjel směrem k vlasteneckým cílům. V roce 1820 spolek po krátkou dobu působil i legálně. V roce 1823 však byl odhalen ruskou carskou policií (Vilnius tehdy byl součástí Ruské říše). Proces s členy spolku proběhl v roce 1824, dvacet z nich bylo odsouzeno a posláno do vyhnanství. Filomaté zakládali i další spřízněné tajné spolky, jako například v roce 1819 Svaz přátel či roku 1820 \"Zgromadzenie Filaretów\" (tzv. filareti).\n"}
{"id": "1192402", "url": "https://cs.wikipedia.org/wiki?curid=1192402", "title": "Pavel Branko", "text": "Pavel Branko\n\nPavel Branko, nebo Pavol Branko (* 27. dubna 1921, Terst), je nestor slovenské filmové kritiky, publicista, překladatel, teoretik dokumentárního filmu, historik a novinář. Patří k významným osobnostem moderní slovenské kultury a je autorem řady publikací z oblasti slovenské kinematografie. Jako první na Slovensku se začal systematicky zabývat teorií non-fiction filmu.\n\nPo pádu socialismu dostal mnoho ocenění, čestných uznání a zároveň i cenu za celoživotní dílo. V současnosti je jeho ženou Emília Branková.\n\nPavel Branko se narodil na palubě francouzské lodi, která měla namířeno do italského města Terst. Jeho otec byl židovského původu, byl ale pokřtěn. Matka byla Ruska, mezi jejími předky se však najdou Němci, Rusové i Češi.\n\nBranko strávil své dětství v Hačavě. Do Bratislavy se přestěhoval v roce 1931. V letech 1932 až 1940 navštěvoval reálné gymnázium v Bratislavě. Po absolvování gymnázia začal navštěvovat Slovenskou vysokou školu technickou, studijní obor strojírenství. Setrval zde pouze dva semestry. Studium musel kvůli židovské příslušnosti svého otce ukončit. Do léta roku 1942 vystřídal tři krátkodobá zaměstnání.\n\nV roce 1939 se Pavel Branko připojil k ilegální Komunistické straně, v té době nejsilnější protifašistické síle na Slovensku.\nJeho politická aktivita skončila v červnu 1942, kdy byl společně s dalšími čtyřmi členy strany zatčen. Krátce po zatčení mu byl uložen trest smrti.\n\nV letech 1942 až 1945 byl Branko politickým vězněm ve třech slovenských městech v Bratislavě, Nitře a Leopoldově. V únoru 1945 byl Branko spolu s ostatními přesunut do koncentračního tábora Mauthausen.\n\nPo osvobození od roku 1945 až 1948 byl Branko nezávislým překladatelem, překládal fikční literaturu a filozofickou non-fikci z angličtiny, ruštiny a němčiny. Později začal psát filmové recenze a stal se respektovaným nezávislým filmovým kritikem.\n\nMezi lety 1948 a 1958 byly jeho filmové recenze publikovány v mnoha žurnálech, periodikách a denících jako \"Kultúrny život\", \"Pravda\", \"Práca\", \"Náš film\", \"Slovenské pohľady\", \"Smena\", \"Ľudovýchova\", \"Slovenská reč\", \"Pod zástavou socializmu\", \"Svet socializmu\" a jiných.\n\nV roce 1952 jako filmový recenzent a kritik rezignoval a se svou první ženou Marií se přestěhoval do opuštěné chaty ve Vysokých Tatrách, kde se věnoval překladům knih.\n\nV roce 1956, po uvolnění poměrů, se vrátil do Bratislavy, kde pracoval jako redaktor nově založeného filmového čtrnáctideníku \"Film a divadlo\". Mimo jiné se specializoval i na dokumentární film. Pravidelně navštěvoval krátkometrážní filmové festivaly v Karlových Varech, Oberhausenu, Lipsku a Krakově (příležitostně i jako člen poroty), a také filmový festival v jugoslávské Pule. V 50., 60. a počátkem 70. let publikoval své recenze, kritiky a eseje převážně ve slovenském a anglickém jazyce. V těchto třech desetiletích přispíval svými filmovými kritikami do těchto slovenských mediálních formátů: \"Čítanie o ZSSR\", \"Film a divadlo\", \"Kultúrny život\", \"Ľudovýchova\", \"Mladá tvorba\", \"Národná obroda\", \"Nové slovo\", \"Práca\", \"Pravda\", \"Predvoj\", \"Príroda a spoločnosť\", \"Rodina a škola\", \"Slovenský rozhlas\", \"Slovenka\", \"Slovenská reč\", \"Slovenské pohľady\", \"Slovenský jazyk a literatúra\", \"Smena\", \"Svet socializmu\", \"Učiteľské noviny\", \"Új szó\", \"Umelecké slovo\", \"Televízia\", \"Večerník\" a \"Život\". Čo sa týka českých mediálnych formátov, prispieval do: \"Czechoslovak Life\", \"Divadelní a filmové noviny\", \"Estetika\", \"Film a doba\", \"Filmové a televizní noviny\", \"Reportér\", \"Rudé právo\", \"Plamen \"a \"Tvorba\".\n\nV zahraničí publikoval příležitostně do těchto periodik: \"Les Lettres Françaises\" (Francie); \"Telegram\" (Jugoslávie, Záhřeb); \"Deutsche Filmkunst\" (Německá demokratická republika); \"Ekran Warszawski\", \"Film polski\", \"Kamera\" (Polsko); \"Filmspiegel\" (SRN); \"Filmrutan\" (Švédsko) a \"Iskusstvo kino\", \"Sovetskij ekran\" (SSSR).\n\nOd roku 1968 vedl scenáristicko-dramaturgický kurz na Vysoké škole múzických umění v Bratislavě. Ještě v létě toho roku se stal členem delegace slovenských filmařů a kritiků, kteří navštívili západoněmecké město Bochum, kde odpromítali a diskutovali o nonkonformních slovenských filmech, včetně takových filmů jako \"Zbehovia a pútnici\" Juraje Jakubiska.\n\nZatímco byl Branko vysoce respektovaným filmovým kritikem a publicistou, stále se věnoval literárním překladům. V roce 1967 obržel čestnou cena SÚKK a SV ČSSP za překlad knihy Maxima Gorkého \"Život Klima Samgina\" (\"Жизнь Клима Самгина\").\n\nV roce 1970 se Pavel Branko vzdal postu hlavního redaktora čtrnáctideníku \"Film a divadlo\". Krátce nato byl na jeden rok zaměstnán jako vědecký pracovník Slovenského filmového ústavu (SFÚ). Byly to přesně dva roky před jeho oficiálním zařazením na černou listinu jako filmový publicista a překladatel. V roce 1973, jako 52letý, byl nucen natrvalo odejít do důchodu. V tomto roce se rozvedl se svou první ženou Marií. Druhý manželský svazek uzavřel s Emilií o šest let později.\n\nJak filmový kritik byl zařazen na černou listinu po celou dobu normalizace (1972 - 89), a jako překladatel od roku 1972 až do roku 1978. Od roku 1972 až 1976 příležitostně publikoval filmové eseje na nekontroverzní témata. Jeho přátelé a kolegové souhlasili s tím, že může publikovat eseje pod jejich jmény.\n\nMezi lety 1990 a 2007 Pavel Branko publikoval filmové kritiky v několika žurnálech a denících jako jsou \"Dialóg\", \"Film a doba\", \"Film.sk\", \"Filmová revue\", \"Kino-Ikon\", \"Kultúrny život\", \"Mosty\", \"Nové slovo\", \"Pravda\", \"Rádio Slobodná Európa \"a \"Sme\".\n\nAutorský styl Pavla Branka je v mnoha ohledech originální. Originální ve smyslu jeho přístupu, kdy se ve svých filmových recenzích zda kritikách až cíleně vyhýbal a vyhýbá klišovitým vyjádřením a generalizujícím frázím. Téměř každý jeho text je obohacen o slovo, které se v daném období nepoužívalo, respektive bylo v tomto období již archaickým pojmenováním. Občas se v jeho textech nacházejí i nově vytvořená (neologismy) nebo velmi zřídka používaná slova jako: \"techminimum\", \"slovgličtina\", \"doslovistický\" atd.\n\nMartin Šmatlák o jeho jazyce napsal: \n\n\nV roce 2009 natočila dokumentaristka Zuzana Piussi dlouhometrážní dokumentární film o „nestorovi slovenské filmové kritiky“ Pavlovi Brankovi nesoucí název \"Hrdina našej doby\". Název dokumentu odkazuje na stejnojmennou novelu Michaila Lermontovova, která pojednává o jakémsi „zbytečném člověku“, za kterého se ironicky považoval i sám Pavel Branko.\n\nV roce 2010 natočil Jaro Rihák o Brankovi krátkometrážní portrét pro televizní pořad \"GEN.sk\" (\"Galerie elity národa.sk\").\n\n\n\n\n"}
{"id": "1192403", "url": "https://cs.wikipedia.org/wiki?curid=1192403", "title": "Augustin Kahles", "text": "Augustin Kahles\n\nAugustin Kahles, též August Kahles (\"cca 1820\" – květen 1903), byl rakouský politik české národnosti z Čech, poslanec Českého zemského sněmu.\n\nV 50. letech 19. století je uváděn jako vlastník dvora v Jenišovicích. Přispíval tehdy do fondu Českého musea na vydávání českých knih. Působil od roku 1867 jako statkář v Křivsoudově. V letech 1869–1870 byl tamním starostou. Od roku 1880 byl okresním starostou v Dolních Kralovicích (v letech 1884–1890 zasedal v tamním okresním výboru). Patřil k staré generaci českých vlastenců. Mezi jeho osobní přátele patřili Karel Sladkovský, František Ladislav Rieger či Grégr. Byl bezdětný a dříve i relativně zámožný. Později utrpěl značnou finanční ztrátu. Požíval úcty v domovském regionu. Ačkoliv patřil mezi staročechy, ocenily ho mladočeské \"Národní listy\" po jeho smrti jako člověka, který \"přátel měl mnoho a tím též i dosti protivníků, kteréž však svým rozhledem a bohatými zkušenostmi odzbrojoval\".\n\nV 60. letech se zapojil i do vysoké politiky. V zemských volbách v lednu 1867 byl zvolen na Český zemský sněm, kde zastupoval kurii venkovských obcí, obvod Ledeč, Dolní Kralovice. Mandát zde obhájil ve volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci tehdejší pasivní rezistence, praktikované Národní stranou (staročeskou) mandát zemského poslance přestal vykonávat a byl ho v září 1868 zbaven pro absenci, načež byl opakovaně manifestačně zvolen v doplňovacích volbách v září 1869. Mandát získal i v řádných zemských volbách roku 1870 a zemských volbách roku 1872. V rámci tehdejší obnovené pasivní rezistence mandát přestal vykonávat a byl zbaven mandátu pro absenci, načež byl opakovaně manifestačně volen v doplňovacích volbách. Takto uspěl v doplňovacích volbách roku 1873, stejně jako v doplňovacích volbách roku 1874, po nichž ale byla jeho volba anulována na základě nesrovnalostí ohledně jeho pasivního volebního práva. Dále byl zvolen v doplňovacích volbách roku 1875, doplňovacích volbách roku 1876 a doplňovacích volbách roku 1877. Aktivně se mandátu na sněmu ujal po řádných zemských volbách roku 1878. I tehdy patřil ke staročeské straně. Uspěl i v zemských volbách roku 1883. Za staročechy neúspěšně kandidoval i v zemských volbách roku 1889, porazil ho ovšem nezávislý český kandidát František Krajíc.\n\nZemřel počátkem května 1903 ve věku 83 let. Pohřben byl 5. května 1903 v Křivsoudově.\n"}
{"id": "1192405", "url": "https://cs.wikipedia.org/wiki?curid=1192405", "title": "Evropský pohár juniorů ve sportovním lezení 2014", "text": "Evropský pohár juniorů ve sportovním lezení 2014\n\nEvropský pohár juniorů ve sportovním lezení 2014 se uskutečnil ve čtyřech zemích. Zahájen byl 31. května v rakouském Imstu prvním závodem Evropského poháru juniorů disciplínou lezení na obtížnost. V této disciplíně se uskutečnily dva závody, v lezení na rychlost a v boulderingu tři. Poslední závod světového poháru se uskutečnil 6.-7. září v italském Arcu (bouldering). Celkem proběhlo 7 závodů pod patronátem IFSC, v tomto roce nebyly v žádném termínu zdvojené discipíny, 2 závody proběhly v Imstu.\n\nV roce 2014 se v uvedených disciplínách konalo ve Spojeném království a Itálii také Mistrovství Evropy juniorů, které se do výsledků Evropského poháru juniorů (od tohoto roku) započítávalo.\n\n\nMatěj Burian skončil na třetím místě v lezení na rychlost v kategorii B, když v Imstu získal zlatou medaili.\n\n\n"}
{"id": "1192406", "url": "https://cs.wikipedia.org/wiki?curid=1192406", "title": "Galaxie Sochař", "text": "Galaxie Sochař\n\nGalaxie Sochař (NGC 253, také známá jako Caldwell 65) je spirální galaxie v souhvězdí Sochaře vzdálená přibližně 10,6 milionů světelných let. Je hlavním členem skupiny galaxií v Sochaři a nachází se tedy velmi blízko k Místní skupině galaxií. Je to hvězdotvorná galaxie, protože v současnosti překotně tvoří nové hvězdy.\n\nGalaxii objevila Caroline Herschel, sestra britského astronoma Williama Herschela, v roce 1783 během soustavného hledání komet.\nO půl století později ji pozoroval John Herschel svým 18 palcovým dalekohledem s kovovým zrcadlem na Mysu Dobré naděje. Napsal: \"velmi jasná a velká (délka 24'); nádherný objekt… Její jas je poněkud nestálý, ale nevidím v ní žádné hvězdy kromě 4 velkých a jedné menší, které vypadají, že k ní nepatří, jsou mnohem blíž…\"\n\nAllan Sandage napsal v roce 1961 do knihy \"Hubble Atlas of Galaxies\", že galaxie Sochař je \"vzorový příklad zvláštní podskupiny galaxií typu Sc… na fotografických snímcích galaxií této skupiny převládají obrazce tvořené prachem. Velmi složité prachové pruhy a skvrny jsou rozptýlené na celém jejich povrchu. Spirální ramena je často obtížné sledovat… Ramena jsou vyznačena stejnou měrou prachem i spirálovým tvarem.\"\nBernard Y. Mills, astronom ze Sydney, objevil, že galaxie Sochař je také docela silným zdrojem rádiových vln.\n\nV roce 1998 pořídil Hubbleův vesmírný dalekohled podrobný snímek galaxie Sochař.\n\nGalaxie Sochař je jednou z nejjasnějších galaxií na obloze, je možné ji vidět i triedrem. Je považována za jednu z nejjednodušeji viditelných galaxiích na obloze, hned po Galaxii v Andromedě.\nJe to vhodný objekt pro pozorování dalekohledem o průměru 300 mm nebo větším. V takovém dalekohledu je vidět dlouhé oválné jádro a skvrnitý disk. I když jádro vypadá pouze o málo jasnější než ostatní části galaxie, vzhledem k rozměrům disku je velice rozsáhlé. V dalekohledu o průměru větším než 400 mm je možné vidět tmavý prachový pás severozápadně od jádra a více než tucet slabých hvězd, které se na galaxii promítají.\n\nVe střední Evropě nevychází vysoko nad obzor. Na obloze se nachází v severní části souhvězdí Sochaře u hranice se souhvězdím Velryby, 5 stupňů severozápadně od hvězdy Alfa Sculptoris. 2 stupně jihovýchodně od galaxie leží kulová hvězdokupa NGC 288.\nNejvýraznější vlastností galaxie Sochař je výše zmíněná překotná tvorba hvězd, díky které se v jejím středu vytvořilo několik obřích hvězdokup (objevených pomocí HST): jedna s hmotností 1,5 milionů hmotností Slunce a absolutní magnitudou přinejmenším -15 a dvě další s hmotností 50 000 hmotností Slunce a absolutní magnitudou kolem -11; \npři další studii byla nalezena ještě větší hvězdokupa, skrytá za hustými mračny kosmického prachu, která má hmotnost 14 milionů hmotností Slunce, stáří přibližně 5,7 milionů let a obsahuje velké množství Wolf-Rayetových hvězd.\n\nTaké v severovýchodní části galaxie najdeme oblast silné tvorby hvězd. Nachází se zde mnoho červených veleobrů a v galaktickém halu je zde mnoho mladých hvězd a neutrálního vodíku. Toto, spolu s dalšími zvláštnostmi galaxie, naznačuje, že se s ní před 200 miliony let srazila trpasličí galaxie bohatá na plyn, narušila její disk a spustila nynější prudkou tvorbu hvězd.\n\nPodobně jako u jiných galaxií, ve kterých překotně vznikají hvězdy, jako například Messier 82, NGC 4631 nebo NGC 4666, hvězdný vítr z mnoha nově vytvořených hmotných hvězd i jejich zanikání ve formě supernov vyfukuje hmotu do galaktického hala a tento supervítr bude brzdit vznik dalších hvězd v galaxii.\n\nI když jsou hvězdotvorné galaxie často doprovázeny supernovami, v galaxii Sochař byla zatím objevena pouze jedna.\nTato supernova z listopadu roku 1940 má označení SN 1940E, měla magnitudu 14 a nachází se přibližně 54\" jihozápadně od galaktického jádra.\n\nNedávný výzkum naznačuje, že se uprostřed této galaxie nachází obří černá díra s odhadovanou hmotností 5 milionů hmotností Slunce, tedy trochu více než Sagittarius A*.\n\nGalaxie Sochař a přilehlé galaxie NGC 247, PGC 2881, PGC 2933, Sculptor-dE1 a UGCA 15 tvoří malé jádro uprostřed skupiny galaxií v Sochaři, která sousedí s Místní skupinou galaxií.\nVětšina ostatních galaxií v této skupině je k tomuto jádru gravitačně vázána pouze slabě.\nGalaxie Sochař je nejjasnější galaxií skupiny a zároveň patří mezi nejzářivější galaxie v okolí Mléčné dráhy, předčí ji pouze Galaxie v Andromedě a galaxie Sombrero\n\nMezinárodní tým vědců použil teleskop Subaru na Observatoři Mauna Kea k průzkumu slabé trpasličí galaxie, která se rozpadá blízko NGC 253. Pozorování přineslo hodnotný pohled na děj, který je prchavý, ale důležitý v tvarování galaxií. Satelitní galaxie dostala název NGC 253-dw2 a možná nepřežije další zanoření do svého hostitele, což může hostitelskou galaxii do jisté míry narušit, pokud je trpasličí galaxie dostatečně hmotná.\nVzájemné ovlivňování mezi těmito dvěma galaxiemi může rozluštit nevyřešenou záhadu o NGC 253, protože velká galaxie vykazuje známky narušení trpasličí galaxií. Narušitel dříve nebyl vidět a předpokládalo se, že zanikl, ale nyní byl viník asi nalezen.\n\n"}
{"id": "1192407", "url": "https://cs.wikipedia.org/wiki?curid=1192407", "title": "Josef Linke", "text": "Josef Linke\n\nJosef Linke (5. května 1820 Hranice – 7. ledna 1896 Horní Rokytnice) byl rakouský podnikatel a politik německé národnosti z Čech, v 60. letech 19. století poslanec Českého zemského sněmu.\n\nPůsobil jako měšťan a obchodník v Horní Rokytnici v domě čp. 74. Od roku 1861 byl poštmistrem. Byl členem okresní školní rady ve Vrchlabí. Angažoval se v rokytnické pobočce spolku Verein für Geschichte der Deutschen in Böhmen.\n\nV 60. letech se zapojil i do vysoké politiky. V zemských volbách v lednu 1867 byl zvolen na Český zemský sněm, kde zastupoval kurii městskou, obvod Rokytnice, Jilemnice. Mandát zde obhájil i v zemských volbách v březnu 1867.\n\nZemřel v lednu 1896 ve věku 75 let.\n"}
{"id": "1192410", "url": "https://cs.wikipedia.org/wiki?curid=1192410", "title": "Murad Gajdarov", "text": "Murad Gajdarov\n\nMurad Gajdarov (: ) nebo (: ), (* 13. února 1980 v Chasavjurtu, Dagestán, Sovětský svaz) je ruský zápasník volnostylař dagestáské (avarské) národnosti, olympijský medailista z roku 2008. Na přelomu tisíciletí reprezentoval krátce Ázerbájdžán. Od roku 2001 reprezentuje Bělorusko.\n\nVolnému stylu se věnoval od 9 let v rodném Chasavjurtu pod vedením Magomeda Gusejnova. Ještě jako junior přijal v olympijském roce 2000 možnost kvalifikovat se na olympijské hry v Sydney pod vlajkou Ázerbájdžánu. Po nezdaru se vrátil do Chasavjurtu a od roku 2001 se nechal zlákat do Běloruska trenérem Valentinem Murzenkovem. V roce 2004 se kvalifikoval na olympijské hry v Athénách a po postupu ze základní skupiny se utkal ve čtvrtfinále s Buvajsarem Sajtijevem. V zápase prohrával o dva body, ale v závěru dokázal vyrovnat. V následném prodloužení se opakovala situace z finále mistrovství světa v New Yorku v roce 2003, ve které hrál hlavní roli rozhodčí. Jak ukázal pozdější záznam rozhodčí dal chybně vítězný bod Sajtijevi. Vědom si této již druhé křivdy odmítl přijmout porážku a v zákulisí rozhodčí i Sajtijeva slovně napadl. Z následné potyčky mezi nimi, trenéry a fanoušky ho jury z turnaje diskvalifikovala. V roce 2008 se kvalifikoval na olympijské hry v Pekingu. V semifinále prohrál se Soslanem Tydžyjevem z Uzbekistánu, v následném souboji o třetí místo porazil Rumuna Gheorghițu Ștefana a získal bronzovou olympijskou medaili. V roce 2012 se na olympijské hry v Londýně nekvalifikoval. Od roku 2013 zápasí ve střední váze.\n\n"}
{"id": "1192413", "url": "https://cs.wikipedia.org/wiki?curid=1192413", "title": "Songkran", "text": "Songkran\n\nSongkran (sanskrt: \"meṣa saṅkrānti\") označuje období, ve kterém Slunce prochází konstelací Berana (13.–15. dubna). \n\nV zemích jihovýchodní Asie (např. Thajsko, Myanmar, Laos, Kambodža) Songkran znamená příchod Nového roku. \n\nLidé se vrací domů, rodiny tráví čas společně, navštěvují se příbuzní, vyjadřuje se úcta ke starším a k předkům, časté jsou též návštěvy chrámů. Nejznámější součástí oslav je bujaré veselí v ulicích, při kterém se lidé vzájemně polévají vodou. Voda má očišťující funkci a smývá vše špatné za starého roku.\n"}
{"id": "1192415", "url": "https://cs.wikipedia.org/wiki?curid=1192415", "title": "Ignác Moravec", "text": "Ignác Moravec\n\nIgnác Moravec, též Hynek Moravec (30. prosince 1824 Nová Včelnice \"(některé zdroje uvádějí jako místo narození Jindřichův Hradec\"\")\" – 26. února 1890 Jindřichův Hradec), byl rakouský podnikatel a politik české národnosti z Čech, poslanec Českého zemského sněmu a starosta Jindřichova Hradce.\n\nNěkteré zdroje uvádějí, že se narodil v Jindřichově Hradci, v nekrologu v místním tisku je ale zmiňováno, že \"nebyl zdejším rodákem\". Působil jako majitel textilní továrny a měšťan v Jindřichově Hradci. V tomto městě zastával v letech 1861–1867 a 1876–1882 funkci starosty. Byl též členem okresního zastupitelstva v Jindřichově Hradci.\n\nV 60. letech se zapojil i do vysoké politiky. V zemských volbách v lednu 1867 byl zvolen na Český zemský sněm, kde zastupoval kurii městskou, obvod Jindřichův Hradec, Bystřice. Mandát zde obhájil ve volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci tehdejší pasivní rezistence, praktikované Národní stranou (staročeskou) mandát přestal vykonávat a byl v září 1868 zbaven mandátu pro absenci. Mandát získal i v dalších zemských volbách roku 1870 a zemských volbách roku 1872. V rámci tehdejší obnovené pasivní rezistence mandát přestal vykonávat a byl zbaven mandátu pro absenci. V následných doplňovacích volbách roku 1873 a doplňovacích volbách roku 1874. tu byl poslancem zvolen Jindřich Houra. Moravec se do sněmu vrátil až v doplňovacích volbách roku 1875. Následovalo opět zbavení mandátu a opětovná manifestační volba v doplňovacích volbách roku 1876. Aktivně se mandátu na sněmu ujal po řádných zemských volbách roku 1878. Patřil ke staročeské straně.\n\nZemřel v únoru 1890.\n"}
{"id": "1192417", "url": "https://cs.wikipedia.org/wiki?curid=1192417", "title": "Diplusodon", "text": "Diplusodon\n\nDiplusodon je rod rostlin z čeledi kyprejovité. Jsou to keře a polokeře s jednoduchými křižmostojnými listy a velkými, nápadnými květy se svraskalými korunními lístky. Rod zahrnuje přes 100 druhů a je rozšířen výhradně v jihoamerickém savanovém biotopu známém jako cerrado. Většina druhů roste na křemencových výchozech ve východní Brazílii. Četné druhy jsou ohrožené destrukcí stanovišť.\n\nZástupci rodu \"Diplusodon\" jsou keře a polokeře. Větévky jsou oblé, hranaté nebo křídlaté. Listy jsou jednoduché, vstřícné, křižmostojné. Květy jsou nápadné a velké, pravidelné, šestičetné, poddepřené 2 listenci, uspořádané v jednoduchých hroznech nebo thyrsech. Kališní trubka je zvonkovitá, podlouhlá. Mezi laloky kalicha jsou přívěsky kalíšku. Koruna (botanika) je složena ze 6 volných, svraskalých korunních lístků. Tyčinek je 6 až 43 a zpravidla vyčnívají z květů. Semeník je srostlý ze 2 plodolistů, s jednou nedokonale předělenou komůrkou. Plodem je přehrádkosečná tobolka. Semena jsou plochá, čočkovitého tvaru, křídlatá.\n\nRod \"Diplusodon\" zahrnuje 102 druhů. Je to druhý největší rod čeledi kyprejovité, přičemž mnoho druhů bylo popsáno v relativně nedávné době. Svým výskytem je tento rod omezen výhradě na jihoamerický savanový biotop, známý jako cerrado. Téměř všechny druhy rostou v Brazílii, pouze 2 byly celkem nedávno popsány z Bolívie (v roce 2005 a 2015). Centrum druhové diverzity je v pohořích východní a jihovýchodní Brazílie. Bohatý výskyt je např. v pohoří Espinhaço.\n\nVětšina druhů jsou stenoendemity, vyskytující se na izolovaných stanovištích v nadmořských výškách od 1000 do 1600 metrů. Zpravidla rostou na skalnatých a písčitých podkladech na křemencových výchozech a jejich svazích vystupujících z ploché krajiny.\n\nKvěty jsou schopny samoopylení, kterému však do značné míry zabraňuje jejich uspořádání. Jsou opylovány zejména středně velkými druhy včel včetně nepůvodní včely medonosné. Tyto včely přistávají přímo do středu květu a zadečkem se otřou o bliznu, umístěnou na vrcholu dlouhé, od prašníků vyhnuté čnělky. Květy navštěvují i malé druhy včel, ty však přistávají na korunní plátky a do styku s bliznou se nedostávají.\n\nPodle výsledků fylogenetických studií jsou blízce příbuznými rody kyprej (\"Lythum\"), kalužník (\"Peplis\") a jihoamerické dřevnaté rody \"Lourtella\" a \"Physocalymma\".\n\nŘada druhů je ohrožena destrukcí jejich nevelkých stanovišť, která jsou přeměňována na pole a pastviny. V Červeném seznamu ohrožených druhů IUCN není žádný druh uveden.\n\n"}
{"id": "1192419", "url": "https://cs.wikipedia.org/wiki?curid=1192419", "title": "Salomeja Nerisová", "text": "Salomeja Nerisová\n\nSalomeja Nerisová, vlastním jménem Salomeja Bačinskaite-Bučieneová (17. listopad 1904, Kiršai – 7. červenec 1945, Moskva) byla litevská básnířka. Psala emotivní lyriku, užívala velmi zpěvného verše, inspirovala se litevskými lidovými písněmi (zejm. \"Litevská sonáta\") a litevskými národními pohádkami (poéma \"Egle, hadí královna\"). Pseudonym si zvolila podle druhé největší litevské řeky Neris.\n\nVystudovala litevštinu, němčinu a literaturu na univerzitě ve Vilniusu. Poté pracovala jako učitelka v Lazdijai, Kaunasu a Panevėžysu. První sbírku básní vydala roku 1927 a pracovala také jako redaktorka a překladatelka. Překládala do litevštiny mj. básně A. S. Puškina, I. S. Turgeněva, Maxima Gorkého nebo Anny Achmatové, která naopak překládala své básně do ruštiny. \n\nV roce 1928 navázala kontakt s podzemní buňkou komsomolu na Litevské univerzitě, od roku 1931 byla spojkou Kominterny a za svého pobytu v Paříži (1936–1937) byla spojkou k tamnímu exilovému vedení komunistické strany na Litvě a v Polsku. V roce 1936 se vdala za architekta a sochaře Bernardase Bučase a po návratu učila na gymnáziu v Kaunasu.\n\nZa kontroverzní je v Litvě dnes považováno její angažování po sovětské okupaci v roce 1939. Zasedla v tzv. lidovém shromáždění, které žádalo o připojení k SSSR, a stala se posléze i členkou Nejvyššího sovětu Sovětského svazu. Napsala též oslavnou báseň na Stalina, za niž roku 1947 posmrtně dostala Stalinovu cenu a v roce 1954 byla jmenována národní umělkyní. Její podoba se objevila na sovětské poštovní známce.\n"}
{"id": "1192420", "url": "https://cs.wikipedia.org/wiki?curid=1192420", "title": "Hugo Nostic", "text": "Hugo Nostic\n\nHugo hrabě Nostic-Rieneck, též Nostitz-Rieneck (14. června 1814 Měšice – 24. ledna 1884 Praha), byl rakouský šlechtic z rodu Nosticů a politik z Čech, poslanec Českého zemského sněmu.\n\nPocházel z vlivného rodu Nosticů. V červnu 1849 se jeho manželkou stala hraběnka Marie Christina von und zu Clam-Martinitz. Ta byla sestrou předních českých šlechtických politiků Jindřicha Jaroslava Clam-Martinice a Richarda Clam-Martinice. S manželkou měli dceru Selinu a tři syny (c. k. komoří, nadporučík a poslanec hrabě Carl Erwein Maria von Nostitz-Rieneck, hrabě Heinrich Maria Nostitz a duchovní pražské arcidiecéze hrabě Robert Nostitz). Hugo Nostic působil jako velkostatkář. Patřily mu statky Hřebečníky a Slabce. Byl předsedou spolku pro podporování pražských chudých a členem správní rady Dráhy císaře Františka Josefa. Od roku 1855 působil i jako člen Vlastenecko-hospodářské společnosti.\n\nV 60. letech se zapojil i do vysoké politiky. V doplňovacích volbách v listopadu 1866 byl zvolen na Český zemský sněm, kde zastupoval kurii velkostatkářskou, nesvěřenecké velkostatky. Mandát zde obhájil i v řádných zemských volbách v lednu 1867. Na sněm se vrátil v volbách v roce 1870. Patřil ke Straně konzervativního velkostatku, která podporovala české státní právo a spolupracovala s Národní stranou (staročeskou).\n\nZemřel po delší nemoci v lednu 1884.\n"}
{"id": "1192422", "url": "https://cs.wikipedia.org/wiki?curid=1192422", "title": "Jozefova chata", "text": "Jozefova chata\n\nJosefova chata (), () je zaniklá chata na Štrbském Plese ve Vysokých Tatrách.\n\nPostavil ji v roce 1875 Uherský karpatský spolek. Majitel Štrbského Plesa Jozef Sentiváni postavil první budovu - loveckou chatu u plesa v roce 1873. Sloužila nejprve pro něj a jeho hosty. Zakrátko ji rozšířil pro potřeby turistické veřejnosti. Uherský karpatský spolek v té době rozvíjel iniciativy směřující k rozšíření turistického ruchu do všech dosavadních tatranských osad. Jozef Sentiváni byl zakládajícím členem Uherského karpatského spolku a nabídl jeho představitelem pozemek u plesa ke stavbě nové turistické ubytovny. Slavnostně byla otevřena 2. srpna 1875 a na počest štědrého dárce dostala jméno Josefova chata. Původně v ní byly dvě společné noclehárny, kuchyň, komora a místnost pro chataře. Po roce k ní přistavěli čtyři pokoje, koupelnu a komoru. Turisté měli k dispozici 40 lůžek. V roce 1877 ji vedl stálý hospodář. Poskytovala, kromě noclehů a stravy i obyčejné teplé koupele za 50 krejcarů, kosodřevinové za 60 krejcarů a sprchy za 20 krejcarů. Uherský karpatský spolek byl majitelem chatky jen rok. Finančně se vyrovnal s Josefem Szentiványim a vrátil chatku do jeho majetku. V roce 1879 se Štrbské Pleso stalo osadou. Josefova chata byla začleněna do lázeňského komplexu s názvem \"Turistický dům\". V roce 1901 stálo v okolí plesa 15 budov s 72 pokoji a 140 lůžky.\n\n"}
{"id": "1192423", "url": "https://cs.wikipedia.org/wiki?curid=1192423", "title": "Horský hotel Hrebienok", "text": "Horský hotel Hrebienok\n\nHorský hotel Hrebienok (), (), () byl hotel na Hrebienku ve Vysokých Tatrách, který je po mnoha změnách a přestavbách je dnes Horský hotel Hrebienok ve zprávě společnosti Tatry mountain resorts, a.s.\n\nNež vyrostly na Hrebienku první stavby stála na tzv. \"Kanclu\" Růženina chata a trochu později Studenopotocké kúpele. I ty, jako mnohé jiné stavby z 19. století ve Vysokých Tatrách, časem zanikly. Terasovitá planina pod hřebenem Slavkovského štítu se Hrebienkom nazývala mnohem dříve, než vznikly na ní první stavby. Prvním objektem zde byl \"Szilágyiho pavilon\", který postavil Uherský karpatský spolek na počest uherského ministra spravedlnosti \"Dezidera Szilágyiho\", který zemřel v roce 1901. Byl to liberální politik, který rád propagoval Vysoké Tatry. Pavilon byl i rozhlednou na tehdy ještě nezalesněné vyvýšenině. Projektoval ho Gedeon Majunke. Do užívání ho dali 7. srpna 1904. Časem se stal panteonem zasloužilých nadšenců Vysokých Tater. Umístili na něm několik pamětních tabulí, například František Dénes, Mikuláš Szontagh, Michal Guhr a jiným. Pavilon stojí dodnes.\n\nV prosinci 1908 byla předána do provozu nová pozemní lanovka ze Starého Smokovce na Hrebienok. První budovou, která zde stála, byla horní stanice lanovky. O čtyři roky později postavili na pozemcích obce Nová Lesná secesní budovu kavárny a restaurace tzv. \"Kiosk\". Majitelkou byla budapešťská akciová společnost \"Phoebus\", která dala postavit pozemní lanovku. Novou kavárna si pronajala vdova Zikmunda Sámsonyho. V roce 1920 se novým nájemcem kiosky stal novosmokovský hostinský \"Zikmund Eichner\". Hrabě \"J. Tisza\" v roce 1913 postavil nedaleko kiosku soukromou vilu. Nevyužíval ji. Bydlel v ní nájemce kiosku. V roce 1924 blízko ní postavili dřevěnou turistickou ubytovnu s 36 lůžky. Byla to původně stanice elektrické železnice ve Starém Smokovci, kterou rozebrali a přenesli na Hrebienok.\n\nNa severní straně za kiosky stál dřevěný bazar, ve kterém kromě občerstvení si turisté kupovali mapy, horskou literaturu a pohlednice. Postavil ho v roce 1909 Viliam Matejka, restauratér z Popradu. Byl to jen jednoduchý dřevěný stánek. Viliam Matejka v roce 1922 na jeho místě postavil nový bazar. Původně to byl bývalý přístřešek tatranské tramvaje, který stál na zastávce Stará Lesná. Do roku 1924 v něm fotografoval turisty \"Ernest Heller\" a po něm deset dalších let \"Věkoslav Schubert\".\n\nV roce 1922 odkoupila pozemní lanovku a objekty na Hrebienku pražská \"Legiobanka\". Kiosk a turistickou ubytovnu, která stála vedle něj, pronajala bývalému redaktorovi Slovenského východu \"Hugovi Fillovi\". Kapacita turistické ubytovny nestačila uspokojit nápor turistů. V roce 1926 byly budovy asanovány. Legiobanka jednala rychle. V roce 1928 již na místě staré ubytovny stál nový \"Sport hotel\", který byl svého času nejvýše položeným hotelem v Tatrách. Měl 72 moderních pokojů a turistickou noclehárnu pro 120 osob. Návštěvníci s auty měli k dispozici garáž. Hotel byl přistavěn k dříve postavenému kiosku a k nádražní budově lanovky. Tvořil s nimi jednolitý celek.\n\nBanka pronajala hotel zkušenému hoteliérovi \"Františkovi Pavelovi \" (1891–1942), který pocházel z Ružomberka. Již v roce 1927 byl nájemcem kiosků. Pavela byl aktivní. Zasloužil se o rozvoj lyžování, vytyčil lyžařskou louku a v roce 1941 slalomovou trať zpod \"Slavkovské vyhlídky\". Na Hrebienku se od roku 1929 až do začátku války konaly lyžařské závody o Pavelův pohár. V roce 1956 postavili na slalomové louce 750 metrů dlouhý vlek na \"Slavkovskou vyhlídku\", v roce 1968 rozhodčí věže. Sáňkařská dráha z Hrebienka do Starého Smokovce byla osvětlena v roce 1959.\n\nHotel po roce 1945 chvíli byl v majetku železničářů a v roce 1949 se stal odborářskou zotavovnou. V roce 1999 po dlouhé jedenáctileté přestavbě předán do užívání nový horský hotel pro veřejnost, který nyní nese název \"Hostel SOREA Hrebienok\"\n\n"}
{"id": "1192424", "url": "https://cs.wikipedia.org/wiki?curid=1192424", "title": "Ján Hucko", "text": "Ján Hucko\n\nJán Hucko (11. května 1932 Dolný Kubín – 15. ledna 2002) byl slovenský fotbalový trenér. Jeho synem byl fotbalista a trenér Ivan Hucko.\n\nMistr Československa 1969 se Spartakem Trnava a 1974 se Slovanem Bratislava. Trénoval i egyptský Zamalek SC.\n\n\n\n"}
{"id": "1192426", "url": "https://cs.wikipedia.org/wiki?curid=1192426", "title": "Ladislav Pavlica", "text": "Ladislav Pavlica\n\nLadislav Pavlica (10. března 1912, Žarošice – 3. října 1995) byl český římskokatolický kněz a spisovatel.\n\nPocházel z chudé, nádenické rodiny. Díky mecenášům odešel studovat na arcibiskupské gymnázium v Praze-Bubenči, později přestoupil na klasické gymnázium v Brně. Po maturitě vstoupil do brněnského kněžského semináře a roku 1943 přijal kněžské svěcení. Jako kněz působil v Modřicích, v Kučerově a nakonec v Kobylí.\n\n\n"}
{"id": "1192427", "url": "https://cs.wikipedia.org/wiki?curid=1192427", "title": "Michal Guhr", "text": "Michal Guhr\n\nMUDr. Michal Guhr (* 17. březen 1873) († 23. srpen 1933) lékař, průkopník lyžování sáňkování a turistiky ve Vysokých Tatrách.\n\nMichal Guhra (mladší) byl synem veľkoslavkovského rolníka Michala Guhra, majitele pozemků ve Vysokých Tatrách a pod nimi. Promoval v roce 1897, jako lékař na vnitřní nemoci. V roce 1898 stává vedoucím vodoléčebného ústavu a od roku 1899 i vedoucím lékařem Tatranské Polianky. Tatranskou Polianku proměnil z neprosperující turistické osady na moderní léčebné středisko TBC.\n\nMichal Guhra využíval mezisezóny na studijní cesty. Navštívil Davos, kde studoval metody a indikace klimatické léčby a absolvoval lyžařský výcvik. Po příchodu to Vysokých Tater zavedl celoroční léčbu pacientů. V lázeňském domě, prvním vyhřívaném teplovodním ústředním topením ve Vysokých Tatrách, poskytoval vodní kúry. Tatranskou Polianku využívali na léčebný pobyt pacienti s nemocemi štítné žlázy, neurózami, chudokrevností, neinfekčními nemocemi plic a Basedowou chorobou. Dne 2. prosince 1907 byl dán do provozu první trakt Guhrovho sanatoria, dvoupatrová budova, ve které bylo 55 pokojů, koupelny, hala, jídelna, hudební salón, laboratoře a ordinace. Od roku 1907 byla v léčebně celoroční provoz.\nV roce 1914 uherské ministerstvo války vyčlenilo sanatorium pro potřeby vojenského lazaretu. Po první světové válce se M. Guhra orientoval na léčbu TBC. V roce 1925 rozšířil lůžkovou část a od roku 1929 se věnoval léčbě Basedowovy nemoci.\n\nMichal Guhra velkou část svého života věnoval sportovní činnosti, zejména lyžování. Ze Švýcarska si přinesl bohaté zkušenosti, které uplatňoval během svého působení v Tatranské Poliance. Organizoval lyžařské kurzy nejen pro pacienty a návštěvníky léčebných lázní, ale se věnoval, během první světové války, i horským oddílům uherské armády. První veřejný lyžařský kurz uspořádal v roce 1910. Zorganizoval první veřejné skokanské závody na malém můstku nad Tatranskou Poliankou. Vítěz Bruno Weiss skočil na lyžích devět a půl metru. Později nad osadou v ústí Velické doliny postavil velký skokanský můstek, na kterém lyžaři skákali až 60 metrů. Guhr byl velkým propagátorem lyžařské turistiky, byl delegátem Svazu lyžařů Československa na Olympijských hrách v letech 1924, 1928, 1932. V roce 1907 nechal cestu k Slezskemu domu upravit na 3 200 m dlouhou rekreační sáňkařskou dráhu. O 55 let ji přestavěli na 4 km dlouhou sáňkařskou a bobovou dráhu, kde se konaly i mezinárodní soutěže. V zimě 1932-33 vyrostlo v Tatranské Poliance 2 000 m2 kluziště. Věnoval se turistice, horolezectví a záchranné službě. V roce 1913 vytvořil Tatranské dobrovolné záchranné sdružení, které až do jeho úředního rozpuštění roce 1919 i sám vedl.\nZasloužil se o stavbu nynější Bilíkovy chaty na Hrebienku. Chatu zpřístupnili v roce 1934 po smrti Dr. Guhra a do roku 1948 nesla jeho jméno.\n\n"}
{"id": "1192428", "url": "https://cs.wikipedia.org/wiki?curid=1192428", "title": "Juhan Liiv", "text": "Juhan Liiv\n\nJuhan Liiv (30. duben 1864, Alatskivi – 1. prosinec 1913, Kavastu-Koosa) byl estonský spisovatel. Položil základy moderní estonské poezie. Svými povídkami vnesl do estonské literatury kritický realismus (zejm. \"Kiimme fugu\" – \"Deset příběhů\").\n\nNarodil se do velmi chudé rodiny v malé obci blízko ruských hranic, asi 40 km severovýchodně\nod Tartu. Rodiče přesto sehnali prostředky, aby mohl studovat na gymnáziu v Dorpatu (dnes Tartu). Juhan však ve městě nevydržel a vrátil se do rodné obce, kde psal básně.\n\nJe považován za předchůdce literárního modernistického hnutí \"Mladé Estonsko\". Ve sbírce \"Luuletudsed\" (\"Básně\") reflektuje svůj vlastní psychický rozpad, který však zároveň symbolizuje tragický osud estonského národa. Podobnou temnou atmosféru má povídka \"Vari\" (\"Stín\"). Oba texty souvisely s tím, že u něj lékaři diagnostikovali schizofrenii: trpěl bludem, že je polským králem, případně synem ruského cara. Byl několikrát hospitalizován v psychiatrické léčebně v Tartu. Jeho psychická choroba stála zřejmě i za okolnostmi jeho smrti, když roku 1913 z neznámých důvodů nastoupil bez lístku do vlaku. Na cestě byl jako černý pasažér vysazen v opuštěné oblasti, načež šel domů pěšky, v teplotách pod bodem mrazu. Domů dorazil se silným zápalem plic, na nějž záhy zemřel.\n\nJeho smutné básně byly příliš neobvyklé, než aby vyvolaly zájem. Ten si získaly teprve povídky a Liivovi obdivovatelé, v čele s králem estonských básníků, Friedebertem Tuglasem, se snažili v posledních chvílích zlepšit jeho životní podmínky. Roku 1910 vyšla kniha se 495 básněmi Juhana Liiva, která se pak dočkala dalších vydání. \n\nRoku 1965 byla založena Cena Juhana Liiva za poezii, kterou každoročně udílí farnost v jeho rodné obci. \n\n"}
{"id": "1192433", "url": "https://cs.wikipedia.org/wiki?curid=1192433", "title": "Andrij Stadnyk", "text": "Andrij Stadnyk\n\nAndrij Stadnyk (Stadnik) (), (* 15. dubna 1982, Viňkivci, Sovětský svaz) je bývalý ukrajinský zápasník – volnostylař, olympijský medailista z roku 2008.\n\nNarodil se do rodiny bývalého amatérského zápasníka Volodymyra Stadnyka. Zápasení se věnoval odmala společně se svým bratrem Romanem a sestrou Janou. Připravoval se ve Lvově, kde poznal svojí ženu Mariju, zápasnici reprezentující Ázerbájdžán. V ukrajinské seniorské reprezentaci se prosadil v roce 2005. V roce 2008 startoval na olympijských hrách v Pekingu ve výborné formě. Ve finále se utkal s Ramazanem Şahinem z Turecka a prohrál na základě dodatečných kritérií. Získal stříbrnou olympijskou medaili. V dalších letech výkonnostně stagnoval. V roce 2012 se na olympijské hry v Londýně nekvalifikoval a následně ukončil sportovní kariéru. Věnuje se trenérské práci.\n\n"}
{"id": "1192436", "url": "https://cs.wikipedia.org/wiki?curid=1192436", "title": "Karel Potůček", "text": "Karel Potůček\n\nKarel Potůček (1832 Praha – 14. prosince 1917 Královské Vinohrady) byl rakouský politik české národnosti z Čech, poslanec Českého zemského sněmu.\n\nPůsobil na Blovicku jako lékárník. Od roku 1865 byl okresním starostou v Blovicích.\n\nV 60. letech se zapojil i do vysoké politiky. V zemských volbách v lednu 1867 byl zvolen na Český zemský sněm, kde zastupoval kurii venkovských obcí, obvod Rokycany, Blovice. Mandát zde obhájil ve volbách v březnu 1867, zemských volbách roku 1870 a zemských volbách roku 1872. V rámci tehdejší pasivní rezistence, praktikované Národní stranou (staročeskou), mandát přestal vykonávat a byl zbaven mandátu pro absenci, načež byl opakovaně manifestačně volen v doplňovacích volbách roku 1873. V doplňovacích volbách roku 1874 už v tomto volebním obvodu na sněm usedl Adolf Skopec.\n\nZemřel v prosinci 1917 na Královských Vinohradech, kde v závěru života pobýval na odpočinku. Trpěl nevyléčitelnou nemocí a podle některých zdrojů se otrávil. V době úmrtí patřil mezi poslední tři české žijící deklaranty, tedy signatáře státoprávní deklarace českých poslanců z roku 1868, kterou tehdy podepsalo 81 poslanců.\n"}
{"id": "1192438", "url": "https://cs.wikipedia.org/wiki?curid=1192438", "title": "Batemanův princip", "text": "Batemanův princip\n\nV biologii znamená Batemanův princip říká, že většina druhů se liší ve svémreprodukčním úspěchu, neboli, že hodnota \"reproduktivní variability\" (rozmanitosti v biologickém fitness napříč populací) bude větší u samců, než u samic (Batemanův gradient) Batemanův princip úzce souvisí s teorií Roberta Triverse o rodičovské volbě - v mnoha případech jelimitujícím faktorem o jaké zdroje bude probíhat budoucí kompetice. Jev je pojmenovaný podle anglického genetika Anguse Johna Batemana (1919–1996).\n\n"}
{"id": "1192440", "url": "https://cs.wikipedia.org/wiki?curid=1192440", "title": "Reprodukční úspěšnost", "text": "Reprodukční úspěšnost\n\nReprodukční úspěšnost je definovaná jako šance přenosu genů do další generace skrze plodné potomstvo. To nutně neznamená znamenat počet potomků (a potomků potomků). Oproti evolučnímu fitness reprodukční úspěch zahrnuje i například pravděpodobnost, že jedinec uspěje v kompetici, že bude produkovat potomstvo dostatečně rychle, aby se mohlo přizpůsobit apod. Zároveň reprodukční úspěšnost se může během života měnit a tradičně se počítá spíše pro individuálního jedince, než pro celou populaci např. se společným genem.\n\nFaktory jako množství živin se na reprodukční úspěšnosti značně podílí. Ty zahrnují jak rozdílné množství konzumovaných látek, ale především poměr uhlovodíků k bílkovinám. V některých případech (například v době rozmnožování) je ale pro úspěšnost organizmu relevantnější poměr látek přijatých a vydaných. Důležitost poměru příjmu uhlovodíku v čase kopulace ukazuje také, že doba páření je obvykle delší u cukrem živených samců, než u samců živených bílkovinami.\n"}
{"id": "1192441", "url": "https://cs.wikipedia.org/wiki?curid=1192441", "title": "Karel Hesensko-Kasselský", "text": "Karel Hesensko-Kasselský\n\nKarel Hesensko-Kasselský (\"Karl von Hessen-Kassel\", 19. prosince 1744, Kassel — 17. srpna 1836, Schleswig) byl člen Hesensko-kasselské dynastie a díky sňatku s Luisou Dánskou a Norskou byl i místodržitelem Šlesvicka-Holštýnska.\n\nKarel Hesensko-Kasselský se narodil v Kasselu dne 19. prosince 1744 jako druhý žijící syn lankraběte Hesensko-kasselského Fridricha II. a jeho manželky Marie Hannoverské, dcery britského krále Jiřího II. Manželství Karlových rodičů nebylo příliš šťastné; skončilo to tím, že Fridrich roku 1747 opustil rodinu a konvertoval ke katolicismu. Následně roku 1755 formálně ukončil manželství s Marií a o rok později se znovu oženil, tentokrát s Filipínou Braniborsko-Schwedtskou. Marie tak na výchovu tří synů zbyla sama. Nakonec je vychovala společně se svými protestantskými příbuznými. Roku 1756 se Marie přestěhovala do Dánska, kde se o děti začala zajímat především Mariina sestra, královna Luisa Hannoverská. Ta je nadále vychovávala společně s vlastními potomky v Kodani až do své smrti roku 1751. Karel i po smrti tety Luisy Hannoverské zůstal v Norsku, stejně jako druhý z jeho bratrů, avšak nejstarší Vilém se vrátil do Hesenska.\nKarel se začal věnovat vojenství a roku 1758 byl jmenován plukovníkem. Ve 20 letech se již stal generálmajorem a od roku 1765 byl velitelem dělostřelectva. Poté, co Karlův bratranec Kristián VII. nastoupil v roce 1766 na trůn, byl Karel jmenován generálporučíkem a získal vyznamenání Řád slona. V roce 1766 byl jmenován generálním místodržitelem Norska. Funkci zastával až do roku 1768, ale většinou pouze titulárně, samotné Norsko během tohoto období nikdy nenavštívil.\n\nDne 30. srpna 1766 se Karel oženil s Luisou Dánskou a Norskou, stal se tak švagrem krále Kristiána VII. Sňatek se uskutečnil i navzdory pochybám, které o Karlu putovaly a popisovaly jej jako zhýralce, který měl na krále špatný vliv. Krátce nato ale Karel upadl u dvora v nemilost a i s manželkou Luisou se rozhodl přestěhovat se k jeho matce Marii do hrabství Hanau. Tam se roku 1767 narodil i jejich první potomek; dcera Marie Žofie. O dva roky později se zde narodil i syn Vilém, který ale v útlém věku zemřel.\n\nRoku 1768 Karel odkoupil pozemky i s vesnici Offenbach-Rumpenheim od rodu Edelsheimů. V roce 1771 panství rozšířil a přikoupil i zámek, ve kterém jeho matka roku 1772 dožila.\n\nRoku 1769 byl Karel díky švagrovi Kristiánovi VII. jmenován místodržitelem Šlesvicka-Holštýnska. Následně se Karel i s rodinou usadil v zámku Gottorp v Schleswigu. Tam se roku 1771 narodilo i jeho třetí dítě; Fridrich. Od roku 1772 do roku 1776 pak Karel vlastnil letní sídlo Louisenlund, které pojmenoval právě po své manželce Luise.\n\nRoku 1772 dostal Karel rozkaz přijet do Osla, kde se právě probíral státní převrat ve Švédsku, při kterém se k moci dostal Gustav III. To způsobilo vyhlídky na válku se Švédy. Zatímco Karel byl v Oslu, Luisa porodila jejich čtvrté dítě; dceru Julianu. Ta ale v útlém věku zemřela. Karel se nakonec roku 1774 vrátil zpět do Šlesvicka-Holštýnska a později byl jmenován polním maršálem.\n\nBěhem Války o bavorské dědictví v letech 1778 až 1779 působil jako dobrovolník v armáda Fridricha Velkého a získal si tak důvěru samotného pruského krále.\n\nKdyž roku 1788 vypukly Rusko-švédské války, bylo Dánsko-Norsko povinno vyhlásit válku Švédsku. Karel Hesensko-Kasselský se dostal do vedení norské armády, která krátce napadla Švédy u Bohuslänu a následně vyhrála bitvu u mostu Kvistrum. Následně byla 9. července 1789 podepsána mírová smlouva a při následném ústupu Dánsko-norské armády zemřelo okolo 2000 vojáků a kritizován za to byl právě Karel, který v Norsku ztratil popularitu.\n\nV následujících letech se Karel začal věnovat podpoře divadla o opery, měl i vlastní dvorní divadlo ve Schleswigu. Nakonec byl ale nucen k zapojení se do Napoleonských válek, kde se svojí armádou roku 1801 krátce obsadil Hamburk a Lübeck. Potom se ale stáhl do ústraní a od 25. ledna 1805 byl nositelem titulu lantkrabě Hesenský, jelikož jeho bratr získal hodnost kurfiřta. Následně Karel odkoupil v Dánsku panství, kde roku 1790 zrušil nevolnictví.\n\nKarel Hesensko-Kasselský zemřel 17. srpna 1836 v Schleswigu, ve vysokém věku 91 let. Přežil tak svoji manželku o pět let.\n\nZ manželství s Luisou se Karlovi narodilo šest potomků, z nichž se nejvíce proslavila jeho první dcera Marie.\n"}
{"id": "1192445", "url": "https://cs.wikipedia.org/wiki?curid=1192445", "title": "Syndrom Popelky", "text": "Syndrom Popelky\n\nTzv. syndrom Popelky (anglicky \"Cinderella effect\") je v evoluční psychologii údajná hladina agresivity u náhradních rodičů, než u rodičů biologických. Jméno pochází od Popelky, jedné z mnoha pohádkových postav pod tlakem tohoto jevu. Evoluční psychologové tento efekt popisují například u primátů, u kterých je zabíjení cizích potomků běžné. V praxi je téma ovšem stále kontroverzní.\n\nEvoluční psychologové Martin Daly a Margo Wilson předložili názor, že tento účinek je přímým důsledkem moderní evoluční teorie inkluzivního fitness, zvláště teorie rodičovské péče. Argumentovali tím, že ostatní rodičovské pudy (vyvinuté v souvislosti s rodičovstvím) jsou příliš rozvinuté, než aby nehrál roli takto silný selekční tlak.\n\nNejvíce dat o zacházení náhradních rodičů s dětmi bylo získáno studiemi Martina Daly a Margo Wilsona, kteří na základě údajů instituce American Humane Association (AHA) nalezli přes dvacet tisíc případů domácího násilí u nevlastních rodičů. Wilson a Daly z toho vyvozují, že \"je sedmkrát pravděpodobnější, že se dítě mladší, než tři roky, které žilo v roce 1976 ve Spojených státech s jedním biologickým a jedním nevlastním rodičem, stane obětí domácího násilí, než že se touto obětí stane obdobné dítě se dvěma biologickými rodiči\".\n\nFilozof vědy David Buller Popelčin efekt zařadil do své kritiky evoluční psychologie a data Dalyho a Wilsona ve svém pojednání kritizuje. Namítá, že evoluční psychologie se chybně pokouší objevit lidské psychologické adaptace spíše, než \"evoluční příčiny psychologických znaků\". Buller také argumentuje, že studie Dalyho a Wilsona z roku 1985 zahrnuje Kanadské případy sexuálního obtěžování stejně jako případy nevědomého opomíjení péče, jako nezapínání bezpečnostního pásu dítěti v autě. Buller tvrdí, že nevědomé opomíjení nespadá pod nebezpečné chování vůči potomkům v péči, a měl by být nazýván spíše \"maltreatment\", tedy spíše jen ne tak pečlivou péčí. Buller také říká, že protože sexuální a fyzické násilí nejsou příliš často kombinovány, je iracionální předpokládat, že je chování spojeno se stejným typem psychologických mechanismů, jako vražda. Buller také poukazuje na fakt, že závěr, že nebiologičtí rodiče jsou náchylnější k násilí na dětech popírají výzkumy, podle kterých adoptivní rodiče fyzicky trestali své děti naopak nejméně. Daly a Wilson na námitku odpověděli, že Buller zaměňuje teoretické modely a empirické studie.\n\nBuller také zmiňuje kritiku zpracování dat jako zpracování úmrtních listů a vyzdvižení nepodstatných údajů. Daly a Wilson na tuto Bullerovu poznámku odpověděli, že kritizované zdroje jsou pouze nepodstatným vzorkem jejich dat.\n\nDaly a Wilson podle svých prací vycházeli částečně dat o dětských vraždách ve Švédsku mezi lety 1975 a 1995, která z hypotézou jejich studie souhlasí. Metastudie z roku 2000, kterou sepsal Temrin a jeho kolegové namítá, že Daly a Wilson klasifikovaly dětské vraždy bez toho, aby skutečně zkoumali genetickou příbuznost rodičů, kdo skutečně spáchali vraždu. Ve Švédské studii na biologických a nebiologických rodičích, jenom ve dvou případech ze sedmi byl útočníkem skutečně nevlastní rodič, což stojí jasně proti hypotéze Popelčina efektu.\n\nDaly a Wilson také nezkoumali další možnosti interpretace výsledků Švédské studie - například pokud by platila korelace odlišné rasy adoptivních rodičů a zvýšeného násilí, byl by výsledek narušený, přestože by platila i korelace náhradní péče a zvýšeného násilí.\n\nNěkolik výzkumů si všimlo některých odlišných závislostí násilí na dětech všimlo. Daly a Wilson nicméně tvrdí, že i kdyby evoluční psychologie nenašla žádnou shodu s jejich, nálezy, výsledky výzkumu to neznehodnocuje.\n\nBurgess a Drais považuje \"maltreatment\" jako příliš komplexní na kompletní vysvětlení genetických sounáležitostí a cituje mnohé další studie nacházející podobné korelace i se faktory sociálními, ekologickými a obecné charakteristiky dětí. Nicméně také dodávají, že tyto znaky jsou jednoduše pouze náznaky, z nichž nelze odvozovat přímý evoluční původ. Temrin a jeho koleagové také poukazují na další problémy potenciálně spojenými s násilím na dětech, předchozí obvinění, nadužívání léků, prohrané soudy nebo problémy s mentálním zdravím.\n\nRoku 1984, Giles-Sims a David Finkelhor kategorizoval a ohodnotil pět možných hypotéz, které by mohly efekt vysvětlit: \"sociálně-evoluční teorie\", \"nominativní teorie\", \"stresová teorie\", \"teorie zdrojů\" a \"selekční faktory\", což indikuje, že od evoluční výhodnosti znaku k jeho plnému projevu v populaci vede ještě dlouhá cesta. Nicméně hypotéza dosud na náhradních pěstounech empiricky testována nebyla, takže se zatím jedná jen o teoretický model.\n"}
{"id": "1192446", "url": "https://cs.wikipedia.org/wiki?curid=1192446", "title": "Coolidgeův efekt", "text": "Coolidgeův efekt\n\nCoolidgeův efekt představuje v biologii a psychologii jev projevující se u savců, kdy samci (a do určité míry i samice) projevují obnovený vyšší zájem k novým sexuálním partnerům, dokonce i s riskováním ztráty sexuálních aktivit se stávajícím - stále dostupným partnerem. Evoluční výhoda takového chování spočívá v možnosti samce oplodnit více samic.\n\nBehaviorální endokrinolog Frank A. Beach použil poprvé termín Coolidgeův efekt v publikaci v roce 1955, kde ho připisuje jednomu ze svých studentů, který ho nadnesl na psychologické konferenci. Vysvětlil tento novotvar následovně:\n\nVtip se objevil v roce 1978 v knize (\"A New Look at Love\", autoři Elaine Hatfield a G. William Walster, str. 75)\n\n"}
{"id": "1192448", "url": "https://cs.wikipedia.org/wiki?curid=1192448", "title": "Státoprávní deklarace českých poslanců", "text": "Státoprávní deklarace českých poslanců\n\nStátoprávní deklarace českých poslanců bylo prohlášení 81 poslanců Českého zemského sněmu z 22. srpna 1868, kterým se česká politická reprezentace vyslovila proti ústavnímu směřování Rakouska-Uherska, požadovala respektování českého státního práva a na protest oznámila pasivní rezistenci (bojkot sněmu).\n\nRakousko-uherské vyrovnání z roku 1867 proměnilo Rakouské císařství na volný svazek dvou státních útvarů: Rakouska (Předlitavsko) a Uherska. Vyrovnáním byly naplněny státoprávní aspirace uherské politické reprezentace, zatímco české politické špičky se svými podobnými představami neuspěly. Česká reprezentace požadovala respektování českého státního práva, tedy konceptu nepřetržité existence českého státu, který jen na základě dohody s panovníkem může vstoupit do volného svazku s dalšími korunními zeměmi. Na rozdíl od uherského případu ovšem Češi neměli tak silnou pozici. České státní právo odmítala většina německy mluvících obyvatel Čech (tzv. Ústavní strana), stejně jako část šlechty (Strana ústavověrného velkostatku). Pro české státní právo se silně vyslovovala Národní strana (včetně zatím ještě formálně neodděleného mladočeského proudu), dále historická šlechta (Strana konzervativního velkostatku) a v jisté podobě (ovšem s důrazem na respektování moravské svébytnosti) i Moravská národní strana.\n\nV Čechách převládli stoupenci státního práva (dobově nazývaní i federalisté) na zemském sněmu v zemských volbách v lednu 1867. Vláda ve Vídni ovšem okamžitě sněm nechala rozpustit a v nových zemských volbách v březnu 1867 již na sněmu převládli odpůrci českého státoprávního programu (dobově nazýváni centralisté nebo ústavověrní). Takto zvolený sněm se sešel v dubnu 1867. Následně došlo ke schválení rakousko-uherského vyrovnání. Poprvé po vyrovnání byl sněm svolán až na srpen 1868. Česká reprezentace se předtím radila o dalším postupu. Mladočeši měli pochyby o vhodnosti bojkotu sněmu, ale pasivní rezistence nakonec byla schválena a respektována všemi poslanci, včetně mladočeských. Zároveň v té době v českých zemích probíhalo táborové hnutí, tedy série masových demonstrací, konaných ve městech i na venkově, kde byl vyjadřován odpor vůči nerespektování české státnosti. Text deklarace nepodepsali členové Strany konzervativního velkostatku, kteří v té době na zemském sněmu vůbec nebyli zastoupeni (ve volbách v březnu 1867 v kurii velkostatkářů zcela převládla Strana ústavověrného velkostatku), ačkoliv s jejími východisky souhlasili.\n\nIhned při 1. schůzi sněmu 22. srpna 1868 pak předložila tříčlenná skupina českých poslanců sněmovnímu prezídiu státoprávní deklaraci, podepsanou 81 členy sněmu. Mluvila jménem \"celého pět milionův čítajícího národa českoslovanského ve všech zemích koruny české\". Navazovala na dřívější protestní prohlášení poslanců z předchozí schůze sněmu z 13. dubna 1867. Deklarace konstatovala, že práva země české nebyla nikdy zrušena a lze je měnit jen na základě dohody mezi národem a panovníkem. Kvůli tomu Češi odmítli obeslat Říšskou radu, tedy parlament Předlitavska ve Vídni. Deklaranti konstatovali, že umělá centralistická většina na sněmu přesto Říšskou radu obeslala, a odmítli koncept Rakouska coby centralizovaného německého státu. Rakousko-uherské vyrovnání označila deklarace za popření předchozích ústavních dokumentů (Říjnový diplom z roku 1860, Únorová ústava z roku 1861 a Zářijový manifest z roku 1865).\n\nV druhé části deklarace byla v deseti bodech shrnuta pozice české reprezentace:\n\n25. srpna 1868 podala obdobnou deklaraci i skupina českých poslanců Moravského zemského sněmu. Státoprávní deklarace moravských Čechů ovšem méně akcentovala historické státní právo a více zdůrazňovala právo přirozené, etnické. Koncept nepřerušeného trvání státnosti totiž na Moravě byl méně zřetelný a celý postoj zde byl komplikován i otazníky okolo případné státoprávní souvislosti Moravy a Čech (Alois Pražák koncem roku 1868 uváděl, že se mu podařilo zachránit „\"alespoň na čas autonomii Moravy, jež byla ohrožena centralizačními choutkami Riegra\"“). Moravská deklarace také na rozdíl od té české obsahovala kritiku liberálního antiklerikálního zákonodárství, přijímaného Říšskou radou. \n\nÚstavověrná většina zemského sněmu vyzvala deklaranty, aby se aktivně ujali svých mandátů. Když se tak nestalo, došlo v září 1868 v hromadnému zbavení mandátů pro absenci. Tito poslanci pak následně ovšem znovu kandidovali, byli manifestačně zvoleni a opět fakticky nevykonávali své mandáty. Na ústavním směřování Předlitavska se státoprávní deklarace českých poslanců nijak neprojevila. Táborové hnutí pokračovalo. Česká společnost se ocitla ve vyhroceně opozičním postoji vůči rakouskému státu. V říjnu 1868 byl dokonce v Praze a okolí vyhlášen výjimečný stav. \n\nNa myšlenky deklarace po roce 1870 navázaly tzv. fundamentální články, tedy pokus o česko-rakouské vyrovnání, nakonec neúspěšný. České státní právo zůstalo oficiálním programem hlavního proudu české politické reprezentace po celá 70. léta, byť mladočeši postupně odmítli pasivní rezistenci a koncem dekády se i staročeská Národní strana a historická šlechta vrátila na zemský sněm a do Říšské rady.\n\nSignatáři deklarace byli po zbytek svých životů připomínáni jako tzv. deklaranti a řazeni mezi zasloužilé bojovníky za české státní právo. \n\nStátoprávní deklaraci českých poslanců podepsalo 81 poslanců zemského sněmu:\nFrantišek Palacký, František Ladislav Rieger, František August Brauner, Karel Sladkovský, Alois Pravoslav Trojan, Karel Leopold Klaudy, Vojtěch Náprstek, Josef Stanislav Práchenský, Jan Velflík, Jan Kleissl, Vincenc Vávra Haštalský, Jan Štros, Matěj Kubíček, Josef Zikmund, Václav Pour, Kristian Stefan, František Fáček, Jílek Jan, Ferdinand Schulz, Antonín Schovánek, Pokorný František, František Fiala, Slavík Josef, Antonín Hons, Antonín Husák, Jan Kratochvíle, Karel Faber, Václav Křížek, Josef Říha, Josef Brzorád, František Švestka, František Hartl, Emanuel Tonner, Josef Wenzig, František Bronislav Kořínek, Augustin Kahles, Karel Mattuš, Josef František Frič, Bedřich Hanke, Šípek František, Filip Stanislav Kodym, Antonín Otakar Zeithammer, Alois Oliva, Karel Roth, Ignác Moravec, Vilém Platzer, Klimeš Josef, Hynek Zátka, Vendelín Grünwald, František Kralert, Václav Kratochvíl, Jan Janouš, Vincenc Bradáč, Emanuel Trmal, František Pštross, Žák Jan, Karel Kořistka, Jeřábek Jan, Antonín Porák, Antonín Schmidt, Václav Zelený, Kučera Jan, Čeněk Hausmann, Jan Krejčí, Štěpán Pollach, Macháček Josef, Václav Reichert, Jan Strakatý, Eduard Grégr, Jakub Škarda, Josef Ambrož Gabriel, Josef Götzl, Vilímek Josef Richard, Tomáš Šobr, Antonín Čížek, Karel Drahotín Villani, Václav Bělský, Antonín Fink, Karel Potůček, Ferdinand Urbánek, Emanuel Tuschner\n\n\n"}
{"id": "1192449", "url": "https://cs.wikipedia.org/wiki?curid=1192449", "title": "Taras Daňko", "text": "Taras Daňko\n\nTaras Hryhorovyč Daňko (* 3. července 1980 Kyjev) je bývalý ukrajinský zápasník–volnostylař, bronzový olympijský medailista z roku 2008.\n\nZápasení se věnoval od útlého dětství v Kyjevě pod vedením svého otce Hryhoryje, bývalého špičkového sovětského zápasníka. Vrcholově se připravoval v policejním sportovním středisku Dynamo pod vedením Dmytra Lukjanenka a od roku 2007 na předměstí Mykolajivu v Soljani pod vedením Julaje Tupejeva. V ukrajinské mužské volnostylařské reprezentaci se pohyboval od roku 2000 ve váze do 84 (85) kg. V konkurenci Davita Bičinašviliho a Eldara Asanova se však dlouho neprosazoval. V roce 2004 v ukrajinské olympijské nominaci Eldara Asanova porazil a startoval olympijských hrách v Athénách. V Athénách postoupil z prvního místa v tříčlenné základní skupině bez ztráty technického bodu, ve čtvrtfinále však prohrál s jižním Korejcem Mun Ui-čem 1:3 na technické body a obsadil konečné 7. místo.\n\nV roce 2007 v přípravě na mistrovství světa v Baku utrpěl zranění kolene a na žíněnku se vrátil v únoru 2008. Na olympijské hry v Pekingu se kvalifikoval na poslední pokus počátkem května na turnaji olympijské kvalifikace ve Varšavě. Po dobrém nalosování prohrál ve čtvrtfinále 0:2 na sety s reprezentantem Tádžikistánu Jusupem Abdusalamovem. Přes opravný pavouk se probojoval do souboje o třetí místo proti Turku Serhatu Balcımu. Úvodní set vyhrál 1:0 na technické body a ve druhém setu potvrdil vítězství v celém zápase 2:0 na technické body. Získal bronzovou olympijskou medaili.\n\nOd roku 2009 přišel do jeho váhy do 84 kg Ibragim Aldatov, proti kterému se v reprezentaci neprosazoval. Dvě sezony startoval ve vyšší váze do 97 kg, ve které opět narazil na silnou domácí konkurenci. Sportovní kariéru ukončil v roce 2013.\n\n"}
{"id": "1192450", "url": "https://cs.wikipedia.org/wiki?curid=1192450", "title": "Kostel svatého Jiljí (Dolánky)", "text": "Kostel svatého Jiljí (Dolánky)\n\nKostel svatého Jiljí v Dolánkách je raně barokní bezvěžový kostel tvořící dominantu obce severně od Doksan stojící na návrší nad pravým břehem řeky Ohře. Býval obklopen hřbitovem, ze kterého se dochovalo jen několik málo náhrobků. Zchátralý a neužívaný kostel je součástí barokního areálu, od roku 1964 je chráněn jako kulturní památka.\n\nPůvodně na jeho místě stál zřejmě již ve 13. století malý gotický kostel. Ten byl poškozen v průběhu třicetileté války a nahrazen v roce 1675 novou stavbou filiálního kostela. Kostel byl filiálním až do zrušení doksanského kláštera, kdy byl povýšen na farní kostel. Jeho autorem byl zřejmě Antonio della Porta, který je zároveň autorem řady raně barokních sakrálních staveb v širším okolí. Až do roku 1945 byl udržovaný, ale po II. světové válce, po vysídlení německy mluvícího obyvatelstva, začal postupně chátrat. Po roce 2000 byla vyměněna střešní krytina.\n\nJe kostelem jednolodním, podélným s odsazeným presbytářem, který je polygonálně uzavřen. U presbytáře jsou přízemní přístavky. Průčelí kostela je trojdílné se dvěma dvojicemi pilastrů v obou dolních pořadích. Štít kostela je široký, má trojdílné okno a trojúhelný vrchol. Kamenný portál kostela má v nadpraží letopočet 1675 (datum výstavby) a rozeklaný štítek s oválnou kartuší. Na bocích kostela jsou vysoké pilastry. Na presbytáři zvenčí se nacházejí lizénové rámce.\n\nUvnitř kostela je valená klenba s lunetami mezi pásy na vysokých pilastrech se s bohatě plastickými hlavicemi, nachází vyložená, zalamovaná římsa a četné štukové plastiky andělů i ornamentálních motivů.\n\nHlavní oltář portálový barokního typu z období výstavby kostela okolo roku 1675. Je proveden v černo-zlatém boltcovém slohu. Je opatřen čtyřmi sloupky, segmentovou římsou, dvěma sochami po stranách a dalšími pěti plastikami na římse. Titulní oltářní obraz byl přemalován v roce 1828. Tabernákl je pozdně barokní z roku 1768 a jeho dvířka jsou opatřena bohatě plastickým reliéfem. Boční oltáře sv. Norberta a sv. Pankráce jsou také z období kolem roku 1675 a jsou také stejného slohu jako hlavní oltář, ale mají jen dva sloupky. V segmentových štítcích bočních oltářů jsou boltcové kartuše a po stranách boltcová křídla. Lavice jsou dřevěné z 2. poloviny 17. století. Na jejich vykrajovaných bocích se nacházelí zlacené boltcové lemy. Varhany jsou pozdně barokní z roku 1765 a opatřeny jsou bohatě řezanými křídly a zlacenými rokaji, mřížkami a kartušemi. Zpovědnice jsou také pozdně barokní z roku 1774. Mají zvlněné průčelí a vzdutou římsu; jejich dvířka jsou vykládaná rokajovými útvary. Stojan na svíčky z 18. století je železný, tepaný. Je opatřen dvěma kruhy na třech křídlech a jeho horní část je otočná. Kamenná renesanční křtitelnice z roku 1580 stojí na balustrové noze a podstavci s volutami. Jsou na ní reliéfy akantů, nádrž s vysokým profilovaným okraje, a je opatřena víkem mladšího data s plastikou sv. Jana Křtitele. Renesanční kamenná kazatelna z roku 1596 pochází od \"Š. Bohdala\". Její hladká balustrová noha spočívá na podstavci pozdně gotických tvarů; polygonální řečniště má nápisy a reliéfy na mušlovitém dně. V kostele, v nice na levé straně lodi, se nachází pozdně gotická dřevěná socha Piety z 1. poloviny 16. století, která je nově polychromovaná. Dalšími dvěma plastikami jsou: socha sv. Jana Nepomuckého z 18. století a barokní Kristus na kříži, také z 18. století. Dva bohatě řezané rokajové rámy s ostatky a zasklenými obrázky Svaté rodiny a sv. Jana Nepomuckého jsou pozdně barokní ze 2. poloviny 18. století. Obrazy: \"Nevěřící Tomáš\", \"Nanebevzetí Panny Marie\", \"Řádový světec s Madonou a andělem\", \"sv. Magdaléna\" a \"Světec s andělem\" jsou vesměs barokní díla ze 17.-18. století. Křížová cesta v lodi kostela pochází z 19. století.\n\nU kostela, jako součást barokního areálu, stojí čtyřboká zvonice. Tato barokní stavba má půlkruhově sklenutá okna a stanovou střechu s lunetami. Bývalá fara, která již není ve vlastnictví farnosti, je pozdně barokní z let 1788-1791. Je obdélná, patrová s mansardovou střechou. Má zkosená nároží a na průčelí pilastry vymezené osové pole s obkloukovou římsou.\n\n"}
{"id": "1192451", "url": "https://cs.wikipedia.org/wiki?curid=1192451", "title": "Jozef Piaček (filosof)", "text": "Jozef Piaček (filosof)\n\nJosef Piaček (* 21. května 1946, Bratislava) je slovenský filosof. Ve filosofickém myšlení ho ovlivnil Edmund Husserl, Jan Patočka, Martin Heidegger, Karl Marx, Jiddu Krišnamurtí, Ján Albrecht a Igor Hrušovský.\n\nV roce 1970 dokončil studium filosofie na \"Filozofické fakultě Univerzity Komenského\" v Bratislavě. Do roku 2012 zde působil jako přednášející dějin filosofie. Od svých asistentských začátků se specializoval na výklad filosofických směrů 20. století. Rovněž přednášel mnohé povinné i výběrové kurzy a vedl doktorandy z této oblasti. Na Katedře filosofie a dějin filosofie Filosofické fakulty Univerzity Komenského v Bratislavě založil \"Stálý seminář Integrácia\". Pedagogicky působil i na Trnavské univerzitě, na Univerzitě Konstantina Filozofa v Nitře a na hudební fakultě Vysoké školy múzických umění v Bratislavě. S přednáškami vystupoval i v zahraničí, v Halle, Tbilisi, Brně či ve Vídni.\n\nVe výzkumu se soustředil na problematiku fenomenologie. Postupně vypracoval vlastní koncepci synkriticismu. Od osmdesátých let 20. století se začal zabývat i možnostmi využití výpočetní techniky ve filozofických vědách, přičemž spolupracoval s informatikou, zejména na řešení metodologických problémů. Spolu s Milošem Kravčíkem je spolutvůrcem první slovenské počítačové filozofické hypertextové encyklopedie, známé i pod zkratkou FILIT, jejímž rozvinutím je \"Pomocný slovník filozofa\". \n\nRovněž byl i členem vědeckého kolegia Slovenské akademie věd pro filozofii.\n\nJosefa Piaček je považován za filosofického „otce“ hudebního seskupení \"Požoň sentimentál\".\n\nV myšlenkovém vývinu Josefa Piačka lze rozlišit dvě vývojové etapy, a to etapu kriticismu (od roku 1970 až do roku 1986) a synkriticismu (od roku 1986 až do současnosti). V obou obdobích se Jozef Piaček hlásí k tradici Bratislavské filosofické školy (BFS), k filozofii čistého bytí Igora Hrušovského, a k jejímu rozvíjení z pozic Filkornovy polymorfistické ontologie, Černíkovy kategoriologie resp. ontologismu Michala Suchého.\n\nTato etapa Piačeka filosofického myšlení „krouží“ kolem recepce Husserlovy filosofie přirozeného světa nebo žitého světa (Lebenswelt), který Jozef Piaček tematizuje pod titulem původního východiska poznání. V tomto období vychází z Patočkovy recepce Husserlovy fenomenologie a Heideggerovy a Finkovy filosofie, vyúsťující do filosofie přirozeného světa, kterou rozebírá z pozice Marxova kriticismu. Tato etapa vrcholí zveřejněním první syntetické monografie o fenomenologii na Slovensku \"Marxizmus a kríza fenomenológie\" (\"Marxismus a krize fenomenologie\") v roce 1984, název strojopisu předaného redakci v roce 1982 zněl \"Pôvodné východisko vedeckého poznania u E. Husserla\" (\"Původní východisko vědeckého poznání u E. Husserla\"). Zde se již ohlašuje výchozí myšlenka další myšlenkové etapy Josefa Piačka. Jedná se o „ideu transhorizontové reality“, a to pod titulem otevřené povahy bytí za horizontem. V rámci synkriticismu Piaček v tomto případě hovoří o „unikajúcnu“.\n\nTato etapa Piačeka filosofického myšlení začíná založením Stálého semináře \"Integrácia\" (SSI) na podzim roku 1986. Během práce SSI Piaček překonal polemistické manýry období kritiky směrem k zaujetí agapistického přístupu jak k Husserlovu tak i k Patočkovu odkazu. Z Marxova kriticismu si zachovává jeho ideu sebeosvobozování se člověka, ale postupně ji transformuje ve směru své koncepce deegoizace - rozpouštění ega. V tomto směru je mocně ovlivněn filosofií Jiddu Krišnamurtího a intenzivními dialogy s Jánem Albrechtem. V průběhu druhé poloviny osmdesátých let 20. století tak Piaček postupně vypracoval svou vlastní filozofickou pozici, kterou označil termínem synkriticismus a jejíž základy tvoří perichronosofie, čili „filozofie bezčasí“. Základním textem synkriticistické etapy je hlavní dílo Josefa Piačka \"Synkriticizmus – filozofia konkordancie\" (\"Synkriticizmus - filozofie konkordance\", 2002; jde o upravený původní rukopis z roku 1999). Termíny většiny synkriticistických textů včetně perichronosofie jsou zahrnuty do Slovenského národního korpusu.\n\nJedním z motivů vypracování synkriticismu bylo ukázat soudržnost Bratislavské filosofické školy přes původní rozdílnosti světonázorových proveniencí jejích představitelů (novopozitivismus, novotomismus, marxismus, fenomenologie). V synkriticistické etapě se Jozef Piaček věnuje zejména vztahu mezi kulturou a civilizací, přičemž potíž civilizace vidí v nezralosti muže, která se přenáší i na ženu intenzifikující napodobování muže a na mladistvé stále nižší věkové kategorie. Ilustrací této skutečnosti jsou podle něj války (první a druhá světová válka, vietnamská, irácká, afghánská, libyjská válka), nezřídka podpora vlastních nepřátel, konzumerismus, turismus, automobilismus, různé druhy závislosti, absence vlastního názoru, znecitlivění vůči přírodě, porušování pravidel soužití nebo chování, stupňující se agrese, neschopnost pomáhajících pomáhat sobě samým atd. Příčina tohoto stavu tkví podle Piačka v egoizacii a jeho překonávání v deegoizaci. \n\nSynkriticismus tak nakonec dopracovávají do filozofie rozpouštění „já“ a jeho nahrazení „milujícnem“ jako zářivou prázdnotou obklopovanou ustávajícím utrpením, jako bezčasovým intervalem (\"in-no-time-interval\"), který zbezodkladňuje přerušení konání zla.\n\nKomplexní obraz o této etapě podává soubor studií z pera J. Siváka, R. Sťahela, S. Gálika, A Slavkovského a S. Gálikové-Tolnaiové pod názvem \"Synkriticizmus a fenomenológia\". (\"Synkríza, fenomén, intencionalita\") ve sborníku \"Znak a fenomén\".\n\nJozef Piaček je autorem prvního překladu anglické filosofické monografie do slovenštiny (E. Cassirer \"Esej o člověku\" (1977)), autorem „první syntetické monografie o fenomenologii na Slovensku“ (\"Marxizmus a kríza fenomenológie\", 1984, odevzdané do redakce 1982 pod titulem \"Pôvodné východisko vedeckého poznania u E. Husserla\") a tvůrcem „první původní slovenské filosofické koncepce“ (synkriticismu).\n\n\n"}
{"id": "1192452", "url": "https://cs.wikipedia.org/wiki?curid=1192452", "title": "Kalužník", "text": "Kalužník\n\nKalužník (\"Peplis\") je rod rostlin z čeledi kyprejovité. Je blízce příbuzný s rodem \"Lythrum\" (kyprej) a v současné taxonomii je do něj vřazován. Kalužníky jsou drobné byliny s jednoduchými, většinou vstřícnými listy a nenápadnými, drobnými květy. Vyskytují se v počtu asi 5 druhů v Evropě, Asii a severní Africe. V České republice roste jediný druh, kalužník šruchový.\n\nKalužníky jsou jednoleté nebo přezimující, drobné, lysé byliny s plazivými nebo poléhavými a vystoupavými lodyhami. Listy jsou jednoduché, většinou vstřícné nebo řidčeji střídavé, krátce řapíkaté nebo přisedlé, s obvejčitou až kopisťovitou čepelí. Palisty jsou velmi drobné, v podobě párových žlázek. Květy jsou šestičetné, drobné, krátce stopkaté, jednotlivé nebo po 2 v úžlabích listů, podepřené 2 drobnými listenci. Češule je miskovitá nebo zvonkovitá. Kalich je zakončen 6 laloky, mezi nimiž jsou přívěsky kalíšku. Korunní lístky jsou drobné a záhy opadavé nebo zcela chybějí. Tyčinek je 6 nebo jen 2. Semeník obsahuje 2 neúplně předělené komůrky s mnoha vajíčky a nese nelmi krátkou čnělku. Plodem je nepravidelně pukající tobolka s mnoha drobnými semeny.\n\nRod kalužník je rozšířen na severní polokouli. Počet druhů se v různých zdrojích různí, nejčastěji je udáváno 5 nebo 1 až 3 druhy. Je rozšířen v Evropě, Asii a sporadicky v severní Africe.\nV České republice se vyskytuje jediný druh, kalužník šruchový (\"Peplis portula\", syn. \"Lythrum portula\"). Ve Středomoří dále roste druh \"Peplis nummulariifolia\" (syn. \"Lythrum borysthenicum\") a v Rusku \"Peplis alternifolia\" (syn. \"Lythrum volgense\").\n\nSuchá semena jsou hladká, po navlhčení se na hřbetní straně jejich povrchu objevují vláskovité papily, vytvářející se prodlužováním buněk vrchní vrstvy osemení.\n\nRod \"Peplis\" je v aktuální taxonomii zpravidla vřazován do rodu \"Lythrum\".\n\nPyl podobný pylu kalužníku je znám již z období střední křídy.\n\n\n"}
{"id": "1192454", "url": "https://cs.wikipedia.org/wiki?curid=1192454", "title": "Jozef Piaček", "text": "Jozef Piaček\n\nJméno a příjmení Jozef Piaček může označovat:\n\n"}
{"id": "1192459", "url": "https://cs.wikipedia.org/wiki?curid=1192459", "title": "Divadlo Drak", "text": "Divadlo Drak\n\nDivadlo Drak je loutkové divadlo se sídlem v Hradci Králové.\n\nBylo založeno v roce 1958 v Hradci Králové pod názvem Východočeské loutkové divadlo. Ředitelem se stal Vladimír Matoušek, který do soubor přivedl Mirku Kostřábovou, Jana Pilaře, Matěje Kopeckého, Františka Vítka a Věru Říčařovou. V roce 1961 do divadla přišel autor, režisér a dramaturg Jiří Středa, o tři roky později pak režisér Miroslav Vildman. V letech 1964-1976 post ředitele zastával Jan Dvořák. V roce 1965 inscenace \"Pohádka z kufru\" sklidila úspěchy i na mezinárodní scéně. Téhož roku do divadla přišel scénograf Pavel Kalfus. V roce 1968 se název divadla změnil na \"Divadlo Drak\". V roce 1970 inscenace \"Krysařova píšťala\" získala Skupovu cenu. V roce 1971 do divadla nastoupil režisér Josef Krofta. I díky němu se dramaturgie souboru posunula od divadla pro děti k inscenacím pro všechny věkové kategorie.\n\nRoku 1974 do Drak přišel Kroftův spolužák z DAMU, scénograf Petr Matásek. V roce 1976 získala inscenace \"Popelka\" cenu na Světové festivalu loutkového divadla v Moskvě, v roce 1980 pak inscenace \"Cirkus Unikum, dnes naposled\" obdržela cenu ve Washingtonu a o čtyři roky později cenu v Drážďanech získala inscenace \"Zlatovláska\". V letech 1981-1992 získal soubor světové renomé zejména díky spolupráci režiséra, výtvarníka, autora hudby Jiřího Vyšohlída a dramaturga Miloslava Klímy, za jejichž působení vznikly například inscenace \"Zlatovláska\", \"Sen noci svatojánské\", \"Královna Dagmar\" či \"Pinokio\".\n\nV roce 1989 přišel režisér Jan Borna a vznikl institut Mezinárodního figurálního divadla. V roce 1994 do divadla přišli režisér Jakub Krofta, scénograf Marek Zákostelecký a herci Jan Popela, Madla Zimová a Karel Zima. Roku 1995 společně s Klicperovým divadlem pořádali největšího divadelního festivalu ve střední Evropě s názvem Theatre European Regions (Divadlo evropských regionů). V roce 2010 bylo divadlo rozšířeno o \"Labyrint\", \"Laboratoř\" a \"Studio\". V bývalých Tereziánských kasárnách vznikly výstavní prostory a divadelní sál. Do roku 2010 byla ředitelkou Jana Dražďáková, poté se jí stala Eliška Finková. V roce 2014 do divadla přišli režisér a umělecký šéf Jakub Vašíček a dramaturg Tomáš Jarkovský.\n\n"}
{"id": "1192463", "url": "https://cs.wikipedia.org/wiki?curid=1192463", "title": "Centrum sociálně rehabilitačních služeb", "text": "Centrum sociálně rehabilitačních služeb\n\nCentrum sociálně rehabilitačních služeb je zařízení, ve kterém je poskytována sociální rehabilitace formou krátkodobých či dlouhodobých pobytů. Hlavním úkolem sociální rehabilitace je, aby byl člověk s postižením schopen přijmout své postižení či znevýhodnění a v maximální míře se integroval do společnosti.\n\nKomplex činností centra je zaměřován na individuální potřeby klienta a je záměrně koncipován tak, aby klienta stimuloval k dosažení co možná nejvyššího stupně samostatnosti, nezávislosti a soběstačnosti v péči o vlastní osobu. Účelem centra sociálně rehabilitačních služeb je začlenění klienta do společnosti, uplatnění jeho osobního potenciálu či (re)socializace ve smyslu aktivního společenského života nebo návratu do zaměstnání.\n\n\nCílová skupina osob, kterým je služba určena není zákonem o sociálních službách jednoznačně definována. Klíčové kriterium pro správné vymezení cílové skupiny osob se však nijak neodlišuje od jiných druhů sociálních služeb. To znamená, že se jedná primárně o to, jak základní činnosti sociální služby odpovídají na potřeby člověka, který patří k určité cílové skupině lidí. Z charakteru základních činností služby je tedy možné vyvodit, že cílovými skupinami pro centra sociálně rehabilitačních služeb budou zejména tyto skupiny osob:\n\nProces sociální rehabilitace charakterizujeme jako vývojovou fázi v životě člověka, ke které dochází po poškození normální kvality života. Je poskytována zejména lidem s postižením či osobám v krizi. Mezinárodní klasifikace nemocí ICIDH rozlišuje postižení orientační, postižení ve fyzické a pohybové závislosti, v zaměstnání, ve společenské integraci, v hospodářské soběstačnosti a postižení ostatní.\n\nOmezení postižením má více dimenzí a mezi nimi je i dimenze sociokulturní. Postižení nepostihuje pouze ty, kteří přímo postižením trpí, ale také ty, v nichž z různých příčin vzbuzuje postižení akulturní reakce. V Čechách nebyly v minulosti vytvořeny podmínky pro integraci. Většina osob s postižením byla nucena žít ve svém vlastním, uzavřeném vnitřním světě, který byl odtržen od společenské reality. Lidé s postižením byli až do listopadu 1989 zřetelně separováni od ostatních vrstev společnosti. Se změnou společenské a politické situace po listopadu 1989 se postupně měnila i péče o lidi s postižením v souladu s celosvětovými a evropskými trendy. Listina základních lidských práv a svobod jednoznačně vymezuje i práva této sociální skupiny. Plné realizaci však bránila řada objektivních překážek. Jednou z nich byl i vztah běžné veřejnosti ke spoluobčanům s postižením. Výchovu tzv. zdravé veřejnosti bylo tedy nutné začít pojímat systematicky a koncepčně v dlouhodobém procesu, kdy bylo a je třeba působit na všechny věkové skupiny obyvatelstva různými formami a metodami a zároveň uvést tento složitý proces do souladu s celosvětovým stavem v této oblasti.\n\nVelkými společenskými tématy se tedy pro dnešní dobu staly pojmy inkluze, integrace a inkluzivní vzdělávání. Význam tohoto procesu spočívá nejen v dopadu na kvalitu společenského postavení lidí s postižením, ale také v podílu na ozdravění mezilidských vztahů ve společnosti vůbec. Jedním z hlavních kriterií tzv. zdravé společnosti je, že se rozvíjí jako celek aniž by kohokoli vytlačovala ze svého středu. A odmítá-li společnost přijmout mezi sebe slabé a nemocné, pak je to příznakem její vlastní slabosti.\nO tzv. ucelené rehabilitaci se mluví tehdy, pokud důsledky nemoci či postižení nemohou být řešeny pouze zdravotnickými prostředky a stav je trvalý či dlouhodobý a pokud nemoc či postižení není možné léčbou plně odstranit. Jednotlivé složky ucelené rehabilitace na sebe vzájemně navazují a propojují se díky týmům odborníků, kteří mezi sebou úzce spolupracují za účelem dosažení individuálního cíle člověka s postižením. Na rehabilitaci léčebnou navazuje rehabilitace sociální, která u osob produktivního věku často směřuje přímo k rehabilitaci pracovní, čímž je dána člověku s postižením možnost příprav na pracovní uplatnění a zařazení se do pracovního procesu.\n\nUcelená rehabilitace disponuje těmito prostředky:\n\nMetody sociální rehabilitace představují způsoby záměrného uspořádání obsahu, prostředků i rehabilitační činnosti v souladu s principy, periodizací, organizací a řízením procesu sociální rehabilitace tak, aby vedly k naplnění cílů. Konkrétně se užívají metody slova, názorné ukázky, rozvoje ideomotorických představ, metody praktických cvičení, komplexní metody, analyticko-syntetické metody a metody zátěže. Další metody sociální rehabilitace, které se užívají jsou soubory psychorehabilitačních a relaxačních postupů, metody sociálního výcviku, metody působení s pomocí prostředků umění, práce a metody hry.\n\nFormy sociální rehabilitace se používají v závislosti na konkrétní situaci, často se vzájemně prolínají a vyžadují promyšlené kvalifikované jednání. Formy sociální práce se dělí na velké a malé podle míry organizační a materiálně technické přípravy včetně ohledu na dlouhodobý či krátkodobý charakter rozvíjení a působení dané formy.\n\nK tzv. velkým formám patří rehabilitační kurz, psychorehabilitační komunita, neformální, výchovné rehabilitační skupiny (kolektiv), formy dlouhodobé případové práce, zájmové kroužky s rehabilitační náplní, rekondice, soustavná rekreačně a rehabilitačně tělovýchovná činnost, některé druhy soutěží v rehabilitačních technikách či výkonech, některé druhy autotréninku a rehabilitace sebe sama.\n\nK tzv. malým formám sociální rehabilitace patří poradenství, situační hry, přímé samostatné řešení praktického úkolu, některé druhy seberehabilitace, autotréninku a meditace, některé druhy soutěží v reedukačních a kompenzačních výkonech.\n\nProces sociální rehabilitace začíná vždy úvahou nad základní otázkou, zdali je člověk s postižením postižen od narození nebo získal postižení v průběhu života. Pokud jde o postižení získané, pak takový člověk prochází všemi rozlišenými fázemi procesu sociální rehabilitace. Pokud jde o člověka s postižením, který se svým handicapem žije od malička, pak zde neexistuje první fáze.\n\nTři základní fáze procesu sociální rehabilitace jsou následující:\n\nProgramy sociální rehabilitace propracovávají obecné cíle do soustavy cílů konkrétních, které vycházejí z obsahu a respektují všechny nástroje i prvky systému sociální rehabilitace. Existují programy základní, rozšiřující a všeobecné.\n\nZákladní programy předpokládají rozvoj aktivních životních postojů, schopností samostatné existence a zvládání běžných životních úkonů. Programy všeobecného charakteru jsou určeny všem lidem s postižením. Programy pro sociální rehabilitaci rodin představují paralelu všeobecných a diferencovaných programů. Programy pro získávání veřejnosti ovlivňují vztah veřejnosti k lidem s postižením a pěstují ve společnosti schopnosti partnerských interakcí a dovedností potřebných k poskytování lidsky důstojnost nesnižující pomoci. Základní diferencované programy řeší problémy jednotlivých skupin lidí s postižením podle druhu a stupně postižení.\n\nRozšiřující programy podporují, doplňují nebo modifikují rozvoj postojů a schopností základní povahy na podkladě individuálních nebo i skupinových sklonů, potřeb a vloh. Jsou zde zvláštní programy pro lidi se sluchovým postižením, tělesným postižením, lidem nevidomým, lidem s chronickými nemocemi typu diabetes mellitus, roztroušená skleróza, kardiovaskulární onemocnění, epilepsie atd.\n\nVšeobecné programy sociální rehabilitace mohou být v případě potřeby specificky modifikované a bývají součástí všech ostatních programů:\n"}
{"id": "1192464", "url": "https://cs.wikipedia.org/wiki?curid=1192464", "title": "Tatra T3R.SLF", "text": "Tatra T3R.SLF\n\nTatra T3R.SLF je česká částečně nízkopodlažní tramvaj, vyráběná Aliancí TW Team (Pragoimex, Krnovské opravny a strojírny a VKV Praha). Vychází z typu Tatra T3 a je variantou modelu T3R.PLF.\n\nPrototyp tramvaje T3R.SLF (S: elektrická výzbroj Škoda, LF: low floor, v angličtině „nízká podlaha“) vznikl v roce 2008. Do nové skříně tramvaje T3R.PLF byla dosazena elektrická výzbroj Škoda, pocházející od maďarského výrobce Ganz, který se stal součástí skupiny Škoda Transportation. Do Plzně byl vůz dodán 29. srpna 2008 a získal zde evidenční číslo 114, které patří do série čísel zkoušených tramvají, jež nejsou v majetku Plzeňských městských dopravních podniků. Zakrátko však byl označen číslem 202, které mu již zůstalo. Vozidlo podstoupilo nutné zkoušky a od 21. října 2008 bylo vypravováno do zkušebního provozu jako sólo i v soupravě s tramvají Škoda 01T. Dne 5. ledna 2009 vyjel vůz poprvé na zkušební jízdy s cestujícími, zanedlouho však byl odstaven. Po několika měsících absolvoval nové zkušební jízdy bez cestujících, ovšem v polovině června 2009 se objevily závady a přibližně za měsíc si výrobce tramvaj z Plzně odvezl. Jeho elektrická výzbroj Škoda byla nahrazena standardní výzbrojí Progress od firmy Cegelec a jako typ T3R.PLF byl v polovině srpna 2009 definitivně dodán do Plzně, kde byl označen číslem 328.\n\nV roce 2011 začal mít o tento typ tramvaje zájem Dopravní podnik měst Liberce a Jablonce nad Nisou, mimo jiné proto, že ho lze spřahovat se staršími tramvajemi T3M.04 s výzbrojí Škoda (typ Škoda 02T). Tramvaje si díky licenci kompletuje dopravní podnik sám. První vůz sériové výroby (č. 66) byl dokončen v září roku 2012 a od té doby se počet tramvají T3R.SLF stále rozrůstá. V březnu 2019 jich bylo v provozu osm, další dvě se nacházely v rozestavěném stavu. Sériově vyráběné vozy se nepotýkají s žádnou větší provozní poruchou.\n\nStejně jako u tramvají T3R.PLF se pro stavbu vozů T3R.SLF využívá částečně nízkopodlažní (33 %) vozová skříň VarCB3LF, vyvinutá Aliancí TW Team. Na všechny vozy byla dosazena čela s designem od Františka Kardause (klasická T3), elektrická výzbroj Škoda a polopantograf.\n\nVšechny vyrobené vozy T3R.SLF jsou jsou oficiálně vykazovány jako modernizace starších vozů T3. Ve skutečnosti byly z těchto vyřazovaných tramvají použity pouze doklady a některé drobné součástky.\n\nOd tramvají T3R.PLF se tento typ liší pouze v elektrické výzbroji.\n\n"}
{"id": "1192467", "url": "https://cs.wikipedia.org/wiki?curid=1192467", "title": "Inkluzivní fitness", "text": "Inkluzivní fitness\n\nV evoluční biologii je teorie inkluzivního fitness model evoluce sociálního chování, poprvé navržený W. D. Hamiltonem roku 1963. Místo pouze tradičního pojetí, čili chápání výhodnosti znaku jako jeho působení na počet potomků (\"přímá reprodukce\"), prosazoval Hamilton, aby se započítávaly také nepřímo působící znaky. Toto pojetí se nazývá \"nepřímá reprodukce \"a je k němu započítané působení na frekvenci znaků v jiných jedincích. Hamiltonova teorie je dnes vedle recipročního altruismu považována za hlavní teorii vývoje sociálního chování. V jistém smyslu tuto teorii pak rozšířil také Richard Dawkins ve své teorii Sobeckého genu.\n\nZ pohledu genetiky je evoluční úspěšnost bezprostředně závislá na počtu zanechaných kopií uvažovaného genu v populaci. Přestože se však před rokem 1964 obecně věřilo, že jediným způsobem jak toho docílit je zanechat v populaci přímé potomky, Hamiltonova studie z roku 1964 ukázala, že lze dokonce matematicky (s užitím jednoduchých empirických dat) dokázat, že významnou složkou strategie organizmu by měla být také snaha o rozšíření stejných genů u jiných jedinců. Tento efekt je nejlépe pozorovatelný na příbuzenském výběru, čili podpoře příbuzných jedinců, nicméně hraje roli i jinde, například skrze efekt zelenovouse, souboj pohlaví a rodičovský výběr.\n\nSysel Beldingův je dobrým příkladem posunu od klasického darwinismu. Pokud tyto veverky spatří predátora, vydávají hlasité zvuky, aby varovaly ostatní veverky. Tím sice samy sebe uvedou do nebezpečí, nicméně mohou zachránit geny jiných veverek (se kterými stále sdílí 99% genofondu).\n\nEusociální krevety \"Synalpheus regalis\" jsou také často uváděny jako příklad inkluzivního fitness. Větší krevety ochraňují před vnějšími útočníky menší. Prakticky pak získají silnější krevety výhodu, pokud naopak jejich potomci svůj gen pro statnost neprojeví. O to zde ale nejde, jde o to, že i menší krevety sdílejí s velkými většinu genů, takže se makroevolucí rozšířily krevety, které ochraňují všechny varianty.\n"}
{"id": "1192472", "url": "https://cs.wikipedia.org/wiki?curid=1192472", "title": "Římskokatolická farnost Nezamyslice u Horažďovic", "text": "Římskokatolická farnost Nezamyslice u Horažďovic\n\nŘímskokatolická farnost Nezamyslice u Horažďovic je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPrvní zmínka o Nezamyslicích je z roku 1045, kdy patřila k majetkům břevnovských benediktinů, kterým pak patřily až do husitských válek. Od roku 1341 zde existovala plebánie. Nezamyslicím se tehdy říkalo \"Bílý Kostel\". V letech 1785–1789 existoval \"Nezamyslický vikariát\". V letech 1859–1892 zde jako farář působil Jan Duben (v letech 1883–1889 poslanec Českého zemského sněmu). Ve 20. století přestal být do farnosti ustanovován sídelní kněz.\n\nFarnost je administrována ex currendo z Horažďovic.\n\n\n"}
{"id": "1192473", "url": "https://cs.wikipedia.org/wiki?curid=1192473", "title": "Ladislav Kunte", "text": "Ladislav Kunte\n\nLadislav Kunte (22. dubna 1874, Čestín – 19. dubna 1945, Straubing) byl český katolický kněz, po vystoupení z církve novinář, politický činitel, sociolog a volnomyšlenkář, účastník I. a II. odboje. Patřil ke spoluzakladatelům Volné myšlenky a organizátorům předválečného protiklerikálního hnutí. Přispíval do časopisu Volná myšlenka a v její knižnici vydal velký počet svých prací, byl dlouholetým redaktorem Času. Je řazen ke stoupencům tzv. nového náboženství (podobně jako Otakar Kunstovný, Karel Pelant, atd.).\n\nJako nadaný pátý syn chudých rodičů z Čestína u Uhlířských Janovic odešel na přání matky studovat do Hradce Králové na gymnasium a do církevního semináře. Již na gymnasiu zjistil, že \"„vzdělání nevychází vstříc vývojovým potřebám studentů, nevychovává soudnost, rozum a charakter,… žák má povinnost se přizpůsobovat všemu, co se na něm žádá, vzdaluje se od života a světa“\". Po odeznění dětské zbožnosti hlubokou víru v boha již nenalezl. Ač se vnitřně rozhodl pro světské vzdělání, ohledy k rodičům ho donutily absolvovat studium v semináři a vstoupit na dráhu katolického kněze. V roce 1902 obdržel od nadřízeného biskupa povolení ke studiu filosofie v Praze vázané na povinnost vykonávat duchovní úřad.\n\nPo vysvěcení na kněze působil od září 1896 jako kaplan v Dobrušce. V srpnu 1900 byl po konfliktu vyvolaném hospodyní nadřízeného děkana Domašínského přeložen do Třebechovic. Obrnil se „vírou navenek“ a až nadšeným a vrcholně obětavým vykonáváním svých povinností kazatele a duchovního správce, což vysvětloval \"„potřebou ujednocení osobnosti člověka, především ujednocení mezi smýšlením a jednáním ... nelze trvale zůstávati pokrytcem“\". Děsil ho vnitřní indiferentismus, který paradoxně považoval za \"„nejbezpečnější průpravu ke katolické víře“\" a záruku dobrého bydla a vážnosti u věřících. V církvi hledal ideál mravní, realizaci Kristovy pravdy, mravní čistoty, sociální spravedlnosti a lásky. V době duchovní služby ve východních Čechách sympatizoval s hnutím katolické moderny, v němž se domníval spatřovat autokritiku církve, očišťování církevního života od klerikalismu, smíření moderní kultury a vědy s církví, kdy „pravda vědecká nebude odporovat pravdě náboženství“.  Byl též přitahován ideologií křesťanského socialismu, zejména jeho radikálnější odnože křesťanského demokratismu (kaplan E. Dlouhý-Pokorný, redaktor V. Myslivec). Od října 1902 do prosince 1905 působil jako prefekt (duchovní správce) v koleji Arnošta z Pardubic v Praze.\n\nPo mučivých mnohaletých úvahách řešil své dilema rozhodnutím \"„není střední cesty, buď kněz, anebo nekněz a nekatolík, kompromis mezi katolicismem a moderním názorem světovým není možný“\". V roce 1904 bylo odhaleno, že pod pseudonymy Futurus a Vl. Nezmar, pod nimiž publikoval heretické články (např. časopis Rozhledy), se skrývá „klerikál“. 30. prosince 1905 rezignoval na místo duchovního správce v koleji Arnošta z Pardubic a požádal o přijetí do redakce časopisu Čas. Jak napsal ve své knize „Cesty, kterými jsem šel…“, 13. ledna 1906 ohlásil na smíchovském politickém úřadě, že vystupuje z katolické církve a nepřihlašuje se k žádnému státem uznanému vyznání. Kniha vyvolala nezměrnou nenávist katolických prelátů vůči osobě autora i ostré reakce veřejnosti.\n\nV letech 1906-1915 působil jako redaktor Času. Vlivem válečných událostí a referování Času o nich bylo v srpnu 1915 vydávání rakouskými úřady zastaveno (L. Kunte byl hlavním redaktorem, vlastníkem novin bylo v této době Tiskařské a nakladatelské družstvo „Pokrok“). Aktivně se zapojil do činnosti mezinárodní „Volné myšlenky“, byl dlouholetým členem vedení české sekce, v její knižnici hojně publikoval. V letech první světové války se angažoval v domácím protirakouském odboji, v rámci tzv. knoflíkové aféry byl odsouzen a v období 1916-1917 vězněn. V letech 1920-1923 pracoval jako šéfredaktor obnoveného časopisu Čas, poté redaktor Národního osvobození. V letech 1923-1929 byl na základě žádosti kanceláře prezidenta republiky a Ministerstva zahraničních věcí vysílán ke studiu dokumentů vídeňského Státního archivu za účelem studia problematiky hodnocení postojů vídeňské vlády k českému protihabsburskému a protiřímskokatolickému hnutí. Ve 20. letech se výrazně profiloval jako nositel a propagátor státní ideologie První československé republiky a spolupracovník T. G. Masaryka a E. Beneše. Po krátkém pobytu na odpočinku v rodném Čestíně na přelomu 20. a 30. let pokračoval v Praze v publicistické činnosti. Zapojil se do protifašistického odboje. Spolupracoval s ilegálním časopisem V boj, do něhož přispíval pod pseudonymem Čeněk Věrný. V roce 1940 byl zatčen, odsouzen německým „lidovým soudem“ v Berlíně k 7 letům káznice a vězněn v káznici v Ebrachu. Při evakuaci vězňů zemřel na následky prožitého utrpení dne 19. dubna 1945 ve Straubingu.\n\nV době před vystoupením z církve byl L. Kunte radikálním ateistickým kritikem, chápajícím náboženství jako přímý protiklad filosofie. Zpočátku nesouhlasil s T. G. Masarykem a jeho pojetím boha v sobě, ani s pojetím a významem české reformace. Zastával (viz tzv. setkání dvou kaplanů s TGM v roce 1902) radikální názor, že náboženství je mumifikovaným přežitkem minulých dob. \"„Současný vývoj společenský se děje ve znamení emancipace od idejí náboženských, od nerozumné racionalistiky a superracionalistiky církevních dogmat a od nemorálních vlivů církevní morálky“\". Posléze přistoupil k vyhodnocení náboženství pod historickým úhlem pohledu a pojal tento fenomén jako „jev sociální, základní složku národnosti, vlastní její jádro; výraz povahy národa“. Široce pojaté hnutí české reformace vyložil jako výraz duševní a politické samostatnosti národa, navazování na toto dědictví bude pak probuzením češství a povede k národnímu znovuobrození a svébytnosti, jehož nositelem se stane český politický realismus. Odmítání náboženství L. Kuntem se tak vyvinulo v popírání katolictví jako ideologie národní hanby a poroby, „římské lži a cizoty“ v mnohém zachované v charakteru národa a jeho jednání. Práce též obsahují úvahy o analogiích mezi působením nacionalismu a náboženství, kdy „nacionalismus je víra, kult národa, národ je pro vlastence božstvem“, apod.\n\nV syntetické pozdější práci Vznik nového náboženství (1920) rozvinul výklad náboženství jako výraz potřeb individuálního i společenského života. Tyto potřeby se v čase mění, podléhají vývoji, ale nezanikají. Tak se i náboženství vyvíjí a mění, zanikají jeho časově podmíněné formy, konkrétní historické útvary. Náboženství plní funkce, které nemůže převzít ani věda („víra je syntéza objektivně citová a doplňuje syntézu objektivně rozumovou“). S náboženstvím je nerozlučně spjata morálka; je nutno odlišovat mravní pravidla (morálku) od jejich závaznosti (náboženství) a mravní síly potřebné k jejich uskutečnění. Domníval se, že morálka odpoutaná od závislosti může existovat pouze v přechodném stadiu odumírání starých náboženských forem, kdy nové náboženství ještě není hotovo. To je případ současné mravní krize: jedním jejím příznakem je „trvání přežilých věr“, druhým úsilí o nový princip závaznosti mravních pravidel – hledání nového náboženství. V kultuře (v širokém pojetí forem společenského života) své doby spatřoval přítomnost prvků nového náboženství i silné tendence je vytvořit. V rámci diskuse české odnože Volné myšlenky se vyslovoval pro zachování pojmu náboženství; tato i „jinak přezvaná psychická skutečnost bude v životě jednotlivců i lidských společností vždy míti funkci touž, jakou mívalo náboženství dřívější a bude tudíž sama zase jen – náboženstvím“.\n\nPřehled děl Ladislava Kunte. Další používaná jména autora: Futurus (pseudonym), Vladimír Nezmar (pseudonym).\n\n"}
{"id": "1192476", "url": "https://cs.wikipedia.org/wiki?curid=1192476", "title": "Čertov potok", "text": "Čertov potok\n\nNázev Čertov potok má více vodních toků:\n\n\n"}
{"id": "1192486", "url": "https://cs.wikipedia.org/wiki?curid=1192486", "title": "Slingsby Skylark", "text": "Slingsby Skylark\n\nSlingsby T.37 Skylark 1 byl sportovní kluzák středních rozměrů postavený během roku 1952-53 v Kirkbymoorside, Yorkshire ve Spojeném království firmou Slingsby Aviation.\n\nFirma Slingsby Aviation chtěla získat větší část trhu kluzáků s malým levným větroněm, který by měl nadprůměrný výkon. Klíčem k tomuto mělo být menší letadlo, sestavené z menšího množství dílů a z moderních křídel, které by dávaly lepší výkon. Majitel firmy Fred Slingsby jmenoval jako návrháře a konstruktéra pro T.37 Skylark Johna Reussnera. Relativně nový profil křídla byl vybrán proto, že měl nízký odpor vzduchu v širokém rozsahu rychlostí. Konstrukce trupu byla jednoduchá a pokrytá překližkou. Ocasní plochy byly dýhované a řídící plochy byly potaženy textilním potahem. Absence přistávacího kola zaručovala nižší hmotnost i cenu letounu.\n\nSkylark nebyl sice tolik úspěšný, ale uvedl firmu do nových výrobních technik a poznání problematiky laminárního proudění. Stejně jako u moderních kluzáků, jakékoliv snížení laminárního proudění způsobuje neúměrné zvýšení aerodynamického odporu, což také zvyšuje potřebu opatrného zacházení. Přes slibný výkon T.37 Skylarku britské sdružení bezmotorového létání přesvědčilo Freda Slingsbyho změnit jeho myšlení a vyrábět kluzáky s nižším zatížením křídel a to prostřednictvím zvýšeného rozpětí a plochy křídla.\n\nZdroj: British Gliders and Sailplanes 1922-1970, Slingsby Sailplanes, The World's Sailplanes:Die Segelflugzeuge der Welt:Les Planeurs du Monde\n\n\n"}
{"id": "1192489", "url": "https://cs.wikipedia.org/wiki?curid=1192489", "title": "The Collection", "text": "The Collection\n\nThe Collection může být:\n\n"}
{"id": "1192490", "url": "https://cs.wikipedia.org/wiki?curid=1192490", "title": "Okamura", "text": "Okamura\n\nOkamura ( , doslova „vesnice na kopci“) je japonské příjmení.\n\nMezi jeho nositele patří:\n"}
{"id": "1192498", "url": "https://cs.wikipedia.org/wiki?curid=1192498", "title": "Hyméttos", "text": "Hyméttos\n\nHyméttos (řecky Υμηττός) je horský masiv v řeckém kraji Attika, nachází se jihovýchodně od Athén. Nejvyšším vrcholem je Evoznas s 1026 m n. m. Pohoří je dlouhé 16 km a maximálně 7 km široké.\n\nUž ve starověku byla proslulá kvalita medu z místního tymiánu, těžil se zde také mramor, z něhož je zhotoveno množství athénských staveb a soch. V legendě o Kefalovi je zmíněno setkání hrdiny s bohyní Éós, když byl na lovu v pohoří Hyméttos. Na vrcholu byla v 8. století př. n. l. založena Diova svatyně, momentálně se na něm nachází televizní vysílač. Na horských svazích leží klášter Kesariani a kampus athénské techniky, část území je uzavřeným vojenským prostorem.\n\nV odlehlejších lokalitách se zachovaly borové lesy, ale většina masivu je odlesněna a porostlá makchií. V červenci 2015 byla oblast postižena rozsáhlými požáry.\n\nHyméttos je známý také pod neoficiálním názvem \"Trelevouni\", který v řečtině znamená „bláznivý“, ale pochází z francouzského výrazu \"très long\" — příliš dlouhý.\n\n"}
{"id": "1192502", "url": "https://cs.wikipedia.org/wiki?curid=1192502", "title": "MTV Movie Awards 2016", "text": "MTV Movie Awards 2016\n\nVyhlášení amerických cen MTV Movie Awards 2016 se uskutečnilo 9. dubna 2016 ve studiích Warner Bros. v Burbanku v Kalifornii. Poprvé od roku 2006 byl ceremoniál předtočen 9. dubna a vysílal se až 10. dubna. Moderátory večera byli Dwayne Johson a Kevin Hart.\n\n\n\n"}
{"id": "1192503", "url": "https://cs.wikipedia.org/wiki?curid=1192503", "title": "313 (číslo)", "text": "313 (číslo)\n\nTři sta třináct je přirozené číslo, které následuje po čísle tři sta dvanáct a předchází číslu tři sta čtrnáct. Římskými číslicemi se zapisuje CCCXIII.\n\n\nSilnice II/313 je česká silnice II. třídy vedoucí na trase Dolní Dobrouč – Ostrov \n\n\n"}
{"id": "1192504", "url": "https://cs.wikipedia.org/wiki?curid=1192504", "title": "Karel Rameš", "text": "Karel Rameš\n\nKarel Rameš (1911 v Praze – 23. dubna 1981 v Praze) byl za protektorátu vězněn v pankrácké věznici. Ve vězeňském deníku, který si tam vedl se mu podařilo zachytit každodenní chod některých částí věznice a také popsat postup budování tzv. pankrácké sekyrárny. Během výkonu funkce \"chodbaře\" se mu dařilo organizovat ilegální korespondenci mezi vězni jakož i riskantní vynášení motáků z oddělení k smrti odsouzených mimo objekt věznice. Karel Rameš sice válku přežil, ale v padesátých letech dvacátého století byl komunistickým režimem odsouzen a uvězněn. Po propuštění (koncem šedesátých let dvacátého století) vedl osamělý život. Zemřel v ústraní na jaře 1981.\n\nKarel Rameš byl za protektorátu (v letech 1941 až 1945) vězněn (hospodářský delikt) v policejní věznici gestapa v Praze na Pankráci. Tady působil jako jeden z chodbařů (vězňů, kteří se mohli po budově věznice pohybovat poněkud svobodněji) a někdy i pomocník fotografa. Rameš organizoval ve věznici ilegální korespondenci vězňů (a to nejen mezi celami, ale i mezi vězni a jejich příbuznými). Podařilo se mu pronikat i na oddělení II/A (kde byly ve 20 celách umisťovány osoby odsouzené nacistickými okupačními soudy k trestu smrti) a vynášet odtud různé dokumenty, motáky a tzv. škrabky – vzkazy, které se schovávaly mezi prsty. Některé písemnosti si opisoval a zároveň si vedl podrobný deník. Takto shromážděné materiály se mu podařilo dostávat mimo zdi věznice. Po válce je uspořádal do dvoudílné knihy \"Žaluji – Pankrácká kalvárie\", ve které podrobně popsal jak vypadal život na \"oddělení smrti\" II A.\n\nVězni na celách smrti museli pracovat (například lepit pytlíky), takže měli k dispozici materiál k psaní motáků či různým uměleckým projevům. Například akademický malíř dr. Jaroslav Lebeda vytvořil cyklus kreseb s náboženskou tematikou. Básník Jindřich Vichra v cele smrti dokonce psal poezii. Karel Rameš zachránil i básně Karla Vokáče a karikatury grafika Josefa Dryáka (17. května 1910 v Brandýse - popraven 8. října 1943 v 16.42). Na cele číslo 41 dokonce od srpna 1943 vzniklo dvacet čísel vězeňského časopisu, který vězni zasílali pro obveselení na ženskou celu. Většina čísel tohoto časopisu, malby Jaroslava Lebedy a řada dalších písemností se zachovala právě jen díky chodbaři - vězni Karlu Ramešovi.\n\nKniha \"Žaluji – Pankrácká kalvárie\" byla vydána v roce 1946 (pod pseudonymem \"Karel R.\") a kromě výše uvedených materiálů byla doplněna bohatým fotografickým doprovodem. O osobě Karla Rameše se po nástupu komunistického režimu nesmělo hovořit. Dokonce byl v roce 1958 zatčen (20. května 1958 v rámci akce Hradecký) a v roce 1959 odsouzen za údajnou velezradu k desetiletému žaláři. Při Ramešově zatčení mu byl orgány státní tajné bezpečnosti (StB) mimo jiné zabaven i poměrně rozsáhlý rukopis \"Žaluji – národní kalvárie za vlády komunismu\". Ten popisoval osudy politických vězňů komunistického režimu a byl zamýšlen jako pokračování dvoudílné Pankrácké kalvárie. Tento zabavený rukopis se ztratil.\n\nPo odpykání trestu byl Karel Rameš propuštěn koncem 60. let dvacátého století na svobodu. Na svobodě vedl rozporuplný osobní život. Někteří blízcí příbuzní a známí s ním přerušili styky. Karel Rameš žil jako zapomenutý muž, který si přivydělával prodejem zmrzliny na Slapech. Zemřel v ústraní v Praze na jaře roku 1981.\n\n\n"}
{"id": "1192505", "url": "https://cs.wikipedia.org/wiki?curid=1192505", "title": "314 (číslo)", "text": "314 (číslo)\n\nTři sta čtrnáct je přirozené číslo, které následuje po čísle tři sta třináct a předchází číslu tři sta patnáct. Římskými číslicemi se zapisuje CCCXIV.\n\n\nSilnice II/314 je česká silnice II. třídy vedoucí na trase Dolní Dobrouč – Horní Čermná \n\n\n"}
{"id": "1192506", "url": "https://cs.wikipedia.org/wiki?curid=1192506", "title": "Lafénzie", "text": "Lafénzie\n\nLafénzie (\"Lafoensia\") je rod rostlin z čeledi kyprejovité. Jsou to dřeviny s tuhými lesklými listy a velkými květy s nápadnými tyčinkami. Květy jsou zajímavé i tím, že kalich i koruna jsou 12- až 16četné. Rod zahrnuje 6 druhů a je rozšířen v tropické Americe od Mexika po severní Argentinu. Květy jsou přizpůsobeny opylování netopýry. Některé druhy jsou zdrojem žlutého barviva, pěstují se jako okrasné dřeviny nebo slouží k zalesňování narušených ploch.\n\nLafénzie jsou opadavé nebo stálezelené keře a stromy. Nejmladší větévky jsou čtyřhranné. Listy jsou vstřícné, řapíkaté, kožovité a lesklé, s palisty. Žilnatina je zpeřená. Květy jsou velké, oboupohlavné, 12- až 16četné, v hroznech nebo latách. Hypanthium je zvonkovité až téměř kulovité, kožovité, zakončené větším počtem kališních laloků. Kalíšek chybí. Koruna je bílá nebo žlutá, počet korunních lístků odpovídá počtu laloků kalicha. Tyčinek je 16 až 32 v jednom kruhu, dlouze vyčnívají z květu a jsou přirostlé v polovině kališní trubky nebo pod ní. Nitky jsou prohnuté. Semeník je stopkatý až téměř přisedlý, srostlý ze 2 plodolistů, obsahuje jedinou komůrku s mnoha vajíčky Na vrcholu nese velmi dlouhou čnělku zakončenou hlavatou bliznou. Plodem je dřevnatá pouzdrosečná tobolka, pukající 2 až 4 chlopněmi nebo nepukavá. Semena jsou plochá, široce křídlatá.\n\nRod lafénzie zahrnuje 6 druhů. Vyskytuje se pouze v tropické Americe od Mexika po severní Argentinu. Není zastoupen na Karibských ostrovech. Největší počet druhů (celkem 6) se vyskytuje v Brazílii. Ve Střední Americe roste jediný druh, \"Lafoensia punicifolia\", který má také nejrozsáhlejší areál, sahající od Mexika po Bolívíi a Brazílii.\n\nBělavé květy lafénzií jsou přizpůsobeny opylování netopýry. Navštěvuje je i hmyz, zejména včely. Mohutnější druhy netopýrů s krátkým jazykem zpravidla přistávají ve větvích, zatímco drobné druhy lépe přizpůsobené tomuto zdroji obživy sají z květů nektar za letu. Druh \"L. pacari\" má na listech extraflorální nektária a žije v symbióze s mravenci (myrmekofilie). Mravenci se živí nektarem a chrání rostlinu před býložravci.\n\nPodle výsledků fylogenetických studií patří mezi nejblíže příbuzné rody marhaník (\"Punica\"), pemfis (\"Pemphis\"), \"Galpinia\" a \"Capuronia\".\n\nZ borky nebo listů jihoamerických druhů \"L. pacari\" a \"L. punicifolia\" je získáváno pěkně žluté barvivo. Dřevo \"L. punicifolia\" je žluté, těžké a tvrdé a má široké využití. Lokální význam má i dřevo jiných druhů. Některé druhy lafénzií jsou používány k zalesňování degradovaných ploch a pěstují se jako okrasné a pouliční stromy.\n\n"}
{"id": "1192509", "url": "https://cs.wikipedia.org/wiki?curid=1192509", "title": "315 (číslo)", "text": "315 (číslo)\n\nTři sta patnáct je přirozené číslo, které následuje po čísle tři sta čtrnáct a předchází číslu tři sta šestnáct. Římskými číslicemi se zapisuje CCCXV.\n\n\nSilnice II/315 je česká silnice II. třídy vedoucí na trase Týnišťko – Choceň – Ústí nad Orlicí – Lanškroun – Tatenice – Zábřeh na Moravě – Leština – Dubicko – Úsov \n\n\n"}
{"id": "1192512", "url": "https://cs.wikipedia.org/wiki?curid=1192512", "title": "Kiril Terziev", "text": "Kiril Terziev\n\nKiril Stojčev Terziev (: ), (* 1. září 1983 v Petriči, Bulharsko) je bulharský zápasník volnostylař, olympijský medalista z roku 2008.\n\nS volným stylem začínal ve 12 letech v rodné Petriči v klubu \"Loreal\" pod vedením Vencislava Polizoeva. Na vojnu narukoval do Sofie, kde se připravoval v klubu CSKA, později Levski. V bulharské seniorské reprezentaci se poprvé objevil v olympijském roce 2004 na mistrovství Evropy v turecké Ankaře jako záskok za tehdejší jedničku Serafima Barzakova. V konkurenci Barzakov, Nikolaj Paslar a Michail Ganev však dlouho nemohl prorazit. Změna nastala v olympijském roce 2008, když v bulharské nominaci ve velterové váze porazil Ganeva a startoval na olympijských hrách v Pekingu. Na olympijský turnaj dokázal vyladit formu, zaváhal pouze v semifinále, když ho po hrubé chybě položil na lopatky Buvajsar Sajtijev z Ruska. V boji o třetí místo uspěl proti Kubánci Ivánu Fundorovi a získal nečekanou bronzovou olympijskou medaili. V dalších letech jeho výkonnost stagnovala. V roce 2012 se dokázal kvalifikovat na olympijské hry v Londýně, ale jeho naděje skončili v prvním kole. Jeho osobním trenérem je Serafim Barzakov, oba jsou rodáci z obce Samoilovo.\n\n"}
{"id": "1192513", "url": "https://cs.wikipedia.org/wiki?curid=1192513", "title": "Slingsby T.21", "text": "Slingsby T.21\n\nSlingsby T.21 je kluzák s otevřenou kabinou a sedadly vedle sebe, postavený společností Slingsby Sailplanes Ltd. Poprvé vzlétl v roce 1944. Byl nasazen v RAF pro výcvik a je dodnes používán civilními kluby.\n\nPrototyp kluzáku T.21P poprvé vzlétl v roce 1944. Měl dřevěnou konstrukci potaženou plátnem a byl to v podstatě zvětšený jednosedadlový Schneider Grunau Baby, který byl společností Slingsby vyráběn v licenci před válkou. Vzpěrou vyztužené křídlo mělo rozpětí 15 m a přední horní část přídě byla odnímatelná, aby posádka mohla být vystavena větru podobně jako u kluzáků pro elementární výcvik. Byl konstruován pro použití v britské organizaci Air Training Corps, ale letoun byl odmítnut a uložen ve skladu.\n\nPo válce byl zakoupen Londýnským plachtařským klubem (\"London Gliding Club\") a shledán velmi užitečným. Byla navržena zlepšení, jejichž výsledkem byl kluzák T.21A, který byl zalétán v roce 1947. Rozpětí křídel byl zvětšeno na 16,5 m a myšlenka odnímatelné příďové sekce byla opuštěna. Byl postaven pouze jeden kus, ale další lehce modifikovaná verze, zpočátku známá pod označením T.28, byla objednána RAF pro výcvik leteckých kadetů. Jednalo se o typ T.21B který poprvé vzlétl v prosinci roku 1947 a byl sériově vyráběn jak pro RAF (pod názvem Sedbergh TX.1 dle školy \"Sedbergh School\"), tak pro civilní kluby. Velké množství bylo vyvezeno do Indie, také do Egypta, Jordánska, Keni, Malajsie, Nizozemska, Pákistánu, Portugalska, Jihoafrické republiky a Švédska.\n\nDoposud většina výcviku probíhala na jednosedadlových elementárních kluzácích, ale nástup T.21 a dalšího dvousedadlového typu T.31 znamenal, že od počátku 50. let byl prakticky veškerý základní výcvik prováděn na dvousedadlových kluzácích. T.21 byl oblíben pod jménem \"The Barge\" (bárka), podle tvaru trupu, podobajícího se člunu a klidných letových vlastností, zatímco T.31 byl často nazýván \"The Brick\" (cihla), opět podle svých letových vlastností.\n\nDalší verzí, postavenou v jediném exempláři, byl T.21C, také známý jako T.46, který vzlétl v říjnu 1957. Poloha křídla byla snížena, takže bylo umístěné po stranách horní části trupu, a ne na pylonu nad trupem. Rozpětí křídel bylo zvětšeno na 17,2 m. Letoun měl také uzavřený kokpit a přepracované ocasní plochy.\n\nDo roku 1966 bylo postaveno přibližně 226 kusů T.21B. Tento počet zahrnuje 19 kusů postavených pro RAF společností \"Martin Hearn Ltd\" v Hooton Parku v roce 1950 a asi pět kusů postavených kluby a jednotlivci ze stavebnic nebo součástí.\n\nRAF obdrželo 95 Sedberghů, které byly ve službě do poloviny 80. let 20. století, kdy veškeré dřevěné kluzáky byly nahrazeny letouny Grob Viking. V tu dobu většina civilních klubů už s T.21 nelétala, ale letouny RAF byly rozprodány v aukcích a typ získal novou popularitu u příznivců rekreačního létání v Německu, Nizozemsku i Británii.\n\n\n\n\n"}
{"id": "1192514", "url": "https://cs.wikipedia.org/wiki?curid=1192514", "title": "Římskokatolická farnost Zavlekov", "text": "Římskokatolická farnost Zavlekov\n\nŘímskokatolická farnost Zavlekov je územním společenstvím římských katolíků v rámci sušicko-nepomuckého vikariátu českobudějovické diecéze.\n\nOd roku 1364 existovala v Zavlekově plebánie. V pozdější době zanikla a Zavlekov se stal součástí farnosti Hradešice. Roku 1782 byla v místě zřízena lokální duchovní správa, která byla roku 1857 povýšena na samostatnou farnost.\n\nZavlekovská farnost má sídelního duchovního správce, který je zároveň administrátorem ex currendo ve farnostech Hradešice a Nalžovské Hory.\n\n"}
{"id": "1192515", "url": "https://cs.wikipedia.org/wiki?curid=1192515", "title": "Římskokatolická farnost Hradešice", "text": "Římskokatolická farnost Hradešice\n\nŘímskokatolická farnost Hradešice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie existovala v Hradešicích od roku 1360, později zanikla. Farnost byla obnovena v roce 1620.\n\nFarnost je administrována ex currendo ze Zavlekova.\n\n"}
{"id": "1192516", "url": "https://cs.wikipedia.org/wiki?curid=1192516", "title": "Bílá voda (přítok Bobravy)", "text": "Bílá voda (přítok Bobravy)\n\nBílá voda je pravostranný přítok říčky Bobravy v okresech Žďár nad Sázavou a Brno-venkov. Délka toku činí 12,3 km. Plocha povodí měří 29,7 km².\n\nPotok pramení v lesích jižně od Přibyslavic, v katastru vesnice Košíkov, v nadmořské výšce okolo 515 m. Na horním toku protéká souvisle zalesněnou krajinou převážně jihovýchodním směrem. Mezi devátým a desátým říčním kilometrem teče přes Zálesnou Zhoř. Tato obec je obklopena lesy. Severně od Zálesné Zhoře se na levostranném přítoku Bílé vody nalézá přírodní památka Zhořská mokřina. Podél chráněného území vede cesta, po které je vedena žlutá turistická trasa. Pod Zálesnou Zhoří vtéká potok opět do lesů, kde přijímá zprava dva přítoky, které jsou nazývány \"Spálená\" a \"Sapoušek\". U ústí druhého jmenovaného toku prochází krátce údolím výše zmíněná turistická trasa. Dále Bílá voda směřuje na jihovýchod hlubokým, místy zalesněným údolím. Mezi Zbraslaví a Litostrovem přibírá pravostranný přítok, který je pojmenován \"Dolina\". Na svahu při ústí Doliny se nachází lyžařský vlek. Mezi pátým a šestým říčním kilometrem překonává koryto potoka místní komunikace, která spojuje Zbraslav a Litostrov. Po této silnici je vedena Hornická cyklostezka. Odtud potok pokračuje na jihovýchod, protéká Mariánským údolím, kde přijímá dva větší pravostranné přítoky. Na ostrohu nad ústím potoka \"Žleb\" stával v minulosti hrad Zbraslav. Níže po proudu, pod ústím Jeleního potoka, se na pravém břehu nachází kamenolom. Mariánské údolí potok opouští severně od Zastávky. Zde se vlévá do říčky Bobravy, na jejím 29,6 říčním kilometru, v nadmořské výšce okolo 320 m. Nad ústím Bílé vody má říčka Bobrava výrazně menší povodí. Jeho rozloha je 12,0 km².\n\n\nPrůměrný průtok Bílé vody u ústí činí 0,12 m³/s.\n"}
{"id": "1192518", "url": "https://cs.wikipedia.org/wiki?curid=1192518", "title": "Otar Tušišvili", "text": "Otar Tušišvili\n\nOtar Tušišvili (: ) nebo (: ), (* 14. června 1978 v Gori, Sovětský svaz) je bývalý gruzínský zápasník – volnostylař, olympijský medailista z roku 2008.\n\nS volným style začína v 9 letech v Gori pod vedením Meraba Muzijašviliho a později se připravoval pod vedením Nugzara Schireliho. V mládí prošel juniorskými výběry Gruzie a v roce 1999 se poprvé objevil v seniorské reprezentaci. V roce 2000 byl nominován na olympijské hry v Sydney v pérové váze. V základní skupině prohrál oba zápasy a skončil na 15. místě. V roce 2004 se kvalifikoval na olympijské hry v Athénách. V prvním zápase základní skupiny proti Kubánci Carlosu Ortízovi se však zranil a skončil celkově na posledním 21. místě. V roce 2008 startoval na svých třetích olympijských hrách v Pekingu a poprvé dokázal na olympijský turnaj vyladit formu. Závahal pouze v semifinále proti Ramazanu Şahinovi z Turecka, v boji o třetí místo porazil Kubánce Geandry Garzóna a získal bronzovou olympijskou medaili. V roce 2012 vybojovat čtvrtou účast na olympijských hrách v Lodnýně, ale jeho snažení skončilo v prvním kole. Následně ukončil sportovní kariéru. Věnuje se trenérské práci.\n\n"}
{"id": "1192519", "url": "https://cs.wikipedia.org/wiki?curid=1192519", "title": "Svoboda vede lid na barikády", "text": "Svoboda vede lid na barikády\n\nSvoboda vede lid na barikády ( ) je obraz francouzského malíře Eugèna Delacroixe.\n\nDelacroix se do dějin výtvarného umění zapsal především jako kolorista. Obdivoval díla Francisca Goyi, Petera Paula Rubense a Paola Veronesa, také svěží a světlý kolorit obrazů anglického malíře Johna Constabla. Zářivé barvy, kontrast světla a stínu použil malíř i na obraze \"Svoboda vede lid na barikády\", kde jsou ve velmi vypjaté, dramatické poloze zobrazeny krvavé události francouzské červencové revoluce z roku 1830, která nakonec vedla ke svržení krále Karla X. Na tomto obraze malíř použil klasicky strohou kompozici, oživenou pohybovým bohatstvím figur. Do středu obrazu umístil ženu jako alegorii Svobody, třímající ve zdvižené ruce trikolóru. Tato ústřední postava na obraze sjednocuje všechny formy a barvy celé kompozice. Postava ženy jako alegorie Svobody, která uprostřed padlých a zraněných zdviženou rukou s trikolórou vyzývá k boji a zároveň vyjadřuje sílu, energii a odhodlanost francouzských revolucionářů.\n\n\"Svoboda vede lid na barikády\" je patrně nejslavnější Delacroixova malba. Stal se průkopníkem francouzské romantické malby. Koncepce jeho maleb je založena zejména na použití zářivých barev, využívá kontrastu světla a stínu. Jeho zacházení s barvou značně ovlivnilo impresionismus.\n"}
{"id": "1192520", "url": "https://cs.wikipedia.org/wiki?curid=1192520", "title": "Heat and Sunlight", "text": "Heat and Sunlight\n\n"}
{"id": "1192521", "url": "https://cs.wikipedia.org/wiki?curid=1192521", "title": "On the Edge", "text": "On the Edge\n\nOn the Edge je americký nezávislý film z roku 1986. Natočil jej režisér Rob Nilsson podle scénáře, který napsal společně s Royem Kissinem. Film sleduje muže (Bruce Dern), který byl v minulosti nespravedlivě vyloučen z bežeckého závodu, který se nyní vrací do severní Kalifornie a začíná trénovat na závod Cielo Sea. Autorem hudby k filmu byl Herb Pilhofer.\n\n"}
{"id": "1192523", "url": "https://cs.wikipedia.org/wiki?curid=1192523", "title": "Signal Seven", "text": "Signal Seven\n\nSignal Seven (nebo také \"Signal 7\") je americký nezávislý film z roku 1986. Natočil jej režisér Rob Nilsson podle vlastního scénáře. Film byl věnován Johnu Cassavetesovi. Šlo o první maloformátový celovečerní film, který byl převeden do do 35 mm formátu pro kinodistribuci. Ve snímku hráli Bill Ackridge, Dan Leegant, John Tidwell a další.\n\n"}
{"id": "1192524", "url": "https://cs.wikipedia.org/wiki?curid=1192524", "title": "Osvobození Bruselu (1944)", "text": "Osvobození Bruselu (1944)\n\nOsvobození Bruselu se uskutečnilo dne 3. září 1944. Bylo součástí rozsáhlé kampaně na západní frontě, během níž se spojenci rozhodli obsadit území Belgie a zatlačit Němce dále na východ. Brusel osvobodily jednotky Velšské gardy britské armády. Do města také dorazily i jednotky kanadské a americké armády.\n\nOperace osvobození belgické metropole byla možná díky úspěšnému přechodu řeky Seiny ve Francii britskou armádou. Poté již Britové postupovali ohromnou rychlostí; ustupující německá armáda jim v podstatě nekladla žádný odpor. Dne 11. září dorazila americká armáda až k Cáchám. \n\nBrusel byl osvobozen 3. září ve večerních hodinách za mohutného nadšení místního obyvatelstva. Německá správa se ve snaze zničit veškeré informace o svých aktivitách rozhodla zapálit budovu justičního paláce, která sloužila jako sklad. Mohutný požár se místní bruselané snažili neúspěšně uhasit. V podzemí paláce se nedlouho poté našlo velké množství potravin a luxusního zboží.\n\nObyvatelé čtvrti Marolles uspořádali dne 10. září satirický pohřeb Adolfa Hitlera.\n\nDne 8. září se poprvé po čtyřech letech zasedala v Bruselu belgická vláda premiéra Huberta Pierlota, která se vrátila z exilu v Londýně. Belgie se tak stala první zemí v západní Evropě, jejíž vláda se vrátila do vlasti. O dva dny později bylo v Bruselu zřízeno velitelství Spojeneckých expedičních sil (SHAEF), které dohlíželo na přítomnost spojeneckých vojsk na belgickém území. Britské a americké jednotky následně pomáhaly se zásobováním civilního obyvatelstva a udržování pořádku ve městě. \n\nNa počest osvobození britskou armádou nese náměstí ve východní části metropole název Place Montgomery podle generála Bernarda Law Montgomeryho. \n\n\n"}
{"id": "1192526", "url": "https://cs.wikipedia.org/wiki?curid=1192526", "title": "Alana Blanchardová", "text": "Alana Blanchardová\n\nAlana Rene Blanchardová (* 5. března 1990 Princeville, Kauai) je americká profesionální surfařka. Vyhrála v roce 2005 závod T&C Women’s Pipeline Championships a získala cenu pro nejlepšího nováčka roku, od roku 2009 se účastní World Surf League. Jejím nejlepším umístěním na světovém žebříčku Association of Surfing Professionals bylo sedmé místo v roce 2013.\n\nPůsobí jako modelka, předvádí plavky pro australskou firmu Rip Curl. Je nejpopulárnější surfařkou světa, na facebooku má více než půldruhého milionu fanoušků. \n\nO jejím přátelství se surfařkou Bethany Hamiltonovou, která přišla o ruku po útoku žraloka, byl natočen roku 2011 hraný film \"Surfařka\". Blanchardovou v něm hrála Lorraine Nicholsonová.\n\n"}
{"id": "1192527", "url": "https://cs.wikipedia.org/wiki?curid=1192527", "title": "Pramen mládí", "text": "Pramen mládí\n\nPramen mládí je obraz od Lucase Cranacha staršího.\n\nCranach byl pravděpodobně žákem svého otce Hanse. Na Cranachovu tvorbu mělo vliv zejména umění alpských zemí a také dílo Albrechta Dürera. Inspiraci čerpal také z italského a nizozemského umění, se kterým se seznámil během své cesty do Holandska v roce 1508. Námětem jeho obrazu \"Pramen mládí\" je touha po nesmrtelnosti a věčném mládí. Základem myšlenky, kterou zde Cranach vyjadřuje svou malbou je mystická víra v očistnou a obnovující sílu vody. Na obraze vidíme pouze starší ženy. Ty jsou jsou přiváděny ke studni, nad níž panují Venuše a Kupido. Z vody pak vystupují tyto ženy jako mladé a krásné. Proměna je dopřána pouze ženám starým, ty se pak po vystoupení z očistné lázně oddávají zábavě při stolování, tanci a lásce. Muži mládnou kontaktem s mladými ženami. Cranach toto téma mění zcela v duchu dobového dvorského vkusu na čistě světské aspekty.\n"}
{"id": "1192529", "url": "https://cs.wikipedia.org/wiki?curid=1192529", "title": "Chalk (film)", "text": "Chalk (film)\n\nChalk je americký nezávislý film z roku 1996. Jeho režisérem byl Rob Nilsson, autory scénáře byli Nilsson a Don Bajema, jenž ve snímku rovněž hrál. Bajema již v minulosti vystupoval v některých Nilssonových filmech. Hlavní roli ve filmu ztvárnil Edwin Johnson. Jeho postava ve filmu provozuje se dvěma syny kulečníkovou hernu. Snímek byl natočen v roce 1993 se členy sanfranciského divadelního souboru.\n\n"}
{"id": "1192530", "url": "https://cs.wikipedia.org/wiki?curid=1192530", "title": "Jindřich Tomas", "text": "Jindřich Tomas\n\nPhDr. Jindřich Tomas (23. května 1927 Praha – 22. září 2010 Litoměřice) byl český historik a archivář.\n\nV letech 1946–1951 studoval na Filozofické fakultě Univerzity Karlovy v Praze nejprve obor filozofie – historie, poté československé dějiny – pomocné vědy historické. Mezi jeho vysokoškolské učitele náležely významní historikové Václav Chaloupecký, Karel Stloukal, Václav Vojtíšek, Josef Polišenský aj. \n\nV roce 1952 obhájil disertační práci o hospodářských poměrech v pražských městech v letech 1518–1547 a získal titul doktora filozofie. \n\nPo promoci krátce pracoval pro Historický klub (1952–1953), poté působil jako městský (později okresní) archivář v Žatci (1953–1955) a odtud roku 1955 přešel do Litoměřic do Státního okresního archivu v Litoměřicích nejprve se sídlem v Terezíně, poté v Lovosicích, který i řídil. Jako emeritní ředitel působil v této instituci až téměř do smrti v roce 2010.\n\nJindřich Tomas je autorem více než 200 odborných studií a několika monografií; redakčně i autorsky se podílel na vydání historického atlasu města Litoměřic (1996) a obsáhlé syntézy dějin Litoměřic (1997).\n\nHlavními tématy jeho vědecké práce byl vývoj raně středověkých sídelních komplexů a počátky institucionálních měst i jejich vývoj do doby předbělohorské, což studoval na příkladech Prahy, Litoměřic, Žatce, a dalších měst severozápadních Čech i jižní Moravy (nejdůležitější studie k tomuto tématu byly v roce 1999 přetištěny v monografii \"Od raně středověké aglomerace k právnímu městu a městskému stavu\").\n\nZvláště na jeho pracích o počátcích Litoměřic je možno postihnout obecný metodický přínos, který spočívá v nábězích k interdisciplinárně koncipovanému studiu. Podílel se i na zpracování různých témat z dějin Litoměřicka ze starších i novějších dějin. \n\nMezi jeho vědecké zájmy náleželo i studium historického vývoje Orientu, především Indie.\n\nZvláštní specifikou byl výzkum přátelských vztahů profesora litoměřické reálky Ferdinanda Blumentritta s představitelem filipínského národního hnutí, lékařem José Rizalem.\n\n\nVýběr publikací on-line: Academia.edu\n\n\n"}
{"id": "1192531", "url": "https://cs.wikipedia.org/wiki?curid=1192531", "title": "Avenue de Tervuren", "text": "Avenue de Tervuren\n\nAvenue de Tervuren, (nizozemsky Tervurenlaan) je jedna z hlavních tříd v belgické metropoli Bruselu. Nachází se na východě města; název nese podle nedalekého předměstí Tervuren. Vede od parku Cinquantenaire přes Montgomeryho náměstí na východní hranici města, k předměstí Bruselu Tervuren. Dlouhá je 8 kilometrů a místy široká až 90 m.\n\nProjekt velkolepé třídy byl realizován na za vlády krále Leopolda II. v rámci jeho kampaně modernizace a rozvoje belgické metropole. Dokončena byla roku 1897, při příležitosti Světové výstavy. Vybudovat ji pomohl belgický podnikatel Edmond Parmentier. Podél třídy se nachází parky, luxusní rezidence a velvyslanectví řady zemí.\n\nPod západní částí třídy vedou linky 1 a 5 bruselského metra. Od Montgomeryho náměstí dále na východ poté v ose třídy vede tramvajová trať. Podél celé třídy je také vedena cyklostezka.\n\nKaždý rok v polovině měsíce května bývá část třídy uzavřena pro běžnou dopravu a koná se zde pravidlený festival. Událost připomíná slavnostní otevření třídy v 19. století.\n"}
{"id": "1192532", "url": "https://cs.wikipedia.org/wiki?curid=1192532", "title": "Křídlo mandelíka", "text": "Křídlo mandelíka\n\nKřídlo mandelíka je obraz od Albrechta Dürera. Autor jej namaloval podle mrtvého ptáka v letech 1500-1512.\n\nVelikost akvarelového obrazu je 19.6 x 20 centimetrů a je součástí sbírek vídeňské Albertiny. V roce 2013 bylo dílo zapůjčeno s dalšími Dürerovými díly Národní galerie ve Washingtonu.\n\nMladý Dürer se zprvu učil zlatnickému umění, teprve později se věnoval malířství. Intenzivně studoval pojetí barev a prostoru, nejvýrazněji jej inspirovali Andrea Mantegna a Belliniové. Tvorba Albrechta Dürera vytvořila základ pro vývoj vrcholné renesance v Německu. Obraz \"Křídlo Mandelíka\" je Dürerovým triumfem nejen v zácházení s barvami, ale hlavně v práci s černou a bílou. Ukazuje Dürerovu schopnost přesného vyjádření detailu, jeho umění zobrazit přírodu velmi realisticky, jako odpověď na kolorismus.\n"}
{"id": "1192533", "url": "https://cs.wikipedia.org/wiki?curid=1192533", "title": "Seth (hudební skupina)", "text": "Seth (hudební skupina)\n\nSeth je francouzská black metalová kapela založená roku 1995 ve městě Bordeaux hudebníky s pseudonymy Alsvid (bicí), Vicomte Vampyr Arkames (vokály) a Heimoth (kytara, klávesy). V roce 1996 vyšlo první demo \"Apocalyptic Desires\". Debutní studiové album \"Les Blessures de l'âme\" vyšlo v roce 1998.\n\n\n\n\n\n"}
{"id": "1192534", "url": "https://cs.wikipedia.org/wiki?curid=1192534", "title": "Einsteinova věž", "text": "Einsteinova věž\n\nEinsteinova věž (německy: \"Einsteinturm\") je astrofyzikální observatoř v přírodovědeckém parku Alberta Einsteina v Postupimi u Berlína v Německu. Originální avantgardní stavba byla navržena architektem Erichem Mendelsohnem v roce 1917 a řadí se k expresionistické architektuře. Stavěla se v letech 1919 až 1921 primárně za účelem ověření předpovědí Einsteinovy teorie relativity o rudém posuvu světla způsobeném vlivem působení gravitace Slunce. Otevřena byla v roce 1924. I když tu Albert Einstein nikdy nepracoval, podporoval myšlenku této stavby.  \n\nPřestože se původně zamýšlelo, že stavba bude z betonu, kvůli nedostatku surovin po válce se ale nakonec postavila z cihel pokrytých štukaturou, což přineslo problémy s vlhkostí. Dodnes se prováděla na této stavbě řada rekonstrukcí. Budova také byla hodně poškozena za druhé světové války.\n\n\n"}
{"id": "1192535", "url": "https://cs.wikipedia.org/wiki?curid=1192535", "title": "Vztyčení kříže", "text": "Vztyčení kříže\n\nVztyčení kříže je obraz vlámského malíře Petera Paula Rubense, pocházející pravděpodobně z let 1610 až 1611.\nMalíř Peter Paul Rubens zde zvolil – možná na naléhání zadavatele – středověkou formu triptychu. Jde o jedno z nejvelkolepějších Rubensových děl, které poprvé představil antverpské veřejnosti. Rubensovi se podařilo zachytit vnitřní i vnější dynamiku, malba má vyvážené barvy, děj, sílu a napětí. Kompozice s mnoha těsně vedle sebe umístěnými postavami ve spojení s důkladně promyšlenou, symetrickou a zároveň dynamickou výstavbou ukazují tu stránku barokního malířství, jak si ji nejčastěji představujeme. Postranní tabule a střední tabuli spojuje v prostorovou jednotu velký oblouk, který vytváří dynamickou rovinu pro vztyčení kříže. Kompozičně důležitý je i pes, sedící v levém dolním rohu střední tabule. Rubens jím naznačuje protilehlou diagonálu, která vyvažuje sklon hlavního ramene vztyčovaného kříže.\nDevět silných mužů je zachyceno v okamžiku vztyčování kříže s Kristem. Využívají k tomu příkrý svah. Na atletických postavách lze vysledovat práci každého jednotlivého svalu. Rubens si nejprve připravil každý pohyb v pečlivé kresbě, teprve pak pracoval na olejové skice. Tak dosáhl dojmu bezprostřednosti. To odpovídalo protireformační zásadě, podle které věřící měl být osloven či vztažen do děje na obraze tak, aby mohl vše prožívat. Pozornost je soustředěna na ukřižovaného. Světlem zalitý Kristus obrací hlavu k nebi, vzhůru k Bohu otci. V horní polovině Kristova těla je znát ozvěna antické plastiky \"Láokoóna\". Rubens ji rád kreslil z různých perspektiv. Láokoón byl považovám za ztělesnění smrtelného zápasu a ve \"Vztyčení kříže\" je postaven do služeb křes̥ťanské myšlenky spasení. Na spodní část levé postranní tabule umístil Rubens skupinu žen a dětí spolu s Marií a Janem. Všichni společně couvají, také tím přispívají k celkovém dění. Na pravé postranní tabuli skupinu není vidět, jsou zakryti kapitánem na koni. Ten spolu se svým mužstvem rozkazuje vztyčit kříž. Za ním přibíjejí na kříže dva lotry odsouzené spolu s Ježíšem. Rubensovi se v obraze podařilo zachytit vnitřní i vnější dynamiku, malba má vyvážené barvy, děj, sílu a napětí. Kompozice s mnoha těsně vedle sebe umístěnými postavami ve spojení s důkladně promyšlenou, symetrickou a zároveň dynamickou výstavbou představuje tu nejlepší stránku barokního malířství.\n\nTriptych \"Vztyčení kříže\" byl po svém dokončení umístěn v antverpském kostele sv. Valburgy. Následně Rubens vytvořil další triptych, jehož ústřední obraz představuje scénu \"Snímání z kříže\". Tento triptych byl určen přímo pro antverpskou katedrálu Panny Marie. Po zboření kostele sv. Valburgy byl i první triptych přemístěn do antverpské katedrály, kde lze obě díla dodnes obdivovat.\n"}
{"id": "1192536", "url": "https://cs.wikipedia.org/wiki?curid=1192536", "title": "Portrét Ludvíka XIV.", "text": "Portrét Ludvíka XIV.\n\nPortrét Ludvíka XIV. je dílo francouzského malíře Hyacintha Rigauda. Obraz, na kterém je znázorněn francouzský král Ludvík XIV., se vyznačuje hutnými, zářivými barvami. Rigaud před divákem s mimořádnou elegancí předvedl velmi okázalou podívanou. Dílo využívá působivé kontrasty světla a stínu, autor na něm brilantně vymodeloval bohaté řasení látky, která celou postavu zčásti zakrývá. Tím se mu podařilo potlačit případné nedokonalosti monarchovy postavy a zdůraznit jeho vznešenost a bohatství. Portrét Ludvíka XIV. se stal ideálem barokního reprezentativního portrétu. Rigaud ve svých obrazech vycházel z elegantních portrétů Anthonise van Dycka a Charlese le Bruna. Byl úspěšným portrétistou členů francouzské královské rodiny a vysoké šlechty. Stejně jako jiné Rigaudovy portrétní obrazy stal se i obraz Ludvíka XIV. vzorem evropského dvorského portrétního umění 18. století.\n"}
{"id": "1192537", "url": "https://cs.wikipedia.org/wiki?curid=1192537", "title": "Pemfis", "text": "Pemfis\n\nPemfis (\"Pemphis\") je rod rostlin z čeledi kyprejovité, jehož jediným druhem je Pemphis acidula. Je to keř až strom s jednoduchými dužnatými listy a drobnými bílými nebo růžovými květy. Roste na mořských pobřežích ve východní Africe, tropické Asii a Oceánii, často jako součást mangrovů. Je to oblíbená rostlina k tvorbě bonsají.\n\nPemfis je keř asi 1 metr vysoký, řidčeji hustě větvený strom dorůstající výšky až 11 metrů a průměru kmene až 30 cm. Mladé listy, větévky a květenství jsou hustě pokryté šedavými chlupy. Listy jsou vstřícné, téměř přisedlé, dužnaté, s úzce eliptickou až kopinatou, 1 až 3 cm dlouhou čepelí. Květy jsou pravidelné, šestičetné, jednotlivé nebo po 2 v úžlabí listů. Květní trubka je kuželovitá, dužnatá, zakončená 6 cípy kalicha. Kalíšek je přítomen. Koruna je bílá nebo narůžovělá, složená ze 6 volných, vejčitých až téměř okrouhlých, svraskalých korunních lístků. Tyčinek je 12 (až 18). Květy jsou různočnělečné. U květů s krátkou čnělkou tyčinky vyčnívají z květu a čnělka je zanořená, u květů s dlouhou čnělkou je tomu naopak. Semeník obsahuje jedinou komůrku pouze nedokonale rozdělenou na 3 nebo 4 části. Čnělka je zakončená hlavatou bliznou a u dlouhočnělečných květů vyčnívá z květu. Plodem je asi 6 mm dlouhá tobolka Za zralosti kolem dokola puká a horní část i s vytrvalou čnělkou odpadává jako víčko. Semena jsou bezkřídlá, na bocích s korkovitými lištami.\n\nDruh má velký areál, sahající od východní Afriky přes tropickou Asii po Marshallovy ostrovy v Oceánii. V rámci Číny zasahuje na jižní Tchaj-wan, v Japonsku na ostrovy Rjúkjú. Roste na písčitých a skalnatých pobřežích a v mangrovových porostech. Z Madagaskaru je uváděn endemický druh \"Pemphis madagascariensis\", v současné taxonomii je však řazen do rodu \"Koehneria\".\n\nSamoopylení je zabráněno nápadně vyvinutou různočnělečností. Květy jsou nevonné.\n\nPemfis je oblíbená dřevina k tvorbě bonsají. Dřevo je velmi tvrdé.\n\n"}
{"id": "1192544", "url": "https://cs.wikipedia.org/wiki?curid=1192544", "title": "Jan Velflík", "text": "Jan Velflík\n\nJan Velflík (2. února 1835 Kralovice – 28. července 1871 Žerotín) byl rakouský právník a politik české národnosti z Čech, poslanec Českého zemského sněmu.\n\nRoku 1861 absolvoval práva na Karlo-Ferdinandově univerzitě v Praze. Nastoupil jako koncipient do právní kanceláře Dr. Josefa Stanislava Práchenského. Byl jednatelem výboru pro zbudování českého Národního divadla. Krátce před svou smrtí se přestěhoval a působil jako advokát v Olomouci. Tam obhajoval redaktora listu \"Našinec\" před olomouckým soudem i nejvyšším soudem ve Vídni. Případ vzbudil pozornost, protože Velflíkovi bylo odepřeno, aby svého českého klienta obhajoval v českém jazyce. Byl členem Právnické jednoty a byl i publicisticky činný. Byl též starostou Sokola v Olomouci.\n\nV 60. letech se zapojil i do vysoké politiky. V doplňovacích volbách v listopadu 1866 byl místo Františka Daneše zvolen na Český zemský sněm, kde zastupoval kurii venkovských obcí, obvod Rakovník, Křivoklát, Nové Strašecí, Louny. Mandát zde obhájil i v řádných zemských volbách v lednu 1867 a ve volbách v březnu 1867. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nZemřel v červenci 1871 na zámku v Žerotíně, kde pobýval na zotavení. Pohřben byl 30. července 1871 v Olomouci za velké účasti veřejnosti. Obřad vedl zemský poslanec Ignát Wurm.\n"}
{"id": "1192545", "url": "https://cs.wikipedia.org/wiki?curid=1192545", "title": "Jiří Svoboda (kněz)", "text": "Jiří Svoboda (kněz)\n\nJiří Svoboda (* 20. března 1941 Praha) je český římskokatolický duchovní, církevní právník a víceoficiál Metropolitního církevního soudu v Praze. Od roku 1992 je sídelním kanovníkem Metropolitní kapituly u sv. Víta v Praze.\n\nJiří Svoboda vystudoval v letech 1958-1963 teologii na Cyrilometodějské bohoslovecké fakultě v Litoměřicích. Po kněžském svěcení, které přijal 13. června 1966 v kapli pražského arcibiskupského paláce působil v pastoraci v západních Čechách. Zde vystřídal několik působišť. V roce 1990 byl pak ustanoven farářem v Praze-Hostivaři. Během této doby již působil u pražského církevního soudu. Roku 1992 byl jmenován sídelním kanovníkem svatovítské kapituly. V roce 1996 získal licenciát a v roce 2000 doktorát z kanonického práva na Lateránské univerzitě v Římě. Od roku 1995 působí jako rektor kostela Panny Marie a sv. Karla Velikého v Praze na Karlově, kde také sloužil Mši svatou podle misálu z roku 1962 (tzv. tridentská mše).\n\n\n"}
{"id": "1192546", "url": "https://cs.wikipedia.org/wiki?curid=1192546", "title": "Dábik", "text": "Dábik\n\nDábik (arabsky: دابق;anglicky: Dabiq) je město v severní Sýrii, 40 kilometrů severovýchodně od Aleppa a asi 10 kilometrů jižně od hranic Turecka. Podle tohoto města byl pojmenován propagandistický časopis Islámského státu.\n\nMěsto je zmiňováno v jednom z hadítů, výroků proroka Mohameda, který je vykládán tak, že se Dábik stane místem bitvy mezi útočícími křesťanskými armádami a muslimskými obránci, která označí začátek konce časů.\n\nRoku 1516 bylo město místem rozhodující bitvy v níž Osmanská říše drtivě porazila Mamlúcký sultanát.\n\nV srpnu 2014 oblast kolem města obsadil samozvaný Islámský stát, který podle města pojmenoval svůj propagandistický internetový časopis. 16. října 2016 bylo město dobyto jednotkami Svobodné syrské armády podporovanými tureckými ozbrojenými silami.\n\n"}
{"id": "1192552", "url": "https://cs.wikipedia.org/wiki?curid=1192552", "title": "Pavel Bergner", "text": "Pavel Bergner\n\nPavel (Paul) Bergner (9. března 1869 Vídeň – 13. dubna 1919 Praha) byl restaurátor, historik umění a kurátor. Otec malíře Paula Bergera-Bergnera.\n\nStudoval soukromě restaurátorství na Akademii výtvarných umění ve Vídni. Podnikl studijní cesty po Německu a Itálii a v letech 1893-1897 byl asistentem A. Schaeffera, ředitele císařské obrazárny ve Vídni. Restaurátorskou praxi získal v Restaurátorském institutu.\n\nV letech 1897–1918 byl inspektorem a zároveň restaurátorem Obrazárny Společnosti vlasteneckých přátel umění v Praze. Byl znalcem malířství 17. a 18. století a zabýval se historií šlechtických obrazáren. Restauroval také řadu obrazů v soukromých sbírkách. Od roku 1903 byl korespondentem Centrální komise pro ochranu památek ve Vídni.\n\n\n\n"}
{"id": "1192553", "url": "https://cs.wikipedia.org/wiki?curid=1192553", "title": "Bewitched (švédská hudební skupina)", "text": "Bewitched (švédská hudební skupina)\n\nBewitched (v českém překladu z angličtiny \"očarovaný\") je švédská thrash/black metalová kapela založená roku 1995 ve městě Umeå zpěvákem Vargherem (Marcus Norman), kytaristou Blackheimem (Anders Nyström), baskytaristou Wrathyrem (Kristofer Olivius) a bubeníkem Reaperem.\n\nPrvní demo \"Hellspell\" vyšlo v roce 1995, debutní studiové album s názvem \"Diabolical Desecration\" v roce 1996.\n\n\n\n\n\n\n"}
{"id": "1192554", "url": "https://cs.wikipedia.org/wiki?curid=1192554", "title": "Tuhanka", "text": "Tuhanka\n\nTuhanka (\"Ammannia\") je rod rostlin z čeledi kyprejovité. Jsou to byliny nebo řidčeji keře se vstřícnými jednoduchými listy a drobnými, někdy i bezkorunnými květy. Některé druhy jsou vodní. Rod zahrnuje v současném pojetí 84 druhů a je rozšířen v tropech a subtropech téměř celého světa. Na základě fylogenetických výzkumů byly do rodu tuhanka vřazeny rody tuhankovec (\"Nesaea\", 33 druhů v Africe) a Hionanthera (2 druhy v Africe). Některé druhy tuhanky jsou pěstovány jako akvarijní rostliny, jiné mají význam v tradiční medicíně.\n\nTuhanky jsou jednoleté nebo vytrvalé byliny, řidčeji malé keře. Mladé větévky jsou často čtyřhranné nebo i slabě křídlaté. Listy jsou jednoduché, vstřícné (výjimečně u bývalého rodu \"Nesaea\" přeslenité nebo i střídavé), téměř nebo zcela přisedlé, tenké, obvykle křižmostojné. Květy jsou pravidelné, nejčastěji čtyřčetné, řidčeji až osmičetné, v hlávkovitě stažených nebo rozvolněných vrcholících. Květní trubka (hypanthium) je zvonkovitá nebo baňkovitá, zřetelně 4 až 16 žilná, zakončená 4 (až 6) krátkými laloky a. Segmenty kalíšku mezi laloky kalicha jsou velmi drobné nebo zcela chybějí. Koruna je opadavá (výjimečně vytrvalá), složená z 1 až 8 volných korunních lístků, případně zcela chybí. Tyčinek je 2 až 23. Semeník je kulovitý, neúplně rozdělený na 2 až 4 komůrky s mnoha vajíčky. Čnělka je krátká nebo dlouhá, zakončená hlavatou bliznou. Báze čnělky je za plodu vytrvalá. Plodem je kulovitá, průsvitná, od vrcholu nepravidelně nebo zprvu kolem dokola pukající tobolka většinou s mnoha semeny.\n\nRod zahrnuje 84 druhů. Je rozšířen zejména v tropech a subtropech Africe a Asii, v menší míře i v Evropě, Austrálii a Americe.\nDruh \"A. auriculata\" je rozšířen v tropech a subtropech všech kontinentů. Rovněž areál druhů \"A. baccifera\" a \"A. multiflora\" je velmi rozlehlý a sahá od Afriky až po Austrálii. Na Madagaskaru se vyskytuje 7 druhů bývalého rodu \"Nesaea\".\n\nV Evropě se vyskytují 2 druhy, rozšířené ve východním Rusku. Druh \"A. verticillata\" roste zdomácněle i v některých zemích Středomoří. Z Austrálie jsou uváděny 4 druhy.\n\nRod \"Ammannia\" je vzhledem, morfologií květů i typem stanovišť velmi podobný africkému rodu \"Nesaea\" (celkem 33 druhů). V minulosti byly oba rody vymezeny zejména způsobem otevírání plodů (nepravidelně pukající u \"Ammannia\", zpočátku kolem dokola, později nepravidelně pukající u \"Nesaea\"). Další podobný rod, \"Hionanthera\", byl popsán v roce 1955 a vyskytuje se ve dvou druzích v Africe. Mezi hlavní taxonomické znaky odlišující jej od rodu \"Ammannia\" náleží menší počet větších semen v plodech a vytrvalá, neopadavá koruna. Na základě fylogenetické studie, vydané v roce 2016, byly všechny 3 rody spojeny do rodu \"Ammannia\", zahrnujícího po revizi 84 dosud popsaných druhů.\n\n\nNěkteré druhy jsou pěstovány jako akvarijní rostliny, např. tuhanka něžná (\"Ammannia gracilis\"), tuhanka senegalská (\"A. senegalensis\") a některé druhy dříve řazené do rodu \"Nesaea\".\nDruh \"A. baccifera\" je využíván v tradiční indické medicíně zejména při revmatismu, na různé kožní neduhy a jako laxativum. Extrakt z této rostliny má prokazatelný účinek při rozpouštění ledvinových kamenů.\n\n\n \n"}
{"id": "1192560", "url": "https://cs.wikipedia.org/wiki?curid=1192560", "title": "Werwolf (vůdcův hlavní stan)", "text": "Werwolf (vůdcův hlavní stan)\n\nFührerhauptquartier Werwolf bylo krycí jméno pro Hitlerovo vojenské velitelství na východní frontě, které bylo užíváno v letech 1942 a 1943. Je umístěné v borovém lese, vzdálené okolo dvanácti kilometrů severně od Vinnyce. Bylo jedním z mnoha vůdcových hlavních stanů, nejvýchodnější z těch, které Hitler užíval osobně.\n\nJméno je odvozeno od slova \"Werwolf\", které v němčině označuje vlkodlaka. Podobně jako \"Wolfsschanze\" bylo pojmenování zvoleno dle zažitého schématu krycích jmen pro \"Führerhauptquartiere\". Některá jména vybral Hitler sám, jehož přezdívka \"Wolf\" je starogermánská forma křestního jména \"Adolf\".\n\nKomplex leží v borovém lese přibližně 12 kilometrů severně od Vinnyce na Ukrajině, mezi vesnicemi Stryžavka a Kolo-Michajlovka na kyjevské dálnici. Byl postaven za přísného utajení mezi prosincem 1941 a červnem 1942. Na výběr lokality snad měla vliv nacisty plánovaná transevropská dálnice směřující na Krym, která by místo zpřístupnila. Místní velitelství wehrmachtu bylo ve Vinnyci, a Luftwaffe měla velkou leteckou základnu v Kalinovce vzdálené přibližně 20 km.\n\nHitler byl ubytován ve skromném srubu umístěném odděleně s vlastním betonovým krytem. Zbytek komplexu se sestával z asi dvaceti dřevěných chatek, vojenských baráků a tří bunkrů třídy odolnosti \"B\". Celý komplex byl chráněn oplocením z ostnatého drátu a obrannými postaveními spojenými podzemními tunely. Několik pozorovacích stanovišť bylo zřízeno na okraji borového lesa v korunách dubů. Celá oblast byla obklopena obranným pásem bunkrů, protiletadlovými děly a tanky, stejně jako protitankovými příkopy a minovými poli.\nByla zde čajovna, holičství, lázeň, sauna a kino a dokonce otevřený plavecký bazén. Přestože byl bazén určen především pro Hitlera, ten v něm nikdy neplaval. Rozlehlou zeleninovou zahradu obhospodařovala německá zahradnická firma \"Zeidenspiner\" a zajišťovala Hitlerovi bezpečný zdroj potravin. Dvě artéské studny zásobovaly místo vodou, rovněž byl vybudován vlastní zdroj elektrické energie.\n\nBunkry postavila Organisation Todt s využitím místních ukrajinských dělníků povolaných na nucené práce, ale především nasazením sovětských válečných zajatců. Spousta zde pracujících byla posléze zavražděna, aby se stavba a její účel zachovala v tajnosti. Letiště v blízké Kalinovce zajišťovalo každodenní spojení s Berlínem, let trval tři hodiny. Pravidelné vlaky vyjížděly z Berlina-Charlottenburgu a přijížděly po 34 hodinách do stanice \"Eichenbein\".\n\nBěhem východního tažení přebýval Adolf Hitler většinou ve Wolfsschanze (nedaleko Rastenburgu ve Východním Prusku); FHQ Werwolf využil pouze třikrát:\n\nNacisté při ústupu celý komplex zničili a zaminovali přístup do podzemí. Z rozkazu Stalina byla lokalita po odchodu nacistů v březnu 1944 prozkoumána, ale žádná dokumentace se nenašla. Podzemní části komplexu sověti trvale znepřístupnili.\n\nDosud se zachoval pouze plavecký bazén a viditelná zůstávají jen torza betonových staveb. Místo je volně přístupné a slouží jako odpočinková oblast. Nedaleko je památník tisíců obětí nucených prací a dalších obětí zavražděných nacisty a zahrabaných ve Stryžavce.\n\nZbytky velitelského komplexu jsou památkově chráněny, jsou zapsány v seznamu nemovitých památek Ukrajiny pod číslem 05-206-0059.\n\n\n"}
{"id": "1192566", "url": "https://cs.wikipedia.org/wiki?curid=1192566", "title": "Bewitched", "text": "Bewitched\n\nBewitched (anglicky \"očarovaný/očarovaná\") může být:\n\n"}
{"id": "1192568", "url": "https://cs.wikipedia.org/wiki?curid=1192568", "title": "Henry Cejudo", "text": "Henry Cejudo\n\nHenry Carlos Cejudo, (* 9. února 1987 v Los Angeles, Spojené státy americké) je bývalý americký zápasník volnostylař hispánského původu, olympijský vítěz z roku 2008. Od roku 2013 účinkuje v mixed martial arts. Momentálně bojuje v organizaci UFC a je šampionem muší váhy.\n\nVyrůstal s matkou a šesti sourozenci v chudých poměrech v Phoenixu. Zápasit začal na základní škole a později na střední škole se specializoval na volný styl. Od roku 2005 žil se starším bratrem Angelem v Colorado Springs, kde se připravoval v olympijském tréninkovém centru pod vedením Terry Brandse. V roce 2008 uspěl v americké olympijské kvalifikaci a získal nominaci na olympijské hry v Pekingu. V Pekingu předvedl mimořádně koncentrovaný výkon, když na cestě do finále pokaždé prohrál první část zápasu. Ve finále se utkal s Japoncem Tomohiro Macunagou, poprvé první část zápasu výhral a ve druhé části potvrdil zisk zlaté olympijské medaile. V dalších letech se amatérskému zápasu vrcholově nevěnoval. V roce 2011 koketoval s myšlenkou startu na olympijských hrách v Londýně, ale v roce 2012 v americké olympijské kvalifikaci neuspěl. Od roku 2013 zkouší štěstí mezi profesionály.\n\nV lednu 2013 vyhlásil záměr věnovat se zápasům v mixed martial arts.\n\nKoncem roku 2014 podepsal smlouvu s významnou soutěží Ultimate Fighting Championship, do které vstupoval s bilancí 6:0. V roce 2016 je v MMA stále bez porážky s bilancí 10:0\n\nČekal ho titulový zápas s šampionem Demetriousem Johnsonem. Demetrious ho hned v prvním kole porazil TKO.\n\nSvůj další zápas prohrál s Josephem Benavidezem těsně na body.\n\nPo necelém roce se vrátil do oktagonu a postavil se proti Wilsonu Reisovi kterého ukončil na TKO ve druhém kole. Zápas pro něj byl velice snadný.\n\nPoté s přehledem porazil Sergio Pettise kterého několikrát strhl na zem a dominoval po celý zápas. Tímto vítězstvím si vysloužil odvetný zápas se stálým šampionem musí váhy Demetriousem Johnsonem.\n\nByl to velice těsný zápas ale díky Porazům nakonec těsně Johnsona porazil a stal se tak historicky druhým šampionem muší váhy za 6 let její existence.\n\nNa prvním turnaji v roce 2019 se Cejudo utkal s šampionem bantamové váhy TJ Dillashawem. Cejudo za 32 vteřin vyhrál a zachránil tak muší váhu před jejím zrušením.\n\nNa turnaji UFC 238 Cejudo porazil Marlona Moraese, a získal titul bantamové váhy. \n"}
{"id": "1192569", "url": "https://cs.wikipedia.org/wiki?curid=1192569", "title": "Lina Kostěnková", "text": "Lina Kostěnková\n\nLina Vasylivna Kostenková, ukrajinsky \"Ліна Василівна Костенко\" (* 19. březen 1930, Ržišiv u Kijeva) je ukrajinská spisovatelka. Jedna z klíčových představitelů generace ukrajinských spisovatelů nazývaných \"Šedesátníci\".\n\nVystudovala Gorkého ústav literatury v Moskvě, absolvovala roku 1956. O rok později vstoupila do literatury sbírkou \"Prominnia zemli\" (\"Paprsky země\", 1957). Následovala sbírka \"Vitryla\" (\"Plachty\", 1958) a \"Mandrivky sertsia\" (\"Blouznění srdce\", 1961). Sbírka \"Zorianyi integral\" (Hvězdný integrál) z roku 1962 však již nemohla vyjít, po zásahu cenzury. V letech 1965-1968 Kostěnková podepsala řadu otevřených dopisů, v nichž protestovala proti postihu ukrajinských intelektuálů. I proto nemohla publikovat až do roku 1977, kdy směla vyjít sbírka \"Nad berehamy vichnoï riky\" (\"Na břehu řeky věčnosti\"). Za sbírku \"Nepovtornist\" (\"Jedinečnost\"), která vyšla v roce 1980, získala roku 1987 Ševčenkovu cenu. Napsala též několik lyrických próz (\"Marusia Churai\", \"Berestechko\"), jejichž formální podoba je v ukrajinské literatuře zcela výjimečná. Věnovala se i dílu pro děti (\"Buzynovyi tsar\"). Také překládala, mimo jiné i verše českých básníků.\n\nMalá československá encyklopedie napsala, že \"ve svých lyricko-reflexivních sbírkách usiluje o mravní integritu současného člověka a jednotu slova a činu. Její verše vynikají svěžestí lyrického výrazu.\"\n\n"}
{"id": "1192571", "url": "https://cs.wikipedia.org/wiki?curid=1192571", "title": "Tomohiro Macunaga", "text": "Tomohiro Macunaga\n\nTomohiro Macunaga ( ), (* 27. června 1980 v Jaizu, Japonsko) je bývalý japonský zápasník volnostylař, stříbrný olympijský medailista z roku 2008.\n\nVolnému stylu se začal věnovat na střední škole v Numazu a později pokračoval na univerzitě sportovních studií v Setagaje. V roce 2008 jako zaměstnanec bezpečnostní agentury Sohgo uspěl na japonské olympijské kvalifikaci a startoval na olympijských hrách v Pekingu. V semifinále dominantním způsobem (lopatky) vyřadil největšího favorita Besika Kuduchova z Ruska, ve finále však výkon nezopakoval a prohrál s Američanem Henry Cejudem. Získal stříbrnou olympijskou medaili. V roce 2012 trénoval volnostylaře připravující se na olympijské hry v Londýně.\n\n"}
{"id": "1192575", "url": "https://cs.wikipedia.org/wiki?curid=1192575", "title": "Cindy Burgerová", "text": "Cindy Burgerová\n\nCindy Burgerová (* 25. listopadu 1992 Volendam) je nizozemská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do května 2016 dva tituly ve dvouhře a čtyři ve čtyřhře.\n\nNa žebříčku WTA byla ve dvouhře nejvýše klasifikována v dubnu 2016 na 148. místě a ve čtyřhře pak v září 2015 na 200. místě. Trénují ji Vincent van Gelderen a Freek Tissink.\n\nV nizozemském fedcupovém týmu debutovala v roce 2016 moskevským čtvrtfinálem světové skupiny proti favorizovanému Rusku. Již za rohodnutého stavu hladce prohrála s Rusovou čtyřhru, když nestačily na dvojici Darja Kasatkinová a Jekatěrina Makarovová. Nizozemky postoupily 3:1 na zápasy. Do dubna 2016 v soutěži nastoupila k jedinému mezistátním utkáním s bilancí 0–0 ve dvouhře a 0–1 ve čtyřhře.\n\nV rámci hlavních soutěží událostí okruhu ITF debutovala v červnu 2009, když na turnaj v Rotterdamu s dotací 10 tisíc dolarů obdržela divokou kartu. Po výhře nad Bulharkou Volhou Dukovou ji ve druhém kole zastavila běloruská tenistka Iryna Kurjanovičová. Premiérový singlový titul kariéry v této úrovni vybojovala v srpnu 2013 na antukové události v Bukurešti s dotací 10 tisíc dolarů poté, co ve finále zdolala Rumunku Cristinu Adamescuovu.\n\nNa okruhu WTA Tour ve dvouhře debutovala během dubna na bogotském Copa Colsanitas 2015. Po zvládnuté kvalifikaci v prvním kole hlavní soutěže podlehla druhé nasazené Portoričance Mónice Puigové, jíž odebrala pět gamů.\n\nPrvní čtvrtfinálové účasti na túře WTA zaznamenala během Rio Open 2016 probíhajícího v Riu de Janeiru. Jako kvalifikantka na úvod vyřadila americkou turnajovou čtyřku Christinu McHaleovou, aby na ni nenašla recept ani Bulharka Elica Kostovová. Mezi poslední osmičkou hráček ji zastavila pozdější vítězka turnaje Francesca Schiavoneová po třísetovém průběhu.\n\nDebut v kvalifikačním turnaji grandslamu odehrála na US Open 2014. V zahajovacím zápase ji však přehrála Francouzka Irena Pavlovicová.\n\n"}
{"id": "1192578", "url": "https://cs.wikipedia.org/wiki?curid=1192578", "title": "Oksana Bajulová", "text": "Oksana Bajulová\n\nOksana Bajul, ukrajinsky \"Оксана Сергіївна Баюл\", cs. Oxana Serhijivna Bajul (* 16. listopad 1977, Dnipro) je ukrajinská krasobruslařka. Olympijská vítězka z roku 1994, z olympiády v Lillehammeru, a mistryně světa z roku 1993, z pražského šampionátu. Je historicky první olympijskou vítězkou reprezentující obnovený nezávislý stát Ukrajinu.\n\nMěla pohnutý osud. Rodiče se rozvedli v jejích dvou letech, s otcem se pak nestýkala. Ve třinácti jí zemřela na rakovinu matka. Protože neměla žádné příbuzné a s otcem se nechtěla vidět, ujal se jí krasobruslařský trenér. Emigrovala s ním do Kanady, ale zakrátko se vrátila zpět do Oděsy. Trenérka Halyna Zmievska ji nastěhovala do svého malého bytu ke dvěma dcerám. V patnácti letech vyhrála mistrovství světa a v šestnácti olympiádu. \n\nPo olympiádě přešla k profesionálům a odstěhovala se do USA. Ovšem rychlá sláva a bohatství, na které nebyla zvyklá, ji přivedly k psychickým problémům, které řešila alkoholem. Roku 1997 havarovala pod vlivem alkoholu se svým automobilem nedaleko amerického města Simsbury. Při nehodě utrpěla zranění hlavy. Šla se léčit, ale problémy s alkoholem se opakovaly. Závislost na alkoholu nakonec prý překonala a usmířila se i s otcem. V USA má též vlastní módní a šperkařskou firmu.\n"}
{"id": "1192579", "url": "https://cs.wikipedia.org/wiki?curid=1192579", "title": "Obština Sungurlare", "text": "Obština Sungurlare\n\nObština Sungurlare ( \"Община Сунгурларе\") je bulharská jednotka územní samosprávy v Burgaské oblasti. Leží ve východním Bulharsku na jižních svazích východních hřebenů Staré planiny a v \"Karnobatské kotlině\", jedné ze Zabalkánských kotlin. Sídlem obštiny je město Sungurlare, kromě něj zahrnuje obština 27 vesnic. Žije zde přes 10 tisíc stálých obyvatel.\n\nV obštině žije 10 354 stálých obyvatel a včetně přechodně hlášených obyvatel 13 430. Podle sčítáni 1. února 2011 bylo národnostní složení následující:\n"}
{"id": "1192580", "url": "https://cs.wikipedia.org/wiki?curid=1192580", "title": "Římskokatolická farnost Nalžovské Hory", "text": "Římskokatolická farnost Nalžovské Hory\n\nŘímskokatolická farnost Nalžovské Hory je územním společenstvím římských katolíků v rámci sušicko-nepomuckého vikariátu českobudějovické diecéze.\n\nRoku 1761 bylo zřízeno kaplanství na zámku v Nalžovech. To bylo později přeneseno do Nalžovských Hor a změněno na lokálii. Z té byla roku 1813 zřízena farnost.\n\nFarnost je administrována ex currendo ze Zavlekova.\n\n"}
{"id": "1192581", "url": "https://cs.wikipedia.org/wiki?curid=1192581", "title": "Obština Kotel", "text": "Obština Kotel\n\nObština Kotel ( \"Община Котел\") je bulharská jednotka územní samosprávy ve Slivenské oblasti. Leží ve východním Bulharsku na jižních svazích Staré planiny. Sídlem obštiny je město Kotel, kromě něj zahrnuje obština 21 vesnic. Žije zde přes 18 tisíc stálých obyvatel.\n\nV obštině žije 18 386 stálých obyvatel a včetně přechodně hlášených obyvatel 25 568. Podle sčítáni 1. února 2011 bylo národnostní složení následující:\n"}
{"id": "1192582", "url": "https://cs.wikipedia.org/wiki?curid=1192582", "title": "Heinz Günthardt", "text": "Heinz Günthardt\n\nHeinz Peter Günthardt (* 8. února 1959 Curych) je švýcarský tenisový trenér a bývalý profesionální tenista, jenž byl aktivní v sezónách 1976–1990. Praktikoval celodvorcový tenis s technicky vyspělými údery. Ve své kariéře vyhrál na okruzích Grand Prix a World Championship Tennis pět singlových a třicet deblových turnajů. S Maďarem Balázsem Taróczym triumfoval v mužské čtyřhře French Open 1981 a Wimbledonu 1985. Po boku Američanky Martiny Navrátilové pak zvítězil v mixu French Open 1985 a US Open 1985.\n\nNa žebříčku ATP byl ve dvouhře nejvýše klasifikován v dubnu 1986 na 22. místě a ve čtyřhře pak v červenci 1985 na 3. místě. V sezóně 1976 se stal nejlepším juniorem světa a zvítězil na juniorkách French Open a ve Wimbledonu. \n\nNa Springfield International Tennis Classic 1978 vybojoval jako vůbec první hráč z pozice tzv. šťastného poraženého singlový titul v rámci okruhu Grand Prix, když ve finále zdolal nejvýše nasazeného Američana Harolda Solomona po třísetovém průběhu.\n\nNa nejvyšší grandslamové úrovni se ve dvouhře nejdále probojoval do čtvrtfinále Wimbledonu 1985, v němž nestačil na Švéda Anderse Järryda. Stejné fáze dosáhl i na US Open 1985, kde se jeho přemožitelem stal Američan Jimmy Connors. V roce 1980 se kvalifikoval na dallaský World Championship Tennis Finals, kde v úvodním kole dvouhry hladce podlehl Johnu McEnroeovi.\n\nVe švýcarském daviscupovém týmu debutoval v roce 1975 utkáním 1. kola evropské zóny proti Íránu, v němž prohrál obě dvouhry. Švýcaři přesto zvítězili 3:2 na zápasy. Naposledy se představil v úvodním kole světové skupiny 1990 proti Československu ve Sportovní hale. Čtyřhru po boku Hlaska prohrál s dvojicí Korda a Šrejber. Tenisté „země helvetského kříže“ odjeli poraženi 0:5. V soutěži nastoupil ke třiceti mezistátním utkáním s bilancí 22–16 ve dvouhře a 14–12 ve čtyřhře.\n\nŠvýcarsko reprezentoval na Letních olympijských hrách 1988 v Soulu, na kterých se tenis vrátil do rodiny olympijských sportů. Do mužské čtyřhry nastoupil v páru s Jakobem Hlaskem. V prvním kole vyřadili italskou dvojici Omar Camporese a Diego Nargiso, aby poté soutěž opustili po prohře od jugoslávského páru Goran Ivanišević a Slobodan Živojinović.\n\nOd roku 1992 trénoval jednu z nejlepších tenistek historie Steffi Grafovou, a to až do jejího ukončení profesionální dráhy v červenci 1999. Krátce také spolupracoval s Jelenou Dokićovou a další olympijskou vítězkou a světovou jedničkou Jennifer Capriatiovou.\n\nMezi únorem a listopadem 2010 se stal koučem bývalé první hráčky světa Any Ivanovićové ze Srbska. Od ukončení vedení Grafové v roce 1999 netrénoval žádnou hráčku na plný úvazek až do spojení s Ivanovićovou. Ve chvíli zahájení kontraktu Srbka vypadla z elitní světové dvacítky žebříčku WTA. V červenci 2010 klesla až na 65. místo, než před ukončením jeho působení opět vystoupala na 17. příčku. V listopadu 2010 však završili vzájemnou spolupráci, když Švýcar nebyl schopen s tenistkou cestovat po světě a plně se věnovat koučování pro rodinné povinnosti.\n\nŠvýcarský tenisový svaz Swiss Tennis jej 1. března 2012 jmenoval nehrajícím kapitánem fedcupového týmu Švýcarska.\n\n"}
{"id": "1192584", "url": "https://cs.wikipedia.org/wiki?curid=1192584", "title": "Shanghai Tower", "text": "Shanghai Tower\n\nShanghai Tower česky Šanghajská věž () je mrakodrap na poloostrově Lu-ťia-cuej v Pchu-tungu v Šanghaji. Byl navržen americkou firmou Gensler a je vlastněn čínským státem, cena je odhadována na více než 2,4 miliardy dolarů. Tato budova je vysoká 632 metrů a má 128 pater, je v ní plocha 380 000 m. Je využívána pro kanceláře, maloobchodníky a volnočasové aktivity. Stavba této budovy začala v prosinci 2008, svého vrcholu dosáhla 3. srpna 2013, vnějšek budovy byl dokončen v létě 2015.\n\nV současnosti je to 2. nejvyšší budova světa a nejvyšší stavba v Číně.\n\nNa Šanghajské věži se nachází několik ekologických prvků, v roce 2013 ho mluvčí architektonické firmy Gensler označil jako nejekologičtější super vysoký mrakodrap té doby.\n\nJeden z těchto prvků je dvojvrstvá izolační fasáda, díky které není v budově v létě horko a v zimě naopak budovu hřeje. Dešťová voda která napadne na vršek budovy se dostává do podzemních nádrží pod budovou, kde se připraví na použití v mrakodrapu. I když většinu energie v budově má zajišťovat městská elektrická síť, u vrcholu budovy jsou otvory ve fasádě ve kterých jsou větrné turbíny s vertikální osou otáčení, které produkují přibližně 350 000 kWh za rok, takže fungují jako doplňkový zdroj energie budovy.\n\nNásledující tabulka zobrazuje přibližné využití pater budovy:\n\n"}
{"id": "1192586", "url": "https://cs.wikipedia.org/wiki?curid=1192586", "title": "Yucatánská republika", "text": "Yucatánská republika\n\nYucatánská republika (\"República de Yucatán\") byl krátce existující nezávislý stát na stejnojmenném poloostrově, který se později stal součástí Mexika. Měl rozlohu 139 426 km² a žilo v něm okolo půl milionu obyvatel, hlavním městem byla Mérida.\n\nBěhem existence Místokrálovství Nové Španělsko byl Yucatán samostatným generálním kapitanátem. V období mexické války za nezávislost se objevilo hnutí Sanjuanistas požadující samosprávu země a roku 1821 vyhlásil Juan María Echeverri odtržení Yucatánu od Španělska. Neusiloval však o plnou nezávislost, ještě téhož roku přijal nadvládu samostatného Mexika a 23. prosince 1823 byla ústavně zakotvena autonomie Yucatánu jako federální republiky v rámci mexického státu.\nRoku 1835 se v Mexiku dostali k moci zastánci centralizovaného státu a zrušili yucatánskou autonomii. Na poloostrově vypukla vlna nespokojenosti a roku 1840 zahájil Santiago Imán otevřené povstání. Vzbouřenci postupně ovládli všechna důležitá města a 16. března 1841 vyhlásil v Méridě Miguel Barbachano Yucatán samostatnou republikou a sebe hlavou státu. Mexický prezident Antonio López de Santa Anna nařídil vojenskou invazi na poloostrov a po jejím nezdaru (podařilo se dobýt jen některé méně významné lokality) vyhlásil námořní blokádu. 5. prosince 1843 byla uzavřena dohoda, která zaručila Yucatánu širokou autonomii v rámci Mexika, separatisté si ponechali faktickou kontrolu nad územím. Dohoda však nebyla dodržována, pokračující snahy centrální vlády o obnovení svého vlivu na Yucatánu vedly k dalšímu vyhlášení nezávislosti počátkem roku 1846. Během mexicko-americké války, která vypukla ve stejném roce, zachovával Yucatán neutralitu. Nový stát však oslabilo velké povstání Mayů proti vládnoucím Kreolům, známé jako Válka kast. Yucatánská armáda nebyla schopna revoltu potlačit a země se obrátila s žádostí o pomoc do zahraničí, dokonce nabídla americkému prezidentovi Jamesi K. Polkovi výměnou za pacifikaci domorodců připojení Yucatánu k USA. Senát Spojených států amerických však návrh zamítl a Barbachano se nakonec musel dohodnout s vládou v Ciudad de México. Centrální jednotky nastolily v zemi pořádek (i když menší vzpoury Mayů trvaly až do začátku 20. století) a 17. srpna 1848 byl Yucatán znovu a již definitivně připojen k Mexiku. Roku 1858 byl z Yucatánu vyčleněn na jihozápadě nový stát Campeche a roku 1902 vzniklo na jihovýchodě svazové teritorium Quintana Roo (státem se stalo roku 1974).\n\n"}
{"id": "1192587", "url": "https://cs.wikipedia.org/wiki?curid=1192587", "title": "Obština Sliven", "text": "Obština Sliven\n\nObština Sliven ( \"Община Сливен\") je bulharská jednotka územní samosprávy ve Slivenské oblasti. Leží ve východním Bulharsku na jižních svazích Staré planiny; její jižní část je součástí \"Slivenské kotliny\", jedné ze Zabalkánských kotlin. Sídlem obštiny je město Sliven, kromě něj zahrnuje obština 1 město a 43 vesnice. Žije zde přes 122 tisíc stálých obyvatel.\n\nV obštině žije 122 157 stálých obyvatel a včetně přechodně hlášených obyvatel 144 579. Podle sčítáni 1. února 2011 bylo národnostní složení následující:\n"}
{"id": "1192591", "url": "https://cs.wikipedia.org/wiki?curid=1192591", "title": "Kostel svatého Ladislava (Nitra)", "text": "Kostel svatého Ladislava (Nitra)\n\nKostel svatého Ladislava náleží k souboru objektů na Piaristické ulici v Nitře. Komplex se skládá z kostela, kláštera a gymnázia. Řadí se mezi jednu z nejvýraznějších dominant města.\n\nZákladní kámen kostela položili členové řehole piaristů dne 9. června 1701. Výstavba komplexu pokračovala pomalu, neboť se stavba realizovala během stavovského povstání Františka II. Rákócziho A také byla výstavba poznamenána požáry. Pouze konvikt se podařilo postavit do roku 1714. Téměř hotový klášterní kostel byl zničen požárem v roce 1716. Nový kostel se dvěma věžemi se začal budovat v letech 1742 – 1748 podle projektu Kristiána Morvaea. Vysvěcen byl v roce 1789.\n\nChrámová loď rozděluje vnitřní nádvoří kláštera na dvě části. Nacházejí se zde kaple otevřené do prostoru lodi. V kostelní věži jsou umístěny čtyři zvony. V interiéru se nachází oltář baldachýnového typu. Výzdobu oltáře navrhl rakouský sochař Martin Vögerle. V kostele je ještě kromě hlavního oltáře dalších šest párových bočních oltářů. Piarističtí umělci zde zanechali stopu v podobě pruských kleneb, které nesou pozdně barokní nástěnné malby. Později byly doplněny o další freskovou výzdobu s motivy z dějin Nitry. Nástěnné malby dále zobrazují příchod svatých Cyrila a Metoděje na Velkou Moravu, Pribinův kostel a svěcení prvních tří slovenských biskupů v Nitře.\n\n"}
{"id": "1192592", "url": "https://cs.wikipedia.org/wiki?curid=1192592", "title": "Margot Kidderová", "text": "Margot Kidderová\n\nMargaret Ruth „Margot“ Kidderová (17. října 1948, Yellowknife, Kanada – 13. května 2018) byla kanadsko-americká herečka. Proslavila se v roce 1978 jako Lois Lane ve filmu \"Superman\", kde si zahrála společně s Christopherem Reevem. Objevila se i v dalších pokračováních filmu.\n\nMargot začala svoji kariéru v nízkorozpočtových kanadských filmech a televizních seriálech. Pak se ale roku 1970 objevila po boku Gena Wildera v hlavní roli ve snímku \"Quackser Fortune Has a Cousin in the Bronx\". Získala také hlavní roli v thrilleru \"Sestry\" od režiséra Briana De Palma.\n\nJako divadelní herečka se objevila ve známé hře \"Monology vagíny\". Hrála v množství amerických seriálů, počínaje \"Smallvillem\" až po seriál \"Bratři a sestry\". Byla též známá jako politická a environmentální aktivistka.\n\nMargaret Ruth Kidderová se narodila 17. října 1948 v Yellowknife v Kanadě. Jejími rodiči byli Jocelyn „Jill“ Mary (rozená Wilsonová), učitelka dějepisu, a její manžel Kendall Kidder, inženýr a pyrotechnik. Margaret vyrůstala společně se svými čtyřmi sourozenci (sestra Annie a bratři John, Michael a Peter) střídavě v Yellowknife a Labrador City (Newfoundland a Labrador). Jocelyn Mary pocházela z Britské Kolumbie v Kanadě, avšak Kendall Kidder prožil své dětství v Novém Mexiku v USA.\n\nV roce 1996 Margarat absolvovala Havergal College. Její neteř Janet Kidderová je také herečkou; zahrála si například v kanadském seriálu \"Continuum\".\n\nKdyž Margot rozjela svoji hereckou kariéru, krátce chodila s kanadským politikem Pierrem Trudeauem, ale také s režisérem Brianem De Palma a komikem Richardem Pryorem. Byla vdaná a rozvedená celkem třikrát, z prvního manželství s americkým romanopiscem Thomasem McGuanem dokonce vzešla dcera (* 1976). Po rozvodu s McGuanem se roku 1979 vdala za Johna Hearda; manželství trvalo neuvěřitelných šest dní. Následně byla mezi lety 1983 až 1984 vdaná za francouzského filmového režiséra Philippa de Broca. Po třetím a posledním rozvodu řekla, že dává přednost společnosti svých psů. Sama její dcera se vdala za spisovatele Waltera Kirna, se kterým má dvě děti.\n\nV prosinci roku 1990 se Kidderová nacházela v autě, které narazilo do telegrafního sloupu a způsobila Margotinu dvouletou neschopnost točit a následné finanční problémy. O šest let později, roku 1996, byla Kidderové diagnostikována bipolární porucha. Po tomto zjištění Margot na čtyři dny úplně zmizela a stala se bezdomovcem. Byla nalezena v Los Angeles s hrozném stavu; bez mnoha zubů, oholená… Následně byla umístěna do psychiatrické léčebny a později potvrdila, že maniakálními depresemi trpěla již v mládí.\n\nOd 17. srpna 2005 se stala Margot Kidderová oficiálně americkou občankou. Sama říkala, že to udělala proto, aby mohla i nadále protestovat proti americkým zásahům v Iráku bez strachu z deportace do Kanady. Angažovala se i v politice, byla členkou Demokratické strany.\n\nKidderové zemřela 13. května 2018 ve svém domě v Livingstonu v Montaně. Ačkoliv její agentka tehdy uvedla, že zemřela „poklidně ve spánku“, v srpnu toho roku bylo dokázáno, že šlo o sebevraždu předávkováním.\n\nV pozdních 60. letech 20. století žila Kidderová v Torontu a následně ve Vancouveru. V té době se objevila v několika televizních seriálech pro CBC a vedlejší role hrála i v nízkorozpočtových kanadských filmech. V 70. letech 20. století se odstěhovala do Los Angeles v Kalifornii. Zde byla nakonec obsazena i do filmu \"Quackser Fortune Has a Cousin in the Bronx\" od Gene Wildera. Po skončení natáčení se přestěhovala do New Yorku, kde se rozhodla dále studovat herectví. V roce 1974 si zahrála roli v hororu \"Černé Vánoce\", za který obdržela Kanadskou filmovou cenu jakožto nejlepší herečka. Pozitivní ohlasy si získala i jako herečka ve filmu \"33 stupňů ve stínu\". Roku 1978 získala Kidderová pravděpodobně největší roli jejího života; postavu Lois Laneové ve filmu \"Superman\", později se objevila i v pokračováních. Za svůj výkon v prvním díle získala Cenu Saturn. Později se k Supermanovi vrátila, ale tentokrát v televizním seriálu \"Smallville\", který popisuje Clarka Kenta jako teenagera. Postavu Bridgette Crosbyové ale ztvárnila pouze ve dvou epizodách.\n\nMargot Kidderová aktivně hrála ve filmech a televizních seriálech od roku 1968 a vyjma krátkých přestávek natáčela i v současné době, jako jedny z jejích rolí můžeme značit ty ve filmech \"No Deposit\" (2015), \"Real Gangsters\" (2013), \"Jinak jen smrt\" (2008) nebo \"Halloween II\" (2009). V roce 2015 dokonce získala svoji první cenu Emmy za výkon v seriálu \"R. L. Stine's The Haunting Hour: The Series\".\n\n"}
{"id": "1192598", "url": "https://cs.wikipedia.org/wiki?curid=1192598", "title": "Marylebone Cricket Club", "text": "Marylebone Cricket Club\n\nMarylebone Cricket Club, zkráceně MCC, je kriketový klub sídlící na hřišti Lord's Cricket Ground v londýnské čtvrti Marylebone. Založil ho v roce 1787 Thomas Lord. O rok později klub publikoval první oficiální kriketová pravidla a byl nejvyšší autoritou v tomto sportu až do roku 1993, kdy tuto funkci převzal International Cricket Council. Klub také sestavoval anglickou kriketovou reprezentaci. Marylebone CC se účastní pouze přátelských zápasů. Provozuje nadaci, která podporuje rozvoj světového kriketu. Patronem klubu je anglická královna, MCC má status soukromého klubu, noví členové jsou přijímáni volbou. V roce 2016 měl 18 000 plnohodnotných členů a 5 000 přidružených členů, klubové barvy jsou červená a žlutá.\n\n"}
{"id": "1192602", "url": "https://cs.wikipedia.org/wiki?curid=1192602", "title": "Bártové z Klatov", "text": "Bártové z Klatov\n\nRod Bártů, zvaný též Bártův nebo Bártů, patří ke starým klatovským měšťanským rodinám. Pprvní zmínky o nich se vyskytují v první polovině 16. století. Již ve třicátých letech tohoto století prameny uvádí Bártu řezníka a Bártu pekaře. Manželkou Bárty pekaře byla jistá Regina, s níž měl syna Jana. Regina se po ovdovění znovu provdala za Jakuba Mléčka a její syn z prvního manželství převzal po otčímovi příjmení Mléčko. Bárta řezník vlastnil dům č. 4 v dnešní Šmilovského ulici, který v roce 1535 odkoupil za 20 kop 20 gr. m. od Tůmy Žíže.\n\nKvůli chybějící trhové knize není možné doložit přesný příbuzenský vztah těchto dvou příslušníků rodu k Bártům pekaři a řezníkovi. \n\nDne 5. června 1553 obvinil Václav Bártů před právem, tedy městskou radou, svou manželku Markétu Šišmovou z toho, že se mu snažila nasypat do vína něco podezřelého.Doslova : \n\n\" kterak by něco jemu do konve do vína nasypala, pokládaje sobě to do ní za těžkost a velké podezření ... zvláště podle příčin nepoddanosti a neposlušenství jejího\"\n\nMarkéta se bránila a uváděla na svou obranu stížnosti vůči manželovi. Přiznala se sice k tomu, že do vína opravdu něco nasypala, ale uvedla, že to byl pouze rozetřený mák, který měl, podle rad, které dostala, přivodit větší manželovu lásku a spokojenější manželský vztah.Na svou obhajobu dále uvedla, že víno nachystala ke společnému obědu a sama z konvice pila. Nabídla, že zbytek vína v konvici před svědky vypije. Dále přísahala, že :\" jest nikdy na to nemyslila, aby co zlého a škodlivého o muži svém kdy smýšleti měla \"Její omluva sice byla přijata, oběma manželům ale bylo dovoleno, na jejich vlastní žádost, \" aby bez sebe byli a každý z nich aby sám bez překážky druhého živiti se mohl \"\n\nSoudci rozhodli, že Markéta svému muži musí přenechat svůj dům se všemi \" svrchky a nábytky \", ponechat si mohla pouze své osobní šatstvo, k tomu duchnu svrchní, polštář, podušku, dvě mísy cínové, dále konvici a přízi.Nakonec byla Markéta vyzvána, že pokud chce svou nevinu definitivně potvrdit, může před soudci a svědky vypít víno v konvici. Ta toto učinila. Necelý měsíc po této události došlo mezi oběma manželi ke smíru smlouvou uzavřenou v pátek po sv. M. Janu z Husince r. 1553. Markéta slíbila poslušnost a prosila za prominutí.Václav Bártů na základě tohoto slibu Markétu Šišmovou zase k sobě přijal.Celý spor vypukl znovu roku 1558, kdy Markéta vinila svého manžela, že\n\n\" kterak by s ní nemanželsky nakládal, neslušně byl, vyháněl ... a naposledy, že jest ji od sebe vyhnal, a ona zapsavši a zdavši jemu všecken svůj statek, živnosti jest zbavena ...\"\n\nJejí manžel si naopak stěžoval :\n\" že jest ona jemu v ničemž poddána a poslušna býti nechtěla, podstrky a a posměchy nesnesitelné jemu činila a naposledy pobravši a tajně mnoho svršků vystěhovavši, pryč od něho odešla beze vší hodné příčiny \"\n\nSpor byl nakonec urovnán tak, že Václav Bártů podstoupil své manželce šišmovskou zahradu a 25 kop. m., kdežto ostatní majetek měl zůstat jemu.\n\nJan Bárta zakoupil někdy po roce 1553 od Zbraslava Podkovy Podšibenický mlýn. Později pak koupil dvě chalupy Markovské pod šibenicí a spojil vše v jednu ohradu. Dále nabyl nárožní dům na náměstí číslo 150 a vedlejší domy Falckrabovský ( č.145 ) a Hostačovský ( č.146 ).Jeho manželka se jmenovala Kateřina neznámého původu a měl s ní tři syny - Adama, Samuela a Viktorýna, a dále pět dcer - Mandalenu, Kateřinu, Lidmilu, Evu a Marianu.\n\nPodle neúplných seznamů byl Jan Bárta klatovským konšelem v letech 1551, 1562, 1563 a 1565, dále pak nepřetržite v letech 1570 - 1576.\n\nKoncem prosince 1584 za přítomnosti Lazara Šindela z Eberharce a Jana Pachty, kantora, sepsal svou závěť, ve které rozdělil svůj četný majetek.\n\n\nKoncem ledna 1585 ještě prodal Tobiášovi Markovi dům zvaný Jirkův. 18. března 1585 pak provedl v přítomnosti týchž svědků některé drobné úpravy závěti. Koncem jara 1585 pak ve vysokém věku umírá. Nejpozději v dubnu 1588 je po smrti i vdova Kateřina a většina jejího majetku připadla synovi Adamovi.\n\nV knize testamentů, fol. 34, nacházíme zápis, ze kterého vyplývá, že Kateřina vdova se ještě stihla podruhé provdat, a to za Matěje Pučálku z klatovského předměstí.\n\nAdam obdržel od svého otce dne 7. listopadu 1580 Hostačovský dům, který rok před tím vyhořel, ale otec slíbil vše dát do pořádku a dům znovu postavit. Dále obdržel pozemky pod Hůrkou a chmelnici, vše do dědičného užívání.Téhož roku se Adam žení s Markétou zvanou Kozolupka, dcerou Štěpána Pekaře, která byla v poručnictví svého blízkého příbuzného Vavřince Kulíška. Markéta do manželství přinesla 400 kop míšeňských vázaných na statek v obci Kozolupy. Adam Bárta na manželku pak převedl, dle \" práva městského nového \" třetinu svého majetku.\n\nOd mládí se učil zlatnickému řemeslu a toto také začal po svém osamostatnění provozovat. Jelikož se při této živnosti nemohl věnovat péči o manželčin svobodný dvůr v Kozolupech využili manželé nabídky odkupu od zemana Petra Sádla z Kladrubec. Smlouva byla sjednána dne 23. června 1582 prostřednictvím zemanů Václava Videršpergara z Vidršperku a na Kloušově a Zikmunda z Kadova a rovněž měšťanů Václava Verštátka, Štefana Štenglmayera a Jiříka Verštátka. \n\nMarkéta a pan Adam Bárta prodali Petrovi Sádlovi, dědicům a budoucím jeho svobodný dvůr v Kozolupech a to s osením ozimním a jarním, s dědinami, lukami, lesy, porostlinami, chmelnicemi, zahradami a skusem řeky za 1000 kop míšeňských.\n\nPři předávání zaplatil kupující 200 kop, na příští svátek sv. Havla dalších 300 kop, a poté v roční splátce 300 a nakonec 200 kop. Roku 1587 prodal za 220 kop Šimonovi Libadlovi dům Falckrabovský, který neznámým způsobem získal od bratra Viktorýna, který ho zdědil po otci. V červnu téhož roku koupil od Jakuba Tiška dvůr na Špitálském předměstí za 200 kop míšeňských, z čehož 100 kop zaplatil v hotovosti. \nV říjnu 1587 vyměnil s Janem Záhrobským svůj dům Hostačovský za větší dům zvaný Konvosovský, přičemž doplatil ještě 380 kop. Adam roku 1589 kupuje od svého mladšího bratra Samuela za cenu 100 kop míšeňských chmelnici s oběma chalupami Markovskými. Po roce 1592, po částečném prodeji svých nemovitostí, si držel už jen dům Konvosovský, kde pokračoval ve své zlatnické živnosti doplněné o šenk vína.\n\nTeprve v roce 1607 společně s manželkou Maruší kupuje od Reginy, manželky radního písaře Pavla Aretina, sad Škopkovský za 285 kop míšeňských. V letech 1615 a 1616 zasedal v městské radě. Poslední zpráva o Adamovi Bártovi pochází z roku 1617, kdy prodával jeden z pozemků.\n\nS manželkou Markétou, zvanou Kozolupská, měl jedinou dceru Evu, provdanou za Baltazara Naypauera.\n\nRoku 1599 kupuje od svého synovce Václava Šnejdara pozemky v hodnotě 550 kop. Celou částku doplatil roku 1604, jak potvrzuje dopis jeho sestry Lidmily, matky Václava Šnejdara.\n\nČlenem městské rady je již roku 1606.\n\nO jeho majetkových poměrech svědčí skutečnost, že roku 1610 půjčuje Klatovům 1000 kop míšeňských na pokrytí domovní berně za rok 1608, která se odesílala do Prahy. Tato půjčka byla vypsána na dobu tří let a obec po tyto tři roky mu propůjčila užívání dvou obecních rybníků.\n\nMezi lety 1611 a 1613 pak skupuje další pozemky a rybníky. Hlavním zdrojem jeho příjmů byl pronájem Podšibenického mlýna. Z manželství s Mandalenou po něm zůstali synové Daniel a Samuel, a dcera Dorota. Zemřel roku 1635.\n\nByl humanisticky vzdělán, o čemž svědčí jeho latinské verše \" Phoenix, imago resurrectionis \" uveřejněných roku 1615 v epicediích na smrt manželky Zikmunda Matyáše Vencelíka ze Sarabic na Kamenici a v Chýnově.\n\nSamuel v Klatovech nepobýval, protože své dědictví 600 kop míšeňských, které měly být vypláceny jeho bratrem Viktorýnem z Podšibenického mlýna, podstoupil Anně Stanislavové a další prameny klatovské o něm mlčí.\n\nOdstěhoval se dle všeho do Písku, kde v letech 1647 - 49 zastával úřad královského rychtáře. Po smrti první manželky Anny se roku 1614 znovu oženil s Lidmilou, dcerou po nebožtíkovi Hansi Behemovi, zvaném Čech, který vykonával živnost krojiče sukna. Bártové se pak v Klatovech po mužské linii - přes jeho syna Jana Hynka - udrželi do roku 1786, kdy stále ještě vlastnili nárožní dům č. 150 na klatovském náměstí.\n\nSamuelova dcera Kateřina se 26.01.1655 provdala za Šebestiána Jiřího Prtáka, který zastával úřad celního výběrčího v Kdyni u Domažlic.\n\nVáclav Bárta ∞ Markéta Šišmová\nMarkéta ∞ Albrecht Růženský z Kosmáčova \nJan Bárta († 1585) ∞ Kateřina († 1588), 2. manžel Matěj Pučálka \n\n \n"}
{"id": "1192603", "url": "https://cs.wikipedia.org/wiki?curid=1192603", "title": "Jiří Kusý", "text": "Jiří Kusý\n\nJiří Kusý (15. ledna 1948, Pečky – 12. dubna 2016, Praha) byl český operní sólista a římskokatolický kněz.\n\nP. Jiří Kusý se narodil roku 1948 v Pečkách ve středních Čechách, kde spolu s rodiči a bratrem prožil své dětství a mládí. Po maturitě nejdříve pracoval jako výpravčí na dráze, protože za tehdejšího režimu mu nebylo umožněno studium archeologie. Později přešel na ředitelství metra v Praze a současně studoval na Pražské konzervatoři a byl členem Pražské zpěvohry. V roce 1984 se stal sólistou opery Divadla J. K. Tyla v Plzni, kde během svého působení nastudoval 26 rolí. Protože se nikdy nevzdal svého přání stát se knězem, začal v r. 1971 tajně studovat teologii a 11. února 1985 přijal tajně kněžské svěcení v Berlíně z rukou kardinála Joachima Meisnera.\n\nV r. 1990 se rozloučil s pěveckou kariérou rolí hraběte Luny ve Verdiho opeře Trubadúr a od té doby se plně věnoval duchovní službě. Nejdříve se stal v Praze kaplanem u kostela sv. Tomáše, poté působil jako kaplan v chrámu Panny Marie před Týnem v Praze, následně jako administrátor v Praze-Liboci a od roku 1996 až do své smrti jako administrátor a později farář ve farnosti sv. Václava v Praze-Nuslích. Jeho učitelem a později i přítelem byl Msgre. Jiří Reinsberg.\n\nStudoval u 13 učitelů zpěvu, např. Zdeněk Otava, Zdeněk Tomáš, Františka Krýsová, Václav Zítek, René Tuček, Olga Jiráková či Jaroslav Horáček, v jehož třídě na Pražské konzervatoři v roce 1989 absolvoval. Jiří Kusý hostoval také v divadle Oldřicha Stibora v Olomouci a v Jihočeském divadle v Českých Budějovicích. Od roku 1976 zpíval barytonové role v Pražské zpěvohře, kde si vytvořil repertoár pro budoucí angažmá. Několikrát účinkoval v Rybově České mši vánoční (sólový tenorový part) společně s Eduardem Hakenem na vystoupeních pěveckého sboru Kladno pod vedením JUDr. Romana Makaria. Často byl zván ke spolupráci s Českým pěveckým sborem a jeho sbormistrem prof. J. Veselkou.\n\nJedenáct let zpíval v Pražském pěveckém sboru Smetana pod vedením prof. Vladimíra Doležala. S uměleckým souborem Albatros zpíval operetní i muzikálové písně na nespočetných koncertech po České republice, zvláště pak v západočeských lázeňských městech, ale i v Praze. Koncertoval i během své duchovní služby, ale věnoval se již pouze duchovní hudbě. Biblické písně Antonína Dvořáka patřily k jeho nejoblíbenějším dílům, které vyšlo v jeho podání v Českém rozhlase Plzeň opakovaně i na CD. Během svého života navštěvoval pravidelně lázeňské město Jáchymov.\n\nSvého kolegu Eduarda Hakena vyprovodil při jeho poslední cestě, stejně jako herce Josefa Kemra, jehož byl zpovědníkem.V roce 2009 se stal čestným občanem města Pečky a v roce 2014 mu rovněž městská část Praha 4 udělila čestné občanství. Jiří Kusý byl magistrálním kaplanem Řádu maltézských rytířů. V roce 2013 vznikl v České televizi v rámci dokumentárního cyklu Cesty víry pořad s názvem Tam bude i tvé srdce, ve kterém Jiří Kusý popisuje svůj životní příběh. Jeho srdce dotlouklo dne 12. dubna 2016 v Nemocnici Milosrdných sester sv. Karla Boromejského v Praze. Je pohřben na hřbitově v Pečkách.\n"}
{"id": "1192604", "url": "https://cs.wikipedia.org/wiki?curid=1192604", "title": "Konrad Burdach", "text": "Konrad Burdach\n\nKonrad Burdach (29. května 1859, Královec – 18. září 1936, Berlín) byl německý germanista a literární vědec.\n\nStudoval německou a klasickou filologii na univerzitách v Královci, Lipsku a také Bonnu. Disertační práci psal roku 1880 na téma '\"Reinmar der Alte und Walther von der Vogelweide: Ein Beitrag zur Geschichte des Minnesangs\"'. Roku 1884 se v Halle habilitoval, o tři roky později se stal již mimořádným profesorem a roku 1894 byl dokonce jmenován řádným profesorem německého jazyka a literatury.\n\nByl pochován na berlínském hřbitově 'Waldfriedhof Dahlem'. \n\n\n\n"}
{"id": "1192610", "url": "https://cs.wikipedia.org/wiki?curid=1192610", "title": "Nadia Ali", "text": "Nadia Ali\n\nNadia Ali (* 3. srpna 1980 Tripolis) je americká zpěvačka a hudební skladatelka pákistánského původu, věnující se elektronické taneční hudbě. Ve své tvorbě se podle vlastních slov inspiruje orientální hudbou i pěveckými vzory jako Stevie Nicks, Björk nebo Sade Adu.\n\nNarodila se v Libyi rodičům pocházejícím z Pákistánu, od pěti let žije v Queens. V roce 2001 vytvořila s Markusem Moserem duo iiO, jehož největší hit „Rapture“ zaujal druhé místo na žebříčku UK Singles Chart. V roce 2005 se vydala na sólovou dráhu, v roce 2009 vydala první album \"Embers\", skladba „Love Story“ se v dubnu téhož roku dostala do čela žebříčku Hot Dance Club Play. Roku 2010 vydala trojdílnou kompilaci remixů \"Queen of Clubs Trilogy: Ruby Edition\", \"Queen of Clubs Trilogy: Onyx Edition\" a \"Queen of Clubs Trilogy: Diamond Edition\". V roce 2012 nahrála s BT „Must Be The Love“ a s německým duem Spencer & Hill úspěšnou skladbu „Believe It“. V roce 2014 nazpívala akustickou coververzi písně The Police „Roxanne“.\n\n"}
{"id": "1192613", "url": "https://cs.wikipedia.org/wiki?curid=1192613", "title": "Katedrála Nejsvětější Trojice (Addis Abeba)", "text": "Katedrála Nejsvětější Trojice (Addis Abeba)\n\nKatedrála Nejsvětější Trojice v metropoli Etiopie Addis Abeba je katedrálním chrámem Etiopské ortodoxní církve. Nachází se nedaleko vládní čtvrti a budovy etiopského parlamentu.\n\nPrvní dřevěný chrám na tomto místě postavil ještě císař Menelik II. Základní kámen nynější katedrály byl položen v roce 1928. Stavba katedrály trvala až do roku 1942 a byla přerušena italskou okupací v letech 1936 až 1941. Katedrála se stala svědkem významných událostí etiopských dějin v 20. století. Odehrávají se zde intronizace vysokých církevních představitelů, jejich pohřby a jsou zde uloženy i ostatky poslední císařské rodiny.\n\nExteriér stavby připomíná typickou evropskou sakrální architekturu (portály, sloupy, sochy apoštolů ve výklencích). Interiér chrámu je vyzdoben v tradičním etiopském ortodoxním stylu (oltáře, ikony, vitráže). Chrám tak představuje syntézu evropské a tradiční etiopské architektury.\n\n"}
{"id": "1192614", "url": "https://cs.wikipedia.org/wiki?curid=1192614", "title": "Dům kanovníka Greguška", "text": "Dům kanovníka Greguška\n\nDům kanovníka Greguška, Kanónie (u Corgoňa) nebo i Kluchův palác je palácová stavba v nitranském Horním městě. Rohová budova stojí na zkoseném nároží Samovy, Východní ulice a Pribinova náměstí, úřední adresa je Samova 16.\n\nKlasicistní palácová stavba byla postavena v letech 1818 – 1821 na podnět biskupa Josefa Kluchy. Byla určena pro kanovníky (i pro kanovníka Štěpána Greguška, odtud i název Dům kanovníka Gregušky, který ale není správný, správný název je kanónie (u Corgoňa), resp. Kluchův palác. V pozdějším období ji z části empírově přestavěli. Je to jednopatrový objekt, má půdorys obdélníkového tvaru a ve dvoře přístavbu do pravého úhlu. Vstupní brána je kopií dnes již neexistující brány zoborského kláštera. Nad vstupní branou je umístěn dekorační motiv erbu, který nesou dva andělé. Autorem původního erbu je Vavřinec Dunajský z Ľubietová, nynější reliéf zhotovil akad. sochař Julius Bartfay.\n\nNa budově poutá pozornost monumentální kamenná socha Atlanta, nesoucího roh prvního patra. Autorem sochy je Vavřinec Dunajský, socha byla vyhotovena v roce 1820. Socha je známá pod lidovým označením \"Corgoň\". Toto jméno z prostředí nitranského folklóru je spojeno s legendární postavou nitranského kováře, který byl pro svou obrovskou sílu postrachem Turků. Legenda říká, že svými mocnýma rukama házel velké balvany přímo na řítící se Turky.\n\nSocha Corgoně je oblíbeným místem, protože dokáže plnit přání – i proto má Corgoň takové lesklé, vyhlazené palce, protože právě pohlazením jeho nohy se podaří zkouška nebo se dívka šťastně vdá.\n\n\n"}
{"id": "1192616", "url": "https://cs.wikipedia.org/wiki?curid=1192616", "title": "Stadión Zirka", "text": "Stadión Zirka\n\nStadión Zirka je víceúčelová stavba užívaná především pro fotbal ležící v Kropyvnyckém na Ukrajině. Fotbalový klub Zirka Kropyvnyckyj zde hraje domácí zápasy První ukrajinské ligy. Kapacita stadiónu je 13.667.\n\nDokud působil Olimpik Kropyvnyckyj ve druhé lize, rovněž využíval stadión.\n"}
{"id": "1192618", "url": "https://cs.wikipedia.org/wiki?curid=1192618", "title": "Vodní nádrž Krpeľany", "text": "Vodní nádrž Krpeľany\n\nVodní nádrž Krpeľany je vodní nádrž na řece Váh, pod jeho soutokem s řekou Oravou, u obce Krpeľany. Je součástí systému přehrad Vážské kaskády. Byla vybudována v letech 1952-1957. Před nádrží (proti směru toku) se Váh klikatí a vytváří Kraľovanský meandr. Na březích vodní nádrže u obce Šútovo se nachází Šútovská epigenéza.\n\nSoučástí nádrže je i vodní elektrárna, která byla uvedena do provozu v roce 1957. Elektrárna má nainstalovány Kaplanovy turbíny s výkonem 24,75 MW. Průměrně vyrobí 59,4 GWh ročně.\nVzdutí vody řeky Váh dosahuje výšky přibližně 10 m, na hodnotu 422,2 - 425,7 m n. m., čímž vzniká nádrž o objemu přibližně 8,3 mil. m se zatopenou plochou 1,26 km. Výstavba si vyžádala 1,6 milionu. m výkopů a 1,3 mil. m násypů. Při výstavbě bylo použito 160 tis. m betonu.\n"}
{"id": "1192619", "url": "https://cs.wikipedia.org/wiki?curid=1192619", "title": "Česko-polské vztahy", "text": "Česko-polské vztahy\n\nPolsko a Česká republika jsou jsou státy ve střední Evropě. Obě země vstoupily do EU 1. května 2004. Společně se také připojily k NATO 12. března 1999. Společně jsou členové také Visegrádské skupiny (V4), což je důležitá středoevropská regionální organizace.\n\nSdílí spolu 796 km hranic, které můžou být kdekoliv překročeny bez kontroly, díky Schengenské smlouvě. Přátelské vztahy mezi oběma zeměmi panovaly již v dobách existence komunistických režimů v obou zemích. V Krkonoších se nachází Cesta česko-polského přátelství.\n\nČeská republika už od doby Československa dluží Polsku malé území na hranicích ČR.\n\nV roce 2010 byla provedena Centrem pro výzkum veřejného mínění anketa o vztazích mezi Českou republikou a Polskem. Polsko bylo 2. nejoblíbenější zemí po Slovensku z 13 zemí; 92 % dotazovaných odpovědělo, že jsou vztahy mezi Českem a Polskem velmi dobré. V Polsku je Česká republika poměrně oblíbeným sousedem (vzhledem k dlouhodobě problematickým vztahům Polska s některými jeho dalšími sousedy); česká kultura je dlouhodobě oblíbená.\n\n\n"}
{"id": "1192620", "url": "https://cs.wikipedia.org/wiki?curid=1192620", "title": "Epitaf (hudební skupina)", "text": "Epitaf (hudební skupina)\n\nEpitaf je česká heavymetalová kapela založená v roce 1999 v Novém Bydžově. Skupina vydala celkem 7 alb (z toho jedno kompilační a jedno demo), z nichž nejúspěšnější jsou \"Piraňa\" a \"Noc duchů\", a jeden singl s názvem \"SP 2010\" (2010).\n\nAutorem většiny textů i hudby je kytarista a zakládající člen Tomáš „Hansen“ Treichel.\n\n\nStálý host: orientální tanec – Martina \"Šeherezáda\" Hanyšová\n\n\n\n"}
{"id": "1192622", "url": "https://cs.wikipedia.org/wiki?curid=1192622", "title": "Huty", "text": "Huty\n\nHuty jsou obec na Slovensku v okrese Liptovský Mikuláš 16 km od okresního města. V roce 2016 zde žilo 178 obyvatel. První písemná zmínka o obci pochází z roku 1545.\n\nV obci stojí novogotický římskokatolický kostel z roku 1894. Původní dřevěný kostel stával v místech dnešní základní školy. Ten však vyhořel a na jeho místě na nádvoří školy dnes stojí velký kamenný kříž.\n\nFarnost v obci byla zřízena 25. července 1787.\n\n"}
{"id": "1192623", "url": "https://cs.wikipedia.org/wiki?curid=1192623", "title": "Tyčový sběrač proudu", "text": "Tyčový sběrač proudu\n\nTyčový sběrač proudu je zařízení pro odběr proudu z vrchního (trolejového) vedení. Historicky byl užíván především u tramvají a trolejbusů jako zařízení k odběru stejnosměrného proudu, dále u některých manipulačních zařízení jako jsou mostové jeřáby nebo přesuvny k odběru střídavého, třífázového proudu. U trolejbusů je dosud nejrozšířenějším způsobem odběru proudu.\n\nJedním z předchůdců tyčového sběrače byl u prvních trolejbusů vozík, který byl usazen svrchu na trolejových drátech a pojížděl po nich. Vozík byl kabelem propojen s vozidlem. V některých konstrukcích měl vozík vlastní pohon elektromotorem, později převládla jednodušší konstrukce, při které byly elektrické kabely připevněny k pomocnému lanku. Vozidlo táhlo pomocí lanka trolejový vozík za sebou.\nVyužitím tyčového sběrače proudu s odběrem z vrchního vedení zavěšeného v ose jízdní cesty se zabýval americký podnikatel a vynálezce Frank J. Sprague. Využil tento typ sběrače u vozidel pro elektrickou tramvaj zprovozněnou v únoru 1888 v Richmondu ve Virginii. Ve stejnou dobu řešil stejný problém jiný americký vynálezce Charles Joseph Van Depoele. Ten předvedl funkční vzorek na dráze v Torontu na podzim 1885.\nV Evropě ve stejnou dobu hledal Werner von Siemens patentově čisté řešení k odběru proudu z vrchního vedení. Výsledkem byla konstrukce lyry (také třmenový nebo smyčcový sběrač). Zatímco u trolejbusů zůstal tyčový sběrač nejvýznamnějším typem sběrače, u tramvají byly postupně jak tyčový, tak lyrový sběrač nahrazeny pantografem. Tyčový sběrač, lyra i pantograf jsou mechanicky přitlačovány k trolejovému vedení zespodu, což ovlivňuje způsob zavěšení vedení. Souběžný provoz vozidel s odlišnými druhy sběračů pod stejným trolejovým vedením není bezproblémový.\n\nZákladem tyčového sběrače je tyč proměnlivého průřezu upevněná pohyblivě na střeše vozidla. V provozní poloze směřuje tyč šikmo vzhůru. Tyč je zakončena sběracím ústrojím (kladkou nebo botkou), které přitlačuje zespodu na trolejový drát. Sběrač je trolejovým drátem směrově veden. V místech rozvětvení a křížení musí být na vedení umístěny vzdušné výhybky ovládané například dálkově řidičem vozidla. Polarita napětí v tramvajové troleji se volí tak, aby bludné proudy unikající případně z kolejnic tvořících druhý pól soustavy co nejméně ovlivňovaly kovové konstrukce v zemi. V tramvajových provozech v Česku (mimo Brno a Ostravu) je v troleji kladný pól, v kolejnicích záporný. Při souběhu tramvajové a trolejbusové sítě se užívají společné nosné prvky (převěsy, výložníky). Obvykle je v trolejbusovém vodiči sousedícím s tramvajovou trolejí stejná polarita. \n\nU obousměrných tramvajových vozů byla základna tyčového sběrače umístěna uprostřed délky vozidla. Na konečných, kde nebyly smyčky, bylo nutné celý sběrač otočit do správného směru. U delších vozidel, jakými byla i nejstarší provedení PCC tramvají, by vycházel sběrač nepřiměřeně dlouhý a tak byly u některých vozidel montovány dva sběrače, pro každý směr jízdy jeden. \n\nNejstarší provedení tyčových sběračů byla zakončena mosazným nebo bronzovým kolečkem s drážkou po obvodu, tzv. kladkou. Kolečko bylo uloženo v grafitových ložiskách a za provozu se otáčelo velkými otáčkami. Kladka se rychle opotřebovávala, životnost byla jen několik dní provozu. Uchycení kladky neumožňovalo natočení vůči trolejovému drátu. Při vychýlení vozidla nebo směrových zlomech ve vedení trolejového drátu hrozilo vypadnutí kladky z vedení. Především pro trolejbusy byla vyvinuta sběrací hlavice kluzného typu s vyměnitelnou vložkou z kompozitních materiálů. Tato hlavice, často nazývaná „botka“ je uchycena otočně kolem svislé osy. Spolupráce otočné hlavice a otočné základny tyče na střeše vozidla dovoluje pružné sledování trolejového drátu a odchylku vozidla až několik metrů od ideální stopy. Dobré zkušenosti s touto konstrukcí sběracího ústrojí vedly k jeho zavedení i v tramvajových provozech. \nBěžně užívané vložky jsou výlisky z práškového grafitu s přídavkem parafínu, jsou samomazné. Slangově se označují jako „uhlíky“. Existují i jiné typy vložek, například ze směsi práškové mědi a grafitu. Složení materiálu vložek ovlivňuje opotřebení trolejového drátu.\nV době používání kladek na tyčových sběračích se hledala cesta, jak zajistit spolehlivý kontakt kladky a trolejového drátu. Jedním ze způsobů bylo mazání trolejového drátu směsí loje a grafitu. V tramvajovém provozu v Praze jezdila několik desetiletí upravená tramvaj, která měla tyčový sběrač s přívodem mazací směsi a během nočních jízd nanášela mazadlo na trolejový drát. Tato mazací tramvaj zůstala v provozu i v době, kdy pražské tramvaje už byly vybaveny pantografy s hliníkovou sběrací lištou. Mazání mělo omezit opotřebení trolejového drátu.\n\nJsou pomocná zařízení ke kontrole přítlaku tyčového sběrače k trolejovému vedení. Na volném horním konci sběrače je připevněno lano, jehož druhý konec je navinutý na cívce stahováku. Cívka je připevněna k pružině, která při prudkém uvolnění lana (vypadnutí sběrače z drátů) navine lano a strhne tak tyčový sběrač do vodorovné polohy. Zabrání se poškození trolejového vedení i sběrače. Lano slouží i k manipulaci se sběračem při nasazování na trolej.\nPři zavádění moderních trolejbusů v Československu v roce 1936 byly ještě prototypy Tatra T86 a Škoda 1Tr bez stahováků a s kladkou. K nasazování sběračů na trolejové vedení sloužila skládací tyč z izolačního materiálu, kterou trolejbus vozil s sebou. Už po krátkém provozu byly na oba vozy dosazeny stahováky a kladka zaměněna za botku.\n\nV muzejních sbírkách se nacházejí i vozidla věrně zrekonstruovaná do původního stavu. V některých případech včetně původního provedení tyčového sběrače s kladkou. Provozovat taková vozidla na trolejové síti přizpůsobené moderním pantografovým sběračům není možné pro klikatost trolejového vedení. Muzejní vozidla mohou být přizpůsobena osazením dodatečné sběrací lišty na horní konce tyčového sběrače, takže původní kladka je vyřazena z funkce a v kontaktu s trolejovým drátem je jen lišta. Další možností, jak provozovat vozidlo s historickým tyčovým sběračem na moderní síti, je člen vlakové čety, který jede v otevřeném přívěsném voze, průběžně sleduje tyčový sběrač a v případě potřeby ho nasazuje na trolej.\n\nTyčové sběrače byly užívány také ve starších konstrukcích mostových jeřábů v továrních halách. Souběžně s kolejnicí, po které pojíždí most jeřábu, byly nataženy trolejové dráty. Tyčové sběrače zakončené kladkou odebíraly proud pro napájení pohonu mostu i jeřábové kočky. Protože jeřábová kočka se pohybuje na mostu, musí mít vlastní systém napájení, například vlečným kabelem. Pro pohony mostu i jeřábové kočky jsou použity třífázové motory, pro odběr proudu je nutné montovat tři nebo čtyři tyčové sběrače v řadě.\n\n\n"}
{"id": "1192624", "url": "https://cs.wikipedia.org/wiki?curid=1192624", "title": "Malá scéna Nového německého divadla", "text": "Malá scéna Nového německého divadla\n\nMalá scéna Nového německého divadla (německy \"Kleine Bühne, Neues deutsches Theater in Prag\"), v roce 1941 přejmenovaná na \"Komorní divadlo\" (\"Kammerspiele\") byla německá malá scéna, jejíž budova se nacházela v zadní části zahrady pozemku tehdejšího Německého domu (dnešního Slovanského domu). V letech 1923–1944 sloužila německému profesionálnímu divadlu. Po druhé světové válce bylo divadlo spolu s Německým domem konfiskováno a stalo se majetkem československého státu. Novým vlastníkem budov se stalo město Praha.\n\nV roce 1908 si nechal spolek \"Deutsches Haus\" (dříve \"Deutsches Casino\") postavit na Novém Městě (Praha 1) svůj nový spolkový a nájemní dům U tří jezdců (\"Zu den drei Reitern\"), Senovážné nám. čp. 869 na místě zbouraného domu ze 17. století. Autorem projektu byl pražský německý architekt Josef Zasche (1871–1957), stavbu provedl stavitel Anton Möse. Do štítu nové stavby ve stylu geometrické secese přenesl architekt znamení z barokního domu. Ve dvoře domu působila od roku 1921 provizorně scéna pražského německého divadla Kleine Bühne. Do divadla byl přístup skrze pasáž domu č. 29/866 z dnešního Senovážného náměstí a vcházet se dalo rovněž přímo z chodby domu „U tří jezdců“ č. 28/869.\n\nV letech 1923–1924 proběhla přestavba dosavadního sálu podle projektu Josefa Zascheho. Zazděním tří oken na fasádě do dvora a přístavbou předsíně vznikl nový vchod s výrazným trojúhelným štítem, foyerem na jedné straně a jevištěm na straně druhé. Vznikla tak nová divadelní budova v umírněném novoklasicistním stylu dvacátých let 20. století.\n\nV roce 1929 byla k jevišti přistavěna střízlivá funkcionalistická dvoupatrová budova s obsluhujícími místnostmi podle projektu českého, německy hovořícího architekta Alfreda Pollaka. V přízemí se vcházelo do sálu z foyeru se šatnou nebo z přilehlé úzké, 12,5 metrů dlouhé chodby přístupné třemi vchody. Schodištěm byl umožněn přístup na balkón. Pro opuštění divadla bylo možno použít i dva přímé východy z chodby.\n\nSvažité hlediště bylo 22,5 m dlouhé, 10 m široké a 7 m vysoké. V přízemí bez lóží bylo 278 a na balkóně 105 míst k sezení. V divadle nebylo orchestřiště ani propadla. Pod budovou se nacházelo skladiště, místnost pro osvětlovače, rekvizitárna a další místnosti. Přistavěná menší budova spojená přímým vchodem s jevištěm sloužila jako truhlárna a skladiště. V prvním patře budovy byly umístěny kanceláře a šatny. Interiér divadelního sálu se opakovaně upravoval, v roce 1940 proběhla celková rekonstrukce budovy.\n\nV rámci rekonstrukce Slovanského domu byla v červenci roku 1999 budova divadla na Senovážném náměstí zbourána. Pro četné stavební úpravy nebyla zapsána jako nemovitá kulturní památka.\n\n\nPrvní české představení se v divadle \"Kleine Bühne\" konalo 7. července 1945, kdy scénu na krátko zabrala činohra Divadla 5. května. Budova divadla na Senovážném náměstí byla v rámci rekonstrukce Slovanského domu v červenci roku 1999 zbourána a Divadlo Minor přesídlilo na novou adresu ve Vodičkově ulici.\n\n\n"}
{"id": "1192625", "url": "https://cs.wikipedia.org/wiki?curid=1192625", "title": "Antonín Hons", "text": "Antonín Hons\n\nAntonín Hons, uváděn též jako Honc (7. srpna 1835 Nemyslovice – 21. dubna 1900 Nemyslovice) byl rakouský politik české národnosti z Čech, poslanec Českého zemského sněmu.\n\nNarodil se v Nemyslovicích. Jeho otec Josef Hons byl sedlákem. Antonín Hons byl samoukem. Vzdělával se hlavně četbou. Pocházel z Nemyslovic a rodný statek spravoval \"s odbornou znalostí\", takže jeho hospodářství patřilo k nejlepším na okrese. Působil jako obchodník. Byl členem správní rady spolkového cukrovaru. Na konci 19. století zastával úřad starosty Nemyslovic. Ve vesnici se po něm jmenuje památný strom Honsova lípa. Byl rolníkem a obchodníkem s uhlím v Nemyslovicích. Od roku 1865 zasedal v okresním zastupitelstvu v Mladé Boleslavi a od roku 1873 byl členem okresní školní rady tamtéž. Od roku 1882 zastával funkci náměstka předsedy mladoboleslavské Hospodářské záložny. Od roku 1885 byl rovněž předsedou politického klubu a místního odboru Národní jednoty severočeské (spolek na podporu českých menšin). Byl spoluzakladatelem a předsedou správní rady spolkového cukrovaru a zakladatelem okrašlovacího spolku.\n\nV 60. letech se zapojil i do vysoké politiky. V zemských volbách v březnu 1867 byl zvolen na Český zemský sněm, kde zastupoval kurii venkovských obcí, obvod Mladá Boleslav, Mnichovo Hradiště, Bělá. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci (Národní strana, staročeská) tehdy na protest praktikovali politiku pasivní rezistence (bojkotu sněmu). Byl následně zbaven mandátu pro absenci v září 1868. Manifestačně byl opětovně zvolen v září 1869. Mandát obhájil i v řádných zemských volbách v roce 1870 a zemských volbách v roce 1872. Česká pasivní rezistence tehdy pokračovala, takže Hons byl pro obsenci opět zbaven mandátu ale zvolen v doplňovacích volbách roku 1873. V doplňovacích volbách roku 1874 místo něj do sněmu usedl Jan Krouský.\n\nZemřel v dubnu 1900 ve věku 65 let. Pohřben byl 25. dubna 1900 v Mladé Boleslavi.\n"}
{"id": "1192630", "url": "https://cs.wikipedia.org/wiki?curid=1192630", "title": "Hons", "text": "Hons\n\nPříjmení Hons nosí tyto osobnosti:\n\n"}
{"id": "1192632", "url": "https://cs.wikipedia.org/wiki?curid=1192632", "title": "Raketová základna u lesa Plokštinė", "text": "Raketová základna u lesa Plokštinė\n\nRaketová základna u lesa Plokštinė () byla v dobách Sovětského svazu podzemní základnou připravenou k odpalování raket středního doletu. Byla postavena nedaleko vsi Plokščiai 13 kilometrů severně od Plungė, v řídce obydleném lese Plokštinė nedaleko jezera Plateliai v Žemaitsku v Litvě. Je první raketovou základnou v Sovětském svazu, podzemní základnou určenou pro balistické rakety středního doletu R-12 Dvina. V roce 2012 bylo v místě otevřeno Muzeum studené války.\n\nNa základně nejspíše působil 79. raketový pluk, součást 29. gardové raketové divize.\n\nV časech, kdy Spojené státy začaly budovat podzemní vojenské základny, v Sovětském svazu rozhodli o zachování vojenské převahy. Proto v září 1960 začali nedaleko vesnice Plokščiai rychle budovat podzemní vojenskou základnu, jednu z prvních v SSSR. Zvolené místo se nachází 160 metrů nad mořem a mohlo pokrýt celou Evropu včetně Turecka a jihoevropských zemí. Kromě výhodné strategické polohy, měkká půda na vybraném místě se snadno hloubila a počet obyvatel byla malý. V okolí nejsou žádná velká sídla, jen řídce roztroušené jednotlivé usedlosti, jejichž obyvatelé dostali 4,500 rublů, aby se přestěhovali.\n\nV roce 1960 začalo více než 10 tisíc sovětských vojáků v utajení budovat dílo v Žemaitském národním parku, práce trvaly dva roky. Náklady na vybudování byly srovnatelné s náklady na postavení městského obvodu či malého města.\n\nZákladna náležela k velmi přísně střeženým sovětským vojenským tajemstvím, americká rozvědka zjistila existenci základny až v roce 1978. Plné operační způsobilosti dosáhla základna přibližně tři roky po dostavbě.\n\nZákladnu tvořila síť tunelů a zahrnovala čtyři šachty, které mají hloubku mezi 27 až 34 metry. Ty byly přikryty betonovými kupolemi, které mohly být po vnitřních kolejnicích odsunuty za 30 minut. Základna byla zcela soběstačná po dobu patnácti dnů, hermeticky uzavřená vydržela po tři hodiny. Plot nabitý elektřinou obkružující základnu byl obvykle připojen na 220 V, s možností zvýšit napětí na 1700 V v případě vyhlášení pohotovosti. Ve službě bylo okolo 300 lidí, většinou stráží.\n\nNa základně byla vybudována čtyři sila, ze kterých měly být odpáleny střely s nukleární hlavicí R-12 Dvina. Vážily včetně jedenapůltunové nukleární hlavice více než 40 tun. Dosah rakety byl bezmála 2.500 kilometrů. Ze základny nebyly nikdy odpáleny žádné rakety, ani testovací. Díky sovětskoamerické dohodě odpálení rakety vyžadovalo téměř současné použití dvou různých klíčů dvěma různými osobami.\n\nZákladna byla po dvanácti letech vyřazena z operační služby. Po rozpadu Sovětského svazu bylo místo opuštěno a neudržováno. Navštěvovali jej urban explorers a také utrpělo nájezdy zlodějů kovů. Po rekonstrukci v roce 2012 je na základně umístěno Muzeum studené války a jedno ze čtyř zachovalých raketových sil je zpřístupněno návštěvníkům.\n"}
{"id": "1192635", "url": "https://cs.wikipedia.org/wiki?curid=1192635", "title": "More Fans", "text": "More Fans\n\n"}
{"id": "1192636", "url": "https://cs.wikipedia.org/wiki?curid=1192636", "title": "Václav Rombald", "text": "Václav Rombald\n\nVáclav Rombald, též Václav Ferdinand Rombald (1836 Odlochovice – 10. června 1884 Odlochovice) byl rakouský statkář a politik české národnosti ze středních Čech, poslanec Českého zemského sněmu.\n\nPůsobil jako velkostatkář v Odlochovicích. Statek Odlochovice patřil rodu Rombaldových od roku 1786, kdy jej zakoupil Václav Ferdinand Brázda z Rombaldu (*1732) s manželkou Annou. Ti jej odkázali roku 1811 svému nejstaršímu synovi Václavovi (1775-1849), který vlastnil také Miličín. Ten měl syny Václava Antonína (* 1836) a Václava Ferdinanda, Později zemský poslanec Václav Ferdinand Rombald byl bezdětný. Odlochovice odkázal svému synovci Marianu Rombaldovi z Hochinfelsenu. Václav Rombald patřil mezi zakládající členy pražského Sokola.\n\nV 60. letech se zapojil i do vysoké politiky. V zemských volbách v lednu 1867 byl zvolen na Český zemský sněm, kde zastupoval kurii velkostatkářskou, nesvěřenecké velkostatky. Sněm byl ale brzy nato rozpuštěn a v následných volbách v březnu 1867 už nebyl zvolen. Do sněmu se dostal znovu až v zemských volbách roku 1870. Po delší přestávce se znovu zemským poslancem stal v zemských volbách roku 1883. Zasedal tu do své smrti roku 1884. Patřil do Strany konzervativního velkostatku, která podporovala české státní právo a spolupracovala se staročechy.\n\nZemřel v červnu 1884. Odkázal 200 zlatých a sbírku uměleckých předmětů Českému museu a 400 zlatých spolku Svatobor.\n\n"}
{"id": "1192637", "url": "https://cs.wikipedia.org/wiki?curid=1192637", "title": "Zaï", "text": "Zaï\n\nZaï je zemědělská technika tradiční v západní Africe, která spočívá ve hloubení jam pro zachycení a uchování vody a organických látek, které se mění na kompost.\n\nTuto techniku v osmdesátých letech 20. století inovoval zemědělec Yacouba Sawadogo a využil ji v boji s dezertifikací Sahelu v Burkině Faso. Příprava půdy se provádí již v období sucha, jámy se plní kompostem a kromě zemědělských plodin se do nich sází i stromy, které poskytují stín a udržují hladinu podzemních vod. Yacoubova technika, která byla zpočátku považována za pošetilost, se později rozšířila do praxe mnoha dalších zemědělců v oblasti. Podle nizozemského experta na dezertifikaci Chrise Reije bylo možné díky této jednoduché metodě vrátit produktivitu desítkám tisíc hektarů zcela neúrodné půdy. \n"}
{"id": "1192638", "url": "https://cs.wikipedia.org/wiki?curid=1192638", "title": "Hrob obětí 2. světové války (Jáchymov)", "text": "Hrob obětí 2. světové války (Jáchymov)\n\nHrob obětí 2. světové války je pomník v Jáchymově umístěný na tamním hřbitově.\n\nVybudován Sborem dobrovolných hasičů v Jáchymově v roce 1948. Jsou zde uloženy ostatky čtyř ruských a jednoho polského zajatce. Rovněž jsou zde uloženy ostatky neznámého Francouze, který zde zahynul při pochodu smrti. V roce 1955 byl nad hrobkou postaven mohutný mramorový náhrobek, který byl demontován po pádu socialismu (1991) a pomník byl uvedený do původního stavu.\n\nPomník tvoří vyzděná hrobka, která má dnes svou původní podobu ze 7. listopadu 1948. kdy byl pomník odhalen. V letech 1955 - 1991 byl nad původním pamětním kamenem umístěn mohutný mramorový památník s rudou hvězdou.\n\n"}
{"id": "1192639", "url": "https://cs.wikipedia.org/wiki?curid=1192639", "title": "Památník obětí nacismu a pochodu smrti (Jáchymov)", "text": "Památník obětí nacismu a pochodu smrti (Jáchymov)\n\nPamátník připomíná oběti z období nacistické okupace a také mrtvé z pochodu smrti, který v blízkosti Jáchymova procházel v roce 1945.\n\nStojí na pietním místě vytvořeném na místě, kde původně stával Hornický špitál v sousedství kostela Všech svatých. Má podobu zrcadlově zdvojeného latinského kříže s pietním nápisem na příčném břevnu.\n"}
{"id": "1192641", "url": "https://cs.wikipedia.org/wiki?curid=1192641", "title": "Karel Seeling", "text": "Karel Seeling\n\nKarel Seeling (25. února 1812 Praha – 24. prosince 1884 Praha) byl rakouský právník a politik české národnosti z Čech, poslanec Českého zemského sněmu.\n\nVystudoval práva na Karlo-Ferdinandově univerzitě v Praze. Roku 1836 získal titul doktora práv. Byl advokátem v Praze. Zasedal v městské radě a ve sboru obecních starších. Byl prezidentem spolku Malostranská beseda a smíchovského akciového pivovaru. Zastával funkci děkana kolegia doktorů práv.\n\nV 60. letech se zapojil i do vysoké politiky. V zemských volbách v lednu 1867 byl zvolen na Český zemský sněm, kde zastupoval kurii městskou, obvod Praha-Malá Strana. V krátce poté vypsaných zemských volbách v březnu 1867 zvolen nebyl. Na sněm se vrátil v zemských volbách v roce 1870. Uspěl i v zemských volbách v roce 1872. Čeští poslanci tehdy praktikovali politiku pasivní rezistence, takže Seeling byl pro absenci zbaven mandátu. V doplňovacích volbách roku 1873 ovšem v tomto obvodu zvítězil německý kandidát.\n\nZemřel v prosinci 1884 po delší nemoci. Příčinou úmrtí bylo \"Hirnlähmung\". Patřil tehdy mezi nejstarší pražské advokáty. Bylo mu 72 let.\n"}
{"id": "1192642", "url": "https://cs.wikipedia.org/wiki?curid=1192642", "title": "Kiki Dimula", "text": "Kiki Dimula\n\nKiki Dimoula, řecky Κική Δημουλά, (6. června 1931, Athény, Řecko - 22. února 2020, Atény) byla řecká básnířka.\nOd roku 1949 do roku 1973 pracovala jako bankovní úředník u Banky Řecka. V roce 1952 začala svou literární kariéru.\n\nV roce 2003 byla zvolena za člena Akademie věd v Aténách. Získala několik ocenění, včetně Státní řecké ceny za poezii v roce 1972 a 1995 a v roce 2009 Evropské ceny za literaturu za kompletní dílo. Její básně byly přeloženy do několika jazyků (angličtiny, francouzštiny, dánštiny, španělštiny, italštiny, švédštiny, srbštiny, němčiny). \n\n\n"}
{"id": "1192643", "url": "https://cs.wikipedia.org/wiki?curid=1192643", "title": "Herb Graham, Jr.", "text": "Herb Graham, Jr.\n\nHerb Graham, Jr. je americký bubeník, hudební producent a skladatel.\n\nPochází z Los Angeles a studoval politologii na University of San Diego. V devadesátých letech byl členem kapely B Sharp Jazz Quartet. Se skupinou nahrál čtyři alba. V roce 2005 spolupracoval s velšským hudebníkem a skladatelem Johnem Calem na jeho albu \"Black Acetate\". Byl koproducentem téměř všech písní na desce a ve stejných písních také hrál na různé nástroje (kromě bicích i na klávesy či baskytaru). S Calem spolupracoval i na písni „Jumbo (In Tha Modern World)“, která vyšla roku 2006 jako singl, a též na hudbě, kterou Cale složil pro film \"\". Rovněž spolupracoval s mnoha dalšími hudebníky, mezi něž patří například Macy Gray, Sada Sat Kaur a Kamau Daa'ood. Rovněž složil hudbu k několika filmům.\n\n\n"}
{"id": "1192649", "url": "https://cs.wikipedia.org/wiki?curid=1192649", "title": "Deimantė Daulytė", "text": "Deimantė Daulytė\n\nDeimantė Daulytė (* 22. února 1989, Šiauliai) je litevská šachistka, od roku 2009 nositelka titulu mezinárodní velmistryně (WGM) a titulu IM (2014).\n\nV březnu 2015 vyhrála Daulytė Středomořský květinový pohár, uzavřený šachový turnaj v Rijece.\n\nO měsíc později hrála Mistrovství světa v šachu žen 2015, kde vypadla v prvním kole s Monikou Soćko až po druhé sérii tiebreakových partií v rapid šachu.\n\n"}
{"id": "1192650", "url": "https://cs.wikipedia.org/wiki?curid=1192650", "title": "Marek Hrivík", "text": "Marek Hrivík\n\nMarek Hrivík (* 28. srpen 1991, Čadca) je slovenský profesionální hokejový útočník.\n\nHrivík je odchovancem žilinského hokeje. Sezónu 2007/2008 strávil hlavně v juniorské lize v dresu Žiliny, kde v 49 zápasech nasbíral 36 bodů (17 + 19). V sezóně 2008/2009 hrával za HK Orange 20, kde byl nejmladším hráčem týmu. Před sezónou 2009/2010 odešel do zámoří, kde v klubu Moncton Wildcats v juniorské QMJHL strávil tři sezóny. V sezoně 2010/2011 byl nejlepším střelcem Monctonu, v 59 zápasech nasbíral dohromady 79 bodů (38 + 41). Zúčastnil se na tréninkových kempech Columbusu Blue Jackets (2010) i Phoenixu Coyotes (2011), ale smlouvu nepodepsal ani s jedním z klubů.\n\nV květnu 2012 podepsal tříletý kontrakt s týmem NHL New York Rangers. Od sezony 2013/2014 působí na farmě New Yoku Ranges v Hartfordu Wolf Pack. V červenci 2015 prodloužil smlouvu s Rangers, podepsal jednoletý dvoucestný kontrakt. Sezónu 2015/2016 odehrál v Hartfordu, kde v 52 duelech základní části nasbíral 28 bodů (7 + 21). Následně byl povolán do prvního týmu New Yorku Rangers, v jehož dresu debutoval v NHL \"22. února 2016\" v zápase proti Detroitu.\n\nV letech 2008 a 2009 se účastní MS juniorů do 18 let. Slovensko reprezentoval i na MS juniorů do 20 let v letech 2009 a 2011.\n"}
{"id": "1192651", "url": "https://cs.wikipedia.org/wiki?curid=1192651", "title": "Gundakar Lichtenštejnský", "text": "Gundakar Lichtenštejnský\n\nGundakar Lichtenštejnský (* 1. dubna 1949, Vídeň) je princ lichtenštejnský.\n\nNarodil se 1. dubna 1949 ve Vídni jako syn prince Hanse-Moritze Lichtenštejnského a jeho manželky princezny Klotildy Thurn-Taxis. \n\nDne 29. července 1989 se oženil s princeznou Marií Orleánskou. Spolu mají pět dětí:\n\n"}
{"id": "1192653", "url": "https://cs.wikipedia.org/wiki?curid=1192653", "title": "Abaj", "text": "Abaj\n\nAbaj () je okresní město v Kazachstánu s asi 25 tisíci obyvateli. Leží v Karagandské oblasti, 30 km jihozápadně od oblastního města Karaganda.\n\nObyvatelstvo tvoří asi 54 % Rusů a 21 % Kazachů vedle značného počtu jiných národností.\n\nMěsto bylo založeno roku 1949 jako sídlo \"Šerubaj-Nura\" (, ). Současný název po kazachském básníkovi Abajovi Kunanbajuly platí od roku 1961.\n\nHospodářství souvisí stejně jako u ostatních měst v okolí Karagandy s uhelnými doly.\n\n"}
{"id": "1192655", "url": "https://cs.wikipedia.org/wiki?curid=1192655", "title": "Obština Tvărdica", "text": "Obština Tvărdica\n\nObština Tvărdica ( \"Община Твърдица\") je bulharská jednotka územní samosprávy ve Slivenské oblasti. Leží ve středním Bulharsku na jižních svazích Staré planiny; její jižní část je součástí \"Tvărdické kotliny\", jedné ze Zabalkánských kotlin. Sídlem obštiny je město Tvărdica, kromě něj zahrnuje obština 1 město a 8 vesnic. Žije zde necelých 14 tisíc stálých obyvatel.\n\nV obštině žije 13 833 stálých obyvatel a včetně přechodně hlášených obyvatel 16 264. Podle sčítáni 1. února 2011 bylo národnostní složení následující:\n"}
{"id": "1192658", "url": "https://cs.wikipedia.org/wiki?curid=1192658", "title": "Římskokatolická farnost Zbynice", "text": "Římskokatolická farnost Zbynice\n\nŘímskokatolická farnost Zbynice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nRoku 1357 je ve Zbynicích doložena plebánie.\n\nFarnost má vlastního duchovního správce, který je zároveň administrátorem ex currendo ve farnosti Těchonice.\n\n"}
{"id": "1192660", "url": "https://cs.wikipedia.org/wiki?curid=1192660", "title": "Tomáš Filippi", "text": "Tomáš Filippi\n\nTomáš Filippi (* 4. května 1992 Rychnov nad Kněžnou) je český hokejista, jenž působí v týmu Metallurg Magnitogorsk.\n\n"}
{"id": "1192661", "url": "https://cs.wikipedia.org/wiki?curid=1192661", "title": "Faisel Darwish", "text": "Faisel Darwish\n\nFaisel Darwish (* 3. července 1991) je saúdskoarabský fotbalista hrající na postu záložníka, který v současnosti hraje za saúdskoarabský klub Al Hilal FC.\n"}
{"id": "1192662", "url": "https://cs.wikipedia.org/wiki?curid=1192662", "title": "Teuvo Teräväinen", "text": "Teuvo Teräväinen\n\nTeuvo Teräväinen (* 11. září 1994 Helsinky) je finský hokejový útočník hrající v severoamerické National Hockey League za tým Carolina Hurricanes.\n\nTeräväinen v domácí soutěži (SM-lize) debutoval za mužstvo Jokerit Helsinky 18. října 2011 v sezóně 2012/13 ve věku 17nácti let. Během sezóny se měl účastnit červnového draftu NHL 2012, kde ho Centrální úřad skautingu NHL označil jako druhého nejlepšího bruslaře z Evropy. Nakonec byl draftovaný v 1. kole týmem Chicago Blackhawks jako 18. celkově. Později podepsal s Blackhawks tříletou nováčkovskou smlouvu.\n\nVedení Chicaga ho nechalo ještě pro sezónu 2013/14 ve finské lize. Během ní se však přesunul za oceán, kde 25. března 2014 debutoval v National Hockey League (NHL). Své první branky se dočkal 16. ledna 2015, když v zápase proti Winnipegu Jets překonal Michaela Hutchinsona. S mužstvem se v sezóně 2014/15 dostal do finále proti Tampě Bay Lightning, které hned v úvodním zápase série dokázal vstřelit branku. Stal se čtvrtým nejmladším hráčem, který dal gól ve finálové sérii Stanley Cupu (ve věku 20 let a 265 dnů) a druhým nejmladším, který od roku 1990 v pohárovém finále zaznamenal alespoň 2 body v jednom z utkání. S tým nakonec v sérii zvítězil 4:2 a s Blackhawks získal Stanley Cup ve své nováčkovské sezóně, když během play-off zaznamenal deset bodů.\n\n"}
{"id": "1192665", "url": "https://cs.wikipedia.org/wiki?curid=1192665", "title": "Římskokatolická farnost Těchonice", "text": "Římskokatolická farnost Těchonice\n\nŘímskokatolická farnost Těchonice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie v Těchonicích existovala od roku 1360. V pozdější době zanikla. V roce 1786 byla v místě zřízena lokálie, která byla roku 1887 povýšena na samostatnou farnost. Roku 1851 se v přifařených Velenovech narodil pozdější českobudějovický biskup Antonín Josef Hůlka.\n\nFarnost Těchonice je administrována ex currendo ze Zbynic.\n\n"}
{"id": "1192669", "url": "https://cs.wikipedia.org/wiki?curid=1192669", "title": "Krvavý orel", "text": "Krvavý orel\n\nKrvavý orel je rituální způsob popravy popsaný ve skaldské poezii. Odsouzenému vězni se nařízla kůže na zádech tak, aby se odhalila jeho páteř. Poté se od páteře oddělila žebra a natočila do stran, aby připomínala křídla. Nakonec se vytáhly plíce (v některých případech pokryté solí) a položily se na ramena. To vedlo ke smrti odsouzeného. Dodnes se vedou debaty o tom, zda byl tento rituál literární fikcí, jde o špatný překlad nebo byl skutečnou historickou praxí.\n\nPopraveni tímto způsobem měli být např. král Ælle z Northumbrie, Halfdan Dlouhonohý (syn norského krále Haralda I.), irský král Máel Gualae nebo biskup z Canterbury Alphege.\n"}
{"id": "1192670", "url": "https://cs.wikipedia.org/wiki?curid=1192670", "title": "Wiktor Wysoczański", "text": "Wiktor Wysoczański\n\nWiktor Wysoczański (* 24. březen 1939 Wysocko Wyżne) je vedoucí biskup Polskokatolické církve.\nPo kněžském svěcení dne 2. února 1963 obdržel dne 5. června 1983 ve Varšavě biskupské svěcení od arcibiskupa Utrechtu Marina Koka poté, co byl jmenován biskupem ve Vratislavi již dne 15. května 1975.\n\nByl členem Křesťanské mírové konference a účastníkem V. Všekřesťanského mírového shromáždění 1978 a VI. Všekřesťanského mírového shromáždění 1985 v Praze.\n\nByl zvolen v roce 1995 jako nástupce Tadeusze Majewskiho na místě předsedajícího biskupa Polské katolické církve. V letech 1990-1996 a 2002-2008 byl rektorem Křesťanské teologické akademie ve Varšavě. Od roku 2011 je místopředseda Polské ekumenické rady. \n\nV roce 1999 obdržel čestný doktorát Katolické teologické fakulty univerzity v Bernu.\n"}
{"id": "1192672", "url": "https://cs.wikipedia.org/wiki?curid=1192672", "title": "Leo Komarov", "text": "Leo Komarov\n\nLeo Komarov ( , \"Leonid Aleksandrovič Komarov\", * 23. ledna 1987 Narva) je finsko-ruský hokejový útočník narozený v Estonsku, hrající v severoamerické National Hockey League (NHL) za tým New York Islanders. Draftoval jej tým Toronto Maple Leafs v roce 2006 ze 180. pozice.\n\nVyrůstal ve Finsku a je prvním hráčem narozeným v Estonsku, který hrál v NHL. Komarov byl členem zlatého finského mužstva na Mistrovství světa v ledním hokeji 2011 na Slovensku.\n\n\n"}
{"id": "1192680", "url": "https://cs.wikipedia.org/wiki?curid=1192680", "title": "Alexa Davalos", "text": "Alexa Davalos\n\nAlexa Davalos (* 28. května 1982, Paříž) je americká filmová a televizní herečka. Hrála mimo jiné ve filmech \"\" (2004), \"Mlha\" (2007) a \"Odpor\" (2008) nebo v televizním seriálu \"The Man in the High Castle\" (2015).\n\nNarodila se v Paříži a pochází z herecké rodiny. Herecké profesi se věnovala i její matka Elyssa Davalos a děda Richard Davalos. Většinu dětství prožila ve Francii a Itálii. Ze strany otce, fotografa Jeffa Dunase, má židovské kořeny. Jeho rodina pocházela z litevského Vilniusu. V dětství krátce studovala na židovské škole. Po přestěhování se do New Yorku se věnovala modelingu a v roce 2002 herecky debutovala ve snímku \"The Ghost of F. Scott Fitzgerald\", který měl premiéru na Mezinárodním filmovém festivalu v Torontu.\n\n"}
{"id": "1192683", "url": "https://cs.wikipedia.org/wiki?curid=1192683", "title": "Jan Antonín Venuto", "text": "Jan Antonín Venuto\n\nJan Antonín Venuto, \"také psáno\" Johann Anton Venuto (24. května 1746, Jevišovice u Znojma – 1. dubna 1833, Hradec Králové), byl královéhradecký kanovník a autor mnoha akvarelových vedut českých a moravských měst.\n\nJan Venuto studoval v letech 1763–1768 v Olomouci, odkud odešel do Kroměříže. Zde byl 28. května 1768 vysvěcen na jáhna. Dostal kněžské svěcení pro obročí olomouckého biskupství a stal se ceremoniářem sufragánního biskupa. Roku 1770 odešel do Jimramova, kde do roku 1772 pracoval jako kooperátor. Poté přešel do Hradce Králové, kde od roku 1770 působil jako farář Venutův přítel a podporovatel Jan Leopold Hay (1735–1794), budoucí královéhradecký biskup. Zde roku 1785 přijal místo sídelního kanovníka při chrámu svatého Ducha (roku 1790 je zaznamenán jeho pobyt v kanovnické rezidenci). Venuto zemřel v Hradci Králové ve věku osmdesáti sedmi let a byl pohřben v Chrasti u Chrudimi.\n\n\nVenutovy kresby často v grafických technikách akvatinty, barevné litografie nebo ocelorytiny prováděl Jiří Döbler.\n\n\n"}
{"id": "1192685", "url": "https://cs.wikipedia.org/wiki?curid=1192685", "title": "Erika Mitterer", "text": "Erika Mitterer\n\nErika Mitterer (provdaná Erika Petrowsky\",\" 30. března 1906, Vídeň – 14. října 2001, Vídeň) byla rakouská básnířka a dramatička.\n\nNarodila se jako dcera architekta a malířky roku 1906 ve Vídni. V roce 1927 studovala filozofii v Heidelbergu a Paříži. Roku 1937 se provdala za dr. Fritze Petrowskyho, o rok později porodila prvního ze svých tří synů.\n\nJe doloženo, že se v listopadu roku 1925 osobně setkala ve Švýcarsku s pražským německým spisovatelem Rainerem Maríou Rilkem, s nímž si dopisovala.\n\n\n\n"}
{"id": "1192686", "url": "https://cs.wikipedia.org/wiki?curid=1192686", "title": "Kaple Panny Marie (Dolánky)", "text": "Kaple Panny Marie (Dolánky)\n\nKaple Panny Marie „U studánky“ v Dolánkách nad Ohří je pozdně barokní sakrální stavba z konce 18. století, která se nachází nad údajně zázračným pramenem v obci Dolánky nad Ohří dole u úpatí vyvýšeniny na níž se nechází barokní areál kostela sv. Jiljí. Od roku 1964 je kaple chráněna jako kulturní památka.\n\nJedná se o kruhovou centrální stavbu s lucernou, která byla postavena v opožděných a zjednodušených barokních formách. Na průčelí je dvojice podložených pilastrů a mezi nimi vstup s odsazeným půlkruhovým záklenkem. Uvnitř se nachází kupole. I když objekt po II. světové válce poněkud zchátral, pramen vody odtud vytéká nadále, i když jeho zdroj se však nachází mimo kapli, poblíž kostela sv. Jiljí.\n\n\n"}
{"id": "1192687", "url": "https://cs.wikipedia.org/wiki?curid=1192687", "title": "Sloup Nejsvětější Trojice (Vídeň)", "text": "Sloup Nejsvětější Trojice (Vídeň)\n\nSloup Nejsvětější Trojice ve Vídni (německy \"Dreifaltigkeitssäule\") či Vídeňský morový sloup (\"Wiener Pestsäule\") je barokní morový sloup postavený v ulici na Příkopě (\"Graben\") v centru rakouské metropole. Sloup byl vztyčen ke slávě trojjediného Boha, kvůli tomuto sloupu vznikla v celé habsburské monarchii velmi silná tradice trojičních sloupů. Postavit ho nechal po morové epidemii roku 1679 (dokončen 1693) císař Leopold I. \n\nKdyž císař Leopold I. v roce 1679 kvůli propukající morové nákaze opouštěl Vídeň, slíbil, že po skončení epidemie postaví morový sloup. Zpočátku byl zřízen provizorní sloup dřevěný. Dne 30. července 1687 pak císař položil základní kámen k současnému sloupu. Sám také nesl náklady na jeho stavbu. Na návrhu sloupu se podíleli Johann Bernhard Fischer z Erlachu a divadelní výtvarník Lodovico Ottavio Burnacini. Stavbu sloupu řídil sochař Paul Strudel a se sochařskými pracemi mu pomáhali Tobias Kracker und Johann Bendel. Sloup byl vysvěcen 29. října 1693, v roce desátého výročí odražení Turků od Vídně. Zcela dokončen byl však až následujícího roku.\n\nZasvěcení Nejsvětější Trojici možná souvisí právě s tureckou hrozbou. Zatímco v předchozím období se preferovaly mariánské sloupy namířené proti reformaci (protestanté totiž odmítají mariánskou úctu), trojiční sloup vyjadřující trojjedinost Boží se naopak mohl vymezovat proti přísnému monoteismu, jak jej hlásá islám.\n"}
{"id": "1192696", "url": "https://cs.wikipedia.org/wiki?curid=1192696", "title": "Don't Get Ideas", "text": "Don't Get Ideas\n\nDon't Get Ideas je album Ondřeje Pivce z roku 2006. Spolu s Pivcem, hrajícím na varhany, na něm ještě spolupracovali Libor Šmoldas (kytara), Jakub Doležal (tenorsaxofon) a Tomáš Hobzek (bicí). Album získalo v kategorii „Jazz & Blues“ od Akademie populární hudby ocenění Anděl za rok 2006.\n\nNa albu jsou tyto skladby:\n"}
{"id": "1192700", "url": "https://cs.wikipedia.org/wiki?curid=1192700", "title": "Kostel svatého Šebestiána a Rocha (Archlebov)", "text": "Kostel svatého Šebestiána a Rocha (Archlebov)\n\nKostel svatého Šebestiána a Rocha je římskokatolický chrám v Archlebově v okrese Hodonín. Je chráněn jako kulturní památka České republiky.\nKostel byl vystavěn v letech 1729 až 1731 na místě dřívějšího chrámu, z něhož byla ponechána raně barokní věž. Vnitřní úpravy byly provedeny v následujících patnácti letech. Roku 1836 byla přistavěna sakristie. \nJedná se o jednolodní sálově půlkruhově ukončenou stavbu, k níž přiléhá hranolová věž. Hladké fasády sálu jsou prolomeny okny s půlkruhovým záklenkem. \n\nJde o farní kostel farnosti Archlebov.\n"}
{"id": "1192701", "url": "https://cs.wikipedia.org/wiki?curid=1192701", "title": "Kostel Povýšení svatého Kříže (Levín)", "text": "Kostel Povýšení svatého Kříže (Levín)\n\nKostel Povýšení svatého Kříže v Levíně je pozdně barokní sakrální stavbou. Od roku 1964 je kostel chráněn jako kulturní památka.\n\nKostel byl založen roku 1788 podle návrhu \"T. Grubera\". Poté byl 3. května 1791 vysvěcen 7. litoměřickým biskupem Ferdinandem Kindermannem, ale vzápětí v roce 1791 vyhořel a musel být v roce 1798 znovu postaven. Císařské posvícení nařízené Josefem II. se v kostele slaví každoročně 21. října, nebo se slaví třetí říjnovou neděli po svátku svatého Havla.\n\nJedná se o kruhovou centrální stavbu s kupolí a lucernou. Po východní straně se nachází pravoúhlá sakristie. Zevně je opatřen lizénami. Velká okna jsou se segmentovými záklenky. Kostel má tři obdélné portály. Uvnitř se nachází centrální kupolový prostor s ochozem v přízemí a emporami v patře. Na osmi pilířích se nacházejí vysoké pilastry.\n\nHlavní oltář byl vytvořen současně v době výstavby kostela. Nachází se na východní straně ve vysoké arkádě, která je bez empory. Je zde portikus s umělého mramoru. V jeho vrcholu se nachází pozlacený kříž. Dole nad menzou je nástavec s volutovými křídly na koso a anděly. V zasklené skříni na hlavním oltáři je socha Piety. Jedná se o kopii, protože původní socha umístěná v muzeu, byla patrně gotického původu a pocházla z 1. poloviny 15. století. Údajně byla převezená z bývalého Hybernského kostela v Praze. Boční oltář sv. Anny je s obrazem jehož autorem je \"F. Hochelberuz\". Pochází z roku 1839. Byl doplněn dvěma většími a dvěma menšími sochami a dvěma andílky. Boční oltář sv. Maří Magdalény s barokním titulním obrazem býval kdysi připisován Karlu Škrétovi, pochází pravděpodobně z některého zrušeného kostela z Prahy. Obraz \"Kristovy hlavy\" je signovaný \"W. Manes 1835\". Obraz \"Madony s dítětem\" je barokní a pochází z 18. století. Socha Panny Marie v řezaném rámu je z období po roku 1700. Další pět soch pochází z 18. – 19. století. Většina soch je v roce 2016 umístěna v depozitáři. Kazatelna je válcová. Nese sochy evangelistů a je opatřena reliéfem. Nátěr kazatelny byl placen v roce 1800 \"F. J. Peschkovi\". Křtitelnice je cínová, polygonálního tvaru, na vysoké noze. V kostele je při jižním vchodu ve stěně zazděná kopie klenebního svorníku ze 13. století. Je na něm dobové ztvárnění lva doplněného nápisem ve staroslověnské cyrilici, který symbolizuje Krista – biblického lva z kmene Judova. Starší prameny se o nápisu domnívaly, že se jedná o germánské runy či dokonce o keltské písmo. Zobrazený lev bývá nazýván zlidovělým termínem: \"„Levínský kocour“\" a jeho další zpodobení se nachází v různých variantách na řadě míst v obci.\n\n\n"}
{"id": "1192702", "url": "https://cs.wikipedia.org/wiki?curid=1192702", "title": "Namig Abdullajev", "text": "Namig Abdullajev\n\nNamig Abdullajev (: ) nebo (: ), (* 4. ledna 1971 v Baku, Sovětský svaz) je bývalý sovětský a ázerbájdžánský zápasník volnostylař, olympijský vítěz z roku 2000.\n\nVolnému stylu se věnoval od 12 let v Baku společně se svým starším bratrem Arifem pod vedením Vahida Mammadova. V mládí prošel juniorskými výběry Sovětského svazu a po přijetí Ázerbájdžánu do Mezinárodní zápasnické federace v roce 1992 se stal na dlouhé roky jeho výraznou osobností. V roce 1996 startoval jako jeden z favoritů na olympijských hrách v Atlantě v muší váze. Na cestě do finále doslova drtil své soupeře několikabodovými rozdíly přičemž neztratil ani bod. Ve finále se utkal se suverénem muší váhy Bulharem Valentinem Jordanovem. Minutu před koncem pustil svého soupeře do bodového vedení, které dokázal v posledních sekundách smazat. V prodloužení se projevila větší zkušenost Bulharského zápasníka, který ho po minutě vytlačil ze žíněnky. Získal stříbrnou olympijskou medaili. V roce 2000 se po nepovedéné sezoně 1999 soustředil na olympijské hry v Sydney. Bez ztráty bodu postoupil ze základní skupiny do semifinále, ve kterém porazil Amirana Kardanova z Řecka a postoupil do finále proti Američanu Sammie Hensonovi. V úvodu finále se dostal do výrazného vedení o tři body a vítězství si do konce zápasu vzít nenechal. Získal zlatou olympijskou medaili.\n\nV roce 2002 se vrátil na žíněnku po roční pauze v bantamové váze a v roce 2004 se kvalifikoval na olympijské hry v Athénách. Během zahájení olympiády však zemřel jeho otec. Přesto se rozhodl do turnaje nastoupit, ale nepostoupil ze základní skupiny. Obsadil 14. místo. Na začátku roku 2007 si během přípravy zlomil ruku a v olympijském roce 2008 nebyl v optimální formě. Trenéři se rozhodli nominovat na olympijské hry v Pekingu o 10 let mladšího Namiga Sevdimova. Vzápětí ukončil sportovní kariéru. Věnuje se trenérské práci.\n\n"}
{"id": "1192703", "url": "https://cs.wikipedia.org/wiki?curid=1192703", "title": "August Uchatzy", "text": "August Uchatzy\n\nAugust Uchatzy (1825 Liberec – 19. srpna 1870 Liberec) byl rakouský právník a politik německé národnosti z Čech, v 60. letech 19. století poslanec Českého zemského sněmu.\n\nVystudoval práva na Karlo-Ferdinandově univerzitě v Praze. Roku 1851 získal titul doktora práv. Od roku 1866 působil jako notář v Liberci. Byl členem Jednoty notářů v Království českém a Spolku pro vdovy a sirotky notářu (roku 1869 vystoupil). Od roku 1862 byl rovněž členem spolku Verein für Geschichte der Deutschen in Böhmen.\n\nV 60. letech se zapojil i do vysoké politiky. V doplňovacích volbách v listopadu 1866 byl zvolen na Český zemský sněm, kde zastupoval kurii venkovských obcí, obvod Rumburk, Varnsdorf. Byl oficiálním kandidátem německého volebního výboru. Mandát zde obhájil i v řádných zemských volbách v lednu 1867 a zemských volbách v březnu 1867. Patřil k tzv. německé Ústavní straně, která byla liberálně, centralisticky a provídeňsky orientovaná.\n\nZemřel v srpnu 1870.\n"}
{"id": "1192709", "url": "https://cs.wikipedia.org/wiki?curid=1192709", "title": "Temný karneval", "text": "Temný karneval\n\nTemný karneval (1947, \"The Dark Carnival\") je povídková sbírka amerického spisovatele Raye Bradburyho. Jedná se o autorův knižní debut, do kterého shrnul autor své povídky žánru science fiction, fantasy a hororu publikované před tím v letech 1943-1947 v řadě pulp magazínů. Mnoho z nich je inspirováno dílem Edgara Allana Poea. Sbírka obsahuje dvacet sedm povídek, z nichž patnáct bylo roku 1955 znovu vydáno ve sbírce \"The October Country\" (Říjnová země). Z tohoto důvodu nechtěl Bradbury dlouho povolit nové vydání této sbírky. Druhé vydání tak vyšlo až roku 2001 rozšířené o čtyři další povídky a o čtyři eseje.\n\nKromě sedmi povídek vyšly všechny ostatní česky v různých antologiích, výborech či v jiných Bradburyho česky vydaných knihách.\n\n"}
{"id": "1192710", "url": "https://cs.wikipedia.org/wiki?curid=1192710", "title": "Veľké Borové", "text": "Veľké Borové\n\nVeľké Borové je malá horská obec na severním Slovensku v okrese Liptovský Mikuláš.\n\nObec leží na okraji Chočských vrchů, v bezprostředním okolí se nachází Kvačianská a Prosiecká dolina, krasové doliny s vápnomilnou vegetací, vodopády, ponory a vyvěračkami. V Kvačanské dolině (lokalita Oblazy) jsou dva dřevěné vodní mlýny a pila. Nad obcí se rozprostírá luční krasová plošina Svorad, nedaleko Roháče. S vedlejšími goralskými vesnicemi Malým Borovým a Huty tvoří svérázný mikroregion, sdílející společnou historii.\n\nV roce 2016 zde žilo 50 obyvatel. První písemná zmínka o obci pochází z roku 1646. V obci se nachází klasicitní římskokatolický kostel Povýšení svatého Kříže z 19. století.\n\nObec leží na rozhraní Skorušinských vrchů, Chočských vrchů, Oravské vrchoviny a Zuberecké brázdy (podcelek Podtatranské brázdy), na pomezí Liptova a Oravy. Horní konec – lokalita Na chotári – se nachází přímo v sedle (900 m n. m.) tvořícím hranici regionů. Obcí protéká potok Borovianka, ústící kaňonovitým úsekem s ponorem a vodopády do Kvačianské doliny. Těsně před soutokem s Kvačiankou na Oblazech ještě zleva přibírá Ráztocký potok, tekoucí z osady Jóbova ráztoka, vytvářející úzkou rokli s 8 metrovým Ráztockým vodopádem v závěru. Na jihozápadě se nad obcí rozprostírá rozsáhlá luční krasová plošina Svorad, nesoucí název podle svatého Svorada, který zde podle legendy přebýval. Na loukách Svorad pramení potok Prosiečanka, před vstupem do Prosiecké doliny se nachází její mohutný závrtový ponor.\n\nObec založena pravděpodobně v 16. století goralskými osadníky z horní Oravy. První písemná zmínka je z roku 1646. Raná historie obce souvisí se sklářskou výrobou, sklářské hutě vznikly na místě nedaleké goralské obce Huty, kde probíhala i těžba křemene. Sklářská výroba trvala až do vyčerpání naleziště počátkem 19. století. Obyvatelé se zabývali chovem ovcí, soukromým zemědělstvím, případně podomním sklářstvím.\n\n9. května 1895 blízko obce dopadl meteorit.\n\n"}
{"id": "1192721", "url": "https://cs.wikipedia.org/wiki?curid=1192721", "title": "Památník objevu radia (Jáchymov)", "text": "Památník objevu radia (Jáchymov)\n\nPamátník objevu radia je památník v Jáchymově.\n\nPoněkud omšelý památník světového objevu se nachází v Jáchymově v lázeňském parčíku mezi Lázeňskou budovou Agricola a Vyšetřovacím ústavem.\n\nNa památníku je text v tomto znění:\nNad nápisem je umístěná plastika Milosrdenství od akademického sochaře Karla Lidického.\n"}
{"id": "1192723", "url": "https://cs.wikipedia.org/wiki?curid=1192723", "title": "Jeseter sibiřský", "text": "Jeseter sibiřský\n\nJeseter sibiřský (\"Acipenser baerii\") je ryba z čeledi jeseterovití (Acipenseridae). Pohlavně dospívá ve stáří 11 až 17 let. Vytírá se na tvrdém, štěrkovitém nebo kamenitém dně. V teplé vodě rychle roste.\nŽije v řekách tekoucích do Severního ledového oceánu, především v Obu, Jeniseji, Lena a dalších. Příležitostně se vyskytuje také v brakických vodách.\nTělo má robustní, válcovité a protáhlé. V ocasní části se výrazně zužuje. Hřbetní štítky jsou poměrně velké, mírně zašpičatělé, boční štítky má menší. Hlava je krátká a robustní, rypec nebývá příliš dlouhý, za to je však široký a v přední části zakulacený. Ústa jsou velká, příčně postavená. Vousky má dlouhé, dosahují až k ústům (někdy je mírně přesahují). Spodní ret má masivní. Oko je velké, výrazné. Hřbetní ploutev je krátká, prsní ploutve výrazně vyvinuté a mohutné. Ocasní ploutev bývá značně protáhlá. Zbarvení není příliš výrazné. Hřbet bývá tmavý s mírným namodralým, někdy až nazelenalým nádechem. Boky jsou světlejší. Břicho má bílou, někdy až nažloutlou barvu. orůstá maximální délky 200 až 250 cm a hmotnosti 100 až 200 kg. Běžně se loví jedinci o hmotnosti 20 až 60 kg.\nDle Mezinárodního svazu ochrany přírody je jeseter sibiřský ohrožený druh. Jeho populace především kvůli rybaření a ilegálnímu lovu, na řece Ob jesetery ohrožují také přehrady. V řekách Ob, Jenisej a jezeru Bajkal je komerční lov tohoto druhu zakázán.\n\nJe uměle reprodukován a získané potomstvo je odchováváno až do tržní hmotnosti 3 až 5 kg. Mladší jedinci se také často vysazují do volných vod, především do uzavřených nádrží. Zde slouží ke sportovnímu rybolovu. K nám by dovezen v roce 1982.\n\n"}
{"id": "1192724", "url": "https://cs.wikipedia.org/wiki?curid=1192724", "title": "Památník Štěpána Šlika", "text": "Památník Štěpána Šlika\n\nPamátník Štěpána Šlika je památník, který se nachází v Jáchymově v Parku Štěpána Šlika ve střední části města, při hlavní silnici.\n\nPamátník zakladatele Jáchymova hraběte Štěpána Šlika nechala postavit městská rada v roce 1924. Podle návrhu sochaře Michaela Mörtla vytvořil Ernest Hippmann. \n\nV roce 1993 byl pomník zrekonstruován a znovu osazen původní deskou. Ta byla od II. sv. války ukryta v depozitáři (a tím zachráněna před roztavením pro válečné potřeby). V roce 2006 byla deska ukradena (pravděpodobně do sběru) a na pomníku je dnes pouze plastová kopie.\n\n"}
{"id": "1192728", "url": "https://cs.wikipedia.org/wiki?curid=1192728", "title": "František Kressa", "text": "František Kressa\n\nFrantišek Kressa (4. prosince 1921 Černá Hora – 15. listopadu 2009 Brno) byl český nábytkářský odborník a autor řady odborných monografií.\n\nFrantišek Kressa se narodil 4. prosince 1921 v Černé Hoře. Jeho studium na Filozofické fakultě Masarykovy univerzity v oboru latina-řečtina přerušila druhá světová válka. Po válce společně se svým bratrem Miroslavem založil malou továrnu na čalouněný nábytek. Při znárodnění o továrnu přišel a nastoupil do Vývoje nábytkářského průmyslu (později Výzkumný a vývojový ústav nábytkářský), kde pracoval až do svého důchodu.\n\nZa svého působení ve výzkumném ústavu napsal řadu učebnic a odborných monografií. Jeho knihy vycházely v opakovaných vydáních a překladech. Završením jeho díla je odborný česko-německý a německo-český čalounický slovník, vydaný roku 1991. Za svoje celoživotní dílo byl jmenován čestným předsedou Cechu čalouníků a dekoratérů.\n\n"}
{"id": "1192729", "url": "https://cs.wikipedia.org/wiki?curid=1192729", "title": "Symbolický hrob politických vězňů (Jáchymov)", "text": "Symbolický hrob politických vězňů (Jáchymov)\n\nSymbolický hrob politických vězňů byl postaven na památku politických vězňů umučených v jáchymovských táborech. Nachází se v zadní, již nepoužívané části městského hřbitova v Jáchymově.\n\nJedná se o symbolický hrob všech obětí teroru v uranových dolech v letech 1950 až 1960. Tvoří ho symbolický náhrobek s křížem a pamětní deskou. Je umístěn v nové části hřbitova (původně dětské a evangelické oddělení).\n"}
{"id": "1192731", "url": "https://cs.wikipedia.org/wiki?curid=1192731", "title": "Pomník obětí prusko-rakouské války (Jáchymov)", "text": "Pomník obětí prusko-rakouské války (Jáchymov)\n\nPomník byl tvořen ženskou postavou v životní velikosti v brnění a s korunou tvořenou věžemi. Po pravé straně měla štít s rakouskou orlicí a v levé ruce držela věnec. Ten byl nad hlavou umírajícího rakouského vojáka ležícího jí u nohou. Celé sousoší bylo potom umístěné na hranolovém podstavci. Po demontáži byl základ pomníku použit pro instalaci pomníku Nové dějiny.\n\nPomník byl postaven podle návrhu sochaře Karla Wilferta st. z Chebu v roce 1899. Stavbu inicioval Spolek veteránů (Veteranenverein) z Jáchymova. Oslavovat měl padlé rakouské vojáky z Jáchymova a okolních obcí v prusko-rakouské válce v roce 1866.\n\nPrvním impulsem byl vznik Československa v roce 1918 a hlavním důvodem Zákon na ochranu republiky. Ten totiž nařizoval odstranění nepovolených pomníků s rakouskou symbolikou. Sousoší tedy bylo umístěno do Městského muzea v Jáchymově a z podstavce byly odstraněny všechny nápisy. Na jeho místo byla umístěna veliká váza. Spolek veteránů se ještě snažil o přeměnu pomníku na památník padlých v 1. sv. válce. Po odsunu Němců byl základ použit pro instalaci pomníku Nové dějiny.\n"}
{"id": "1192734", "url": "https://cs.wikipedia.org/wiki?curid=1192734", "title": "Pomník Nové dějiny (Jáchymov)", "text": "Pomník Nové dějiny (Jáchymov)\n\nPomník Nové dějiny je pomník v Jáchymově v okrese Karlovy Vary, který byl postaven v roce 1947.\n\nPomník symbolizuje nové období Jáchymova, které nastalo potlačením původního německého živlu, čímž se stal Jáchymov českým městem. I proto byla pro jeho stavbu použita terasa a schodiště původního památníku Obětí prusko-rakouské války. Někdy bývá nazýván Pomníkem Republiky.\n\nByl vybudován Sborem dobrovolných hasičů na návrh tehdejšího starosty (velitele) sboru Vobra a předán 28. října 1947. Za město jej převzal starosta Jan Šnorek.\n"}
{"id": "1192735", "url": "https://cs.wikipedia.org/wiki?curid=1192735", "title": "Obština Nova Zagora", "text": "Obština Nova Zagora\n\nObština Nova Zagora ( \"Община Нова Загора\") je bulharská jednotka územní samosprávy ve Slivenské oblasti. Leží ve středním Bulharsku v Hornothrácké nížině a na jižním úpatí Staré planiny. Sídlem obštiny je město Nova Zagora, kromě něj zahrnuje obština 32 vesnice. Žije zde přes 36 tisíc stálých obyvatel.\n\nVšechna sídla v obštině jsou samosprávná.\nV obštině žije 36 116 stálých obyvatel a včetně přechodně hlášených obyvatel 43 207. Podle sčítáni 1. února 2011 bylo národnostní složení následující:\n"}
{"id": "1192738", "url": "https://cs.wikipedia.org/wiki?curid=1192738", "title": "Bewitched (chilská hudební skupina)", "text": "Bewitched (chilská hudební skupina)\n\nBewitched (v českém překladu z angličtiny \"očarovaný\") byla chilská doom/black metalová kapela založená v prosinci roku 1990 ve městě Santiago de Chile hudebníky s pseudonymy Doomicus Stardust (vokály, bicí, klávesy) a Arahn Evil (kytara). Název Bewitched je podle skladby švédské doom metalové kapely Candlemass.\n\nDebutní studiové album s názvem \"Hibernum in Perpetuum\" vyšlo v roce 1995. Kapela se několikrát rozpadla, naposledy v roce 2016.\n\n\n\n\n\n"}
{"id": "1192742", "url": "https://cs.wikipedia.org/wiki?curid=1192742", "title": "Alexandr Tamanjan", "text": "Alexandr Tamanjan\n\nAlexandr Tamanjan (, ; Jekatěrinodar – 20. února 1936 Jerevan) byl v Rusku narozený arménský neoklasicistní architekt. Byl autorem staveb v Jerevanu, Petrohradě a Moskvě. Těžištěm jeho práce bylo město Jerevan, byl také autorem jeho generálního městského plánu.\n\nZa svou práci získal v roce 1926 titul „Lidový architekt Arménské SSR“ (, 1926). In memoriam byl v roce 1942 vyznamenán Stalinovou cenou druhého stupně (\"Сталинская премия второй степени\").\nAlexandr Tamanjan se narodil v Jekatěrinodaru v roce 1878 v rodině bankéře. Studia architektury na petrohradské Akademii umění ukončil v roce 1904. Jeho díla odrážela neoklasicistní trendy, v té době v Rusku oblíbené. Jeho raná tvorba zahrnuje například honosné sídlo V. P. Kočubeje v Carském Selu (1911–1912); palác knížete S. A. Šerbatova na Novinském bulváru v Moskvě (1911–1913); projekt městečka (\"Город-сад\") pro železniční zaměstnance, zahrnující sanatorium pro nemocné tuberkulózou a nádražní budovu ve stanici Prozorovskaja (dnes Kratovo) poblíž Moskvy (1913–1923); centrální budovy Kazaňské dráhy v Ljubercy (1916).\n\nV roce 1914 se stal „akademikem“, v roce 1917 byl zvolen místopředsedou Akademie umění. V roce 1923 se přestěhoval do Jerevanu, kde vedl porevoluční stavební rozvoj hlavního města republiky. Byl hlavním inženýrem místní Rady lidových komisařů a byl členem Ústředního výkonného výboru Arménské SSR (1925-1936). Navrhl městské plány měst jako Leninakan (nyní Gjumri, 1925), Stěpanakert (1926), Nor-Bajazet (nyní Gavar) a Achta-achpara (oba 1927), Ečmiadzin (1927-1928) a dalších. Tamanjan vytvořen první generální plán Jerevanu jako moderního města, který byl schválen v roce 1924.\nTamanjanův styl byl nápomocen při transformaci v podstatě malého provinčního města do podoby moderního arménského hlavního města, hlavního průmyslového a kulturního centra. Přestože v jeho návrzích dominoval neoklasicismus, Tamanjan do plánů implementoval také tradiční národní prvky. Nejznámějšími návrhy v Jerevanu jsou vodní elektrárna (ERGES-1, 1926), Budova opery a baletu, nesoucí jméno skladatele a dirigenta Alexandra Spendiarjana (1926-1953), náměstí Republiky (1926-1941) a další. Tamanjan také hrál hlavní roli v rozvoji projektů obnovy historických památek v zemi, předsedal výboru pro ochranu arménských historických památek.\n\nManželkou Alexandra Tamanjana byla Camilla Edwards, členka prominentního rodu umělců a architektů Benois. Jejich synové Gevorg (Georgi) a Julius se také stali architekty a pokračovali v práci svého otce.\n\nAlexandr Tamanjan zemřel v Jerevanu 20. února 1936 a je pohřben v Komitasově pantheonu, který se nachází v centru Jerevanu.\n\n\n"}
{"id": "1192747", "url": "https://cs.wikipedia.org/wiki?curid=1192747", "title": "Pseudopeckovice", "text": "Pseudopeckovice\n\nPseudopeckovice nebo též nepravá peckovice je druh nepravého plodu (pseudokarpu neboli anthokarpu). Vnitřní vrstva oplodí (perikarp) je tvrdá a nediferencovaná, vnější vrstva (exokarp) je dužnatá. Na rozdíl od pravé peckovice vzniká měkká část oplodí z jiné části květu než ze stěny semeníku. Na jejím vzniku se může podílet např. češule, kalich nebo listeny podepírající květ.\n\nNejznámější pseudopeckovicí jsou plody ořešáku, jejichž dužnaté oplodí se formuje ze zdužnatělých zákrovních listenů podepírajících květ.\nMezi pseudopeckovice se řadí i plody kotvice. V odborné literatuře jsou často označovány jako oříšky (např.). V tomto případě se na tvorbě plodu podílí vytrvalý kalich, z něhož se formují dokonce i masivní rohovité výrůstky tvrdé vnitřní vrstvy oplodí. Měkké oplodí plodů hlošiny (\"Elaeagnus\") se formuje ze zdužnatělé češule. Pseudopeckovice mají i voskovníky (\"Myrica\") a někteří zástupci čeledí vavřínovité (např. paořechovec) a morušovníkovité (\"Pseudolmedia\").\n\n"}
{"id": "1192748", "url": "https://cs.wikipedia.org/wiki?curid=1192748", "title": "Pomník T. G. Masaryka (Jáchymov)", "text": "Pomník T. G. Masaryka (Jáchymov)\n\nPomník T. G. Masaryka byl pomník prezidentovi ČSR vztyčený v Jáchymově. \n\nPamátky na návštěvy prvního prezidenta ČSR bývaly v Jáchymově dvě. Vzhledem k tomu, že Tomáš Garrigue Masaryk ve městě 7. března 1930 oslavil své osmdesáté narozeniny, byla mu o den později na Radium Paláci odhalena pamětní deska. Slavnost proběhla za hojné účasti horníků a obyvatel města i širokého okolí. Slavnostní řeč pronesli v češtině vrchní lékař lázní Dr. August Pirchan a v němčině rada okresního úřadu Dr. Georg Loser. Celou akci hudbou (včetně státní hymny) doprovázela hornická kapela.\n\nZároveň byl s touto oslavou ustaven výbor na stavbu pomníku T. G. Masaryka. Prostředky byly shromažďovány pomocí sbírek, tombol, pořádáním plesů a slavností nebo pomocí přímých darů – hlavně lázní a místních podnikatelů. Díky tomu byly potřebné finanční prostředky poměrně rychle shromážděny a mohlo se přikročit k samotné výrobě sochy TGM v nadživotní velikosti. Jako místo pro její instalaci bylo vybráno prostranství u budovy ředitelství lázní.\n\nSochu vytvořil akademický sochař Ladislav Šaloun (autor pomníku Mistra Jana Husa na Staroměstském náměstí v Praze a pomníku TGM v Pečkách) a její cena byla 92 000 korun. Slavnostní odhalení proběhlo 24. srpna 1930 pod patronací předsedy vlády Františka Udržala, ministra veřejných prací Jana Dostálka a ministra veřejného zdraví Franze Spiny. Hudbu kromě hornické kapely zajišťovala posádková hudba 46. pěšího pluku Chomutov. Nad místem přeletěla letka III. perutě Leteckého pluku 1 Cheb na strojích Aero A-32. Po připojení pohraničí k Německé říši byl pomník nejprve demontován a později zničen.\n"}
{"id": "1192756", "url": "https://cs.wikipedia.org/wiki?curid=1192756", "title": "Amiran Kardanov", "text": "Amiran Kardanov\n\nAmiran Kardanov ( , ) (* 19. srpna 1976, Čikola, Sovětský svaz) je ruský zápasník volnostylař osetského (digorského) původu, olympijský medailista z roku 2000, který od roku 1996 reprezentuje Řecko.\n\nS volným stylem začínal ve Vladikavkazu v klubu Alania vedeném Arsenem Fadzajevem. Jako úspěšný juniorský zápasník přijal v roce 1995 nabídku reprezentovat Řecko. Řecké občanství získal na základě falešných dokumentů, které deklarovaly jeho řecký původ. V roce 1996 startoval na olympijských hrách v Atlantě a po dvou porážkách v prvním a druhém kole ukončil předčasně své vystoupení. V Řecku byl zaměstnancem armády v Peristeri, většinu času s přípravou však trávil doma ve Vladikavkazu. V roce 2000 startoval na olympijských hrách v Sydney a po postupu ze základní skupiny prohrál v semifinále s Ázerbájdžáncem Namigem Abdullajevem. V boji o třetí místo porazil Germana Kontojeva z Běloruska a získal bronzovou olympijskou medaili. Byla to teprve druhá olympijská medaile pro řecký volný styl z olympijských her od roku 1980. V roce 2002 se k soudu dostala kauza s falešnými doklady, které předložil úřadům k získání řeckého občanství. Za čin padělání mu hrozilo odebrání občanství a 5měsíční vězení. Občanství mu nakonec soud ponechal a v roce 2004 mohl Řecko reprezentovat na domácích olympijských hrách v Athénách. Po postupu ze základní skupiny prohrál v semifinále s Mavletem Batyrovem z Ruska, v boji o třetí místo podlehl Japonci Čikaru Tanabeovi a skončil na 4. místě. V roce 2008 se na olympijské hry v Pekingu nekvalifikoval a podobně neúspěšně dopadl v roce 2012 při olympijské kvalifikaci na olympijské hry v Londýně.\n\n"}
{"id": "1192757", "url": "https://cs.wikipedia.org/wiki?curid=1192757", "title": "Kotvice (rod)", "text": "Kotvice (rod)\n\nKotvice (\"Trapa\") je rod rostlin z čeledi kyprejovité. Jsou to vodní byliny s plovoucí růžicí listů a drobnými květy. Mají nápadné plody s rohovitými výrůstky. Rod je rozšířen v Evropě, Africe a Asii od mírného po tropický pás. Počet druhů je neustálený, většinou je udáván v rozpětí od 2 do 5. Kotvice plovoucí je jediný evropský druh a vyskytuje se vzácně i v České republice. Jádra plodů kotvic jsou jedlá a jsou známa pod názvem vodní ořech. V minulosti tvořila v Evropě i Asii součást jídelníčku a jsou využívána již od neolitu.\n\nKotvice jsou jednoleté nebo vytrvalé, plovoucí nebo kořenující vodní byliny. Stonek je tenký, ponořený, nevětvený. Listy jsou dvoutvárné. Plovoucí listy jsou řapíkaté, nahloučené ve vrcholové růžici, s kosočtverečnou až trojúhelníkovou, v 2. polovině řídce zubatou čepelí. Řapík je houbovitý, většinou asi v polovině délky nafouklý. Ponořené listy jsou vstřícné, přisedlé, čárkovité a opadavé.\nKvěty jsou drobné, oboupohlavné, pravidelné, krátce stopkaté, čtyřčetné, jednotlivé v paždí horních listů. Rozvíjejí se v úrovni vodní hladiny. Květní trubka (hypanthium) je zakončena 4 laloky a. Kalich je vytrvalý a za plodu se přeměňuje v tvrdé rohy. Koruna je bílá nebo růžová, opadavá, složená ze 4 volných, lehce svraskalých korunních lístků. Tyčinky jsou 4. Semeník je polospodní, se 2 komůrkami obsahujícími po 1 vajíčku. Blizna je hlavatá.\nPlody jsou označovány buď za oříšky nebo za pseudopeckovice. Jsou asi 2,5 až 5 cm velké, dřevnaté, nepukavé, se 2 nebo 4 masivními výrůstky v podobě rohů, na povrchu pokryté dužnatým oplodím, které za zralosti odpadává. Plody obsahují 1 semeno se 2 dělohami, z nichž jedna je velká a škrobnatá a druhá malá, šupinovitá. Semena neobsahují endosperm a klíčí skrze čnělkový otvor na špici plodu.\n\nRod kotvice zahrnuje asi 2 až 5 druhů. Je rozšířen v Evropě, Asii a Africe. V České republice se vzácně vyskytuje kotvice plovoucí (\"Trapa natans\"). Je to jediný evropský druh, jehož rozšíření (při širokém pojetí druhu) sahá od západní Evropy a Afriky až do jihovýchodní Asie. Roste zdomácněle i v Severní Americe a Austrálii.\n\nKvěty kotvice jsou opylovány hmyzem, někdy však dochází k samoopylení ještě před otevřením květu. Po oplození se květ sklání pod hladinu a plod dozrává pod vodou. Plody se šíří vodním proudem. Jsou asi o 20% těžší než voda, po dozrání klesají ke dnu, kde vydrží v dormantním stavu až 10 let schopné klíčení. Nesnášejí vysušení. Semena kotvice plovoucí začínají klíčit při teplotách nad 12 °C, když nahnije vrcholový pór plodu a asi o měsíc později začíná vlastní klíčení. Rostliny se množí také vegetativně vytvářením adventivních rostlinek, které se posléze odlomí a osamostatní.\n\nPojetí rodu \"Trapa\" a vymezení jednotlivých druhů ke neustálené a v různých zdrojích se výrazně liší. Někteří autoři uznávají větší množství (až 20) drobných druhů, vymezených zejména na základě znaků na plodech, zatímco jiní shrnují většinu taxonů do silně variabilního, široce pojatého druhu \"Trapa natans\" a ponechávají pouze několik platných druhů, v krajním případě pouze 2: \"Trapa natans\" a \"T. bicornis\".\n\nRod \"Trapa\" byl v minulosti řazen do samostatné čeledi \"Trapaceae\" nebo \"Hydrocaryaceae\" (kotvicovité). Výsledky fylogenetických výzkumů ukázaly, že tento rod tvoří vývojovou větev uvnitř čeledi \"Lythraceae\" (kyprejovité) a rod \"Trapa\" byl posléze vřazen do této čeledi. Nejblíže příbuzným rodem je \"Sonneratia\" (kuželovník), mezi další blízce příbuzné rody náleží \"Decodon\" (desetizub), \"Lagerstroemia\" (pukol) a \"Duabanga\".\n\nFosilní plody kotvic třetihorního a čtvrtohorního stáří se nacházejí na mnohých nalezištích. Vegetativní části se dochovaly jen vzácně. Nálezy fosilních plodů pliocénního stáří v Severní Americe jsou dokladem rozsáhlého rozšíření tohoto rodu na sklonku třetihor. Fosílie přiřazované k rodu \"Trapa\" jsou známy již z období svrchní křídy.\n\n\nJádra plodů kotvic jsou jedlá a jsou známá jako vodní ořechy. Konzumují se syrová, vařená, pražená nebo se melou na mouku. Kotvice plovoucí sloužila v Evropě jako potravina již od neolitu. Semena obsahují asi 16 % škrobu a 2 % bílkovin. Syrová semena jsou podezřelá z jedovatosti a doporučuje se je alespoň hodinu vařit. Druh \"T. bicornis\" se odedávna pěstuje v Číně, odkud se rozšířila i do jiných asijských zemí. V minulosti tvořila v Číně významnou součást jídelníčku. V teplých oblastech Asie a Afriky se pěstuje \"T. bispinosa\" (syn. \"T. natans\" var. \"bispinosa\"). Mouka z plodů tohoto druhu je využívána v tradiční indické medicíně zejména při poruchách srážlivosti krve. Kotvice plovoucí je ve USA řazena mezi invazní druhy.\n\n"}
{"id": "1192762", "url": "https://cs.wikipedia.org/wiki?curid=1192762", "title": "Anet Jarolímová", "text": "Anet Jarolímová\n\nAnet Jarolímová (* 5. července 1989) je česká florbalistka, hrající za Florbal Chodov. Je dcerou českého trenéra a bývalého fotbalisty Karla Jarolíma a sestra (bývalých) fotbalistů Lukáše Jarolíma a Davida Jarolíma.\n\nV roce 2014 byla vyhlášena nejlepší českou florbalistkou.\n"}
{"id": "1192765", "url": "https://cs.wikipedia.org/wiki?curid=1192765", "title": "Stolička (ostrov)", "text": "Stolička (ostrov)\n\nStolička () je ve srovnání s dalšími ostrovy archipelagu Země Františka Josefa nevelký, protáhlého tvaru ve směru od jihozápadu na severovýchod. Na jedné straně se mírně svažuje do moře, na protilehlém břehu jsou docela strmé útesy. Mroži válející se na břehu lákají lední medvědy. Vody kolem ostrova jsou poměrně mělké a průzračné.\n\nOstrov je pojmenován po českém geologovi, paleontologovi a cestovateli Ferdinandu Stoličkovi.\n\nV nejvyšším bodě dosahuje ostrov výšky 81 metrů.\n\nBlízké ostrovy:\n\n"}
{"id": "1192766", "url": "https://cs.wikipedia.org/wiki?curid=1192766", "title": "Příslušnost", "text": "Příslušnost\n\nPříslušnost je vztah mezi tím, co k sobě patří. \n\n\n"}
{"id": "1192768", "url": "https://cs.wikipedia.org/wiki?curid=1192768", "title": "Pessimist (americká hudební skupina)", "text": "Pessimist (americká hudební skupina)\n\nPessimist (v překladu z angličtiny \"pesimista\") je americká death metalová kapela založená v roce 1993 ve městě Baltimore v Marylandu.\n\nDebutní studiové album s názvem \"Cult of the Initiated\" vyšlo roku 1997 u Lost Disciple Records.\n\n\n\n\n\n"}
{"id": "1192770", "url": "https://cs.wikipedia.org/wiki?curid=1192770", "title": "Pessimist", "text": "Pessimist\n\nPessimist (anglicky \"pesimista\") může být:\n\n"}
{"id": "1192771", "url": "https://cs.wikipedia.org/wiki?curid=1192771", "title": "Pessimist (německá hudební skupina)", "text": "Pessimist (německá hudební skupina)\n\nPessimist (v překladu z angličtiny \"pesimista\") je německá thrash metalová kapela založená v roce 2006 ve městě Weil am Rhein v Bádensku-Württembersku.\n\nDebutní studiové album s názvem \"Call to War\" vyšlo roku 2010.\n\n\n\n"}
{"id": "1192776", "url": "https://cs.wikipedia.org/wiki?curid=1192776", "title": "Focus", "text": "Focus\n\nFocus může znamenat:\n\n"}
{"id": "1192778", "url": "https://cs.wikipedia.org/wiki?curid=1192778", "title": "Jan Badalec", "text": "Jan Badalec\n\nJan Badalec, někdy též Honza Badalec, (31. března 1960 Praha – 30. března 2016 Nová Ves pod Pleší) byl český básník, průvodce a někdejší kreativní ředitel v několika reklamních agenturách.\n\nJiž během svých gymnaziálních studií projevoval Badalec vztah k poezii. Tehdy například psal po zdech básničky. Ještě před smrtí Johna Lennona byl i autorem prvních příspěvků na zdi, které se později začalo říkat Lennonova zeď. V mládí začal studovat na Filmové a televizní fakultě Akademie múzických umění (FAMU), odkud ale musel po třech semestrech odejít, neboť se věnoval v té době (před sametovou revolucí) tabuizovaným tématům. Objevil se ale také ve filmu, když mu režisér Vladimír Sís dal roli ve svém hudebním snímku z roku 1980 \"Blues pro EFB\". Vedle psaní básní se věnoval též vydávání poezie a hraní v divadelním spolku. Když se mu však narodilo druhé dítě, potřeboval hmotně zajistit rodinu, což již dosavadní neziskovou činností nebylo možné, a začal pracovat v reklamních agenturách, v nichž se vypracoval na kreativního ředitele. Ve svém profesním životě tak připravoval například propagaci optické společnosti Focus nebo reklamu na zdravotní přípravek Gutalax.\n\nNásledkem rozvodu svého druhého manželství v roce 2002 se ocitl bez domova. Nejprve spával ve sklepě domu, kde do té doby bydlel, ale následně musel toto místo opustit a tak noci přečkával v tramvajích či bezdomoveckých noclehárnách. Kvůli neplacení alimentů na své děti strávil nějaký čas i ve vězení. Od roku 2013 provázel pod hlavičkou projektu \"Pragulic – Poznej Prahu jinak\" zájemce po Praze, kde jim ukazoval místa, v nichž žijí bezdomovci. Účastníkům předváděl, jak prochází kontejnery a vytahuje z nich vyhozené knihy. Ty pak následně rozdával a nebo prodával do antikvariátů, čímž si zajišťoval prostředky na svou obživu. Některé z nalezených knih přenechával i dílně Skoba, jež pak z nich vyráběla diáře. Při hledání knih a obcházení jednotlivých antikvariátů nachodil denně i deset kilometrů. Prohlídky účastníkům zpestřoval recitací básní například Jiřího Wolkera, Václava Hraběte, Vladimíra Holana nebo Jiřího Ortena. Vedle hledání literatury spolupracoval Badalec také s butikem „Le Budoir“ prodávajícím zboží ze druhé ruky. Tomu nosil například nalezené kabelky či papírové tašky, které pak v obchodě dále prodávali.\n\nSe svým životem a způsobem sběru knih seznámil také Martina Veselovského v pořadu pro televizní stanici DVTV. Sedmidílný pořad na stejné téma připravila i rozhlasová stanice Český rozhlas Regina.\n\nV polovině března nastoupil Badalec na léčení do nemocnice v Nové Vsi pod Pleší. Tam den před svými 56. narozeninami zemřel. Poslední rozloučení proběhlo v Lese vzpomínek na pražském Ďáblickém hřbitově v neděli 17. dubna.\n\n"}
{"id": "1192784", "url": "https://cs.wikipedia.org/wiki?curid=1192784", "title": "Bohumír Štědroň (prognostik)", "text": "Bohumír Štědroň (prognostik)\n\nBohumír Štědroň (* 11. dubna 1948 Brno) je český prognostik, manažer a vysokoškolský pedagog.\n\nVystudoval s červeným diplomem matematickou ekonomii, systémovou analýzu a kybernetiku na Přírodovědecké fakultě Masarykovy univerzity v Brně (dříve aplikovaná matematika, \"Universita Jana Evangelisty Purkyně\"), dále studoval na Univerzitě Karlově v Praze, Technische Hochschule Hannover a Ashridge Management College ve Velké Británii.\n\nJe předsedou Prognostického klubu České manažerské asociace, členem Hospodářské komory, smíšených obchodních komor, Klubu Transparency International a České společnosti pro politické vědy. V roce 2010 založil na VŠE Praha vysokoškolský soubor COMICA ECONOMICA, pro který napsal 5 divadelních her (Globální slavnost, Facenet, Presidentka Hillary, stážista Monik a prokurátor R.Star, Zkouška z politologie: Gustáv Husák Superstar a Osud). COMICA ECONOMICA vystupuje pravidelně v divadle SEMAFOR, na VŠE, ČVUT a VŠMVV.\n\nPodílel se na založení nadace pro pomoc pacientům onkologických onemocnění (Hrajeme o život). V současnosti působí na Katedře managementu sportu FTVS UK, MÚVS ČVUT a je ředitelem Prognostického institutu Vysoké školy mezinárodních a veřejných vztahů Praha. Je i předsedou České asociace Římského klubu.\n\nK jeho zálibám patří hudba, divadlo, ekologie, historie a šach.\n\nJe synem muzikologa prof. PhDr.Bohumíra Štědroně,DrSc. Manželka doc. PhDr. Eva Štědroňová, CSc., působí na TU Liberec. Syn doc. JUDr. Ing. Bohumír Štědroň, Ph.D., zemřel v roce 2014, Mgr. Jakub Štědroň,Ph.D. je ředitel DNM v Praze.\n\nMá dvě sestry. PhDr. Stanislava Střelcová je muzikoložka a hudební publicistka, působící v Českém rozhlase a v hudebních nadacích. PhDr. Lidia Kyzlinková,Ph.D. působí jako vysokoškolský pedagog na Katedře anglistiky Masarykovy univerzity v Brně.\n\n\n\n"}
{"id": "1192787", "url": "https://cs.wikipedia.org/wiki?curid=1192787", "title": "Lulu Johnson", "text": "Lulu Johnson\n\nLulu Johnson (* 7. dubna 1975 New York) je americká celebrita. Je dcerou módní návrhářky Betsey Johnsonové. Její otec, který byl sochařem, rodinu opustil několik měsíců po jejím narození. Společně s matkou moderovala Lulu Johnson od roku 2013 pořad \"XOX Betsey Johnson\" vysílaný stanicí Style Network. I ona sama se věnovala navrhování oblečení.\n\n"}
{"id": "1192789", "url": "https://cs.wikipedia.org/wiki?curid=1192789", "title": "Islámské centrum Vídeň", "text": "Islámské centrum Vídeň\n\nIslámské centrum Vídeň, německy Islamisches Zentrum Wien, je mešita, nacházející se v 21. vídeňském okrese Floridsdorf v Bruckhaufenu na ulici Am Bruckhaufen 3.\nMešita byla postavena v letech 1975 až 1979 architektem Richardem Lugnerem na zakázku saúdskoarabského krále Fajsala bin Abd al-Azíz. Minaret je 32 metrů vysoký, průměr kopule je 20 metrů. K centru jsou připojena zařízení pro péči o islámskou kulturu.\n\nIslámské centrum bylo otevřeno rakouským prezidentem Rudolfem Kirchschlägerem dne 20. listopadu 1979.\n\nŘeditel Islámského centra je členem saúdskoarabského velvyslanectví ve Vídni. Islámské centrum je členem Islámské světové ligy, která je financovaná Saúdskoarabským královstvím.\n\nV průběhu sympozia \"Das Unbehagen mit der Religion\" Ústavu pro religiozitu v psychiatrii a psychoterapii konaném dne 18. června 2011 byl Gregor Henckel-Donnersmarck první vysoký katolický hodnostář přednášející v této mešitě.\n\n\n"}
{"id": "1192803", "url": "https://cs.wikipedia.org/wiki?curid=1192803", "title": "Desanka Maksimovićová", "text": "Desanka Maksimovićová\n\nDesanka Maksimovićová, srbsky \"Десанка Максимовић\" (16. květen 1898, Valjevo – 11. únor 1993, Bělehrad) byla srbská spisovatelka, především pak básnířka, autorka intimní a reflexívní lyriky.\n\nNarodila se v učitelské slavjanofilské rodině, v otcově knihovně nacházela mnoho ruských knih, což ji ovlivnilo v její orientaci (i překladatelské) na ruskou poezii, stejně jako manželství s Rusem Sergy Slastikovem.\n\nDětství prožila v Brankovině, gymnázium studovala ve Valjevu a maturovala v roce 1919. Poté studovala na bělehradské univerzitě, a to jugoslávskou literaturu. Po studiích začala učit na gymnáziu. Díky stipendiu francouzské vlády pobyla jeden rok na pařížské Sorbonně. Vrátila se v roce 1925. Rok pak učila dějepis a literaturu na učitelské škole v Dubrovníku, poté se odstěhovala do Bělehradu, kde začala učit na dívčím gymnáziu a kde žila až do smrti. Během německé okupace byla roku 1941 předčasně penzionována. Živila se tehdy tím, že se sestrou pěstovala na zahradě zeleninu a dávala soukromé hodiny matematiky a jazyků. Avšak po osvobození se na dívčí gymnázium vrátila a působila tam až do odchodu do důchodu v roce 1953.\n\nPrvní verše napsala již jako gymnazistka. Poprvé publikovala v roce 1919 v časopise \"Misao\" (\"Myšlenka\"), který redigoval její profesor na gymnáziu Sima Pandurovič a Velimir Živojinovič-Massuka.\n\nPrvní sbírku veršů nazvanou prostě \"Básně\" (\"Pesme\") vydala roku 1924. Shrnula do ní verše o prvních dívčích milostných vzplanutích, které modernisté vnímali jako příliš tradiční (ona sama nepatřila k žádnému meziválečného srbskému literárnímu hnutí nebo směru). V dalších dílech však zvážněla témata i zesložitěla forma, například ve sbírkách básní \"Zahrada dětství\" (1927, \"Vrt detinjstva\"), \"Zelený rytíř\" (1930, \"Zeleni vitez\") či \"Hostina na louce\" (1932, \"Gozba na livadi\"). Užívala především volný verš, přesto čerpala hojně z lidové slovesné tvorby, kterou přetvářela a přizpůsobovala básnickému stylu své doby. Krom milostné lyriky psala též verše o přírodě, sociální lyriku i vlasteneckou poezii.\n\nZa okupace napsala sbírku \"Krvavá pohádka\" (\"Krvavá bajka\") o masové vraždě, kterou Němci spáchali v Kragujevci roku 1941. Na okupaci reagovali i sbírky \"Srbsko za soumraku\" (\"Srbija u sutonu\") či \"Osvobození Cvety Andričové\" (\"Oslobođenje Cvete Andrić\"). Po roce 1945 vydala mnoho dalších sbírek, ale podle většiny literárních teoretiků její tvorba vyvrcholila v 60. letech, především pak roku 1964 sbírkou \"Žádám o milost\" (\"Tražim pomílovanje\"). Jde vlastně o básnivé komentáře k zákoníku cara Dušana.\n\nZ jejích románů vynikly \"Povstalecká třída\" (\"Buntovan razred\"), \"Nezapomenout\" (\"Ne zaboraviti\"), z povídkové tvorby pak sbírka \"Šílenství srdce\" (\"Ludilo srca\"). Věnovala se též tvorbě pro děti: \"Srdce loutky Ospalky a jiné povídky pro děti\" (1931, \"Srce lutke Spavaljke i druge priče za decu\"), \"Rozezpívané povídky\" (1938, \"Raspevane priče\"), \"Dětský pokoj a jiné povídky\" (1942, \"Dečja soba i ostale priče\"). \nVydala i cestopis o Norsku \"Svátky cestování\" (1972, \"Praznici putovanja\").\n\nJejí básně byly přeloženy do ruštiny, francouzštiny, bulharštiny, albánštiny, turečtiny, slovenštiny, arménštiny, estonštiny, rumunštiny, gruzínštiny, litevštiny, polštiny, angličtiny, španělštiny, portugalštiny, němčiny, slovinštiny, makedonštiny, italštiny a češtiny.\n\nPřekládala z ruské, bulharské, francouzské, makedonské, slovinské a norské poezie. A také z české – v roce 1977 například přeložila výbor z básnického díla Viléma Závady.\n\nZískala řadu cen, od roku 1959 byla členkou Srbské akademie věd a umění.\n\n"}
{"id": "1192812", "url": "https://cs.wikipedia.org/wiki?curid=1192812", "title": "Most Eğri Köprü", "text": "Most Eğri Köprü\n\nMost Eğri Köprü (v překladu \"Lomený most\") je kamenný most přes řeku Kızılırmak (\"Halys\") na jihovýchodě města Sivas ve Střední Anatolii. Vytváří spojení města Sivas se silnicí do města Malatya na cestě do Sýrie a Mezopotámie. Po vybudování moderního silničního mostu asi 50 m proti proudu slouží jen pěšímu provozu.\n\nStáří tohoto osmanského mostu není přesně známo, předpokládá se, že pochází ze 16. nebo 17. století.\n\nSestává z 18 kamenných zašpičatělých oblouků, je  celkem 180 m dlouhý a 5,50 m široký. Ve střední části má zřetelný zlom proti proudu, který most dělí na dva úseky dlouhé 120 a 60 m.\n\nJelikož byl most nedávno restaurován, svítí novotou.\n"}
{"id": "1192818", "url": "https://cs.wikipedia.org/wiki?curid=1192818", "title": "Jiří Řanda", "text": "Jiří Řanda\n\nJiří Řanda (24. dubna 1914 v Praze - 13. února 1942 v KT Mauthausen) byl za protektorátu aktivní v protiněmeckém domácím odboji. Patřil do skupiny lidí zajišťujících ilegální agenturní rádiové spojení s Londýnem a Moskvou. Jednalo se o skupinu spolupracovníků soustředěných kolem profesora Vladimíra Krajiny a sovětského zpravodajského rezidenta majora letectva RNDr. Josefa Jedličky.\n\nJiří Řanda byl povoláním elektrotechnik. Byl ženatý s Viktorií Řandovou (rozenou Krusákovou); za protektorátu bydlel na adrese: Poupětova (německy: Poupě-Gasse) 1128/22, 170 00 Praha 7 - Holešovice. Z jeho bytu na této adrese v roce 1941 několikrát vysílala radiostanice Sparta Ic. Radiotelgrafista Jiří Řanda byl náruživým trampem - (majitelem chaty \"Na Librajdě\") členem trampské osady Silver Foxes u Libřice (osadní klub poblíž Davle u Prahy). Po zatčení gestapem (datum a místo zatčení Jiřího Řandy není známo) byl krátce vězněn na Pankráci v cele číslo 7 v přízemí německého oddělení (spolu s plukovníkem Josefem Churavým). Poté byl převezen do KT Mauthausen a v pátek 13. února 1942 v 15.28 byl (spolu s dalšími deseti Čechy) popraven. \n\nV pátek dne 13. února 1942 bylo v KT Mauthausen popraveno celkem jedenáct Čechů. Jednalo se o vůbec první takovouto hromadnou popravu Čechů v tomto koncentračním táboře. Všech jedenáct obětí bylo (za značných bolestí) přesně v tříminutových intervalech postupně usmrcováno vpichem benzinové injekce do srdeční krajiny. Jejich těla byla následně zpopelněna v krematoriu uvnitř koncentračního tábora. Jejich popel byl poté vynesen v sudech a nepietně vysypán z náspu do prostoru mimo koncentrační tábor.\n\nZde je chronologický seznam popravených Čechů:\n\n"}
{"id": "1192820", "url": "https://cs.wikipedia.org/wiki?curid=1192820", "title": "Arsen Gitinov", "text": "Arsen Gitinov\n\nArsen Gitinov (: ), (* 1. června 1977 v Tlondodě, Dagestán, Sovětský svaz) je bývalý ruský zápasník volnostylař avarské národnosti. Olympijský vítěz z roku 2000. V roce 2008 krátce reprezentoval Kyrgyzstán.\n\nVyrůstal v Machačkale, kde začal v 10 letech s volným stylem pod vedením svého otce Idrise Gitinova. Jeho mladší bratr Šamil později reprezentoval Arménii. Po skončení střední školy se přesunul za studiemi do Petrohradu, kde se připravoval pod vedením Jakova Gantmana. Zápasil ve velterové váze, ve které neměl mnoho šancí se v ruské reprezentaci prosadit proti bratrům Buvajsarovi a Adamovi Sajtijevovým. \n\nV olympijské roce 2000 se Rusům v lehké váze zranila reprezentační jednička Velichan Allahverdijev a této příležitosti dokázal využít. Při jeho nominaci na olympijské hry v Sydney hrála velkou roli politika, když zastupoval typicky ruské území Petrohradu. Během série nominačních turnajů totiž ani jednou nezvítězil. Suverénem nominace byl osetský zápasník Igor Kupejev, který však doplatil na neuváženost svého činu účastnit se nominace na olympijské hry v ruské reprezentaci. Kupejev totiž řadu několik let reprezentoval Uzbekistán a doufal, že mu Uzbeci umožní startovat v ruském dresu. Uzbecká strana toto nedovolila a olympijských her se nakonec vůbec neúčastnil. Gitinov premiéru na první velké seniorské akci zvádl velmi dobře. Ze základní skupiny dokázal postoupit přes Arména Arajika Gevorgjana, zvádl i náročné semifinále proti Bělorusu Sergeji Děmčenkovi a ve finále se utkal s Danielem Igalim z Kanady. Finálový zápas byl v režii jeho zkušenějšího soupeře, úřadujícího mistra světa a po prohře získal stříbrnou olympijskou medaili. V dalších letech se v ruské reprezentaci neprosazoval a na velké akci se objevil až v roce 2008 v kyrgyzské reprezentaci. V témže roce startoval olympijských her v Pekingu, ve druhém kole vyřadil jednoho z favoritů Ibragima Aldatova, jeho cesta však skončila v dalším kole na mladém Bulharu Kirulu Terzievovi. Obsadil 8. místo.\n\n"}
{"id": "1192825", "url": "https://cs.wikipedia.org/wiki?curid=1192825", "title": "Kanton Toul", "text": "Kanton Toul\n\nKanton Toul (fr. \"Canton de Toul\") je francouzský kanton v departementu Meurthe-et-Moselle v regionu Grand Est. Tvoří ho 15 obcí. Zřízen byl v roce 2015.\n\n\n"}
{"id": "1192849", "url": "https://cs.wikipedia.org/wiki?curid=1192849", "title": "Elias Ymer", "text": "Elias Ymer\n\nElias Ymer (* 10. dubna 1996 Skara) je švédský profesionální tenista etiopského původu. Ve své dosavadní kariéře na okruhu ATP World Tour vyhrál jeden deblový turnaj. Na challengerech ATP a okruhu Futures získal do června 2018 devět titulů ve dvouhře.\n\nNa žebříčku ATP byl ve dvouhře nejvýše klasifikován v květnu 2016 na 118. místě a ve čtyřhře pak v říjnu 2017 na 188. místě. Trénuje ho Robin Söderling.\n\nVe švédském daviscupovém týmu debutoval v roce 2013 semifinálem 1. skupiny zóny Evropy a Afriky proti Dánsku, v němž prohrál dvouhru s Frederikem Nielsenem a porazil Martina Pedersona. Švédové zvítězili 3:2 na zápasy. Do září 2018 v soutěži nastoupil k deseti mezistátním utkáním s bilancí 8–9 ve dvouhře a 0–0 ve čtyřhře.\n\nMladší bratr Mikael Ymer je také profesionální tenista. Druhým mladším sourozencem je Rafael Ymer. Otec Wondwosen Ymer působil během aktivní sportovní dráhy jako profesionální běžec a matka Kelem Ymerová je lékařka.\n\nVe dvouhře okruhu ATP World Tour debutoval na červencovém Swedish Open 2013 v Bastadu, kde v úvodním kole vypadl s Bulharem Grigorem Dimitrovem. Premiérový kariérní vyhraný zápas v této úrovni dosáhl na Swedish Open 2014, kam obdržel divokou kartu. V první fázi zdolal Kazacha Michaila Kukuškina, aby poté nestačil na Portugalce Joãa Sousou. V rámci série ATP Masters odehrál první singlové utkání na Miami Open 2016, kde jej na úvod vyřadil Argentinec Federico Delbonis.\n\nDo premiérového finále na okruhu ATP Tour postoupil ve čtyřhře If Stockholm Open 2016 po boku bratra Mikaela Ymera. V něm za 51 minut deklasovali chorvatsko-novozélandské turnajové čtyřky Mateho Paviće s Michaelem Venusem. V duelu odvrátili všech sedm brejkbolů a naopak využili pět z osmi brejkových příležitostí. Z druhé odehrané deblové soutěže ATP v kariéře tak získal debutový titul. Ve Stockholmu se sourozenci stali prvním švédským vítězným párem od roku 1998 a tehdejších šampionů Nicklase Kultiho a Mikaela Tillströma.\n\nPrvní challengerovou trofej si odvezl z italského Città di Caltanissetta 2015 po finálovém vítězství nad Američanem Bjornem Fratangelem ve dvou setech.\n\nDebut v hlavní soutěži nejvyšší grandslamové kategorie zaznamenal v mužském singlu Australian Open 2015 po zvládnuté tříkolové kvalifikaci, v níž na jeho raketě zůstali Benoît Paire, Jan Mertl a Čong Hjon. V úvodním kole však nenašel recept na japonského hráče Go Soedu po pětisetové bitvě. Na antukovém Barcelona Open Banco Sabadell 2015 přehrál Nizozemce Thiema de Bakkera a Nicka Kyrgiose, než jej ve třetím kole zastavil David Ferrer. V sezóně 2015 se kvalifikoval do všech hlavních soutěží grandslamu. Na US Open 2015 podlehl v úvodní fázi dvouhry Argentinci Diegu Schwartzmanovi.\n\n"}
{"id": "1192850", "url": "https://cs.wikipedia.org/wiki?curid=1192850", "title": "FK NPHU-Makijivvuhillja Makijivka", "text": "FK NPHU-Makijivvuhillja Makijivka\n\nFK NPHU-Makijivvuhillja Makijivka (ukrajinsky: Футбольний клуб «НПГУ-Макіїввугілля» Макіївка) byl ukrajinský fotbalový klub sídlící ve městě Makijivka.\n\nPůvodní klub existující v sovětské éře byl založen v roce 1936 jako Zavod imeni Kirova. Ten pak zanikl v roce 1999 po odhlášení z ukrajinských profesionálních soutěží. Obnoven byl až v roce 2009 pod názvem Orbis Makijivka. V roce 2014 makijivský celek vyhnala válka na východní Ukrajině do Nikopoly, kde byl klubu dočasně poskytnut azylový stadion. Po takto odehrané sezóně ovšem zkrachoval. Na jeho základech byl poté vytvořen nový klub FK Nikopol-NPHU.\n\nSvé domácí zápasy odehrával do roku 2014 na stadionu Šachtar v Makijevce, od již zmíněného roku hrál na azylovém stadionu v Nikopoly.\n\nZdroj: \n\n\nZdroj: \n"}
{"id": "1192853", "url": "https://cs.wikipedia.org/wiki?curid=1192853", "title": "Königsbrunn", "text": "Königsbrunn\n\nKönigsbrunn je město v německé spolkové zemi Bavorsko, v zemském okrese Augsburg ve vládním obvodu Švábsko.\n\nV roce 2014 zde žilo 27 467 obyvatel.\n\nSousední obce jsou: Augsburg, Bobingen, Merching, Oberottmarshausen a Schmiechen.\n\n"}
{"id": "1192854", "url": "https://cs.wikipedia.org/wiki?curid=1192854", "title": "Ceiba chodatii", "text": "Ceiba chodatii\n\nCeiba chodatii je strom z rodu vlnovec pocházející z jihoamerické oblasti Gran Chaco a vysazovaný v subtropických oblastech jako parková dřevina. Stejně jako příbuzný druh \"Ceiba speciosa\" je známý pod lidovým označením palo borracho, což ve španělštině znamená „opilý klacek“. Získal je pro soudkovitý tvar kmene.\n\nStrom dorůstá výšky mezi deseti až dvaceti metry. Protože v původní vlasti stromu panují dlouhá období sucha, umožňuje nápadně rozšířený kmen zadržovat vodu. Dřevo je měkké a lehké, domorodci z něj vyrábějí čluny. Kmen je pokryt velkými ostrými trny. Strom kvete od února do května, květy jsou smetanově bílé až nažloutlé s červenými skvrnami a velké až 15 cm. Plodem je asi 15 cm dlouhá tobolka obsahující vlákno, které má obdobné využití jako kapok. Ze semen se dá lisovat olej.\n\nDruh byl dříve řazen do rodu \"Chorisia\", roku 1998 jeho taxonomické zařazení chilský botanik Pierfelice Ravenna změnil. Druhové jméno dostal podle bývalého ředitele botanické zahrady v Ženevě Roberta Chodata.\n\n\n"}
{"id": "1192855", "url": "https://cs.wikipedia.org/wiki?curid=1192855", "title": "Řanda", "text": "Řanda\n\nŘanda je české příjmení:\n\n\n"}
{"id": "1192862", "url": "https://cs.wikipedia.org/wiki?curid=1192862", "title": "Let El Al 426", "text": "Let El Al 426\n\nLet El Al 426 byl pravidelný let izraelské společnosti El Al z Londýna do Tel Avivu, s mezipřistáním v Římě, který v noci z 22. na 23. července 1968 unesli tři příslušníci palestinské teroristické skupiny Lidová fronta pro osvobození Palestiny. Ti přinutili kapitána letadla změnit kurz do Alžírska. Zde se do celé věci zapojily alžírské bezpečnostní složky, které bezprostředně propustily všechny neizraelské cestující a o několik dní později izraelské ženy a děti. Mužští cestující a členové posádky však zůstali rukojmími po čtyřicet dní. Díky mezinárodnímu tlaku a dohodě, zprostředkované Itálií, byli zbývající rukojmí propuštěni výměnou za 24 v Izraeli vězněných palestinských teroristů. Všichni rukojmí únos přežili.\n\nŠlo o první únos mezinárodního civilního leteckého spoje na Blízkém východě. Únosy letadel se v následujících letech staly novým fenoménem izraelsko-palestinského konfliktu. Přestože došlo k dalším pokusům o únos letu společnosti El Al, k roku 2013 je tento případ prvním a jediným úspěšným únosem. El Al v důsledku událostí letu 426 zásadním způsobem zpřísnil svá bezpečnostní opatření, a patří tak k nejbezpečnějším aeroliniím na světě.\n\nPo izraelském vítězství v šestidenní válce v roce 1967, kdy došlo mimo jiné k obsazení území Západního břehu Jordánu a Pásma Gazy, byly na vzestupu různé palestinské skupiny, které se v boji proti Izraeli uchylovaly k přeshraničním teroristickým útokům. Izraelci se však stávali cíli i mimo region Blízkého východu a v izraelsko-palestinském konfliktu se objevil nový fenomén v podobě únosů mezinárodních civilních leteckých spojů. Jednou z nově vzniklých teroristických skupin byla Lidová fronta pro osvobození Palestiny (zkráceně LFOP, : ), marxisticko-leninistická palestinská organizace založená Georgem Habášem.\n\nPrvním uneseným spojem v rámci izraelsko-palestinského konfliktu byl let izraelského národního leteckého přepravce El Al číslo 426, který směřoval z londýnského letiště Heathrow do Tel Avivu na letiště Lod (dnešní Ben Gurionovo mezinárodní letiště), s mezipřistáním na letišti Leonardo da Vinci-Fiumicino v Římě. Vlastní únos naplánoval velitel ozbrojeného křídla LFOP Wadía Haddád. Letoun Boeing 707 imatrikulace 4X-ATA odletěl z Říma 22. července 1968 ve 23.07 místního času se 48 lidmi na palubě (z toho 10 osob tvořila posádka), a přibližně 20 minut po startu nad ním převzali kontrolu tři útočníci (dva palestinští Arabové a jeden Syřan) ozbrojeni zbraněmi a ručními granáty. Jednomu z nich se podařilo vniknout do nezamčené pilotní kabiny, kde došlo k potyčce s personálem a několika výstřelům. Únosce poté nařídil pilotovi Odedu Abarbanellovi změnit kurz do Alžírska do města Alžír. Zbývající dva útočníci drželi pasažéry jako rukojmí. Jeden z nich měl v letadle vykřikovat: „Nemám otce ani matku. Byli zabiti v šestidenní válce. (…) Je mi jedno, jestli tu s vámi všemi vyletím do povětří.“\nLetoun dorazil na alžírské letiště Dar El Beïda (od roku 1979 mezinárodní letiště Houariho Boumédièna) 23. července v 00.37 místního času. Únosci výměnou za rukojmí požadovali propuštění nespecifikovaného počtu arabských vězňů z izraelských věznic. O den dříve dorazil do Alžírska poradce vůdce LFOP George Habáše, který po tamních představitelích požadoval plnou diplomatickou a materiální podporu pro svou skupinu. Alžírsko s únosci sympatizovalo (o rok dříve během šestidenní války formálně vyhlásilo Izraeli válku, přičemž neuznalo příměří, které ji ukončilo, a společnost El Al považovalo za polovojenskou organizaci), spolupracovalo s nimi, cestující drželo jako rukojmí a samo se ujalo vyjednávání. Alžírské bezpečnostní složky po příletu propustily všech 26 neizraelských a nežidovských cestujících, kteří byli následně přepraveni do Paříže na palubě letounu alžírských národních aerolinií Air Algérie. Dvanáct zbývajících cestujících a desetičlennou posádku letadla však zadržely a věznily v kasárnách nedaleko letiště. O tři dny později, 27. července, propustily ženy a děti, které přes švýcarskou Ženevu odletěly do Izraele. Mužští rukojmí nadále zůstali jako rukojmí v kasárnách.\n\nMezitím se do celé události zapojila řada arabských aktérů, kteří s únosem neměli nic společného. Palestinské teroristické skupiny Organizace pro osvobození Palestiny a Fatah vyslaly do Alžírska své zástupce, kteří po tamních představitelích požadovali, aby rukojmí propustili pouze výměnou za přibližně 1200 v Izraeli vězněných Arabů. Irák tento požadavek podpořil a nadto požadoval rovněž návrat letounu MiG-21, s nímž o dva roky dříve do Izraele zběhl irácký pilot Munír Rúfá. Egypt, Jordánsko a Sýrie chtěli do výměny zahrnout i návrat území, která Izrael obsadil během šestidenní války.\n\nNa Alžírsko byl vyvíjen čím dál tím větší mezinárodní tlak, aby rukojmí propustilo. Izrael se s žádostí o pomoc obrátil na Organizaci spojených národů a Mezinárodní organizaci pro civilní letectví, ovšem bez konkrétního výsledku. Mezinárodní federace sdružení dopravních pilotů oznámila, že pokud nebudou rukojmí propuštění, zahájí 19. srpna bojkot letů do Alžírska, a podobný záměr oznámili letečtí dopravci Swissair, Alitalia a Air France. Alžírská vláda se proto nakonec přiklonila k hledání diplomatického řešení.\n\nDohodu mezi Izraelem a Alžírskem pomohla zprostředkovat italská vláda. Když se objevily první zprávy o probíhajících jednáních, byl bojkot 17. srpna odvolán. Alžírsko oznámilo, že propustí zadržované rukojmí a navrátí letadlo, pokud Izrael učiní gesto dobré vůle a propustí určité množství palestinských vězňů. Zbývající izraelští rukojmí byli nakonec propuštěni 1. září 1968 po pěti týdnech věznění. O den později Izrael oznámil, že předá 24 arabských vězňů, „kteří nemají na rukou krev“, Mezinárodnímu červenému kříži. Podle BBC šlo se čtyřiceti dny o vůbec nejdelší únos komerčního letu.\n\nS letounem z Alžírska odletěla posádka společnosti Air France.\n\nIzrael a jeho národní letecká společnost El Al zavedli v reakci na únos nejpřísnější bezpečnostní opatření v oboru osobní letecké přepravy. Celkem byla zavedena dvě nová bezpečnostní opatření. Jedno z nich spočívalo v profilování cestujících, druhé pak v neoznačeném ozbrojeném doprovodu jednotlivých letů, tedy v zavedení takzvaných leteckých maršálů. Přestože tato letecká společnost v následujících letech čelila ještě dalším pokusům o únos letadla, žádný z nich nebyl úspěšný.\nV řadách LFOP zavládly smíšené pocity. Ač byl únos úspěšný a podařilo se jím dosáhnout propuštění určitého počtu arabských vězňů, byli rozčarováni, že alžírská vláda vrátila Izraeli jeho letoun a propustila zbývající rukojmí, aniž by to se skupinou konzultovala. Dále se ukázalo, že vlastní plánování celé akce nebylo zcela úspěšné. Podle původních předpokladů organizátorů útoku totiž měl letounem cestovat také izraelský generál Ariel Šaron, který během šestidenní války velel jedné z obrněných divizí na Sinajském poloostrově. Ten přitom v okamžiku únosu letěl do Izraele jiným spojem, a to z Paříže.\n\nÚnos letu 426 představoval precedens. Přestože v minulosti docházelo k únosům letadel, v tomto případě šlo vůbec poprvé o únos, v němž zazněly politické požadavky. O šest měsíců později, 26. prosince 1968, zaútočili dva příslušníci LFOP na další pravidelný let společnosti El Al, tentokrát let číslo 253 z Tel Avivu do New Yorku, s mezipřistáním v Athénách. Na athénském letišti začali útočníci střílet ze samopalů na zhruba 180 metrů vzdálený stroj Boeing 707, který se chystal ke startu. Letoun těžce poškodili, zabili jednoho cestujícího a zranili další dva. O dva dny později provedly speciální jednotky izraelské armády odvetný útok na mezinárodním letišti v libanonském hlavním městě Bejrútu, kde zničily čtrnáct prázdných dopravních letounů, patřících libanonským společnostem Middle East Airlines a Air Libea. Rada bezpečnosti OSN izraelský útok odsoudila rezolucí č. 262.\nV následujících měsících unesli teroristé z LFOP řadu letů různých západních leteckých společností: v říjnu 1969 let TWA 840, v únoru 1970 nastražili bombu na palubu letu Swissair 330 (vybuchla za letu a zabila všechny na palubě) a v červenci 1970 let Olympic Airways 727. V září 1970 se v jeden den pokusili o simultánní únos čtyř letů. Ve třech případech byli úspěšní (let Swissair 100 z Curychu do New Yorku, Pan American 93 z New Yorku do Amsterdamu a TWA 741 z New Yorku do Frankfurtu). Ve čtvrtém (let El Al 219 z New Yorku do Tel Avivu) byli únosci přemoženi. O tři dny později unesli ještě let BOAC 775 z Bombaje do Londýna. Čtyři unesená letadla posléze vyhodili do povětří na letišti v Jordánsku. Tehdy došla jordánskému králi Husajnovi trpělivost a v událostech známých jako černé září vyhnal palestinské ozbrojené skupiny ze země. Ještě větší pozornosti se dostalo únosu letu Air France 139 z Tel Avivu do Paříže, s mezipřistáním v Athénách, který unesla LFOP ve spolupráci se západoněmeckou teroristickou skupinou Revoluční buňky v červenci 1976 do ugandského Entebbe. Většinu cestujících se podařilo osvobodit při záchranné operaci speciálních sil izraelské armády pod vedením Jonatana Netanjahua (bratra izraelského premiéra Benjamina Netanjahua).\n\nDva z únosců letu číslo 426 se v následujících letech podíleli na obdobných teroristických útocích:\n\n\n"}
{"id": "1192863", "url": "https://cs.wikipedia.org/wiki?curid=1192863", "title": "Philip Hunt", "text": "Philip Hunt\n\nPhilip Hunt je anglický režisér, který se věnuje tvorbě animovaných filmů. Působí ve společnosti Studio AKA. Studoval na Royal College of Art v Londýně. Roku 1994 natočil krátkometrážní snímek \"Ah Pook Is Here\", který doprovází komentář namluvený Williamem Sewardem Burroughsem a hudba velšského hudebníka Johna Calea. V roce 2011 představil snímek \"Lost and Found\" (v Česku pod názvem \"Ztracený a nalezený\"). Film byl natočen podle stejnojmenné knihy spisovatele Olivera Jefferse. Snímek získal řadu ocenění.\n\n"}
{"id": "1192868", "url": "https://cs.wikipedia.org/wiki?curid=1192868", "title": "Marmaray", "text": "Marmaray\n\nMarmaray je železniční dopravní projekt v Istanbulu, jehož součástí je stavba železničního tunelu pod Bosporem a výstavba a modernizace stávajících tratí podél Marmarského moře z Halkalı na evropské straně do Gebze na asijské straně. Součástí projektu je též výstavba nových příměstských tratí. Název je odvozen od Marmarského moře a tureckým slovem \"ray\" pro kolejnice. Projekt slouží i jako dálková železniční trať jako první železniční spojení s normálním rozchodem mezi Evropou a Asií. Tunel pod Bosporem je v provozu od 29. října 2013. \n\nDruhá fáze projektu (mezi Gebze a Ayrılık Çeşmesi na asijské straně a mezi Kazlıçeşme a Halkalı na evropské straně) měla být otevřena v roce 2015, projekt byl však v roce 2014 zastaven. Práce byla obnovena v únoru 2017 a celá trase byla otevřena 12. března 2019.\n"}
{"id": "1192870", "url": "https://cs.wikipedia.org/wiki?curid=1192870", "title": "Folkhemmet", "text": "Folkhemmet\n\nFolkhemmet je politický koncept, který sehrál důležitou roli v dějinách Švédské sociálně demokratické strany a švédského sociálního státu. \n\nTento pojem je také používán ve spojitosti s obdobím mezi lety 1932–1976, kdy byli sociální demokraté u moci, a tento koncept byl využíván v praxi. Někdy se o folkhemmetu mluví jako o „švédské střední cestě“, folkhemmet je tak chápán jako kompromis mezi kapitalismem a socialismem. Hlavní vizí folkhemmetu je společnost, která by měla fungovat jako malá rodina, na jejíž chodu se každý člen podílí rovným dílem. Právě úspěšné provedení sociálních reforem v rámci ideje folkhemmetu a rodinné národní jednoty je považováno za příčinu úspěchu Švédských sociálních demokratů v poválečném období.\n\nTermín má své kořeny ve vizi Rudolfa Kjelléna o korporátně stylizované společnosti založené na spolupráci jednotlivých tříd v zájmu národa. Tato vize je založena na kontrastu názorů Otto von Bismarcka, týkajících se konzervativní stability a kontinuity sociálních reforem jiných sociálních stran. Mezi tyto reformy se řadí například všeobecný zdravotní systém a podpora nezaměstnaných.\n\nIdeologie folkhemmetu je obecně považována za kompromis mezi sovětským marxismem-leninismem a západními ideologiemi. Hlavním cílem švédských sociálních demokratů, tak jako v případě sovětského marxismu-leninismu, bylo vytvořit kompletně novou společnost bez nijak významných rozdílů. Metody k dosažení tohoto cíle jsou ovšem u Sociálních demokratů jiné, jelikož jejich metodou jsou postupné reformy, zatímco cílem komunisticky směřovaných zemí je zavedení nové společnosti skrze revoluci.\n\nPředstavitelé sociálních demokratů Ernst Wigforss, horlivý keynesián, a Per Albin Hansson, sociální korporativista, kteří byli inspirováni konzervativním Rudolfem Kjellénem, jsou považování za hlavní architekty/strůjce folkhemmetu. Tato vize byla dále rozvinuta premiéry Tage Erlanderem a Olofem Palme, až do doby, kdy sociální demokraté ztratili svou moc v roce 1976. Dalším významným zastáncem byl Hjalmar Branting, kteý se k tomuto konceptu dostal během svého studia na univerzitě v Uppsale, a později se stal prvním socialistickým premiérem Švédska.\n"}
{"id": "1192874", "url": "https://cs.wikipedia.org/wiki?curid=1192874", "title": "Leopold Staff", "text": "Leopold Staff\n\nLeopold Henryk Staff (14. listopad 1878, Lvov - 31. květen 1957, Skarżysko-Kamienna) byl polský básník a překladatel, člen hnutí \"Mladé Polsko\", narozený na území dnešní Ukrajiny (tehdy Rakousko-Uhersko). \n\nJeho otec byl cukrář českého původu a Leopold měl dva sourozence. Narodil se v městečku Skarżysko-Kamienna, asi 40 km jihozápadně od Radomi a vystudoval právo a filosofii na univerzitě v rodném Lvově. Po studiu odešel do Krakova, který byl v 90. letech 19. století centrem polského literárního života. Tam také navázal kontakty s představiteli hnutí \"Mladé Polsko\". První světovou válku prožil na Ukrajině a roku 1918 se přestěhoval do Varšavě. V meziválečné době zastával i nějaké funkce, v letech 1934-1939 byl místopředsedou Polské literární akademie a čestným členem PEN klubu. Mnoho překládal z latiny, řečtiny, francouzštiny, italštiny, němčiny (mj. Goetha a Nietzscheho) a z dalších jazyků. Za německé okupace přednášel na zakázané Varšavské univerzitě a po zničení města odešel do Krakova. Od roku 1949 žil opět ve Varšavě.\n\nStaff byl spojen s hnutím \"Mladé Polsko\" (\"Młoda Polska\"). Publikoval více než 30 svazků básní. Jeho poezie je řazena ke klasicismu či symbolismu a byla silně filozofující, ovlivněná učením Friedricha Nietzscheho i paradoxy křesťanství. V pozdějších fázích tvorby se otevřel i avantgardním experimentům. Polský PEN klub ho několikrát nominoval na Nobelovu cenu.\n\n"}
{"id": "1192876", "url": "https://cs.wikipedia.org/wiki?curid=1192876", "title": "Air Algérie", "text": "Air Algérie\n\nAir Algérie (: , berbersky: \"Aeriverdan idzayriyen\") je národní letecký přepravce v Alžírsku. Společnost byla založena v roce 1946 a provoz zahájila o rok později. Jejím uzlovým letištěm je letiště Houariho Boumédièna (též letiště Alžír). K roku 2014 létá do 28 zemí světa.\n\n"}
{"id": "1192881", "url": "https://cs.wikipedia.org/wiki?curid=1192881", "title": "Letiště Houariho Boumédièna", "text": "Letiště Houariho Boumédièna\n\nLetiště Houariho Boumédièna (: ), též známé jako letiště Alžír, IATA: ALG, ICAO: DAAG, je mezinárodní letiště u alžírského hlavního města Alžír. Nachází se zhruba 17 kilometrů jihovýchodně od centra města a otevřeno bylo v roce 1924. Během francouzské nadvlády se letiště jmenovalo Maison Blanche, po získání nezávislosti dostalo název letiště Dar El Beïda, podle čtvrti, v níž se nachází. Od roku 1979 nese jméno někdejšího alžírského prezidenta Houariho Boumédièna.\n\nV červenci 1968 na letišti přistál let společnosti El Al číslo 426, unesený palestinskou teroristickou skupinou Lidová fronta pro osvobození Palestiny.\n\n"}
{"id": "1192907", "url": "https://cs.wikipedia.org/wiki?curid=1192907", "title": "Aimophila", "text": "Aimophila\n\nAimophila je jeden z rodů strnádek, kterých je v čeledi strnadovití celkem sedm; \"Amphispiza\", \"Calamospiza\", \"Chondestes\", \"Oriturus\", \"Pooecetes\", \"Spizella\" a \"Torreornis\". Tento rod má pouze tři zástupce, přičemž všichni obývají Ameriku a vzhledově jsou si velmi podobní. Jsou to převážně hnědě zbarvení ptáci živící se semeny travin, čerstvou trávou a běžně i hmyzem, například kobylkami nebo mravenci. Průměrná snůška je tři až čtyři vejce za jeden rok.\n\nVšechny druhy jsou dle IUCN řazeny mezi málo dotčené, tedy nechráněné, ptáky.\n\n\n"}
{"id": "1192945", "url": "https://cs.wikipedia.org/wiki?curid=1192945", "title": "316 (číslo)", "text": "316 (číslo)\n\nTři sta šestnáct je přirozené číslo, které následuje po čísle tři sta patnáct a předchází číslu tři sta sedmnáct. Římskými číslicemi se zapisuje CCCXVI.\n\n\nSilnice II/316 je česká silnice II. třídy vedoucí na trase Běstovice – Kostelec nad Orlicí\n\n\n"}
{"id": "1192950", "url": "https://cs.wikipedia.org/wiki?curid=1192950", "title": "Hala Tivoli", "text": "Hala Tivoli\n\nTivoli je sportovní hala ve slovinském hlavním městě Lublani. Nachází se ve stejnojmenném parku severně od centra města na úpatí kopce Rožnik. Komplex tvoří velká hala, sloužící hlavně pro lední hokej, a menší hala, určená pro basketbalové zápasy. Kapacita větší haly je 4000 osob pro hokejové zápasy, po odstranění ledové plochy se může kapacita zvýšit až na 5600 lidí. Menší hala pojme 4050 návštěvníků.\n\nHala byla otevřena v roce 1965. Domácí zápasy v ní hraje hokejový klub HDD Telemach Olimpija, do roku 2011 ji využíval i košíkářský KK Olimpija. Kromě toho se zde konají koncerty populární hudby. Jako první zde vystoupil Louis Armstrong, rekordní návštěvou bylo 8000 lidí na koncertě Dire Straits v roce 1986.\n\n\n"}
{"id": "1192964", "url": "https://cs.wikipedia.org/wiki?curid=1192964", "title": "Vlasokub", "text": "Vlasokub\n\nVlasokub (\"Calytrix\") je rod rostlin z čeledi myrtovité. Jsou to stálezelené xerofytní keře a nízké stromy s drobnými jednoduchými listy a často pohlednými, pětičetnými květy. Kališní laloky často vybíhají v nápadný dlouhý přívěsek a vytrvávají i za plodu. Rod zahrnuje asi 80 druhů a je rozšířen výhradně v Austrálii (včetně Tasmánie).\n\nVlasokuby jsou stálezelené keře a stromy, dorůstající obvykle výšky 1 až 3 metry. Listy jsou jednoduché, drobné, obvykle střídavé nebo řidčeji vstřícné či přeslenité, řapíkaté nebo přisedlé, s tenkou, kožovitou nebo sukulentní čepelí. Listy jsou aromatické a na ploše žláznatě tečkované. U některých druhů jsou kolmo postavené. Palisty jsou většinou drobné, někdy chybějí.\nKvěty jsou drobné i velké, pravidelné, oboupohlavné, jednotlivé nebo v úžlabních vrcholících. Češule je zvonkovitá nebo trubkovitá. Kalich je pětičetný, většinou vytrvalý, s vejčitými, trojůhelníkovitými až okrouhlými laloky, které často vybíhají v nápadně dlouhý, tenký přívěsek. Koruna je bílá, žlutá, růžová nebo purpurová, opadavá, složená z 5 volných korunních lístků. U druhu \"C. ecalycata\" kalich chybí a koruna je čtyřčetná. Tyčinek je většinou mnoho (6 až 150) a jsou přirostlé na okraji češule. Semeník je srostlý ze 2 plodolistů a obsahuje jedinou komůrku se 2, výjimečně více vajíčky. Čnělka je 1, zakončená hlavatou nebo drobnou bliznou. Plodem je jednosemenný, nepukavý oříšek obalený vytrvalým kalichem.\n\nRod vlasokub zahrnuje asi 80 druhů. Je to endemický rod Austrálie. Je rozšířen téměř po celé Austrálii, nejvíce druhů se vyskytuje na jihovýchodě, západu a severu kontinentu. Na Tasmánii se vyskytuje jediný druh, \"C. tetragona\", hojně rostoucí na pobřežích ostrova.\n\n"}
{"id": "1192969", "url": "https://cs.wikipedia.org/wiki?curid=1192969", "title": "Milan Albich", "text": "Milan Albich\n\nMilan Albich (9. června 1925 Krupina – 26. prosince 2000 Praha) byl český malíř, grafik, ilustrátor a typograf.\n\nV letech 1945 - 1949 vystudoval výtvarnou výchovu na pedagogické fakultě Univerzity Karlovy v Praze, jeho profesory byli Martin Salcman, Cyril Bouda, František Kovárna a Karel Lidický. Roku 1948 vyzdobil interiér divadla Junák. Již tehdy byl členem Jednoty umělců výtvarných (JUV).\n\nKrátce po absolutoriu učil výtvarnou výchovu a přitom maloval. Od roku 1958 začal vystavovat obrazy, kresby a grafiku na výstavách, které pořádal Svaz československých výtvarných umělců, do kterého byl toho roku přijat, když vstoupil do Komunistické strany Československa.\n\nV letech 1959 - 1969 tíhl k abstrakci a stal se zakládajícím členem tvůrčí skupiny Proměna (Umělecká skupina Proměna), jejímiž členy dále byli, Karel Malich, Ivan Minařík, Přemysl Pospíšil, Miroslav Rada a fotograf Jan Šplíchal. S nimi vystavoval na šesti výstavách především geometricky zjednodušené krajiny, ženské akty a zátiší v pastelových barvách, vytvořené technikou olejomalby. V období normalizace, kdy skupina v letech 1970 - 1973 přešla k disentu a brzy na to byla zrušena, se Albich přihlásil oficiální linii socialistického realismu, ale ve volné tvorbě v podstatě mnoho neměnil.\nOblíbil si motivy přímořské krajiny v Bulharsku, v Pobaltí v Polsku (Ustka), podnikl několik studijních cest do NDR, do Sovětského svazu, ale i na Kubu, kde roku 1971 v Havaně uspořádal svou výstavu obrazů.\n\nTřicet pět let byl výtvarným redaktorem Lidového nakladatelství v Praze, pro které graficky upravil nebo také ilustroval na pět desítek knižních titulů. Pracoval také pro nakladatelství Svoboda a Mladá fronta. Roku 1960 byl oceněn čestným uznáním v soutěži o Nejkrásnější knihu roku.\n\nNejvíce jsou ceněny jeho obrazy z období modernismu ze 60. let, v letech 1968-1969 zaujal také obrazy vystavenými na 1. a 2. salónu pražských výtvarníků v domě U Hybernů.\n\nKromě účasti na kolektivních výstavách uspořádal na 20 samostatných výstav, kromě Československa například v Sofii, Krakově, Poznani Moskvě nebo Havaně. Výběr:\n\n\n"}
{"id": "1192971", "url": "https://cs.wikipedia.org/wiki?curid=1192971", "title": "Karl Junek", "text": "Karl Junek\n\nKarl Anton Junek (2. března 1807, Horní Libchava – 3. září 1887 Praha) byl rakouský státní úředník a politik německé národnosti z Čech, v 60. letech 19. století poslanec Českého zemského sněmu.\n\nStudoval práva. Získal titul doktora práv. V září 1828 nastoupil u pražské finanční prokuratury coby konceptní praktikant. V roce 1830 nastoupil k dvorní komorní prokuratuře jako konceptní praktikant, od roku 1836 coby aktuár. Od roku 1849 zastával funkci adjunkta u fiskálního úřadu. Od roku 1854 byl místodržitelským radou. Roku 1862 mu byl udělen titul dvorního rady. Roku 1865 odešel do penze. Od roku 1867 do roku 1883 zastával post komisaře u Severní dráhy. Byl známý i jako znalec umění, zejména hudby. V letech 1867–1870 byl obecním starším v Praze.\n\nV 60. letech se zapojil i do vysoké politiky. V zemských volbách v březnu 1867 byl zvolen na Český zemský sněm, kde zastupoval kurii městskou, obvod Praha-Malá Strana. Byl přísedícím zemského výboru.\n\nZemřel v září 1887 ve věku 81 let na \"marasmus\". Dlouhodobě trpěl srdeční chorobou.\n"}
{"id": "1192974", "url": "https://cs.wikipedia.org/wiki?curid=1192974", "title": "Rimavská kotlina", "text": "Rimavská kotlina\n\nRimavská kotlina je geomorfologický podcelek Jihoslovenské kotliny.\n\nZabírá její východní část a ohraničují ji ze severu Revúcka vrchovina, ze západu Oždianska pahorkatina, z jihu Cerová vrchovina a z východu Slovenský kras. Rozprostírá se v povodí středního a dolního toku řek Slaná, Blh a Rimava. Kotlina má pahorkatinný charakter a je budována písčitými slíny a vápnitými písky a jíly. Klimaticky leží v teplé oblasti s mírně suchým charakterem a studenou zimou, s průměrnými teplotami v červenci kolem 19 - 20 °C a v lednu kolem -3 až -4 °C. Průměrně v oblasti za rok spadne kolem 600 mm srážek.\n\nRimavská kotlina patří mezi středně hustě zalidněné území a leží zde města Rimavská Sobota a Tornaľa, z dalších významnějších sídel například Hrachovo, Jesenské, Rimavská Seč, Lenartovce, Veľký Blh a Plešivec.\n\nÚzemím vede důležitá dopravní spojnice středního a východního Slovenska, dnes mezinárodní silnice E58, vedoucí po silnici první třídy č. 50. Spojuje Zvolen a Lučenec s Rimavskou Sobotou, Tornalou a Rožňavou. Nezastupitelnou roli hraje železniční trať Zvolen - Košice, která je součástí jižního propojení západního a východního Slovenska. V Jesenském se připojuje trať do Brezna a v Lenartovcích trať do Miškovce.\n\n\n"}
{"id": "1192976", "url": "https://cs.wikipedia.org/wiki?curid=1192976", "title": "De Havilland Canada DHC-6 Twin Otter", "text": "De Havilland Canada DHC-6 Twin Otter\n\nDe Havilland Canada DHC-6 Twin Otter je kanadský dvoumotorový turbovrtulový hornoplošník pro 12 až 20 cestujících s pevným příďovým podvozkem.\n\nV roce 1964 bylo ve firmě DHC rozhodnuto, že základní aerodynamická i technologická koncepce letounu De Havilland Canada DHC-3 Otter bude využita pro inovovaný letoun DHC-6. Konstrukce DHC-3 měla rezervu nosnosti a pevnosti, avšak jejich využití limitovala hvězdicová pohonná jednotka. Pro pohon nového stroje byla zvolena dvojice turbovrtulových motorů Pratt & Whitney of Canada PT6A-6 o výkonu po 426 kW, umístěných na vzpěrovém obdélníkovém křídle s dvojštěrbinovými vztlakovými klapkami.\n\nPrototyp DHC-6 (CF-DHC-X) byl zalétán 20. května 1965, osvědčení amerického úřadu FAA získal v červenci 1966. První stroj ze série DHC-6-100 byl předán správě zemědělství a lesnictví provincie Ontario. Sloužil zejména v protipožárním průzkumu a přepravě požárních družstev.\n\nTwin Otter nalezl uplatnění také v celé řadě vojenských uživatelů, např. USAF, kde létá pod označením UV-18B, nebo Fuerza Aérea de Chile.\n\nOd čtvrtého sériového letounu byly motory PT6A-6 nahrazeny typem PT6A-20 se stejným výkonem, avšak s příznivějšími vzletovými charakteristikami. Celková produkce dosáhla počtu 115 strojů.\n\nV dubnu 1968 byla ve výrobě zavedena verze DHC-6-200 s prodlouženou přídí trupu, kde byl i zavazadlový prostor pro cestující. Obě varianty mohly mít místo podvozkových kol namontovány lyže, kombinované lyže s koly, nebo dva plováky. V tomto případě mají Twin Ottery kratší příď a na VOP dvě pomocné svislé plošky pro vyrovnání zvětšené plochy před těžištěm.\n\nOd 231. draku se DHC-6 dodával ve zdokonalené verzi DHC-6-300, jejíž první sériový kus byl předán na jaře 1969. Je poháněna motory PT6A-27 po 486 kW, čímž se podstatně zlepšily vlastnosti stroje v kategorii STOL. Twin Ottery byly dodávány také s přídavnou nádrží pro náklad do hmotnosti 272 kg, zavěšenou pod trupem.\n\nVerze DHC-6-300S byla vybavena pro dosažení nejvyšší bezpečnosti provozu za cenu snížení počtu pasažérů na 11.\n\nDne 1. října roku 2008 byl zalétán prototyp DHC-6-400 (C-FDHT) s motory PT6A-34 po 551 kW. Limitovaná sériová výroba varianty byla obnovena u společnosti Viking Air, která odkoupila výrobní plány a práva k typu.\n\nÚdaje dle\n\n\n\n"}
{"id": "1192977", "url": "https://cs.wikipedia.org/wiki?curid=1192977", "title": "Hrachovo", "text": "Hrachovo\n\nHrachovo je obec na Slovensku v okrese Rimavská Sobota.\n\nV obci se narodil JUDr. Rudolf Markovič - slovenský politik a advokát a Samo Vozár - slovenský básník. Jako evangelický farář v obci působil slovenský spisovatel a národně-kulturní činitel Pavol Markovič.\n\nVýznamnou etapou v dějinách Hrachova bylo fungování školy SCHOLA CASTELLANA RAHOVIENSIS, která byla známá v celém Uhersku v 17. a 18. století jako Gymnázium pro chlapce ze šlechtických rodin. Školu zřídil Gašpar Nedorost II. v rodinném hradním kostele v roce 1631. Připravovala budoucí soudce, komisaře, písaře či teology. Zanikla pravděpodobně v druhé polovině 18. století.\n\nK historickým památkám obce patří původně renesanční zámeček, evangelický kostel z roku 1800, ve kterém se nachází vzácný renesanční oltář a kostel římskokatolické církve z roku 1808. V minulosti na návrší nad obcí stál Hrachovský hrad, který byl zničen v roce 1909. V roce 1712 tady byl věznen Juraj Jánošík, kterého zatkli i s Tomášem Uhorčíkem v malohontském Klenovci. Z vězení jim pomohl Malohontský podžupan Pavol Láni.\n"}
{"id": "1192978", "url": "https://cs.wikipedia.org/wiki?curid=1192978", "title": "Ipeľská kotlina", "text": "Ipeľská kotlina\n\nIpeľská kotlina je geomorfologický podcelek Jihoslovenské kotliny.\n\nZabírá její západní část a ohraničuje ji ze severu a západu Krupinská planina, z východu Pôtorská pahorkatina, z jihu koryto Ipla a ze západu Novohradské hory. Rozprostírá se v povodí středního Ipeľu a dolního toku řeky Krtíš, jakož i jejich přítoků. Je erozně-tektonického původu a budují ji miocénní sedimenty. Na tektonické zlomy se váže několik minerálních pramenů, např. ve Vinici, Želovce, Sklabiné, Bušincích i Pôtri. Kotlinu tvoří poměrně široká niva Ipľu, přecházející do mírně zvlněné pahorkatiny. Dlouhá je kolem 50 a široká max. 20 km.\n\nIpeľská kotlina patří mezi středně hustě zalidněné území a leží zde města Veľký Krtíš a Šahy, z významnějších sídel například Vinica, Želovce, Dolná Strehová, Čebovce, Sklabiná a Nenince.\n\nÚzemí Ipeľské kotliny patří mezi dopravně méně využívané oblasti. Západním okrajem vede městem Šahy důležitá severojižní dopravní spojnice, dnes mezinárodní cesta E 77, vedoucí po silnici I/66. Spojuje Budapešť přes Šahy a Zvolen s Krakovem. Z regionálních silnic je významná silnice I/75, která prochází severním okrajem kotliny přes Veľký Krtíš k Lučenci, a zejména silnice II/527, která vede od Veľkého Krtíše přes Slovenské Ďarmoty (s odbočkou do Maďarska) až do města Šahy. Železniční doprava se kotlině na území Slovenska prakticky vyhýbá, pouze železniční trať Zvolen – Čata vede ze Šahů severním směrem a dále se zde nachází železniční trať Lučenec – Veľký Krtíš, která se však po zastavení těžby uhlí a z důvodu nevytíženosti osobní dopravy nevyužívá.\n\n\n"}
{"id": "1192979", "url": "https://cs.wikipedia.org/wiki?curid=1192979", "title": "Veľký Blh", "text": "Veľký Blh\n\nVelký Blh je obec na Slovensku v okrese Rimavská Sobota. Nad obcí uprostřed anglického parku leží barokní zámek, který byl postaven v roce 1720 architektem Henrym Nebbeinem.\n\nV obci se narodil matematik Štefan Znám.\n\nVeľký Blh vznikl v roce 1943 sloučením obcí Nižný Blh (maďarsky \"Alsóbalog\") a Vyšný Blh (dříve „Vyšný Balog“; maďarsky \"Felsőbalog\").\n\nPrvní písemná zmínka o osídlení pochází ze 13. století v souvislosti s hradem Blh, jehož majitelům obec až do 17. století obec patřila.\n"}
{"id": "1192980", "url": "https://cs.wikipedia.org/wiki?curid=1192980", "title": "Jori Lehterä", "text": "Jori Lehterä\n\nJori Lehterä (* 23. prosince 1987 Lempäälä) je finský hokejový útočník hrající v severoamerické National Hockey League za tým Philadelphia Flyers. Předtím hrál v týmu St. Louis Blues, který ho v roce 2008 draftoval z 65. pozice.\n\nLehterä dominoval v juniorskému týmu Jokeritu Helsinky, což mu na podzim roku 2006 zajistilo místo v prvním týmu Jokeritu ve finské lize. Jako junior se měl zúčastnit MSJ v roce 2006 ve Švédsku, ale nemohl zde hrát kvůli zranění. V dubnu 2007 podepsal tříletou smlouvu tříletou s Tapparou.\n\nBěhem draftu NHL 2008 si ho ve 3. kole vybral tým St. Louis Blues jako 65. celkově. Poté se přesunul do Severní Ameriky, kde během sezóny 2008/09 nastupoval v AHL za Peoria Rivermen, farmářský tým St. Louis. Jenže za tým odehrál jen sedm utkání, ve kterých dokázal nasbírat jen jeden bod za jednu asistenci. Proto se vrátil zpět do Finska, kde dokončil sezónu v dresu Tappary a v níž nakonec získal Trofej Lasse Oksanena pro nejužitečnějšího hráče (MVP) SM-Liigy, když vstřelil 19 gólů a zaznamenal 50 asistencí (dohromady 69 bodů).\n\nLehterův strýc Tero Lehterä byl rovněž hokejista, který na Mistrovství světa v ledním hokeji 1995 ve Švédsku získal s finským týmem zlaté medaile.\n\n\n"}
{"id": "1192982", "url": "https://cs.wikipedia.org/wiki?curid=1192982", "title": "Vladimer Modosijani", "text": "Vladimer Modosijani\n\nVladimer Modosijani (: ) nebo (: ), (* 16. června 1958 v Gori, Sovětský svaz) je bývalý sovětský a gruzínský zápasník volnostylař arménského původu. Volnému stylu se věnoval od 13 let v rodném Gori pod vedením Nugzara Schireliho. Koncem sedmdesátých let si ho do sibiřského Krasnojarsku stáhnul trenér Demetre Mindyjašvili. V roce 1981 poprvé uspěl na sovětském mistrovství s v roce 1982 se prosadil v sovětské reprezentaci ve střední váze. V roce 1984 přišel kvůli bojkotu o možnost startu na olympijských hrách v Los Angeles a za čtyři roky v roce 1988 se do sovětské nominace na olympijské hry v Soulu nevešel na úkor Alexandra Tambovceva. Na olympijských hrách nikdy nestartoval. Jeho největším úspěchem je zisk titulu mistra světa z maďarské Budapešti v roce 1986. Sportovní kariéru ukončil v roce 1990. Žije v Krasnojarsku, kde se věnuje trenérské práci. \n\n"}
{"id": "1192989", "url": "https://cs.wikipedia.org/wiki?curid=1192989", "title": "Krtíš", "text": "Krtíš\n\nKrtíš je řeka na jihu středního Slovenska, na území okresů Zvolen a Veľký Krtíš. Je to pravostranný přítok Iplu, má délku 36.5 km a odvodňuje území o rozloze 238.79 km2.\n\nPramení v Krupinské planině pod kopcem Vršac (622.3 m) v nadmořské výšce kolem 580 m Teče na jih územím VVP Lešť, napájí malou vodní nádrž a opouští VVP Lešť. Po výtoku z nádrže se koryto řeky rozšiřuje a vtéká do úzkého údolí, kde se esovitě stáčí a pokračuje jihovýchodním směrem. Později se dolina značně rozšiřuje, před osadou Dolina se opět prudce stáčí a teče jihozápadním směrem, okrajem Modrého Kamene, kde přibírá svůj první významnější přítok, levostrannou říčku a koryto se stáčí více k jihu. Dále protéká přes Veľký Krtíš a na krátkém úseku teče opět na jihovýchod, u obce Malý Krtíš přibírá zleva Medokýšny potok a teče na jih vedle Nové Vsi a Sklabiná. Zde přibírá svůj nejvodnější přítok, pravostranný Plachtinský potok. Protéká rovinatým územím Ipeľské kotliny s četnými vývěry minerálních vod, zprava přibírá Zajský potok nedaleko osady Peserany. Velkým obloukem obtéká z východu obce Želovce a Záhorce a v jejich katastrech přibírá zleva nejprve Želovský potok a pak Záhorský potok. Stáčí se na jihozápad a nedaleko obce Slovenské Ďarmoty ústí do Ipla.\n"}
{"id": "1192992", "url": "https://cs.wikipedia.org/wiki?curid=1192992", "title": "Blh (řeka)", "text": "Blh (řeka)\n\nBlh je řeka na jihovýchodě středního Slovenska, protéká okresem Rimavská Sobota. Je to levostranný přítok Rimavy, má délku 52,5 km, průměrný průtok je 0,9 m/s u obce Rimavská Seč. Blh je typem pahorkatino-nížinné řeky.\n\nPramení v Stolických vrších pod vrchem Tŕstie (1120.9 m n. m.) v nadmořské výšce kolem 980 m n. m.\n\nNejprve teče na jih a později se stáčí na jihovýchod, zleva přibírá přítok z oblasti Krokava (447,3 m n. m.), protéká obcí Ratkovská Zdychava a zleva přibírá Krokavku. Vstupuje do Revúcké vrchoviny, protéká obcí Rovné a tok řeky se stáčí více na jih. Teče obcí Potok, z pravé strany přibírá Dobrou a protéká oblastí s výskytem porostu olše a vzácné kapradiny pérovník pštrosí (chráněný areál Alúvium Blhu).\n\nKoryto řeky se dále rozšiřuje, protéká obcí Hrušovo, přibírá pravostranný Striežovský potok (243,1 m n. m.) a teče krasovou oblastí (Drienčanský kras) s několika jeskyněmi na obou březích. Dále se stáčí na jihovýchod, protéká okrajem obce Drienčany a vtéká do vodní nádrže Teplý vrch. Pod přehradním zdí teče přes obec Teplý Vrch na jih, zprava přibírá potok Papča (202,3 m n. m.), protéká přes obec Veľký Blh a mezi obcí Uzovská Panica a osadou Semsurov přibírá zprava Dražický potok.\n\nPak teče na jihovýchod souběžně s potokem Rakytník na levé straně, vedle obci Tomášovce, přibírá zprava Tomášovský potok a u obce Rakytník i stejnojmenný přítok. Následně protéká kolem obcí Bátka a Dulovo, zde přibírá z pravé strany Hnojník, teče okrajem obcí Žíp, Vieska nad Blhom a Radnovce, při níž přibírá pravostranný Radnovský potok. Ve směru toku dále následují obce Cakov, Ivanice a Zádor na levém břehu a na katastrálním území obce Rimavská Seč se v nadmořské výšce cca 155 m n. m. vlévá do řeky Rimava.\n"}
{"id": "1192993", "url": "https://cs.wikipedia.org/wiki?curid=1192993", "title": "Middle East Airlines", "text": "Middle East Airlines\n\nMiddle East Airlines (: , celým názvem Middle East Airlines – Air Liban S.A.L., ) jsou národním leteckým přepravcem Libanonu, sídlícím v Bejrútu, jehož uzlové letiště je Bejrútské mezinárodní letiště Rafíka Harírího. Společnost byla založena 31. května 1945 a od roku 2012 je členem globální letecké aliance SkyTeam.\n\n"}
{"id": "1192994", "url": "https://cs.wikipedia.org/wiki?curid=1192994", "title": "Pliešovská kotlina", "text": "Pliešovská kotlina\n\nPliešovská kotlina je geomorfologický celek na středním Slovensku, součást oblasti Slovenské středohoří.\n\nKotlinu z jihu ohraničuje Krupinská planina, ze západu Štiavnické vrchy, ze severu Kremnické vrchy a z východu Javorie. Pliešovská kotlina je dlouhá 20 km a široká od 2 do 5 km, přičemž zaujímá rozlohu 107 km². Nejvyšším bodem je vrch Hrádok (539,9 m), nejnižší bod leží v údolí řeky Neresnice (350 m), která protéká centrální částí kotliny.\n\nV kotlině leží tyto obce: Pliešovce, Sása, Bzovská Lehôtka, Babiná, Dobrá Niva, Podzámčok, Breziny, Bacúrov, Dubové, Ostrá Lúka a Budča.\n"}
{"id": "1192999", "url": "https://cs.wikipedia.org/wiki?curid=1192999", "title": "Nikita Kučerov", "text": "Nikita Kučerov\n\nNikita Igorevič Kučerov ( , * 17. června 1993, Moskva) je ruský hokejový útočník hrající v severoamerické National Hockey League za tým Tampa Bay Lightning, který ho v roce 2011 draftoval z 58. pozice.\n\nKučerov začínal s hokejem v jeho rodné Moskvě, kde později nastupoval za tamní tým CSKA Moskva, kde si vyzkoušel i Kontinentální hokejovou ligu (KHL). Během draftu NHL 2011 si ho ve 2. kole vybral tým Tampa Bay Lightning jako 58. celkově. Ve snaze adaptovat se na zámořský hokej přešel Kučerov do kanadské juniorské ligy Quebec Major Junior Hockey League (QMJHL), kde nastupoval nejprve za Quebec Remparts a později za tým Rouyn-Noranda Huskies.\n\nDne 25. listopadu 2013, během sezóny 2013/14, si připsal ve svém prvním utkání v National Hockey League (NHL) premiérovou branku, když hned jeho první střela na branku skončila za zády Henrika Lundqvista z New Yorku Rangers, čímž se stal sedmým hráčem v historii Lightning, který vstřelil gól ve svém debutu v NHL. Dne 28. října 2014 zaznamenal svůj první hattrick kariéry proti Miku Smithovi z Arizony Coyotes.\n\nBěhem sezóny 2014/15 měl s Tampou Bay povedený ročník. V základní části si v 82 zápasech připsal 65 bodů za 29 gólů a 36 asistencí. Společně s Maxem Paciorettym ovládl hodnocení +/-, když ziskem +38 kladných bodů získal ocenění NHL Plus/Minus Award. Vytvořil tak nový rekord Lightning, jelikož předtím nikdo tolik kladných bodů v základní části neposbíral. Dne 20. května 2015 se Kučerov připojil k Martinu St. Louisovi jako jediní hráči v historii Lightning, kteří nahráli na dva vítězné góly v prodloužení v jednom play-off. S týmem se probojoval až do finále Stanley Cupu, v němž však nestačil na Chicago Blackhawks, kterému v sérii podlehl 2:4 na zápasy.\n\nPo sezóně 2015/16 a vypršení dosavadní smlouvy se dne 11. října 2016 dohodl jako chráněný volný hráč s vedením Lightning no novém tříletém kontraktu, za který si přijde na 14,3 milionu amerických dolarů.\n\nV Sezoně 2018/2019 vyhrál Nikita Kucherov kanadské bodování NHL (základní část) když za 82 zápasů nasbíral 128 bodů, získal ocenění ART ROSS TROPHY.\n\nDne 2. března 2016 ho ruský trenér Oļegs Znaroks zařadil na svou soupisku pro Světový pohár v ledním hokeji 2016 v Torontu. Kučerov na turnaji působil v dresu Ruska i se svými parťáky z Tampy Bay Andrejem Vasilevskim a Vladislavem Naměstnikovem. S týmem obsadil konečné 4. místo, když po výsledku 3:5 prohráli v semifinále s Kanadou. Na turnaji zaznamenal ve čtyřech odehraných utkáních 3 kanadské body za 2 branky a 1 asistenci.\n\n"}
{"id": "1193000", "url": "https://cs.wikipedia.org/wiki?curid=1193000", "title": "Junco", "text": "Junco\n\nJunco je jeden z několika rodů strnadců; další jsou \"Ammodramus\", \"Emberizoides\", \"Embernagra\", \"Melospiza\", \"Passerculus\", \"Passerella\", \"Xenospiza\" a \"Zonotrichia\". Jedná se o drobné severoamerické ptáky, kteří jsou jednoduše zbarvení. Základní barvou zbarvení je hnědá, sekundárně pak šedá. Jméno rodu pochází ze španělského slova \"Juncus\", což označuje \"rákos\". Samotní strnadci se ale v rákosí pohybují jen vzácně, dávají přednost nízké trávě a suché půdě. Tito ptáci shánějí svoji potravu na zemi, v zimě je možné vidět je pást se v hejnech. Živí se především hmyzem a semeny.\n\nStrnadci obývají jehličnaté nebo smíšené lesy po celé Severní Americe, od subarktické tajgy, přes vysokohorské lesy Mexika až po jih Panamy. Ptáci nejsou nutně stěhovaví, avšak jedinci žijící v subarktických podnebích se běžně na zimu stěhují do teplejších krajin na jih.\n\nObdobí hnízdění probíhá různě, v závislosti na druhu a výskytu, ale například u strnadců guadalupských hnízdění probíhá v období od února do června. Hnízdo bývá umístěné na nízkých keřích nebo stromech, bývají také dobře ukrytá. Samotná snůška většinou čítá dvě až tři malá vejce.\n\nVyjma strnadce guadalupského mají všechny druhy strnadců z rodu \"Junco\" dle IUCN status málo dotčený (LC). Právě strnadec guadalupský je druh s nestálou populací, jehož status není určen. Ke konci 19. století dokonce žilo jen něco přes sto kusů těchto ptáků. Strnadci jsou ohroženi nejen ztrátou přirozeného prostředí v důsledku aktivity lidí, ale nebezpečí pro ně představují i kočkovité šelmy a divoké kozy, které, právě v 19. století, spásaly obrovské plochy a mnoho strnadců tak umíralo v důsledku vyhladovění.\n\n\n"}
{"id": "1193002", "url": "https://cs.wikipedia.org/wiki?curid=1193002", "title": "Jiří Vyorálek", "text": "Jiří Vyorálek\n\nJiří Vyorálek (* 13. června 1974 Třebíč) je český divadelní, filmový a televizní herec. Ztvárnil například Klementa Gottwalda v televizní minisérii \"České století\" či roli Jaroslava Valenty v seriálu \"První republika\".\n\nVystudoval Janáčkovu akademie múzických umění v Brně a poté působil v Divadle v 7 a půl, Divadle Husa na provázku a Divadle Reduta. V roce 2007 byl nominován na Cenu Thálie za vícedílný cyklus inscenací s názvem \"Sto roků kobry\" podle Fjodora Michajloviče Dostojevského . Od roku 2013 je členem hereckého souboru Divadla Na zábradlí .\n\nV letech 2014 až 2017 učinkoval ve dvou řadách reklam mobilního operátora Vodafone. V kreativní soutěži Prima Zlatá pecka byl ve veřejném hlasováním diváků zvolen nejoblíbenějším hercem v reklamě. \n\n\n"}
{"id": "1193004", "url": "https://cs.wikipedia.org/wiki?curid=1193004", "title": "Poeta laureatus", "text": "Poeta laureatus\n\nPoeta laureatus (někdy psáno \"poëta laureatus\", doslova \"básník ověnčený vavřínem\") je titul básníka, kterého oficiální autority vyhlásily za nejlepšího v zemi a pověřily ho reprezentačními úkoly. Dostává pravidelnou rentu a obvykle má za úkol skládat verše ke slavnostním příležitostem.\n\nZvyk dávat uznávaným básníkům vavřínové věnce je zaznamenán už ve starém Řecku a Římě. Na tuto tradici navázala renesance, roku 1315 byl v Padově slavnostně korunován Albertino Mussato a roku 1340 na Kapitolu Francesco Petrarca. Institut dvorního básníka zavedla také Svatá říše římská, jako první tuto pozici zaujal v roce 1487 Konrad Celtis.\n\nV Anglii se stal prvním státem placeným básníkem roku 1616 Ben Jonson. V roce 1668 byl jako Poet Laureate jmenován John Dryden a založil tak tradici, která trvá nepřetržitě do současnosti. Titul byl udělován doživotně, až v roce 1999 požádal Andrew Motion o změnu a bylo stanoveno desetileté funkční období. Roku 2009 se stala Carol Ann Duffyová první ženou v této profesi. Britský Poet Laureate je jmenován královnou na návrh ministerského předsedy, náleží mu finanční odměna ve výši 5750 liber ročně a také sud sherry kvůli inspiraci (tato tradice byla opuštěna v roce 1790, kdy Henry James Pye požádal, aby místo vína dostal raději peníze; její návrat prosadil Ted Hughes).\n\nObdobný titul v USA je nazýván \"Poet Laureate Consultant in Poetry to the Library of Congress\" a je udělován Knihovnou Kongresu od roku 1937. Funkční období trvá necelý rok, od září do května. Oceněný autor pořádá v knihovně čtení, konference a tvůrčí dílny. Od roku 1997 jmenuje svého básnického laureáta také novozélandská národní knihovna (symbolem je maorská ceremoniální hůl \"tokotoko\") a od roku 2002 knihovna kanadského parlamentu. Ve Skotsku se titul nazývá Makar a v Irsku Saoi. Svého básníka laureáta vyhlašují rovněž jednotlivé státy USA nebo ostrov Martha's Vineyard. Americká nadace Poetry Foundation uděluje laureátský titul v oblasti literatury pro děti a mládež. Ve Francii existuje čestný titul Prince des poètes, z něhož však žádná oficiální privilegia nevyplývají. Obdobnou povahu má nizozemské označení Dichter des Vaderlands (Básník vlasti).\n\nZkrácením slovního spojení poeta laureatus vznikl výraz \"laureát\", který se používá pro držitele prestižního ocenění v jakékoli oblasti.\n\n"}
{"id": "1193007", "url": "https://cs.wikipedia.org/wiki?curid=1193007", "title": "Kostel svaté Kunhuty (Čejkovice)", "text": "Kostel svaté Kunhuty (Čejkovice)\n\nKostel svaté Kunhuty je římskokatolický farní kostel v Čejkovicích v okrese Hodonín. Je chráněn jako kulturní památka.\n\nKostel v Čejkovicích založili pravděpodobně němečtí rytíři ve 13. století. \n\nV roce 1673 byl opraven jezuity, avšak roku 1692 vyhořel a s ním většina městečka. Záhy byl postaven kostel nový, ten však již po pěti letech znovu vyhořel při vpádu Uhrů. \n\nHned poté, co císař Josef II. koupil Čejkovice (1783), bylo započato se stavbou nového kostela. Do roku 1891 však neměl klenbu ani věž. Ta byla postavena v letech 1890–1892. Zároveň byly zvýšeny obvodní zdi zpevněné opěrnými pilíři, položen nový strop, upraveno architektonické členění interiér. \n\nZa druhé světové války byly zvony použity jako válečný materiál. Po jejím skončení byly pořízeny nové. \n\nJedná se o jednolodní sálově půlkruhově ukončenou stavbu, k níž přiléhá hranolová věž. Hladké fasády sálu jsou prolomeny okny s půlkruhovým záklenkem. \n\nJde o farní kostel farnosti Čejkovice.\n"}
{"id": "1193008", "url": "https://cs.wikipedia.org/wiki?curid=1193008", "title": "Rudolf II. jako Vertumnus", "text": "Rudolf II. jako Vertumnus\n\nRudolf II. jako Vertumnus je obraz, jehož autorem je italský manýristický malíř Giuseppe Arcimboldo. Původním údělem boha Vertumna bylo strážit střídání ročních období, později se stal bohem všech změn. Dokonce se mu připisovala i schopnost měnit svou vlastní podobu. Ovšem jeho původní funkcí bylo být ochráncem ovoce a dárcem květů.\n\nArcimboldo byl v letech 1562 až 1587 dvorním malířem na císařském dvoře v Praze. K jeho zakázkám mimo návrhy kostýmů a dekorací patřily také portréty. Podobizna císaře Rudolfa II. jako boha Vertumna je složena z ovoce, zeleniny a květů, na hlavě má věnec z obilných klasů. Malíř se pravděpodobně v této alegorii s jistou ironií pokouší skrýt povahovou nestálost Rudolfa II. Arcimboldo takových fantaskních podobizen namaloval více. Slavná je jeho série Šprým, koncipovaná tak, že po otočení vzhůru nohama vznikne jiný obraz, či cyklus Čtyři roční období, ve kterém mu části rostlin slouží k zobrazení symbolických tváří pro jednotlivá roční období. Jeho manýristicko-naturalistický způsob malby může být i reakcí na úpadek renesance či nové vědecké objevy. \n"}
{"id": "1193014", "url": "https://cs.wikipedia.org/wiki?curid=1193014", "title": "Lenartovce", "text": "Lenartovce\n\nLenartovce jsou obec na Slovensku v Banskobystrickém kraji, v okrese Rimavská Sobota. Leží na řece Slaná. První zmínka o obci je z roku 1364.\nPodle údajů ze dne 31. prosince 2014 ve vesnici bydlí 549 obyvatel. Obec je křižovatkou železničních tratí, z tratě Zvolen – Košice odbočuje trať do Miškovce.\n"}
{"id": "1193016", "url": "https://cs.wikipedia.org/wiki?curid=1193016", "title": "Lesní potok (přítok Bystřiny)", "text": "Lesní potok (přítok Bystřiny)\n\nLesní potok (v Německu Erlbach) je potok pramenící v Sasku, protékající státní hranicí Česká republika-Německo a ústící do mlýnského náhonu Bystřiny v okrese Cheb. Část vodního toku v České republice je obklopena lesem, v Německu teče zemědělskou krajinou. Státní hranici tvoří v katastru obce Hranice. Do Bystřiny se vlévá na trojmezí Bavorska, Saska a Čech.\n"}
{"id": "1193019", "url": "https://cs.wikipedia.org/wiki?curid=1193019", "title": "Davit Pogosijani", "text": "Davit Pogosijani\n\nDavit Pogosijani (: ), (* 21. srpna 1974 v Gori, Sovětský svaz) je bývalý sovětský a gruzínský zápasník – volnostylař arménského původu (jeho rodina pochází z obce Gamdzani). Zápasení se věnoval od 10 let v rodném Gori. Začínal pod vedením Meraba Muzašviliho a později pokračoval pod vedením Nugzara Schireliho. V mládí prošel juniorskými výběry Sovětského svazu. Členem gruzínské seniorské reprezentace byl od roku 1994, ale na vrcholných akcích se pravidelně objevoval od roku 1997. V roce 2000 startoval na olympijských hrách v Sydney v bantamové váze, po postupu ze základní skupiny prohrál ve čtvrtfinále s Američanem Terry Brandsem a po diskvalifikaci Mongola Pürevbátara obsadil 5. místo. V roce 2004 startoval na olympijských hrách v Athénách v pérové váze a zopakoval umístění z před čtyř let, když po postupu ze základní skupiny prohrál ve čtvrtfinále s Kubáncem Yandro Quintanou. Sportovní kariéru ukončil po neúspěšné nominaci na olympijské hry v Pekingu v roce 2008.\n\n"}
{"id": "1193020", "url": "https://cs.wikipedia.org/wiki?curid=1193020", "title": "Rokytnice (přítok Sály)", "text": "Rokytnice (přítok Sály)\n\nRokytnice (nad soutokem s Lužním potokem , pod tímto soutokem ) je potok v Ašském výběžku, který je pravostranný přítok německé řeky Sály. Délka toku činí 33,8 km. Plocha povodí měří 114,81 km².\n\nPramení v katastru města Hranice zhruba 1,5 km jihovýchodně od vesnice Pastviny. Protéká přes osadu Novosedly západně od vesnice Studánka, kde jsou na něm postaveny rybníky Nový u Studánky a Mlýnský, který je též nazývaný Dolíška. Dále směřuje západně od vesnice Trojmezí k česko-německé státní hranici, kde zleva přijímá Lužní potok. Dále pokračuje po státní hranici k trojmezí Bavorska, Česka a Saska, kde přijímá zprava Bystřinu.\n\nVelikost povodí je před soutokem s Lužním potokem 19,322 km², před soutokem s Bystřinou 36,981 km² a v místě, kde opouští Česko 47,626 km². Velikost povodí v Česku je 32,57 km².\n\nV Německu teče přes Mittelhammer, Nenschau, Regnitzlosau, Klötzlamühle, Tauperlitz a severně od Döhlau v části Hofu Neudöhlau se vlévá zprava do Sály.\n\nPravostranné přítoky jsou Bystřina, Erlbach, Steinseilfelbach, Klingelbach, Holzlochbach, Zechbächl, Quelitzbach a Dorschenbach.\n\nLevostranné Lužní potok, Huschermühlgraben, Lohbach, Schwesendorfer Graben, Scherzalochgraben a Klumitzbächl.\n\nPrůměrný průtok Rokytnice u Kautendorfu na 4,7 říčním kilometru činí 0,897 m/s.\n\n"}
{"id": "1193021", "url": "https://cs.wikipedia.org/wiki?curid=1193021", "title": "Penny Hardaway", "text": "Penny Hardaway\n\nAnfernee Deon „Penny“ Hardaway (* 18. července 1971 Memphis) je bývalý americký basketbalista. Hrál na postu rozehrávače, čtyřikrát byl nominován k zápasu hvězd National Basketball Association (1995 až 1998). Během kariéry dosáhl 10 684 bodů. V roce 1995 hrál s klubem Orlando Magic finále NBA, byl členem americké reprezentace, která vyhrála basketbalový turnaj na olympiádě v Atlantě. Účinkoval ve filmu Williama Friedkina \"Lanaři\" (1994).\n\n"}
{"id": "1193024", "url": "https://cs.wikipedia.org/wiki?curid=1193024", "title": "Dreamachine", "text": "Dreamachine\n\nDreamachine (nebo také stroj na sny) je stroboskopické blikající zařízení, které produkuje vizuální podněty. Umělec Brion Gysin a William Seward Burroughs, jež byli „systémovými poradci“ Iana Sommerville, vytvořili tento stroj na sny po přečtení knihy Williama Greye Waltera \"The Living Brain\".\n\nVe své původní podobě byl Dreamachine vyroben z válce se štěrbinami v řezu v bocích. Válec se umístil na otočný stůl a válec se otáčel při 78 nebo 45 otáčkách za minutu. Žárovka se umisťuje ve středu válce a rychlost otáčení umožňuje světlu vyjít z otvorů při konstantní frekvenci mezi 8 a 13 impulsy za sekundu. Tento kmitočtový rozsah odpovídá alfa vlnám, elektrickým oscilacím normálně přítomných v lidském mozku při odpočinku.\n\nV letech 1989 až 2007 postavil David Woodard více než tisíc Dreamachines.\n\nNa Dreamachine se „díváte“ se zavřenýma očima: pulsující světlo stimuluje zrakový nerv a tak mění elektrické kmity mozku. Uživatelé zaznamenávají stále více jasné, složité vzory barev, které se zobrazují za zavřenými víčky. Vzory se mění v tvary a symboly, vířící kolem, dokud se uživatel necítí obklopen barvami. Tvrdí se, že pomocí Dreamachine lze vstoupit do hypnotického stavu. Tato zkušenost může být někdy velmi intenzivní, k úniku z ní je třeba otevřít pouze své oči. Dreamachine může být nebezpečný pro osoby s fotosenzitivní epilepsií nebo jinými nervovými poruchami. Má se za to, že jeden z 10 000 dospělých budou mít záchvat při sledování zařízení; ovšem negativní vliv bude mít na dvakrát tolik dětí.\n\n"}
{"id": "1193027", "url": "https://cs.wikipedia.org/wiki?curid=1193027", "title": "Lofostemon", "text": "Lofostemon\n\nLofostemon (\"Lophostemon\") je rod rostlin z čeledi myrtovité. Jsou to stálezelené stromy s jednoduchými střídavými listy a bílými květy. Tyčinky jsou srostlé nitkami do 5 sloupků, které dodávají květům zajímavý vzhled. Rod zahrnuje 4 druhy a je rozšířen v Austrálii a na Nové Guineji. Nejvýznamnějším druhem je \"Lophostemon confertus\" z východní Austrálie, který je těžen pro trvanlivé dřevo a pěstován v tropech jako nenáročná okrasná dřevina.\n\nLofostemony jsou aromatické stálezelené stromy dorůstající obvykle výšky do 18 metrů, řidčeji keře. Mladé větévky a řapíky listů roní při porušení mléčný exudát. Listy jsou jednoduché, drobné nebo velké, celokrajné, kožovité, řapíkaté, střídavé, nahločené na koncích větví (někdy vypadají jako přeslenité), bez palistů. Čepel listů je na ploše žláznatě tečkovaná.\nKvěty jsou drobné až středně velké, pravidelné, pětičetné, stopkaté, uspořádané v úžlabních vrcholících. Češule je zvonkovitá nebo kuželovitá. Kalich je tvořen 5 volnými, vejčitými laloky nasedajícími na češuli. Obvykle je vytrvalý. Koruna je bílá nebo smetanová, složená z 5 volných, okrouhlých korunních lístků. Tyčinek je mnoho (až 450) a jsou spodní částí nitek srostlé do 5 nápadných, sloupkovitých skupin. Semeník je polospodní, srostlý ze 3 plodolistů a obsahuje 3 komůrky s mnoha vajíčky. Čnělka je 1, vrcholová, zakončená hlavatou bliznou a kratší než tyčinky. Plodem je miskovitá až téměř kulovitá pouzdrosečná tobolka s mnoha drobnými semeny. Semena jsou křídlatá nebo bezkřídlá.\n\nRod lofostemon zahrnuje 4 druhy. Je rozšířen v Austrálii a na jihu Nové Guiney. V Austrálii je výskyt omezen až na drobné výjimky na severní a východní část kontinentu. Na Nové Guineji roste jediný druh, \"L. suaveolens\", který je rozšířen i ve východní Austrálii.\n\nNejvětší známý exemplář \"L. confertus\" roste v Austrálii v Nový Jižní Wales. Je 54 metrů vysoký a průměr kmene činí 3,17 metru.\n\nLofostemony jsou v Austrálii živnými rostlinami celé řady motýlů, např. modrásků z rodu \"Hypochrysops\", soumračníkovitých motýlů \"Chaetocneme denitza\", \"Ch. beata\" a \"Netrocoryne repanda\" a můr \"Doratifera vulnerans\" a \"Panacela lewinae\".\n\nRod \"Lophostemon\" je v rámci čeledi myrtovité řazen do podčeledi \"Myrtoideae\" a tribu \"Lophostemoneae\". Zbývající rody tohoto tribu jsou monotypické (\"Kjellbergiodendron\", \"Welchiodendron\" a \"Whiteodendron\") a vyskytují se v jihovýchodní Asii a Austrasii. Tato skupina tvoří jednu z bazálních vývojových větví čeledi myrtovité.\n\nRod \"Lophostemon\" byl vyčleněn z rodu \"Tristania\" v revizi z roku 1982, popsán však byl již v roce 1830.\n\nNejvýznamnějším a nejznámějším druhem rodu je \"Lophostemon confertus\", pocházející z východní Austrálie. Dřevo je velmi odolné proti termitům a šášni lodní a středně odolné proti hnilobě. Dobře se opracovává, vlivem obsahu tělísek z oxidu křemičitého však tupí nástroje. Používá se zejména na podlahy, parkety a různé konstrukce. Dřevo druhu \"L. suaveolens\" je podobné, velmi trvanlivé a je používáno zejména na sloupy a různé zemní stavby.\nV Austrálii i v některých jiných tropických zemích je tento druh pěstován jako odolný okrasný a pouliční strom.\n\n"}
{"id": "1193030", "url": "https://cs.wikipedia.org/wiki?curid=1193030", "title": "Bucegi (pohoří)", "text": "Bucegi (pohoří)\n\nBucegi [\"bučedž\"] je nejvýchodnější pohoří Jižních Karpat. Nachází se ve středním Rumunsku, na jih od města Brašov. Jeho nejvyšším bodem je hora Omu, jejíž vrchol se nachází 2507 metrů nad mořem. Bucegi sousedí s pohořími Fagaraš a Piatra Craiului.\n\nZ geologického hlediska je pohoří především vápencové, tudíž se v něm nacházejí krasové útvary, jeskyně, soutěsky, závrty, zvětraliny. K nejznámějším patří tzv. Baby (rumunsky \"Babele\") a Sfinx (rumunsky \"Sfinxul\"), oblíbené turistické cíle. Typickým je též kontrast mezi strmými východními, severními i západními svahy a mírně zvlněnou náhorní plošinou hlavního hřbetu.\n\nDůležitým turistickým bodem je obec Sinaia, ze které jezdí kabinová lanovka do dvou stanic. Na vrcholu hory Caraiman se nachází pamětní kříž obětem první světové války.\n\nRumuni věří, že Bucegi bylo ve starých Dáckých mýtech nazýváno \"Kogaion\". To bylo sídlem nejvyššího dáckého boha Zamolxise.\n"}
{"id": "1193031", "url": "https://cs.wikipedia.org/wiki?curid=1193031", "title": "Opuč", "text": "Opuč\n\nOpuč (\"Chamelaucium\") je rod rostlin z čeledi myrtovité. Jsou to aromatické keře s jednoduchými, někdy velmi úzkými listy a pravidelnými pětičetnými květy. Rod zahrnuje 13 druhů, které jsou všechny endemity jihozápadní Austrálie. Opuč háčkovitá se pěstuje v klimaticky příhodných oblastech světa (např. ve Středomoří) jako delikátní okrasný keř. Rozkvetlé větve se používají při vazbě kytic, neboť vydrží dlouho čerstvé.\n\nOpuče jsou aromatické stálezelené keře dorůstající výšky 15 cm až 3 metry. Listy jsou jednoduché, drobné až středně velké, tenké nebo kožovité, celokrajné, řapíkaté, vstřícné, křižmostojné, někdy nahloučené na koncích větví. Čepel listů je žláznatě tečkovaná. Některé druhy mají listy velmi úzké, čárkovité, jiné kopinaté, podlouhlé nebo vejčité. Palisty chybějí.\nKvěty jsou malé až středně velké, pravidelné, pětičetné, oboupohlavné, jednotlivé nebo v úžlabních, jednoduchých nebo složených hroznech, hlávkách nebo chocholících. Češule je zvonkovitá až válcovitá. Kališní laloky jsou vejčité, obvejčité nebo trojúhelníkovité. Koruna je různých barev, nejčastěji bílá, žlutá nebo zelená, případně červená, růžová nebo purpurová, složená z 5 vytrvalých, volných korunních lístků. Tyčinek je nejčastěji 10, nasedají na okraj hypanthia a střídají se se sterilními patyčinkami bez prašníků. Tyčinky nevyčnívají z květů. Semeník je spodní nebo polospodní, srostlý ze 2 plodolistů. Obsahuje jedinou komůrku se 4 až 8 vajíčky a nese 1 čnělku. Plodem je jednosemenný oříšek.\n\nRod opuč zahrnuje 13 druhů. Je rozšířen výhradně v jihozápadní Austrálii.\n\nRod \"Chamelaucium\" je řazen spolu s dalšími 14 rody do tribu \"Chamelaucieae\" podčeledi \"Myrtoideae\".\n\n\nOpuč háčkovitá (\"Chamelaucium uncinatum\") je pěstována v oblastech s mediteránním klimatem, např. ve Středomoří nebo Kalifornii, jako okrasný keř. Kvetoucí větve mají využití ve vazbě kytic a květy vydrží dlouho čerstvé. Byly vyšlechtěny též četné kultivary. V České republice lze opuč pěstovat jako kbelíkovou rostlinu.\n\n"}
{"id": "1193033", "url": "https://cs.wikipedia.org/wiki?curid=1193033", "title": "Avraham Adan", "text": "Avraham Adan\n\nAvraham „Bren“ Adan (: , rodné jméno Avraham Eidelson; 5. října 1926, Kfar Gil'adi – 28. září 2012, Ramat ha-Šaron) byl izraelský generál, který v roce 1974 velel jižnímu velitelství izraelských obranných sil. V armádě sloužil v letech 1943 až 1977; před vznikem Izraele v elitních úderných jednotkách Palmach, po roce 1948 v izraelské armádě. V letech 1974 až 1977 působil jako vojenský atašé na izraelské ambasádě ve Washingtonu.\n\nNarodil se v kibucu Kfar Gil'adi ještě za dob britské mandátní Palestiny (od roku 1948 Izrael) jako Avraham Eidelson. Během izraelské války za nezávislost velel rotě 8. praporu brigády Negev a zúčastnil se operace Uvda, při níž brigáda dobyla jordánské stanoviště Um Rašraš (dnes město Ejlat), které se stalo nejjižnějším území nově vzniklého státu. Byl to právě Adan, kdo na dobytém území pověsil tzv. Inkoustovou vlajku, což se podařilo zvěčnit na slavné fotografii. Tato událost bývá přirovnávána ke vztyčování vlajky na ostrově Iwodžima.\n\nV roce 1949 nastoupil k obrněným sborům a založil první jednotku tanků M4 Sherman v izraelské armádě. Během sinajské války v roce 1956 velel 82. praporu 7. obrněné brigády na Sinaji a porazil několik egyptských jednotek. Po válce se stal operačním důstojníkem obrněných sborů, posléze velitelem 7. brigády a školy obrněných sborů. Během šestidenní války v roce 1967 byl zástupcem velitele obrněných sborů a 31. obrněné divize a opět se zúčastnil bojů na Sinaji. Dne 10. března 1969 se stal velitelem obrněných sborů izraelské armády.\n\nKdyž v říjnu 1973 vypukla jomkipurská válka, měl na starosti obranu severní části izraelské obrany, Bar Levovy linie, podél Suezského průplavu. Jeho 162. divize utrpěla mezi 6. a 8. říjnem těžké ztráty při opakovaných pokusech zastavit egyptský útok a zatlačit Egypťany zpět na egyptskou část průplavu. Později během této války se svou jednotkou překročil průplav v rámci operace Stouthearted Men v oblasti Velkého Hořkého jezera. Poté pokračovali jižním směrem ke městu Suez, kde obklíčili egyptskou třetí armádu.\n\nV letech 1944 až 1977 sloužil jako vojenský atašé na izraelské ambasádě ve Washingtonu.\n\nPatřil mezi zakladatele kibuců Nirim a Gvulot.\n\n"}
{"id": "1193034", "url": "https://cs.wikipedia.org/wiki?curid=1193034", "title": "Jan Hloušek", "text": "Jan Hloušek\n\nJan Hloušek (10. března 1950 Karlovy Vary – 27. dubna 2014 Jáchymov) byl geolog, mineralog a historik v Jáchymově.\n\nStudoval gymnázium, kde maturoval v roce 1968. Poté se neúspěšně hlásil na Vysokou školu chemicko-technologickou v Praze. Další neúspěšné přihlášky (2x) podal na Přírodovědeckou fakultu UK v Praze. Důvodem nepřijetí byl handicap – v 16 letech přišel o levou ruku v zápěstí při výbuchu v jeho laboratoři. Byl přijat až na základě zákroku děkana, a to na studium hydrologie. Po půl roce byl přijat na studium mineralogie. V roce 1976 obhájil doktorát pod vedením prof. Františka Čecha. Diplomová i rigorózní práce se týkaly Jáchymova a výzkumu supergenních minerálů.\n\nV letech 1976 až 1993 pracoval v Ústavu pro výzkum rud v Mníšku pod Brdy. Zde mimo jiné upravil a vylepšil úpravu Debye-Scherrerovy komůrky na Gandolfiho metodu. V roce 1993 přesídlil do Jáchymova, kde provozoval obchod s minerály a věnoval se badatelské činnosti.\n\n"}
{"id": "1193036", "url": "https://cs.wikipedia.org/wiki?curid=1193036", "title": "Toulec (botanika)", "text": "Toulec (botanika)\n\nToulec (\"spatha\") je zvláštní, zveličená forma listenu podpírající nebo obalující květenství. Může být jednoduchý nebo uzavřený a bývá tvořen jedním nebo několika listeny.\n\nOtevřený bývá obvykle výrazně zbarvený, mívá tvar více či méně plochého listu nebo kornoutu vyrůstajícího pod květenstvím. Jeho úkolem je opticky lákat hmyz k opylení jednotlivých květů v květenství. Pokud květy nakvétají postupně, je funkce toulce potřebná po celou dobu kvetení. Příkladem je rod toulitka.\n\nUzavřený toulec omotává a chrání květenství palici s nakvétajícími květy, ve vhodný okamžik vpustí opylující hmyz dovnitř a opět se uzavře. Hmyz je u zralých květů toulcem po určitou dobu zadržován a tím je znásobena šance na opylení, pak toulec hmyz vypustí a obvykle usychá. Příkladem je rod zmijovec.\n\nJe tvořen dvěma, třemi nebo více nevýraznými listeny objímající a chránící ještě nerozvité květenství. Obvykle se vyskytuje ve vrcholičnatém květenství, například ve šroubeli. Při rozkvětu stopkatých květů se listeny toulce roztáhnou, svěsí se a zanikají, aby nebránily v opylování květenství. Příkladem je rod česnek.\n"}
{"id": "1193037", "url": "https://cs.wikipedia.org/wiki?curid=1193037", "title": "Vadim Bogijev", "text": "Vadim Bogijev\n\nVadim Bogijev (Bogity; nebo ; * 27. prosince 1970 v Cchinvali, Sovětský svaz) je bývalý sovětský a ruský zápasník volnostylař osetské národnosti, olympijský vítěz z roku 1996.\n\nZápasit začal v 8 letech v rodném Cchinvali pod vedením Timura Sanakojeva. Jeho blízkým přitelem je gruzínský vzpěrač a trojnásobný olympijský vítěz Kachi Kachijašvili, se kterým chodil v Cchinvali na základní školu do jedné třídy. V roce 1983 na jednom z tréninkých kempů upoutal pozornost trenéra moskevského armádního klubu CSKA Anatolije Margijeva, který následně přemluvil jeho rodiče aby ho za ním pustili do Moskvy. V mladí prošel juniorskými výběry Sovětského svazu a od roku 1992 reprezentoval samostatné Rusko. V roce 1996 startoval na olympijských hrách v Atlantě a po takticky vyzrálém výkonu získal zlatou olympijskou medaili, když ve finále porazil o jeden bod Američana Townsenda Saunderse. V dalších letech se vrcholově zápasu nevěnoval. Potrénoval až v olympijské roce 2000, když se účastnil interní ruské nominace na olympijské hry v Sydney. V konkurenci několika zápasníku nominován nebyl a následně ukončil sportovní kariéru. Po roce 2008 se vrhnul na politickou dráhu v separatistické území Jižní Osetie.\n\n"}
